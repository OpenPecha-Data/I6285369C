༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7089
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 1
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

༄༅། །སྙན་འགྲེལ་དཔེ་དཀོན་གཅེས་བཏུས་ཀྱི་གསལ་བཤད།
དེ་ཡང་གངས་ཅན་མཁས་པའི་ཁྱུ་མཆོག་གསེར་མདོག་པཎ་ཆེན་ཤཱཀྱ་མཆོག་ལྡན་གྱི་ཞལ་སྔ་
ནས། མངོན་བརྗོད་སྡེབ་སྦྱོར་ལང་ཚོ་ལྡན་གྱུར་ཀྱང་། །གཞན་ཡིད་འཕྲོག་པའི་རྒྱན་དང་མི་ལྡན་ན། །
སྙན་དངགས་སྒེག་མོ་མཁས་པས་ལེན་མི་འགྱུར། །དེ་ཕྱིར་ཡིད་འོང་རྒྱན་གྱི་ཕྲེང་བ་སྤེལ། །ཞེས་
གསུངས་པ་ལྟར། སྙན་ངག་གི་རིག་གཞུང་ངམ་ཚིག་རྒྱན་གྱི་བསྟན་བཅོས་ནི། ལུས་རྒྱན་སྐྱོན་སེལ་
དང༌།ཐུན་མོང་ཐུན་མིན་གྱི་རྣམ་གཞག་ཀུན་འཐུས་ཚང་བ་དང༌།ལུང་རིགས་ཀྱི་རྒྱབ་ལྗོངས་ཡོད་པ།
འཕེལ་རྒྱས་དང་རྒྱུན་སྐྱོང་ཐུབ་པ།བོད་མི་རིགས་ཀྱི་ནང་བསམ་བློའི་སློབ་གསོ་དང་།རྩོམ་རིག་རྒྱ་
བསྐྱེད་དུ་གཏོང་བ་ལ་སློབ་དཔོན་ལྟ་བུར་གྱུར་པ་སོགས་དགེ་མཚན་དང་། ཕན་ཡོན་བླ་ན་མཐོ་བས།
བ་དཔན་ལྟ་ཁུར་གྱུར་པ་སགས་
རིག་པ་འདི་ལ་སྦྱངས་པ་བྱས་ན་སྨྲ་བ་ངག་ལ་དབང་འབྱོར་ནས་རང་ཉིད་ཀྱིས་སྐྱེ་བོ་མང་པོའི་ཁྲོད་དུ་
རིག་གནས་ལས་བརྩམས་ཏེ་འཆད་པ་དང༌། རྩོམ་པ་དང་ཕས་ཀྱི་རྒོལ་བ་ལ་རྩོད་པ་དང་ཤགས་
འགྱེད་པ་དང༌། གཞན་ལ་མཛུབ་ཁྲིད་བྱེད་པ་དང༌། གཞན་ཡང་གྲོགས་ཕན་ཚུན་འབེལ་གཏམ་གྱི་
གླེང་མོལ་བྱེད་པ་ཚུན་ཆད་ཀྱི་སྐབས་སུའང་མེད་ཐབས་མེད་པའི་རིག་གནས་ཀུན་གྱི་རྨང་གཞི་ལྟ་བུ་
ཡིན་ལ། དེ་ཡང་སྙན་ངག་མེ་ལོང་མ་བོད་དུ་བསྒྱུར་པ་ནས་བོད་ཀྱི་རིག་གཞུང་གི་བོར་གྱུར་པ་དང་།
བོད་ཀྱི་རྩོམ་རིག་གོང་འཕེལ་ཐད་བསམ་ཡུལ་ལས་འདས་པའི་རམ་འདེགས་བྱས་ཡོད་པས།
མཁས་པ་སོ་སོས་མཛད་པའི་གསུང་རབ་གླེགས་བམ་རི་བོའི་གཏོས་དང་མཉམ་པ་དག་གི་ནང་དུ་མེ་
ལོང་མ་ལས་འཕོས་པའི་ཚིག་རྒྱན་རིག་པའི་གཞུང་ལུགས་ཀྱིས་ཡོངས་སུ་ཁྱབ་པ་ལྟ་བུའི་ཚུལ་གྱིས་
1

སྙན་འགྲེལ་དཔེ་དཀོན་གཅེས་བཏུས་ཀྱི་གསལ་བཤད།
གནས་ཡོད་སྟབས་མེ་ལོང་མ་ནི་བོད་ཀྱི་རིག་གནས་ཕལ་མོ་ཆེའི་རྨིང་རྡོ་ལྟ་བུར་གྱུར་ཡོད
སྤྱིར་སྙན་ངག་ཅེས་པ་ནི་མི་རྣམས་ཀྱི་སྤྱི་ཚོགས་ཀྱི་འཚོ་བ་ལས་བྱུང་བའི་དགའ་སྐྱོ་ཆགས་
སྡང་། བྱམས་པ་དང་སྙིང་རྗེ། དད་པ་དང་འདུན་པ་སོགས་ཀྱི་འདུ་ཤེས་མངོན་གསལ་ལམ། ལྐོག་
གྱུར་གྱི་ཐོག་ནས་མཚོན་པར་བྱེད་པའི་ཚད་མཐོའི་སྒྱུ་རྩལ་གྱི་རང་བཞིན་ལྡན་པའི་རྩོམ་རིག་ཅིག་
ཡིན་ཏེ།ཚིག་སྦྱོར་མཛེས་ཤིང་ཡིད་འགུགས་པའི་ནུས་པ་དང་ལྡན་པའི་ཐབས་ལམ་སྣ་ཚོགས་ཀྱི་སྒོ་
ནས་མི་རྣམས་ཀྱི་ནང་གི་བསམ་པའི་འཆར་སྒོ་སྣ་ཚོགས་དང༌།ཕྱིའི་ལུས་ངག་གི་སྣང་ཚུལ་སྣ་ཚོགས།
དེ་བཞིན་འཇིག་རྟེན་གྱི་སྣོད་བཅུད་ཀྱི་བཀོད་པ་སྣ་ཚོགས་དང༌། དེ་དག་གི་འཕོ་འགྱུར་སོགས་
གཟུགས་བརྙན་དུ་བསྐྲུན་ཏེ་བརྗོད་དོན་གང་ཡིན་པ་དེ་མངོན་སུམ་གཟུགས་ཅན་བཞིན་དུ་མི་རྣམས་
ཀྱི་མིག་ལམ་དུ་ལྷང་ངེར་འཆར་བར་ནུས་པའི་ཡིད་འཕྲོག་ཅིང་རྣ་བར་སྙན་པའི་ངག་གང་ཡིན་པ་དེ་
སྙན་ངག་ཡིན་ལ།
རང་རེ་བོད་ཀྱི་ཡུལ་འདིར་ཆ་མཚོན་ན་སྙན་ངག་རྩོམ་སྲོལ་ནི་སྙན་ངག་མེ་ལོང་གི་གཞུང་
འདི་བོད་ཡིག་ཏུ་བསྒྱུར་པའི་རྗེས་སུ་གཞི་ནས་དར་བ་ཞིག་མ་ཡིན་པར།ཆེས་སྔ་མོའི་དུས་ནས་ངལ་
རྩོལ་འཚོ་བ་དང་ཤ་འདྲེས་ལྤགས་འདྲེས་སུ་གྱུར་ཡོད་པ་ཞིག་ཡིན་པས། བོད་ཀྱི་རིག་གནས་ལ་དུང་
བ་ཡོད་མཁན་དང༌། སྦྱང་པ་བྱེད་འདོད་མཁན་རྣམ་པས། རིག་པའི་གཞུང་ལུགས་ལ་སྦྱངས་པ་
གནད་སྨིན་བྱས་ཏེ།རང་གི་མེས་པོ་ཚོས་དཀའ་བ་བརྒྱ་ཕྲག་དང་དུ་བླངས། ངལ་བ་སྟོང་ཕྲག་ཐོད་དུ་
བསུས་ཏེ།ཚེ་སྲོག་དང་རྔུལ་ཆུས་བསྐྲུན་པའིཤུལ་བཞག་རིག་གནས་ལ་བདག་སྐྱོང་དང༌།དར་སྤེལ
བརྒྱུད་འཛིན་བྱེད་ནས་མི་རབས་ནས་མི་རབས་བར་འཕེལ་རྒྱས་ལ་ཕྱོགས་ཅི་ཐུབ་ཀྱིས བོད་པ་
ཚང་ཞེས་པའི་ཁྱིམ་གཞིས་འདི་ས་སྒང་འདིར་རྣམ་པ་ཅུང་ཙམ་རེ་འགྱུར་བ་ཆོས་ཉིད་ཡིན་མོད།ངོ་བོ་
མ་འགྱུར་བར་གནས་པའི་ཐད་ལ་བསམ་གཞིག་བཏང་སྟེ། ཁ་ཡོད་ལག་ཡོད་ཀྱི་བྱ་བ་གནད་དུ་སྨིན་
པ་རེ་བསྒྲུབ་དགོས་པ་གནད་ཀྱི་དོན་པོའོ
འདིར་ང་ཚོས་ཉེ་བའི་ལོ་ཤས་རང་འབད་པ་དུ་མས་བོད་ཀྱི་བོད་ཀྱི་གནའ་དཔེ་མྱུར་སྐྱོབ་
དང༌། འཚོལ་བསྡུ། དག་བསྒྲིགས་བཅས་བྱས་དང་བྱ་བཞིན་པ་དང་། དཔེ་ཚོགས་ཆེན་མོ་གངས་
2

སྙན་འགྲེལ་དཔེ་དཀོན་གཅེས་བཏུས་ཀྱི་གསལ་བཤད
ཅན་རིག་བཅུད་དང༌། ཐུན་མོང་རིག་མཛོད། འཇིག་རྟེན་མིག །ཟབ་དོན་ནོར་བུའི་མཛོད་ཁང༌།
མདོ་སྔགས་རིག་མཛོད་སོགས་ཆོས་མཛོད་སོ་སོར་ཕྱེ་ནས་སྤར་བསྐྲུན་བྱེད་བཞིན་པ་ལས། ད་ལོའི་
ཐུན་མོང་རིག་མཛོད་ཀྱི་དཔེ་ཚོགས་ཆེན་མོའི་ཐེངས་གཉིས་པ་སྙན་ངག་མེ་ལོང་མའི་རྩ་འགྲེལ་
ཕྱོགས་བསྒྲིགས་པོད་ཆེན་ཉི་ཤུ་དང་། ཆོས་ཚན་སྟོང་ལ་ཉེ་བ་སྤར་བསྐྲུན་བྱས་མོད་དེབ་ཀྱི་བམ་ཁ་
འཐུག་པ་དང༌། བླུ་ཡོན་ཆེ་བ། སློབ་དེབ་དང་རྒྱུན་ཀློག་ལ་སྟབས་མི་བདེ་བ་བཅས་ཀྱིས སློབ་མ་
སོགས་ཀློག་པ་པོ་མང་པོ་ཞིག་གི་དགོས་མཁོ་སྐོང་མི་ཐུབ་པར་བསམ་སྟེ།འདིར་གནས་དུས་ཀྱི་རྐྱེན་
པས་དཔེ་དཀོན་དུ་གྱུར་པའི་སྙན་འགྲེལ་ཀུན་ཀྱི་ཁུངས་གཏུགས་ས་དཔང་ལོའི་ཊཱིཀ་ཆེན་དང༌། གུང་
ཐང་བདེ་བློ། སྣར་ཐང་ལོ་ཙཱ་བ། བོ་དོང་པཎ་ཆེན།བོད་མཁས་པ།ཟུར་མཁར་བློ་གྲོས་རྒྱལ་།
མང་ཐོས་ཀླུ་སྒྲུབ་རྒྱ་མཚོ།པཎ་ཆེན་ངག་ཆོས་པ།འདར་པ་ལོ་ཙཱ་བ།དཔལ་སྒང་ལོ་ཙཱ་བ།རྣམ་གླིང་
པཎ་ཆེན། འབྲུག་པདྨ་དཀར་པོ། འབྲི་གུང་ཆོས་ཀྱི་གྲགས་པ། ཞྭ་དམར་རིམ་བྱོན། མདོ་མར་
ཞབས་དྲུང༌། ཀརྨ་པ་མཁའ་ཁྱབ་རྡོ་རྗེ། ཚ་ལོ་རིན་ཆེན་རྣམ་རྒྱལ། རྒྱལ་བ་ཐུབ་བསྟན་རྒྱ་མཚོ་
སོགས་ཀྱིས་མཛད་པའི་སྙན་ངག་གི་འགྲེལ་པ་དང༌།མཐའ་དཔྱོད། སྤྱི་དོན། དཔེར་བརྗོད། ཟིན་
བྲིས དྲིས་ལན བརྒལ་ལན་སོགས་རིན་ཐང་ཆེ་བ་མང་ཙམ་གཅེས་བཏུས་ཀྱིས པོད་བཅུ་རུ་
བསྡུས་ཏེ་འགྲེམ་སྤེལ་བྱས་ཡོད་པས དོན་གཉེར་ཅན་རྣམས་ཀྱི་བློ་གྲོས་ཀྱི་དཔལ་འགྱུར་བ་དང༌།
བོད་ཀྱི་རིག་གནས་སྤྱི་དང་བྱེ་བྲག་དཔལ་ལྡན་དཎྜིའི་ལུགས་བཟང་སྒོ་ཀུན་ནས་དར་ཞིང་རྒྱས་པའི་
རྒྱུ་རུ་གྱུར་ཅིག།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་ནས་ཁྲྀ་ཐར་འཇམ་བློས་༢༠༡༦ལོའི་ཟླ༡༢པའི་ཚེས༡ཉིན།
3

སྙན་འགྲེལ་དཔེ་དཀོན་གཅེས་བཏུས་ཀྱི་བསྡུ་སྒྲིག་ལས་མིའི་མཚན་ཐོ
བཀའ་འདྲི་ཞུ་ཡུལ གཟན་དཀར་རིན་པོ་ཆེ་ཐུབ་བསྟན་ཉི་མ།ཚེ་།ཚེ་མགོན་ཐར ཨ་སྔགས་ཚེ་རིང་བཀྲ་ཤིས།
གཙོ་སྒྲིག་པ། ཁྲོ་ཐར་འཇམ་བློ།
ཕྱི་ཤོག་ལག་རྩལ་ཁྲོ་གངས་སྲས།
སྒྲིག་སྦྱོར་པ། ཟླ་བ་ལྷ་མོ
བསྡུ་སྒྲིག་ཁོངས་། བྱམས་པ་བསྟན་འཛིན།ཤེས་རབ་དྲི་མེད།སྒ་གཡུང་ཁོ ཨ་གདུགས་དཀར་སྐྱབས།
དམ་ཆོས།མགར་འཇམ་བསམ།ཚུལ་ཁྲིམས་བསྟན་འཛིན།ཉི་མ་ཚེ་རིང་།ཟླ་བ་ཚེ་རིང༌།ཀ་ཀ །
བསོད་ནམས་སྐྱབས།དཔལ་མོ།ཚེ་རིང་ལྷ་སྐལ།ཀུན་ལྷ།གནམ་ཕྱུག་མཚོ།མཁའ་སྤྱོད་དབང་མོ།
ཆོས་བཟང་ཉི་མ།འབའ་པ་བསོད་ནམས་དོན་འགྲུབ།ཨ་ཀྲོང༌།ཤེར་ལོ།སྐལ་བཟང་དོན་འགྲུབ་
སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །

དཀར་ཆག
སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ། ·དཔང་ལོ་ཙཱ་བ་བློ་གྲོས་བརྟན་པ། 1
སྙན་ངག་གི་ཚིགས་སུ་བཅད་པ་དང་བསྟན་བཅོས་ལ་སོགས་པ་བརྩམ་པ་ལ་ཉེ་བར་འཇུག་པ་སྡེབ་སྦྱོར་
པདྨ་རྒྱས་པའི་དགའ་ཚལ། གུང་ཐང་པ་བདེ་བའི་བློ་གྲོས 178
སྙན་ངག་པདྨ་དཀར་པོའི་ཕྲེང་བ། གུང་ཐང་པ་བདེ་བའི་བློ་གྲོས 183
སྙན་ངག་གི་བསྟན་བཅོས་ལས་དབྱངས་ངེས་པ་ཅན་གྱི་བྱ་དཀའ་བ། ·གུང་ཐང་པ་བདེ་བའི་བློ་གྲོས། 186
རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ ·གུང་ཐང་པ་བདེ་བའི་བློ་གྲོས 190
བླ་མའི་སྤྱི་བསྟོད། ·གུང་ཐང་པ་བདེ་བའི་བློ་གྲོས། 198
སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ ·པཎ་ཆེན་འཇམ་དབྱངས་ཁ་ཆེ 201
ལེའུ་གཉིས་པའི་དཀའ་འགྲེལ། 259
ལེའུ་གསུམ་པའི་དཀའ་འགྲེལ། 394
སྙན་ངག་གི་མཚན་ཉིད་བསྡུས་པ།. ·པཎ་ཆེན་འཇམ་དབྱངས་ཁ་ཆེ། 484
1

༄༅། །སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ་ཞེས་བྱ་བ་བཞུགས
དཔང་ལོ་ཙཱ་བ་བློ་གྲོས་བརྟན་པ
ཨོཾ་སྭསྟི། སིདྡྷི་རསྟུ། སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ་ཞེས་བྱ་བ།
ཕྱག་འོས་པ་ཐམས་ཅད་ལ་ཕྱག་འཚལ་ལོ །འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་
ཆེན་པོ་ཅན་ལ་ཕྱག་འཚལ་ལོ། །དཔལ་ལྡན་སྣ་ཚོགས་ཁམས་ཅན་སྤྲིན་ལས་རབ་འཁྲུངས་ཤིང་། །
མཁྱེན་བརྩེའི་གཏིང་མཐའ་དཔག་ཡས་ཡོན་ཏན་རིན་ཆེན་ཚོགས་ཀྱི་རབ་གང་བ། །རྒྱན་མང་སླབས་
ལྡན་སྙན་ངག་དུ་མས་བསྟོད་པའི་ཆུ་ཀླུང་དུ་མ་འཇུག་པའི་གཞི། །རྒྱལ་བའི་དབང་པོ་གང་ཆེན་མཚོ་
དེ་ཆོས་དང་དགེ་འདུན་བཅས་ལ་གུས་པས་ཕྱག་འཚལ་ལོ །རྣམ་འབྱེད་རྡོ་རྗེས་ལྟ་ངན་རི་འཇིག་
ཅིང༌། །ལེགས་བཤད་རྒྱལ་མཚན་སེམས་རྒྱུད་ཁང་བཟང་དུ། །ཆེས་ཆེར་བརྩོན་པས་འཛུགས་པའི་
ལགས་བཤ
ཤོང་སྟོན་དེས། །གངས་རིའི་ཁྲོད་འདིར་སྔོན་མེད་ལེགས་བསྒྱུར་བ། །རྒྱན་གྱི་བསྟན་བཅོས་སྙན་
ངག་མེ་ལོང་འདི། །ཡང་དག་བཤད་པས་བྱི་དོར་ལེགས་བསྒྲུབས་ཏེ། །དོན་གཉེར་གཟུར་གནས་
རྣམས་ལ་འབུལ་ལགས་པས། །སྙན་ངག་རྒྱན་བཀྲའི་གཟུགས་ལ་གཟིགས་པར་གསོལ།།
འདིར་བསྐལ་པ་བཟང་པོའི་མདོར། དེ་བཞིན་གཤེགས་པ་དུས་མཁྱེན་རྒྱལ་པོ་ནི། །སྙན་
ངག་མཁན་དེ་བདེ་གཤེགས་རྩྭ་མཆོག་ལ། །ཚིགས་སུ་བཅད་པའི་དབྱངས་ཀྱིས་བསྟོད་ནས་ཀྱང༌། །
དང་པོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་བཀའ་བསྩལ་པ་ལྟ་བུར། དང་བ་དང་འདོད་པའི་
དད་པས་ཀུན་ནས་བསླངས་ཏེ་ཡུལ་དམ་པ་ལ་སྙན་ངག་གིས་བསྔགས་པ་བྱས་པས་བྱང་ཆུབ་མཆོག་
གི་ས་བོན་བསྐྲུན་ཅིང་རྟས་པར་བྱ་བ་དང༌།སྐྱེ་བོ་མཁས་པ་རྣམས་སྙན་ངག་རྣམ་པ་སྣ་ཚོགས་པ་བྱས་
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པས་ལེགས་པར་བཤད་པའི་དགའ་སྟོན་ལ་རྫོགས་པར་ལོངས་སྤྱོད་པའི་ཆེད་དུ། སྙན་ངག་དང་ཚིག་
རྒྱན་གྱི་འཇུག་པ་དོན་དུ་གཉེར་བ་རྣམས་ལ་ཕན་གདགས་པའི་དོན་དུ་གཞུང་འདི་དགྲོལ་བར་བྱའོ །
དེ་ལ་བདག་གི་བླ་མ་འགའ་ཞིག །སློབ་དཔོན་ཆེན་པོ་དཔལ་ལྡན་ཟླ་བ་གྲགས་པས་སྒྲོན་
མ་གསལ་བར།རྒྱུད་འདིའི་མིང་ནི་ཅི་ཞིག་ཡིན། །སུ་ཡི་དོན་དུ་འདི་ཉིད་མཛད། །སུ་ཡི་བྱེད་པོ་འདི་
ཚད་ཅི། །འདི་ཡི་དགོས་པའང་ཅི་ཞིག་ཡིན། །ཞེས་གླེང་བསླངས་བ་ལྔ་གསུངས་པ་དང་རྗེས་སུ་
མཐུན་པར རྩིས་མགོ་ལྔས་བཤད་པར་བྱའོ། །ཞེས་གསུངས་པས་ན། བསྟན་བཅོས་འདིའི་མཚན་
ཅི་ལས་བཏགས་པ་དང༌། གདུལ་བྱ་སུའི་ཆེད་དུ་མཛད་པ་དང་། སློབ་དཔོན་སུ་ཡིས་མཛད་པ་དང༌།
གཞུང་ཚད་དང་དོན་དུ་ཡིས་བསྡུས་པ་དང་། དགོས་པ་ཅིའི་དོན་མཛད་པ་རྣམས་གསལ་བར་བྱའོ །
དེའི་དང་པོ་ནི་སྙན་ངག་ཅེས་པ་བརྗོད་བྱ་དང༌། མེ་ལོང་ཞེས་པ་བྱེད་པ་ལས་བཏགས་པའོ །འདིས་
ནི་ཕྱོགས་གང་དུ་གཏོགས་པ་ཡང་ཟིན་ཏེ། དེ་ཡང་ཐེག་པ་ཆེན་པོ་མདོ་སྡེ་རྒྱན་དུ། རིག་པའི་གནས་
ལྔ་དག་ལ་མཁས་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ།
དེ་བས་གཞན་རྣམས་ཚར་གཅོད་རྗེས་སུ་གཟུང་ཆེད་དང༌། །རང་ཉིད་ཀུན་ཤེས་བྱ་ཕྱིར་དེ་ལ་དེ་
བརྩོན་བྱེད། །ཅེས་གསུངས་པའི་ཚུལ་གྱིས་སྒྲ་རིག་པ་དང༌། གཏན་ཚིགས་རིག་པ་དང་། གསོ་བ་
རིག་པ་དང་། གཟོ་རིག་པ་དང༌། ནང་རིག་པ་སྟེ་ལྔ་ལས་སྒྲ་རིག་པའི་ཡན་ལག་གམ་བཟོ་རིག་པའི་
ཕྱོགས་སུ་གཏོགས་སོ །
ཡང་རྒྱ་གར་གྱི་པཎྜི་ཏ་རྣམས་ཀྱིས་རིག་པའི་གནས་ཆུང་ངུ་ལྔ་ཞེས་བརྗོད་པ། སྒྲ་ཤེས་ན་
དོན་ལ་མི་རྨོངས་པ་དང༌། མངོན་བརྗོད་ཤེས་ན་མིང་ལ་མི་རྨོངས་པ་དང༌། སྡེབ་སྦྱོར་ཤེས་ན་ཚིགས་
སུ་བཅད་པ་ལ་མི་རྨོངས་པ་དང༌།ཚིག་རྒྱན་ཤེས་ན་སྙན་ངག་ལ་མི་རྨོངས་པ་དང༌།ཟློས་གར་ཤེས་ན་
སྐད་ལ་མི་རྨོངས་པ་སྟེ་ལྔ་ལས་ཚིག་རྒྱན་ཡིན་། །གཉིས་པ་ནི་སྙན་ངག་སྦྱོར་བར་འདོད་པ་སྔར་གྱི་
གཞུང་རྒྱས་པར་རྣམས་ཉན་པར་མི་སྤྲོ་བའི་གང་ཟག་རྣམས་ཀྱི་ཆེད་དུ་མཛད་པའོ། །གསུམ་པ་ནི་
སློབ་དཔོན་དཎྜིས་བརྩམས་པ་སྟེ། དེས་ན་འདི་ལ་དཎྜིའི་ཚིག་རྒྱན་ཞེས་གྲགས་། །བཞི་པ་ནི་
ཡོངས་སུ་བཅད་པ་དང་པོ་ལ་ལོ་ཀ་བརྒྱ་ཉི་ཤུ་རྩ་ལྔ་དང༌། གཉིས་པ་ལ་ལོ་ཀ་སུམ་བརྒྱ་དྲུག་ཅུ་
2

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
རྩ་ལྔ་དང་། གསུམ་པ་ལ་བརྒྱ་བརྒྱད་ཅུ་རྩ་དྲུག་སྟེ། ཀུན་དྲིལ་བ་ལ་དྲུག་བརྒྱ་བདུན་ཅུ་རྩ་དྲུག་ཡོད་
ཀྱང་།ཚིགས་བཅད་རྣམས་ལ་རྐང་བ་རིང་བ་དང་ཐུང་བ་ཅི་རིགས་པ་སྣང་ངོ་། །སྙན་ངག་གི་ལུས་
དང་རྒྱན་དང་སྐྱོན་བསལ་བ་སྟེ་དོན་གསུམ་གྱིས་བསྡུས་ལ། རྒྱན་ཡང་ཐུན་མོང་མ་ཡིན་བའི་རྒྱན་
དང་ཐུན་མོང་གི་རྒྱན་གཉིས་དང་དེའི་ཕྱི་མ་ལ་ཡང་དོན་རྒྱན་དང་སྒྲ་རྒྱན་དང་གབ་ཚིག་གི་རྒྱན་
རྣམས་ཡོད་དེ། སྒྲ་དོན་རྒྱན་ནི་བཀྲ་བ་དང༌། །བྱ་སླ་བྱ་དཀའ་དག་དང་ལམ། །སྙན་ངག་རྣམས་ཀྱི་
ཡོན་ཏན་སྐྱོན། །དེ་ལྟར་མདོར་བསྡུས་རྣམ་པར་ཕྱེ། །ཞེས་འདི་ཉིད་དུ་འཆད་པར་འགྱུར་རོ །ལྔ་པ་
ནི་གཙོ་ཆེ་བའི་དགོས་པ་གོང་དུ་བཤད་ཟིན་ཅིང༌།གཙོ་བོ་མ་ཡིན་པ་མཁས་པའི་གྲགས་པ་འབྱུང་བ་
དང༌།རྙེད་པ་དང་བཀུར་སྟི་ཐོབ་པ་ལ་སོགས་པའི་དོན་དུ་ཡང་བརྩམས་སོ། །
འདིའི་བརྗོད་པར་བྱ་བ་གཞུང་འདི་ལས་རྟོགས་པར་བྱ་བའི་སྙན་ངག་གི་མཚན་ཉིད།
བརྗོད་པར་བྱ་བའི་འདི་ཉིད་ཀྱི་གཞུང་གི་ཚོགས་དང༌།བརྗོད་བྱའི་དོན་དེ་གཞུང་འདི་ལས་རྟོགས་
པར་གྱུར་པ་དགོས་པ་དང༌། དེ་ལས་དངོས་དང་བརྒྱུད་ལས་འབྲས་བུ་གཞན་གྲུབ་པ་དགོས་པའི་
དགོས་པ་དང༌། དེ་དགོས་པ་ལ་རག་ལས་ཤིང་དགོས་པ་བསྟན་བཅོས་ལ་ལྟོས་པའམ། དང་པོ་དག་
གི་ཕན་ཚུན་བརྗོད་བྱ་དང་རྗོད་བྱེད་ཀྱི་མཚན་ཉིད་ནི་འབྲེལ་བ་སྟེ། འདི་རྣམས་བློ་ལ་བཞག་ནས་
རྩོམ་པ་པོས་བརྩམས་ཤིང་།འཇུག་པ་པོ་རྣམས་ཀྱིས་གཞུག་པར་བྱ་བ་ཡིན་ནོ། །
མ
འདི་ལ་གསུམ་སྟེ། །བསྟན་བཅོས་ལ་འཇུག་པའི་དོན་དང་། བརྗོད་བྱ་སྙན་ངག་གི་དོན།
དོན་དེ་ཤེས་པའི་འབྲས་བུ་མཚོན་པའོ། །དང་པོ་ལ་གསུམ། ཤིས་པ་བརྗོད་པ། བརྩམ་པར་དམ་
བཅའ་བ།དེ་བརྩམས་པའི་དགོས་པའོ། །དང་པོ་ནི། གདོང་བཞི་གདོང་པ་པད་ཚལ་གྱི། །ངང་པའི་
བུ་མོ་ཐམས་ཅད་དཀར། །དབྱངས་ཅན་མ་ནི་ཁོ་བོ་ཡི། །ཡིད་ལ་རིང་དུ་རོལ་པར་མཛོད། །ཅེས་པ་
འདོད་བྱ་ལ་སྨོན་པ་སྟེ་རོལ་པར་མཛོད་ཅིག་ཅེས་པའི་བྱ་བའི་ཚིག་ལ་འབྲེལ་ལོ །སུ་ཞིག་ཅེ་ན
དབྱངས་ཅན་མ་ཞེས་བྱ་བའི་ངག་གི་ལྷག་པའི་ལྷ་མོ་འགའ་ཞིག་སྟེ་ཁྱད་པར་གྱི་གཞིའོ །དེ་ཁྱད་
པར་ཅི་ལྟ་བུ་ཞེ་ན། གདོང་བཞི་གདོང་པ་པད་ཚལ་གྱི། །ངང་པའི་བུ་མོ་ཞེས་པ། གདོང་བཞི་ཅན་
ཚངས་པ་སྟེ། དེའི་གདོང་པ་ནི་དཔལ་དང་ལྡན་པ་ལ་སོགས་པས་པདྨ་དང་འདྲ་བས་གདོང་པ་རྣམས་
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཁོ་ན་པདྨའི་ཚལ་ཞེས་ངོ་བོ་ཅན་གྱི་རྒྱན་དུ་བཀོད་ཅིང༌།དེ་ན་ཡོད་པའི་ངང་པའི་བུ་མོ་ལྷ་མོ་འདི་ཞེས་
ལྷ་མོ་དེ་ངང་མོའི་ངོ་བོར་བཀོད་པའོ། །བླ་མ་རྣམས་ཚངས་པའི་ཞལ་ནས་ལྷ་མོ་དབྱངས་ཅན་མ་བྱུང་
བར་འགའ་ཞིག་འདོད་དོ་ཞེས་གསུངས་སོ །སླར་ཡང་ཁྱད་པར་ཅི་ལྟ་བུ་ཞེ་ན། ཐམས་ཅད་དཀར་
ཞེས་པ་ལུང་དུ་ལྷ་མོ་དབྱངས་ཅན་ཐམས་ཅད་དཀར་བ་པདྨ་དཀར་པོ་ཡི། །དབུས་སུ་གཞུགས་པ་སྨྲ་
མཁས་འདོད་པ་རྣམས་ཀྱིས་བསྒོམ་པར་བྱ། །ཞེས་གསུངས་པ་ལྟར་སྐུ་མདོག་དཀར་བ་སྟེ། དེས་ན་
ངང་མོ་དང་འདྲ་བས་ངང་མོར་བཀོད་པའོ། །ཡང་ན་མི་ཤེས་པ་ལ་སོགས་པའི་དྲི་མ་དང་བྲལ་བ་ལས་
རྣམ་པ་ཐམས་ཅད་དུ་དཀར་ཞིང་དག་པ་དྲི་མ་མེད་པའོ །ཅི་ཞིག་ཏུ་རོལ་བར་ཞེ་ན།མཱ་ན་སོ་ཞེས་པ་
ཡིད་ཉིད་དང་མཚོའི་ཁྱད་པར་ལ་སྦྱར་བས། ལྷ་མོ་ལ་ལྟོས་ན་ཡིད་ལ་དང་ངང་ལ་ལྟོས་ན་མཚོ་ལ་
ངང་མོ་རྩེ་བས་སོ །སུའི་ཡིད་ལ་ཞེ་ན་ཁོ་བོ་སྟེ་བདག་གི་སེམས་ལའོ་ཞེས་པའི་དོན་ནོ །ཅི་ལྟར་
རོལ་པ་ཞེ་ན།རིང་དུ་ཞེས་པ་སྐད་ཅིག་ཙམ་མ་ཡིན་གྱི་ཡུན་རིང་པོར་ཏེ།མངོན་པར་འདོད་པའི་དོན
ཡོངས་སུ་རྫོགས་པའི་བར་རམ་དུས་ཀུན་ཏུ་ཞེས་པའི་ཐ་ཚིག་གོ།།
འདིར་ཡིད་ལ་རོལ་པ་ནི་དེ་རྩེ་གཅིག་ཏུ་སྒོམ་པ་ཡིན་ལ་དེ་ལས་དེའི་དྲིན་གྱིས་སྒྲ་དང་དོན་
གྱི་ཁྱད་པར་རྣམ་པར་བཀྲ་བ་རྣམས་རྩོལ་པ་མེད་པར་སོ་སོར་སྣང་ཞིང་དེ་ལས་འདོད་པའི་དོན་
འགྲུབ་པའོ་ཞེས་འཁྱོག་པོར་བརྗོད་པའམ་ཚིག་ཟུར་གྱིས་ལྷ་མོའི་བཀའ་དྲིན་ལ་སྨོན་པ་སྟེ བཅོམ་
ངི་གེགས་མེ་
ལྡན་མ་དབྱངས་ལྡན་མ་བདག་གི་མངོན་པར་འདོད་པའི་དོན་འདི་གེགས་མེད་པ་འགྲུབ་པར་འགྱུར་
བར་བཀའ་དྲིན་མཛད་དུ་གསོལ་ཅེས་པ་སྙན་ངག་མཁན་གྱི་དགོངས་པའོ །ཇི་སྐད་དུ་གསུངས་པ
སྙན་ངག་མཁན་ཆེན་རྣམས་ཀྱི་ངག་རྣམས་ལ། །སླར་ཡང་དངོས་པོ་གཞན་ཉིད་རྟོགས་པ་ཡོད། །
གང་གྲགས་པའི་ཆ་ཤས་བྲལ་བ་སྣང༌། །ཞེས་སོ །འདི་ཉིད་དུའང༌། བརྗོད་རིམ་སྟོབས་ལས་
ཞེས་པ་ལ་སོགས་པ་གསུང་བར་འགྱུར་། །ཡང་ན་དབྱངས་ཅན་མའི་སྐད་དོད་ས་ར་སྭ་ཏཱི་ཞེས་པ་དེ་
ཚིག་གམ་སྐད་ལ་ཡང་འཇུག་པ། གདོང་བཞི་གདོང་པ་པདྨ་ཡི། །ཚལ་གྱི་ངང་པའི་བུ་མོ་ཚིག །
ཐམས་ཅད་དཀར་བ་བདག་གི་ནི། །ཡིད་ལ་རིང་དུ་རོལ་པར་མཛོད། །ཅེས་པར་བསྒྱུར་ཏེ་བཤད་
པར་བྱའོ།།
4

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
དེ་ལ་ཡན་ལག་རྒྱས་པར་སློབ་དཔོན་ཕ་ཁོལ་གྱིས། །ཚངས་པས་ཚེ་ཡི་རིག་བྱེད་དྲན། །
ཞེས་བཤད་པ་ལྟར་ཉམས་ལྡན་གྱི་ཚིག་རྣམས་ཚངས་པས་བཤད་པར་འདོད་པས་ན། གདོང་བཞི་
ཅན་ཚངས་པའི་གདོང་པ་པདྨའི་ཚལ་དང་འདྲ་བ་ན་གནས་པ་ངང་པའི་བུ་མོའི་གཟུགས་སུ་བཀོད་
པའི་ཚིག་སྙན་ངག་ལ་སོགས་པའི་ཡན་ལག་གིས་རིག་པ་ཐམས་ཅད་དཀར་བ་སྟེ་དོན་ཉམས་པ་ལ་
སོགས་པའི་སྐྱོན་ཅུང་ཟད་ཀྱིས་ཀྱང་མ་གོས་པ་རྣམས་རྩོམ་པ་པོ་དང་འཆད་པ་ལ་སོགས་པ་བདག་
གི་ཡིད་དམ་མཚོ་ལ་རོལ་པ་སྟེ་དོན་ཕུལ་དུ་བྱུང་བ་ཅན་རྟོགས་པར་སླ་བ་ལ་སོགས་པའི་ཡོན་ཏན་
གྱིས་བརྒྱན་པ་རང་གི་ངང་གིས་བློ་ལ་སྣང་བས་སྤོབས་པར་མཛོད་ཅིག་ཅེས་པའོ །དེ་ལྟར་ཤིས་པར་
བརྗོད་པ་འདི་སྦྱར་བའི་རྒྱན་ཡིན་ལ། དེ་ཡང་འཁྱོག་པོར་བརྗོད་པ་ཀུན་མཛེས་པར་བྱེད་པ་པོ་སྟེ།
འོག་ཏུ་འཁྱོག་པོར་བརྗོད་པ་ཐམས་ཅད་ཅེས་འཆད་དོ། །ཡང་ན་སློབ་དཔོན་ངག་གི་དབང་ཕྱུག་གིས་
བཤད་པ་ལྟར། སྒོ་བཞི་ཅན་ཞལ་པདྨ་ཡི། །ཚལ་གྱི་ངང་པའི་བུ་མོ་གསུང༌། །ཐམས་ཅད་དཀར་བ།
ཞེས་པར་བསྒྱུར་ཏེ།སྒོ་ནི་ཐབས་སོ། །བཞི་ནི་བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་
རྣམས་ཏེ། དེ་རྣམས་གང་ལ་ཡོད་པ་ཅན་རྫོགས་པའི་སངས་རྒྱས་ལྷ་དང་མིའི་བླ་མ་བཅོམ་ལྡན་
འདས་སོ། །
དེའི་ཞལ་ནི་པདྨ་མང་པོ་ཚོགས་པའི་ཚལ་དང་ཆོས་མཚུངས་པས་ན།དེའི་ཞལ་ཡང་ཡིན་
ལ་པདྨའི་ཚལ་ཡང་ཡིན་པས་གཉིས་གཞི་མཐུན་པར་ཚིག་རྣམ་པར་སྦྱར་རོ །དེ་ལ་གནས་པའི་ངང་
པའི་བུ་མོ་ནི་ཐམས་ཅད་མཁྱེན་པ་དེའི་གསུང་ཉིད་ཡིན་ཏེ་གསུང་རབ་ཡན་ལག་བཅུ་གཉིས་ཀྱི་
བདག་ཉིད་ཅན་སྡེ་སྣོད་གསུམ་གྱིས་བསྡུས་པའོ། །དེ་རྣམས་པ་ཅི་ལྟ་བུ་ཞེ་ན་ཐམས་ཅད་དཀར་བ་སྟེ་
ལན་དུ་ཕན་འདོགས་པ་ལ་ལྟོས་པ་མེད་པའི་ཐུགས་རྗེ་ཆེན་པོ་ལས་མཐའ་གཅིག་ཏུ་བྱུང་བའི་ཕྱིར་རོ། །
ལྷག་མ་ནི་བཤད་མ་ཐག་པ་ལྟར་། །དེ་ལྟར་འདིར་སངས་རྒྱས་དྲན་པར་བྱེད་པར་སྦྱར་ཏེ། དེ་ནི་
དགེ་ལེགས་ཐམས་ཅད་འབྱུང་པར་བྱེད་པ་ཡིན་པས་སོ །དེ་ལ་དེའི་གསུང་རབ་དྲན་པར་བྱེད་པ་ནི་
སྟོན་པ་མྱ་ངན་ལས་འདས་པའི་ཚུལ་བསྟན་པ་ན་དེའི་གསུང་ཉིད་གདུལ་བྱ་རྣམས་ཀྱི་སྟོན་པ་ཡིན་
པས་དེ་དྲན་པའི་སྒོ་ནས་འགྲོ་བའི་བླ་མ་རྗེས་སུ་དྲན་པར་བྱས་པའོ །གཉིས་པ་ནི་དེ་ལྟར་སྨོན་པར་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བྱས་པའི་ས་ར་སྭ་ཏིའི་བཀའ་དྲིན་གྱིས་ཁྱོད་ཅི་ཞིག་རྩོམ་ཞེ་ན། བསྟན་བཅོས་སྔ་མ་རྣམས་བསྡུས་
ཤིང༌། །སྦྱོར་བ་རྣམས་ཀྱང་ཉེར་མཚོན་ཏེ།།ཇི་ལྟར་ནུས་བཞིན་བདག་གིས་ནི། །སྙན་ངག་རྣམས་ཀྱི་
མཚན་ཉིད་བྱ། །སྙན་ངག་ནི་སྙན་ངག་མཁན་གྱི་བྱ་བ་ལུས་དང་རྒྱན་གྱིས་བསྡུས་པ་ཡིན་པ། དེའི་
མཚན་ཉིད་ནི་འདིས་མཚོན་པ་བྱེད་ཅིང་བྱེ་བྲག་ཏུ་རྟོགས་པར་བྱེད་པའི་གཞུང་སྟེ། སྙན་ངག་གི་
གཟུགས་ཐམས་ཅད་མ་ལུས་པར་འདིར་བལྟ་བར་བྱ་བས་ན་སྙན་ངག་མེ་ལོང་འདི་བྱ་སྟེ་བརྩམ་མོ།།
ཡང་ན་སྙན་ངག་གི་མཚན་ཉིད་ནི་སྙན་ངག་ཐམས་ཅད་ཀྱི་སྤྱིའི་ངོ་བོ་སྟེ་དེས་ནི་སྙན་ངག་
རྣམས་ཐམས་ཅད་མཚོན་པར་བྱེད་། ཁྱད་པར་ཐམས་ཅད་ཀྱི་ཐུན་མོང་བ་ཡིན་པའི་ཕྱིར་རོ། །
དཔེར་ན་ནོག་ལ་སོགས་པ་དང་ལྡན་པ་བ་ལང་ཞེས་པའི་སྤྱིའི་མཚན་ཉིད་ཀྱི་བ་ལང་ཐམས་ཅད་
མཚོན་པར་བྱེད་པ་བཞིན་ནོ །དེ་རྟོགས་པར་བྱེད་པའི་ཕྱིར་བསྟན་བཅོས་ཀྱང་སྙན་ངག་གི་མཚན་
ཉིད་དེ་བརྩམ་པར་བྱའོ། །འོ་ན་སྙན་ངག་གི་མཚན་ཉིད་རྣམས་བྱས་ཟིན་པས་ན་བཏགས་ཟིན་ལ་
འཐག་པས་ཅི་བྱ་ཞེ་ན། སྙན་ངག་གི་མཚན་ཉིད་སྟོན་པའི་བསྟན་བཅོས་སྔ་མ་སྔོན་གྱི་སློབ་དཔོན་རྭ་
མ་ཤར་མ་ལ་སོགས་པས་མཛད་པ་རྣམས་གཞུང་ཉུང་ངུས་བསྡུས་ཤིང་དོན་གྱི་སྙིང་པོར་བཟུང་ནས་བྱ་
ཞེས་པས་འདི་ཚིག་མདོར་བསྡུས་པས་དོན་གསལ་བར་སྟོན་པས་ན་སྔ་མ་རྣམས་ལས་ཁྱད་པར་དུ་
འཕགས་སོ །
དེས་ན་འདི་ལས་སྙན་ངག་རྟོགས་པ་བདེ་བླག་འགྱུར་རོ །རྣམས་གྲངས་སུ་ན། བསྟན་
བཅོས་སྔ་མ་རྣམས་དོར་ནས །ཞེས་བསྒྱུར་ཏེ། སྔ་མ་རྣམས་ཤིན་ཏུ་འཐོར་བས་ན་དེ་བས་བདག་གི་
འདི་ཡོན་ཏན་དང་ལྡན་པ་ཞེས་དགོངས་སོ་ཞེའོ། །འོ་ན་ཁྱེད་ནི་སྒྲ་ལ་མཁས་པ་ཙམ་གྱི་བྱས་པ་ཡིན་གྱི།
དོན་དེ་རྣམས་ཀྱིས་བཤད་ཟིན་ཁོ་ན་ཡིན་པས་ཁྱད་པར་ཆེ་བ་མེད་དོ་ཞེ་ན། སྦྱོར་བ་བྷ་ར་ཏ་ལ་
སོགས་པ་མཆོག་རྣམས་ཀྱིས་བཤད་པའི་སྙན་ངག་གི་ངོ་བོ་རྣམས་ཉེ་བར་མཚོན་ཅིང་བསྟན་ཏེའོ། །
དེས་ན་འདི་ཚིག་མདོར་བསྡུས་པ་ཙམ་དུ་མ་ཟད་ཀྱི་དོན་ཡང་སྔར་མེད་པ་བྷ་ར་ཏས་བསྟན་པའི་སྒྲའི་
རྒྱན་སྦྱར་བ་ལ་སོགས་པ་འདིར་བསྟན་ཏེ། བྷ་ར་ཏས།སྦྱར་བ་རབ་དང་མཉམ་ཉིད་ཏིང་ངེ་འཛིན། །
སྙན་ཉིད་གཟི་བརྗིད་ཚིག་ནི་ཤིན་ཏུ་གཞོན། །དོན་ཡང་གསལ་དང་རྒྱ་ཆེ་མཛེས་པ་སྟེ །དི་རྣམས་
6

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
སྙན་ངག་རྣམས་ཀྱི་ཡོན་ཏན་བཅུ། །ཞེས་བཤད་དོ། །རྣམས་གྲངས་སུ་ན་སྦྱོར་བ་རྣམས་ཉེ་བར་
མཚོན་པ་ཙམ་ཡིན་གྱི་མཐའ་དག་བསྟན་པ་ནི་མ་ཡིན་ནོ་ཞེའོ། །ཡང་ན་སྦྱོར་བ་སྟེ་དཔེར་བརྗོད་
རྣམས་ཉེ་བར་མཚོན་ཏེ་བཀོད་ནས་སོ །དེ་འདྲ་བ་ཁྱོད་ཀྱིས་ཅི་ལྟ་ནུས་ཤེ་ན།ཇི་ལྟར་ནུས་བཞིན་ཏེ་
རེ་ཞིག་འདི་ནུས་པའི་རྗེས་སུ་མཐུན་པར་བྱེད་དོ་ཞེས་པའི་མངོན་པའི་ང་རྒྱལ་མེད་པར་བསྟན་། །
སུས་ཤེ་ན་དབྱུག་པ་བདག་གིས་སོ །
གསུམ་པ་ལ་བཞི་། སྡེ་བཞིའི་ཐ་སྙད་འཇུག་པ། གྲགས་པ་དུས་རིང་པོར་གནས་པ།
ཡོན་ཏན་དང་སྐྱོན་འབྱེད་པ་དེས་ན་བསྟན་བཅོས་བརྩམས་པའོ། །དང་པོ་ནི་གལ་ཏེ་སྙན་ངག་གི་
མཚན་ཉིད་མི་ཤེས་པ་རྣམས་སྙན་ངག་བྱེད་པ་མཐོང་བས་ན་དེ་སྟོན་པའི་བསྟན་བཅོས་ཀྱིས་ཅི་བྱ་ཞེ་ན།
སྤྱིར་ཡོན་ཏན་དང་སྐྱོན་འབྱེད་པ་ནི་རང་རང་གི་བསྟན་བཅོས་ཁོ་ན་ལས་ཡིན་ཞེས་སྟོན་པ་འདི་ན་
ཀུན་ཏུ་ལྷག་མ་དང༌། །མཆོག་གི་རྗེས་སུ་བསྟན་པ་ཡི། །ཚིག་རྣམས་ཉིད་ཀྱི་དྲིན་གྱིས་ནི། །འཇིག་རྟེ་
ལུགས་ལ་འཇུག་པར་བྱེད། །འགྲོ་བ་འདི་ནའམ་ཡང་ན་བཀོད་པ་འདི་ལ་ཀུན་སྟེ་རྣམ་པ་ཐམས་ཅད་
དུ་སཾ་སྐྲྀ་ཏ་ལས་ལྷག་ལ་རང་བཞིན་གྱི་སྐད་ལ་སོགས་པས་བརྩམས་པ་དང༌། མཆོག་སྒྲའི་བསྟན་
བཅོས་བྱེད་པ་པོ་པཱ་ནི་ནི་ལ་སོགས་པས་རྗེས་སུ་བསྟན་པ་རང་བཞིན་དང་རྐྱེན་ལ་སོགས་པའི་དབྱེ་
བས་བྱས་པ་སཾ་སྐྲྀ་ཏ་རུ་བརྩམས་པའི་ཚིག་སྡེ་བཞི་རྟོགས་པར་བྱེད་པའི་བསྟན་བཅོས་རྣམས་ཉིད་ཀྱི་
དྲིན་གྱིས་ཏེ་མཐུ་ལས་འཇིག་རྟེན་གྱི་ལུགས་སྐྱེས་བུའི་དོན་སྡེ་བཞི་པོ་སྐྱོན་དང་ཡོན་ཏན་རྣམ་པར་ཕྱེ་
ནས་ཇི་ལྟ་བ་བཞིན་དུ་རྟོགས་པ་དང་དེ་དང་རྗེས་སུ་མཐུན་པའི་ལུས་ངག་གི་ལས་བསྒྲུབ་པ་ལ་
འཇུག་པར་བྱེད་ཞེས་སྤྱི་ཁྱབ་བསྟན་ནས། དེའི་ཕྱིར་འདི་ཡང་སྙན་ངག་གི་ཡོན་ཏན་དང་སྐྱོན་བྱེ་
བྲག་ཏུ་རྟོགས་པས་དོན་དུ་བྱའོ་ཞེས་དགོངས་པའོ། །རྣམ་གྲངས་སུ་ན། འདི་ན་ཀུན་ཏུ་མཆོག་རྣམས་
དང༌། །རྗེས་སུ་སྟོན་དང་ལྷག་མའི་ཡང་། །ཞེས་པར་བསྒྱུར་ཏེ། མཆོག་སྔོན་གྱི་མཁས་པ་རྣམས་དང་
རྗེས་སུ་སྟོན་པ་དེ་རྣམས་ཀྱི་ལུགས་ཀྱི་རྗེས་འབྲང་བ་རྣམས་དང་ལྷག་མ་དེ་གཉིས་ལས་གཞན་པའི་
སྐྱེས་བུ་ཡ་རབས་རྣམས་ཀྱི་ཚིག་གི་ཞེའོ།།ཡང་ན།འདི་ན་ཀུན་ཏུ་མཆོག་གི་ནི།།རྗེས་སུ་བསྟན་དང་
ལྷག་མའི་ཡང༌། །ཞེས་པ་ལ རྗེས་སུ་བསྟན་པ་ནི་བརྩམས་པ་སྟེ། ལྷག་མ་ནི་བཤད་མ་ཐག་པ་
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལྟར་རོ། །དེ་ཉིད་ལྡོག་པའི་སྒོ་ནས་བསྟན་པར་བྱེད་ལ། གལ་ཏེ་སྒྲར་བོད་སྣང་བ་ནི། །འཁོར་བའི་
བར་དུ་མི་གསལ་ན། །འཇིག་རྟེན་གསུམ་མཐའ་དག་འདི། །སྨག་རུམ་མུན་པ་ཉིད་དུ་འགྱུར། །
གལ་ཏེ་ཞེས་པ་བརྟགས་པ་མཐའ་བཟུང་བ་སྟེ། སྒྲར་བོད་པ་བསྟན་བཅོས་ཀྱི་མིང་ཅན་སྡེ་བཞི་
གསལ་བར་བྱེད་པ་ཉིད་ཀྱི་ཕྱིར་སྣང་བའམ་འོད་ཟེར་དེ་འཁོར་བ་སེམས་ཅན་གྱི་འཇིག་རྟེན་ཇི་སྲིད་
གནས་པའི་བར་དུ་མི་གང་དེ་མེད་ན་དེའི་ཚེ་འཇིག་རྟེན་མཐོ་རིས་མི་ཡུལ་དང་ས་འོག་གསུམ་པོ་འདི་
ཕྱོགས་གཅིག་ཙམ་མ་ཡིན་པར་མཐའ་དག་སྡེ་བཞི་རྟོགས་པའམ་བསྒྲུབ་པའི་འཇིག་རྟེན་གྱི་ལུགས་
དང་བྲལ་བས་མུན་པ་ཅུང་ཟད་ཀྱང་རྟོགས་པ་མེད་པས་སྨག་རུམ་སྟེ། མི་ཤེས་པ་བར་མེད་པ་ཉིད་དུ་
འགྱུར་། །དེ་ལྟར་བསྟན་བཅོས་མེད་ན་ཡོན་ཏན་དང་སྐྱོན་ལེགས་པར་འབྱེད་པ་མེད་པར་
བསྟན་།
གཉིས་པ་ནི་བསྟན་བཅོས་ཉིད་ལ་རྣམ་པ་གཞན་གྱིས་ཀྱང་བསྔགས་པ། སྔོན་གྱི་རྒྱལ་པོའི་
གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །དེ་རྣམས་ཉེ་བར་མི་གནས་ཀྱང༌། །རང་
ཉིད་ཉམས་པ་མེད་ལ་ལྟོས །སྔོན་གྱི་རྒྱལ་པོ་ང་ལས་ནུ་ལ་སོགས་པ་རྣམས་ཀྱི་གྲགས་པའི་འབྱུང་
བྱེད་ཆོས་ལ་སོགས་པའི་ངོ་བོའི་སྤྱོད་པའི་གཟུགས་བརྙན་ངག་གི་རང་བཞིན་དེ་ལྟ་བུ་འབྱུང་བའི་
གཏམ་ལ་སོགས་པའི་མེ་ལོང་ལ་ཤར་བ་ཐོབ་ན་དང་པོའི་རྒྱལ་པོ་དེ་རྣམས་ཉེ་བར་མི་གནས་ཀྱང་
གྲགས་པའི་གཟུགས་རང་ཉིད་ད་ལྟའང་ཉམས་པ་མེད་པ་ལ་ལྟོས་ཞེས་ངོ་འཚར་བར་བསྟན་པའོ། །
ཀྱང་ནི་ཕུལ་བྱུང་ལ་སྟེ། མེ་ལོང་དངོས་ནི་གཟུགས་བརྙན་འཇོག་པ་པོ་ཉེ་བར་གནས་པ་ཁོ་ན་ལ་
གཟུགས་བརྙན་འཆར་གྱི་མི་གནས་ན་མི་འཆར་བ་ལ་འདི་ལྟ་བུ་མ་ཡིན་པས་ན་རབ་ཏུ་གྲགས་པའི་
མེ་ལོང་དང་མི་འདྲ་བ་སྔོན་མེད་པའི་མེ་ལོང་ཞེས་དགོངས་པའོ། །གསུམ་ནི་གལ་ཏེ་བསྟན་བཅོས་
ཀྱི་ཡོན་ཏན་དང་སྐྱོན་འབྱེད་པ་ཡོད་ན་ཡོན་ཏན་ཅི་ཡོད་ཅིང་མེད་ན་སྐྱོན་ཅི་ཡོད། འཇིག་རྟེན་གྱི་
ལུགས་ལ་འཇུག་པ་ནི་ཅི་ཞིག་ལྟར་གང་རུང་རུང་བྱས་པས་མཆོག་མེད་ཅེ་ན། མཁས་པས་ཡང་དག་
རབ་སྦྱར་བའི། །ངག་དང་ངག་ནི་འདོད་འཇོར་བཤད། །དེ་ཉིད་ཉེས་པར་སྦྱར་བ་སླར། །སྦྱོར་པོ་བ་
ལང་ཉིད་རྗོད་བྱེད །མཁས་པ་ཡིད་ཆེས་པའི་གནས་རྣམས་ཀྱི་ཡང་དག་པར་རབ་ཏུ་སྦྱར་བའི་
8

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
བསྟན་བཅོས་ཀྱི་ནུས་པས་ངོ་བོ་དང་དོན་ཡོངས་སུ་དག་པའི་ངག་དང་སྙན་ངག་ལ་སོགས་པའི
གཞུང་ལུགས་ནི་སྦྱོར་བ་པོའི་འདོད་འཇོ་སྟེ་མངོན་པར་འདོད་པ་གང་བར་བྱེད་པར་བཤད་དོ། །
ཡང་དེ་ཉིད་ཉེས་པར་སྦྱར་བ་བསྟན་བཅོས་དང་འགལ་བས་ནི་སླར་གཞུང་སྦྱོར་བ་པོ་བ་
ལང་སྟེ་རྨོངས་པ་མིའི་དབྱིབས་ཅན་གྱི་ཕྱུགས་ཉིད་དུ་བརྗོད་པར་བྱེད་། །དེས་ན་ཅི་ཐོད་ཐོད་
བརྩམ་པར་བྱ་བ་མ་ཡིན་ནོ། །དེ་ལྟར་བསྟན་བཅོས་ཁོ་ན་ལས་ཡོན་ཏན་དང་སྐྱོན་འབྱེད་ཅིང་ཡོན་
ཏན་དོན་འགྲུབ་བྱེད་དང་སྐྱོན་དོན་མ་ཡིན་པའི་སྐྱེད་བྱེད་ཡིན་པ།དེའི་ཕྱིར་སྙན་ངག་ལ་ནི་སྐྱོན།།ཅི་
ཞིག་ལྟར་ནི་ཆུང་ངུ་ཡང༌། །བཏང་སྙོམས་མི་བྱ་ལུས་མཛེས་ཀྱང་། །སྐྱོན་གཅིག་གིས་ནི་སྐལ་ངན་
འགྱུར། །སྙན་ངག་ལ་སོགས་པའི་ངག་ལ་སྐྱོན་རང་རང་གི་བསྟན་བཅོས་དང་འགལ་བ་ཅི་ལྟར་ཡང་
སྟེ་སྒྲའམ་དོན་དེ་ལ་བྱུང་ན། ཅི་ལྟར་ཡང་བཏང་སྙོམས་མི་བྱ་བར་བསྟན་བཅོས་ཀྱི་མིག་གིས་བལྟས་
ནས་དག་པར་བྱའོ། །དེ་ཟླ་བོ་དངོས་པོའི་དཔེས་སྒྲུབ་པ་ལུས་ཁ་དོག་དང་དབྱིབས་ཕུན་སུམ་ཚོགས་
པས་མཛེས་ཀྱང་སྐྱོན་མཛེས་ཆ་ཅུང་ཟད་ཅིག་གིས་སྐལ་པ་ངན་པར་འགྱུར་བ་ལྟ་བུའོ། །གལ་ཏེ་
བསྟན་བཅོས་མེད་ཀྱང་སྙན་ངག་ལ་སོགས་པའི་ཡོན་ཏན་དང་སྐྱོན་རང་ཉིད་ཀྱི་རྣམ་པར་འབྱེད་པར་
ནུས་སོ་ཞེ་ན་འདི་ལ་ཀུན་ཏུ་ཞེས་པ་ལ་སོགས་པ་ལྡོག་པའི་སྒོ་ནས་སྟོན་པ སྐྱེ་བོ་བསྟན་བཅོས་མི་
ཤེས་པས། །ཡོན་ཏན་སྐྱོན་རྣམས་ཇི་ལྟར་དབྱེ། །གཟུགས་ཀྱི་དབྱེ་བ་དམིགས་རྣམས་ལ། །ལོང་བ་
སྙན་ངག་ལ་སོགས་པ་གང་དང་གི་
ལ་སྐབས་ཡོད་དམ་ཅི། །སྐྱེ་བོ་སྙན་ངག་ལ་སོགས་པ་གང་དང་གི་མཚན་ཉིད་སྟོན་པའི་བསྟན་བཅོས་
མི་ཤེས་པས་སྙན་ངག་ལ་སོགས་པ་དེ་དང་དེའི་ཡོན་ཏན་བླང་བྱ་སྒྲ་དང་དོན་གྱི་རྒྱན་ལ་སོགས་པ་དང་
སྐྱོན་འོག་ཏུ་འཆད་པའི་བཅུ་ལ་སོགས་པ་རྣམས་ཅི་ལྟར་དབྱེ་དབྱེ་བར་མི་ནུས་སོ། །དེ་ཉིད་ཟླ་བོ་
དངོས་པོའི་དཔེས་སྟོན་པ། གཟུགས་ཀྱི་དབྱེ་བ་སྔོན་པོ་དང་སེར་པོ་ལ་སོགས་པ་དམིགས་པ་མཐོང་
བར་བྱེད་པ་ལ་ལོང་བ་མིག་མེད་པ་ལ་སྐབས་ཡོད་དམ་ཅི་སྟེ་མེད་པ་ཁོ་ནའོ། །དེ་ལྟར་གཞུང་འདི་
ཙམ་གྱིས་ནི་སྤྱིར་བསྟན་བཅོས་ཁོ་ན་ལ་ཡོན་ཏན་དང་སྐྱོན་འབྱེད་ཀྱི་རྣམ་པ་གཞན་དུ་མ་ཡིན་ལ་སྙན་
ངག་ལ་ཡང་ཚུལ་དེ་ཉིད་དོ་ཞེས་བསྟན་ཏོ། །
བཞི་པ་བསྟན་བཅོས་ཁོ་ན་ལས་ཡོན་ཏན་དང་སྐྱོན་རྣམ་པར་འབྱེད་ཀྱི་རྣམ་པ་གཞན་དུ་མ་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཡིན་པ། དེ་ཕྱིར་མཁས་པ་སྐྱེ་དགུ་རྣམས། །བྱེ་བྲག་རྟོགས་ལ་མངོན་དགོངས་ནས། །རྣམ་བཀྲའི་
ལམ་ལྡན་ཚིག་རྣམས་ཀྱིས །བྱ་བའི་ཆོ་ག་ངེས་པར་སྦྱར་ཏོ། །མཁས་པ་སྔོན་གྱི་སློབ་དཔོན་རྣམས་
ཀྱིས་སྐྱེ་དགུ་སྟེ་སྐྱེས་སོ་ཅོག་རྣམས་ཀྱི་བྱེ་བྲག་རྟོགས་པ་སྙན་ངག་ལ་ཡོན་ཏན་དང་སྐྱོན་ཇི་ལྟ་བ་
བཞིན་ཡོངས་སུ་ཤེས་པ་ལ་མངོན་པར་བལྟས་ཏེ་དེ་ཆེད་དུ་བྱས་ནས། སྒྲའི་རྒྱན་རྣམ་པ་སྣ་ཚོགས་
ཀྱིས་རྣམ་པར་བཀྲ་བའི་ལམ་དང་ལྡན་པའི་ཚིག་སྙན་ངག་འོག་ཏུ་འཆད་པ་ངོ་བོ་ཅན་ལ་སོགས་པའི
རྒྱན་གྱི་དབྱེ་བ་ཡོད་པ་རྣམས་ཀྱི་བྱ་བའི་ཆོ་ག་སྟེ་རྩོམ་པའི་ཐབས་ངེས་པར་སྦྱར་ཏེ་སྙན་ངག་བསྟན་
ལ་འབེབས་པར་མཛད་ཞེས་པའི་དོན་ནོ། །
གཉིས་པ་བརྗོད་བྱ་སྙན་ངག་གི་དོན་ལ་གསུམ། མདོར་བསྟན།རྒྱས་པར་བཤད།དོན་
བསྡུ་བའོ། །དང་པོ་ནི། དེ་རྣམས་ཀྱི་ནི་སྙན་ངག་གི །ལུས་དང་རྒྱན་ཡང་རབ་ཏུ་བསྟན། །སྔོན་གྱི་
སློབ་དཔོན་དེ་རྣམས་ཀྱིས་ནི་སྙན་ངག་གི་ལུས་ཚོགས་པའི་ངོ་བོ་དང་དེ་མཛེས་པར་བྱེད་པའི་རྒྱན་
ཡང་བསྟན་ཅིང་གསལ་བར་བྱས་། །གཉིས་པ་ལ་གསུམ། ལུས་རྒྱས་པར་བཤད། རྒྱན་རྒྱས་པར་
བཤད།སྐྱོན་སེལ་བ་རྒྱས་པར་བཤད་པའོ །དང་པོ་ལ་གཉིས། ལུས་ཀྱི་མཚན་ཉིད།མཚན་གཞིའོ། །
དང་པོ་ནི། ལུས་ནི་རེ་ཞིག་འདོད་པ་ཡི། །དོན་ཅན་རྣམ་བཅད་ཚིག་གི་ཕྲེང༌། །བསྟན་པར་བྱ་བ་
གཉིས་པོ་དེ་ལས་རེ་ཞིག་ལ་ལུས་ནི་སྨྲ་བ་པོའི་བརྗོད་པར་འདོད་པའི་དོན་ཐུབ་པའི་ཡོན་ཏན་ལ་
སོགས་པའི་བརྗོད་བྱ་ཅན་ཚིག་རྒྱན་གྱི་བསྟན་བཅོས་སུ་བཤད་པའི་ངེས་པ་ལས་མ་འདས་པས་རྣམ་
པར་བཅད་ཅིང་ངེས་པ་དང་ལྡན་པའི་ཚིགས་སུ་བཅད་པའི་མཐའ་དང་ཏིང་གི་མཐའི་ཕྲེང་བའོ །དེ་
ཡང་ཡོངས་སུ་རྫོགས་པའི་སྙན་ངག་ཆེན་པོ་དང་དེའི་ཆ་ཤས་གྲོལ་བ་ལ་སོགས་པ་བར་སྐབས་ཀྱི་
ངག་གོ།ལུས་སྔོན་ལ་བཤད་པ་རྒྱན་གྱི་རྟེན་ཡིན་པས་སོ། །
གཉིས་པ་ལ་གསུམ།ལུས་གཞུང་གི་དབྱེ་བས་གསུམ་དུ་བཤད།ལུས་སྐད་རིགས་ཀྱི་དབྱེ་
བས་བཞིར་བཞག །སྦྱོར་ཚུལ་གྱི་དབྱེ་བས་གཉིས་སུ་བསྟན་པའོ །དང་པོ་ལ་གཉིས། དབྱེ་བ་དང༌།
སོ་སོར་བཤད་པའོ། །དང་པོ་ནི་དེ་ཡང་ཚིགས་བཅད་ལྷུག་པ་དང་། སྤེལ་མ་རྣམས་གསུམ་ཉིད་དུ་
གནས།བཤད་མ་ཐག་པའི་མཚན་ཉིད་ཅན་གྱི་སྙན་ངག་གི་ལུས་དེ་ཡང་ཚིགས་བཅད་འབའ་ཞིག་པ་
10

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
དང་ལྷུག་པ་རྐྱང་པ་དང་དེ་གཉིས་སྤེལ་ཞིང་བསྲེས་པ་སྟེ་རྣམ་པ་གསུམ་ཉིད་དུ་གནས་སོ། །དེས་ན།
ཚིགས་སུ་བཅད་དང་ལྷུག་པ་དང་། །རྒྱུན་ཆགས་ཞེས་བྱ་རྣམ་པ་གསུམ །ཞེས་པའི་ལུས་གསུམ་དུ་
བསྡུས་པ་ནི་མཁས་པའི་གསུང་ཡིན་ཡང་བསྟན་བཅོས་ཆེན་པོ་རྣམས་དང་འགལ་བས་ཡིད་ཆེས་པའི་
གནས་སུ་གཟུང་བར་མི་བྱའོ།།
གཉིས་པ་ལ་གསུམ།ཚིགས་བཅད།ལྷུག་པ།སྤེལ་མའོ། །དང་པོ་ལ་བཞི། མཚན་ཉིད།
དབྱེ་བ། དེ་བརྩམས་པའི་སྙན་ངག་ཆེན་པོའི་མཚན་ཉིད། སྦྱོར་ཚུལ་འབའ་ཞིག་གི་མཚོན་པའོ། །
དང་པོ་ནི། ཚིགས་བཅད་རྐང་བཞི་ཅན། རྐང་པ་བཞིར་བཅད་ཅིང་རྐང་པ་བཞི་ཚོགས་པའི་ཚིག་གི་
ཕྲེང་བ་ནི་ཚིགས་བཅད་ཅེས་བྱའོ །དེས་ན་རྒྱུན་ཆགས་དང་རབ་བསགས་དག་ཀྱང་ཚིགས་བཅད་
རྐང་པ་རིང་པོ་ཉིད་ཡིན་ནོ །མཁས་པ་འགའ་ཞིག་རྒྱུན་ཆགས་རྐང་པས་མ་བཅད་པ་ཡང་ཡོད་ལ།
རྐང་པ་དག་གིས་མ་བཅད་ཅིང༌།།གང་ལ་ཡི་གེ་སྦྲེལ་ལེགས་ཡོད།།བྱ་བའི་ཚིག་གིས་གསལ་བྱས་པ། །
དེ་ནི་རྒྱུན་ཆགས་ལས་གཞན་མིན། །ཞེས་སྡེབ་སྦྱོར་གྱི་ཚོམས་ལས་འབྱུང་ངོ་ཞེས་གསུངས་པ་ནི་
དཔྱད་དགོས་ཏེ། གཞུང་དེ་སྐད་ཅེས་བྱ་བ་ཡང་ཐ་སྙད་ཀྱི་གཙུག་ལག་དང་དེ་སྨྲ་བ་གཞན་རྣམས་ལ་
གྲགས་པ་མ་མཐོང་ལ།དེ་ལྟ་བུ་རྒྱུན་ཆགས་ཡིན་ན་བྱ་བའི་ཚིག་ཡོད་པས་ལྷུག་པ་རྣམས་རྒྱུན་ཆགས་
སུ་ཐལ་བར་འགྱུར་ཞིང་། དེ་འདྲའི་རྣམ་གཞག་གཞུང་འདི་དང་སྡེབ་སྦྱོར་རིན་ཆེན་འབྱུང་གནས་ལ་
HAR---
སོགས་པར་མ་སྨོས་པ་དང༌།རྐང་པ་མེད་པའི་ཚིག་གི་རྒྱུན་ནི་ལྷུག་པ་ཁོ་ནར་བཤད་པས་སོ།།
གཉིས་པ་ལ་གཉིས སྡེབ་སྦྱོར་གྱི་སྒོ་ནས་གཉིས་སུ་དབྱེ།སྦྱོར་ཚུལ་གྱི་སྒོ་ནས་བཞིར་
དབྱེ་བའོ། །དང་པོ་ནི། དེ་ཡང་། བྲིཏྟ་ཛཱ་ཏི་ཞེས་རྣམ་གཉིས།ཚིགས་བཅད་ཡང་བྲིཏྟ་སྟེ་བསྒྱུར་ན་
ཞུགས་པ་ཞེས་བྱ་བའམ་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་སྦྱར་བ་ཞེས་པར་བསྒྱུར་བ་དབྱངས་ཀྱི་
ཡི་གེ་བགྲངས་བ་དང༌།ཛཱ་ཏི་སྟེ་རིགས་ཞེས་བྱ་བ་དབྱངས་རིང་བ་ཕྱི་མོ་གཉིས་སུ་དང་ཐུང་བ་རེ་རེར་
བགྲངས་བའི་སྒོ་ནས་ཕྱི་མོ་བགྲངས་བ་སྟེ་རྣམ་པ་གཉིས་སོ །འོ་ན་དེ་དག་ཀྱང་མི་ཤེས་པས་བྲིཏྟ་ཅི་
བགྲངས་པའི་རྒ་ནས
ཡིན་ཛཱ་ཏི་ཅི་ཡིན་ཞེ་ན། དེ་ཡི་སྤྲོས་པ་མཐའ་དག་ནི། །སྡེབ་སྦྱོར་གཞུང་དུ་ངེས་པར་བསྟན། །བྲྀཏྟ་
དང་ཛཱ་ཏི་དེ་དག་གི་དབྱེ་བ་དང་སོ་སོའི་མཚན་ཉིད་ལ་སོགས་པ་ནི་དམར་སེར་དང་རྒྱལ་བའི་ལྷས་
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བཀོད་པ་ལ་སོགས་པའི་གཞུང་དུ་རྟོགས་པར་བྱས་པས དེ་ཤེས་པར་འདོད་ན་སྡེབ་སྦྱོར་རིན་ཆེན་
འབྱུང་གནས་ལ་སོགས་པར་ཤེས་པར་བྱའོ །དེ་བོད་སྐད་ཀྱི་རྩོམ་པ་ལ་མི་དགོས་མོད་ཀྱང་།ལེགས་
པར་སྦྱར་བའི་སྐད་ཀྱི་སྙན་ངག་ཚིགས་བཅད་དུ་གྱུར་པ་སྦྱོར་བ་ལ་ངེས་པར་དགོས་པས་ན། རིག་དེ་
སྙན་ངག་རྒྱ་མཚོ་ནི། །ཟབ་མོར་འཇུག་འདོད་རྣམས་ཀྱི་གྲུ། །སྙན་ངག་ཉིད་ནི་དགོངས་པའི་དོན་
ཟབ་པས་ན་ཟབ་པའི་ཕྱིར་དང་ཉམས་སྣ་ཚོགས་ཀྱི་བདུད་རྩི་དང་ལྡན་པ་དང་ལེགས་པར་བཤད་པ་
རིན་པོ་ཆེའི་འབྱུང་གནས་ཡིན་པ་དང་བློ་མ་སྦྱངས་པ་རྣམས་ཀྱིས་འཇུག་པར་དཀའ་བའི་ཕྱིར་རྒྱ་
མཚོ་ཡིན་ལ། དེར་འཇུག་པ་རང་ཉིད་དེ་རྩོམ་པ་དང་གཞན་གྱིས་བྱས་པ་ཤེས་པར་འདོད་པས
ཀྱིས་སྡེབ་སྦྱོར་དུ་བསྟན་པའི་རིག་པ་དེ་གྲུ་སྟེ་ཐབས་ཡིན་པས་རིག་པ་དེ་ཡང་ཤེས་པར་བྱའོ་ཞེས་
དགོངས་པའོ། །
གཉིས་པ་ནི་འོ་ན་བྲིཏྟ་དང་ཛཱ་ཏིའི་རྣམ་པ་གྲོལ་བ་ལ་སོགས་པ་སྡེབ་སྦྱོར་གྱི་བསྟན་བཅོས་
སུ་མ་བཤད་པ་དེ་རྣམས་འདིར་མ་བསྟན་པ་ཅི་ཡིན་ཞེ་ན།གྲོལ་བ་དང་ནི་རིག་པ་མཛོད། །འདུལ་པ་
ཅེས་པ་དེ་འདྲ་ཡི། །ཚིགས་བཅད་རྒྱ་ཆེ་སརྒས་བཅིངས། །ཆ་ཤས་རང་བཞིན་ཕྱིར་མ་བརྗོད། །གྲོལ་
བ་ནི་ཚིགས་བཅད་གཅིག་གིས་དོན་རྫོགས་པ་རང་དབང་ཅན་ཚིགས་བཅད་གཞན་ལ་མི་ལྟོས་པ་སྟེ།
སློབ་དཔོན་ཆེན་པོ་དཔའ་བོས་མཛད་པའི་སྐྱེས་རབས་སུ། གཞན་དོན་སྤྱོད་པ་གང་གི་ཡོན་ཏན་སྒྲུབ་
ན་ཚོགས་རྣམས། །རང་དོན་ལ་ཆེར་འབད་རྣམས་ཀྱིས་ཀྱང་རྗེས་འགྲོ་མིན་པ་ཉིད། །ཐམས་
ཅད་མཁྱེན་ཅེས་ཕྱིན་ཅི་མ་ལོག་ཡི་གེའི་གྲགས་པ་གསལ། །མཉམ་མེད་དེ་ནི་ཆོས་དང་དགེ་འདུན་
བཅས་ལ་གཙུག་གིས་འདུད།།ཅེས་གསུངས་པ་ལྟ་བུའོ །
རིགས་ནི་བྱ་བའི་ཚིག་གཅིག་གི་སྒོ་ནས་ཚིགས་བཅད་ཕན་ཚུན་ལྟོས་ཏེ་བརྗོད་བྱ་རྫོགས་
ཤིང་སོ་སོ་རེ་རེ་ལ་དོན་མ་རྫོགས་པ་ཚིགས་བཅད་མང་པོས་དོན་གཅིག་ཁོ་ན་རྫོགས་པར་བྱེད་པ་སྟེ།
༼དཔག་བསམ་འཁྲི་ཤིང༽དུ་གཙུག་ན་ནོར་བུའི་རྟོགས་པ་བརྗོད་པར། མཛེས་མ་དེས་ཀྱང་མི་བདག་ནི། །
བརྟན་ལྡན་ཟབ་ཅིང་མཛེས་གྱུར་པ། །གཞན་གྱི་གདུང་ལ་སྙིང་རྗེ་ནས། །གཞུ་བཞག་འདོད་པའི་
དབང་ཕྱུག་བཞིན། །ཞེས་པ་ནས། ཆེ་བའི་དཔུང་པས་ས་གཞི་དང་། །སེམས་ཀྱིས་བཟོད་པ་ཐོབ་
12

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གྱུར་པ། །མཐོང་ནས་མངོན་པར་འདོད་པ་དང༌། །ཡ་མཚན་དབང་དུ་རབ་ཏུ་གྱུར། །ཅེས་པའི་བར་
ཚིགས་སུ་བཅད་པ་ལྔས མཐོང་ཞེས་པའམ། རབ་ཏུ་གྱུར་ཅེས་པ་བྱ་བ་གཅིག་གི་སྒོ་ནས་ཚིགས་
བཅད་མང་པོས་བརྗོད་བྱ་གཅིག་སྟོན་པར་བྱེད་པ་ལྟ་བུ་དང༌། ཡང་སྙན་ངག་ཆེན་པོ་དམ་པ་ཏོག་
དཀར་པོའི་སྤྱོད་པ་ཞེས་བྱ་བའི་སརྒ་དང་པོར། གནས་གཙང་མའི་རིགས་བྱུང་རྣམས། །གཞན་མང་
རྣམས་དང་ལྷན་ཅིག་ཏུ། །རྒྱལ་བྱེད་ཚལ་དུ་འོངས་པར་གྱུར། །ཅེས་པ་ནས། ཟླ་འདོད་བདུད་རྩི་
འཐུང་འདོད་པའི། །ནགས་ཀྱི་ཙ་ཀོ་ར་རྣམས་ནི །ཟླ་བ་ལྷུང་པར་འཁྲུལ་བ་ལས། །མིག་དག་ཡང་
ཡང་བསྐྱོད་འགྱུར་བའོ །ཞེས་པའི་བར་ཚིགས་སུ་བཅད་པ་བཅོ་བརྒྱད་ཀྱིས་འོངས་པར་གྱུར་ཅེས་
པའི་བྱ་བའི་སྒོ་ནས་ལོ་ཀ་མང་པོ་ཕན་ཚུན་ལྟོས་ཏེ་དོན་གཅིག་སྟོན་པ་ལྟ་བུའོ། །དེའི་བྱེ་བྲག་ནི་
ཟུང་ཅན་ཞེས་འགྲེལ་པར་བཤད་པ་ནི་ཤོ་ལོ་ཀ་གཉིས་ཀྱི་དོན་གཅིག་སྟོན་པ་བདག་གིས་སྔར་བཤད་
པར་དམ་བཅའ་བཀོད་པ་ལྟ་བུའོ་སྙམ་སྟེ་དཔྱད་པར་བྱའོ།།1
མཛོད་ནི་བཅད་མཚམས་སྣ་ཚོགས་པ་དང་བྱ་བའི་ཚིག་སྣ་ཚོགས་པ་ཅན་རང་དབང་ཅན་
མཛོད་ལྟར་གནས་པ་རྣམས་ཏེ། དཔག་བསམ་འཁྲི་ཤིང་གི་ཡལ་འདབ་དང་པོར། ནམ་ཞིག་སའི་
དབང་ཕྱུག་དེ། །ཞེས་པ་ནས་བློན་ལ་ཡང་དག་བགྲོས་ནས་སོ །ཞེས་པའི་བར་ཚིགས་བཅད་ཕྱེད་
བཞི་ལྟ་བུའོ། །
འདུས་པ་གཅོད་མཚམས་སྲོད་ལ་སོགས་པའི་བསྔགས་པ་ལྟ་བུ་གཅིག་ལ་ལོ་ཀ་མང་
པོ་རྣམས་ཚོགས་ནས་འཇུག་པ་བྱ་བའི་ཚིག་ཐ་དད་པ་ཅན་རྣམས་ཏེ། དེ་ཉིད་དུ། རབ་གསལ་ཞེས་
བྱའི་ས་བདག་དེ། །དེར་ནི་ས་ཡི་ཐིག་ལེར་གྱུར །ཅེས་པ་དབུས་ན་ཡོད་པའི་ཚིགས་བཅད་གསུམ་
ཐིག་ལེར་གྱུར། རྒྱན་དུ་གྱུར། རབ་ཏུ་བགྱིད་ཅེས་པའི་བྱ་ཚིག་མང་པོ་རྒྱལ་པོའི་བསྔགས་པ་ལ་
གསུངས་པ་ལྟ་བུའོ །དེ་འདྲའི་ཚིགས་བཅད་རྒྱ་ཆེ་བ་བཞི་པོ་རྣམས་ནི་སརྒས་བཅིངས་པ་ཚིགས་
བཅད་དུ་བྱས་པའི་སྙན་ངག་ཆེན་པོའི་ཆ་ཤས་ཏེ་ཕྱོགས་གཅིག་གི་རང་བཞིན་ཡིན་པའི་ཕྱིར་ན་དེ་
ལས་ཐ་དད་པར་འདིར་མ་བརྗོད་དེ། དེ་རྣམས་ཁོ་ནས་སརྒས་བཅིངས་པ་བརྩམས་པས་ན་སྣལ་མ་
ལས་ཐ་དད་པའི་སྣམ་བུ་མེད་པ་ལྟར་གྲོལ་བ་ལ་སོགས་པ་བཞི་ལས་ཐ་དད་པའི་སརྒས་བཅིངས་པ་
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མེད་དོ། །རྒྱུ་མཚན་འདི་ནི་བརྗོད་འདོད་ཙམ་དུ་ཟད་། །གཞན་བསྟོད་པ་དང་རྟོགས་པ་བརྗོད་པ་
དང་གཏམ་རྒྱུད་ལ་སོགས་པའི་ཚིགས་བཅད་ཀྱི་རྣམ་པ་རྣམས་འདིར་མ་བསྡུས་པ་མ་ཡིན་ཏེ ཇི་
ལྟར་རིགས་པར་བཞི་པོ་དེའི་མཚན་ཉིད་དང་ལྡན་པས་སོ །
གསུམ་པ་སྙན་ངག་ཆེན་པོའི་མཚན་ཉིད་ནི་འདུས་པ་ལ་སོགས་པ་སརྒས་བཅིངས་པའི་ཆ་
ཤས་ཡིན་ན་སརྒས་བཅིངས་པ་ཉིད་ཅི་ལྟ་བུ་ཡིན་ཞེ་ན།དེའི་ལན་ལ་གསུམ་སྙན་ངག་ཆེན་པོ་ངོས་
བཟུང་བ། དེའི་མཚོན་བྱེད་སྤྱིར་བཏང་བ། དམིགས་ཀྱི་བསལ་བའོ། །དང་པོ་ནི། སརྒས་བཅིངས་
པ་སྙན་ངག་ཆེ། །སརྒ་ནི་ལེའུ་མིང་ཡིན་ཞིང༌། སྔོན་གྱི་ལོ་ཙཱ་བ་ཆེན་པོ་རྣམས་ཀྱི་ལེའུར་བཅད་པ་
ཞེས་པར་བསྒྱུར་ཏེ། དེས་བཅིངས་པ་སརྒ་གཅིག་མིན་གྱི་བདག་ཉིད་ནི་སྙན་ངག་ཆེན་པོའོ། །ངག་
གིས་དབང་ཕྱུག་གིས། ཁ་ཅིག་སརྒ་བཅུ་དྲུག་ལ་སོགས་པས་བྱས་པ་ཆེན་པོ་ཉིད་འདོད་ཞེས་དང༌།
སརྒ་ཉེ་བར་མཚོན་པ་ཡིན་པས་ན་ཨཱ་ཤཱ་ས་དང་ཨང་ཀ་དང་ཨཱརྱ་དང་གཱི་ཏིས་བཅིངས་པའང་སྙན་
ངག་ཆེན་པོའོ་ཞེས་འཆད་།།
གཉིས་པ་ནི་དེའི་མཚན་ཉིད་བརྗོད་པར་བྱ། ཞེས་པ་ལ་སོགས་པ་སྟེ། སྙན་ངག་ཆེན་པོ་
དེའི་མཚན་ཉིད་དེ་རང་བཞིན་ནོ། །དེ་ཉིད་འཆད་པ།ཤིས་བརྗོད་ཕྱག་བྱའམ་དངོས་པོ་ནི། །ངེས་
པར་བསྟན་པའང་དེ་ཡི་སྒོ། །དེ་གསུམ་གང་རུང་ནི་སྙན་ངག་ཆེན་པོ་དེའི་དང་པོའི་སྒོ་སྟེ་འམ་ཞེས་པ་
རྣམ་པར་བརྟགས་པ་ལའོ །དེ་ལ་ཤིས་བརྗོད་འདོད་པ་ལ་སྨོན་པ་སྒོར་བྱས་པ་ནི་དཔག་བསམ་འཁྲི་
ཤིང་དུ།ཐམས་ཅད་མཁྱེན་འདི་ཁྱེད་ལ་དགེ་ལེགས་གཡོ་བ་མེད་པའི་ཆེད་གྱུར་ཅིག།ཅེས་པ་བཀོད་
པ་ལྟ་བུའོ།།ཕྱག་བྱ་བ་ནི་འདུད་པ་སྟེ་རང་ཉིད་ཡུལ་ལས་དམའ་བར་བྱེད་པའོ།།དེའི་ཅན་ནི། འཇིག་
རྟེན་གསུམ་གྱི་རིན་ཐང་བཟོད་བདག་ཉིད། །ལྷ་དང་དེ་ཡི་དགྲ་བོ་མི་རྣམས་དང༌། །ཀླུ་ཡི་དབང་པོའི་
ཅོད་པན་རྣམས་ལ་གནས། །དཀོན་མཆོག་གསུམ་རྣམས་ལ་ཕྱག་འཚལ་ལོ། །ཞེས་པ་ལྟ་བུའོ། །
རྒྱུན་དང་འབྲེལ་བའི་དངོས་པོ་འགའ་ཞིག་ངེས་པ་སྟོན་པ་སྒོར་བྱས་པ དཔའ་བོའི་སྐྱེས་རབས་སུ།
དཔལ་ལྡན་ཡོན་ཏན་དམ་པས་ཡོངས་བཟུང་བཀྲ་ཤིས་པ། །གྲགས་པའི་གཞིར་གྱུར་མ་རྨད་ཤིན་ཏུ་
འོང་། །ཐུབ་པའི་སྐུ་ཚེ་སྔ་མའི་སྤྱོད་པ་རྨད་བྱུང་རྣམས། །བདག་གི་སྙན་ངག་མེ་ཏོག་སྙིམ་པས་གུས་
14

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
པས་མཆོད། །ཅེས་པ་ལྟ་བུ་དང༌། གཞུང་དེ་དག་གི་ལེའུ་སོ་སོ་ལ་འཇུག་པ་ན་ཡང་ཡོད་པ་ལྟ་བུའོ། །
དེ་རྣམས་ནི་ལྷུག་པ་དང་སྤེལ་མ་དག་གི་ཡང་སྒོ་ཉིད་དོ།།ཅི་ཞིག་ལ་བརྟེན་པ་ཞེ་ན།སྔོན་བྱུང་གཏམ་
ལས་གྱུར་པ་འམ། །ཅིག་ཤོས་ལེགས་པ་ལ་བརྟེན་པ། །སྔོན་གྱི་འཇུག་པ་སྟོན་པ་སྐྱེས་རབས་ལྟ་བུ་
དང་། དེ་ལས་ཅིག་ཤོས་དད་པ་ལས་སྤོབས་པའི་བསྟོད་པ་ལྟ་བུ་སྟེ ལེགས་པ་ཡོན་ཏན་ལྷག་པའི
རྒྱལ་པོའི་སྤྱོད་པ་ལ་སོགས་པ་ལ་བརྟེན་པའོ །
སྡེ་བཞིའི་འབྲས་བུའི་དབང་གྱུར་དང༌། །སྡེ་བཞི་ནི་ཆོས་ཀྱི་སྡེ་དང་དོན་དང་འདོད་པ་དང་
ཐར་པའི་སྡེ་སྟེ། ཡན་ལག་བརྒྱད་པ་རྩ་འགྲེལ་དུ། ཚོམས་གསུམ་མེད་པའི་བྱ་བ་ལ། །མི་བསྟེན་དེ་
དང་འགལ་མི་བྱ། །ཞེས་དང༌།ཐར་པའི་ཚོམས་ནི་ཆོས་ཀྱི་ཚོམས་སུ་འདུའོ། །ཞེས་འཆད་། །དེ་ལ་
ཆོས་ནི་མངོན་པར་མཐོ་བ་དང་ངེས་པར་ལེགས་པའི་རྒྱུའོ། །དོན་ནི་རིག་པ་དང་ས་གཞི་ལ་སོགས་པ་
རྣམས་རིམ་པ་ཇི་ལྟ་བ་བཞིན་གསོག་པ་དང་བསགས་པ་རྣམས་སྲུང་བའོ། །འདོད་པ་ནི་ངན་འགྲོ་མ་
ཡིན་པའི་ཡུལ་ལ་ཉེ་བར་ལོངས་སྤྱོད་པའོ །འཁོར་བའི་སྡུག་བསྔལ་ཐམས་ཅད་ལྡོག་པ་ནི་ཐར་པའོ །
དེ་བཞི་ཁོ་ན་སྐྱེས་བུའི་དོན་གྱི་ངོ་བོ་ཉིད་ཡིན་པའི་ཕྱིར་འབྲས་བུ་ཡིན་ལ། དེའི་དབང་དུ་གྱུར་ཅིང་
དང་འབྲེལ་པའོ། །མཁས་ཤིང་རྒྱ་ཆེའི་འདྲེན་པ་ཅན། །འདྲེན་པ་ནི་གཙོ་བོ་སྟེ།སྐྱེ་རབས་དང་རྟོགས་
པ་བརྗོད་པ་ལ་སོགས་པའི་གང་གཙོ་བ་ཐམས་ཅད་སྒྲོལ་དང་སྤྲིན་གྱི་བཞོན་པ་ལ་སོགས་པ་ལྟ་བུ་
ཡིན་ལ།དེ་སྤྲོ་བ་དང་ནུས་པ་ལ་སོགས་པ་དང་ལྡན་པས་ན་མཁས་ཤིང་རིགས་དང་སྟོང་པ་ལ་སོགས་
པ་ཆེན་པོ་དང་ལྡན་པས་རྒྱ་ཆེ་བ་སྟོན་པའོ། །
གྲོང་ཁྱེར་རྒྱ་མཚོ་རི་དང་དུས། །ཉི་ཟླ་འཆར་བའི་བསྔགས་པ་དང༌། །སྐྱེ་ཚལ་ཆུ་ཡི་རོལ་
རྩེད་དང་། །ཆང་འཐུང་དགའ་བའི་དགའ་སྟོན་དང༌། །མ་ཚོགས་པ་དང་བག་མ་དང༌། །གཞོན་ནུ་སྐྱེ་
དང་འཕེལ་བ་དང༌། །གྲོས་དང་ཕོ་ཉ་བགྲོད་པ་དང༌། །གཡུལ་དང་འདྲེན་པ་དར་བས་ཀྱང༌། །བརྒྱན་
པར་གྱུར་ཅིང༌། སེང་གེའི་ལྟ་སྟངས་ཀྱི་ཚུལ་གྱིས་དང་པོ་ལྔ་ལ་བསྔགས་པ་ཞེས་པ་ཡར་བླངས་ཏེ་
སྦྱར་ཞིང་། ཐམས་ཅད་ལ་བརྒྱན་པ་ཞེས་པ་སྦྱར་། །དེ་ལ་གྲོང་ཁྱེར་གྱི་བསྔགས་པས་བརྒྱན་པ་ནི་
རབ་གསལ་གྱི་རྟོགས་པ་བརྗོད་པའི་ཡལ་འདབ་དུ། གྲོང་ཁྱེར་ནི།འོད་ལྡན་ཞེས་བྱ་ལེགས་བྱས་
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལས། །འོད་ལྡན་མཐོ་རིས་ལྟ་བུ་ཡོད། །ཅེས་པ་ལ་སོགས་པ་ལྟ་བུའོ། །རྒྱ་མཚོའི་ནི་སྐྱེས་རབས་སུ།
དེ་ནས་ཨན་ད་རྙིལ་གྱི་འོད་ལྟར་། །ཉི་མའི་འོད་ཀྱིས་གནམ་སྔོན་བཞུ་བ་བཞིན། །ཁོ་ར་ཁོར་ཡུག་
ཆུ་འགྲམ་ལྟར་མི་མངོན། །གཏིང་དཔག་དཀར་པོའི་མཚོ་འཇིངས་ནང་དུ་ཞུགས། །ཞེས་གསུངས་པ་
ལ་སོགས་པ་ལྟ་བུའོ །རི་བོའི་བསྔགས་པ་ནི་རྒྱ་ཤུག་གི་གླིང་དུ་བགྲོད་པའི་ཡལ་འདབ་ཏུ། རྩེ་མོ་
ཤིན་ཏུ་མཐོ་བ་ཡི། །ཤེལ་གྱི་ས་འཛིན་མདུན་དུ་མཐོང༌། །འཇམ་པའི་བྲག་ནི་གཅིག་པུ་དེར། ཞེས་
པ་ལྟ་བུའོ། །དུས་དགུན་ལ་སོགས་དྲུག་སྟེ། ཡལ་འདབ་བཅུ་གཉིས་པར། དེ་ནས་ཡིད་སྲུབས་
ལོངས་སྤྱོད་གྲོགས །སྦྲང་རྩི་འཐུང་བ་རྣམས་ཀྱི་གཉེན། །སྐལ་བཟང་འཁྲི་ཤིང་འཁྱུད་བྱེད་པ། །
ལེགས་ལྡན་དཔྱིད་ནི་མཐོང་བར་གྱུར། །ཅེས་པ་ལ་སོགས་པ་དཔག་བསམ་འཁྲི་ཤིང་དུ་ཡང་ཡང་
བཤད་པ་ལྟ་བུའོ། །ཉི་མ་འཆར་བ་དང་ཟླ་བ་འཆར་བའི་བསྔགས་པ་ནི། སྤྲིན་གྱི་བཞོན་པའི་ཡལ་
འདབ་ཏུ། །པདྨ་ཅན་གྱི་དགའ་བ་ཤར། །མཚན་མོའི་མུན་པ་ཞི་བ་ན། །འབྱུང་པོ་ཐམས་ཅད་བདེ་
ཆེད་དུ། །མིག་གི་དགའ་སྟོན་དུ་ནི་གྱུར། །ཅེས་པ་དང༌། གྲོ་ཞུན་སྐྱེས་ཀྱི་རྟོགས་པ་བརྗོད་པར།
མཚན་མོ་དག་ནི་ཟད་གྱུར་ཅིང༌། །སྲིད་པའི་མིག་ནི་ཉི་མ་དག །འབྱུང་པོ་ཀུན་གྱི་བདེ་སྡུག་གི །
དཔང་པོ་གཅིག་པུ་ཤར་བའི་ཚེ། །ཞེས་དང༌། ཤིན་ཏུ་དགའ་བའི་ཡལ་འདབ་ཏུ། །དེ་ནས་རབ་
གསལ་འབྱོར་བ་ཡིས །ཕྱོགས་ཀུན་ཡོངས་རྫོགས་གྱེན་དུ་ཕྱོགས །དྲི་མེད་བྱང་ཆུབ་སེམས་དཔའ་
ཕྱ
བཞིན། །བདུད་རྩིའི་འོད་གཏེར་ཤར་བར་གྱུར། །ཅེས་གསུངས་པ་ལྟ་བུའོ །སྐྱེད་མོས་ཚལ་གྱི་རོལ་
རྩེད་ནི་ཀླུ་ཀུན་ཏུ་དགའ་བའི་ཟློས་གར་། སྐྱེད་མོས་ཚལ་མེ་ཏོག་གི་འབྱུང་གནས་ཀྱི་དཔལ་ནི་འདི
ཉིད་ནའོ་ཞེས་པ་ལ་སོགས་པ་ལྟ་བུའོ །ཆུའི་རྩེད་མོ་ཡང་སྙན་ངག་ཆེན་པོ་ལ་སྐབས་ཇི་ལྟ་བ་བཞིན་
དུ་བྱས་པའོ། །སྦྲང་རྩིའམ་ཆང་འཐུང་བ་ནི་ཟློས་གར་དེ་ཉིད་དུ། བིཊས་གཞད་གད་མཁན་ལ་ཆང་
བཟི་བྱས་པ་ལྟ་བུའོ །དགའ་བའི་དགའ་སྟོན་ནི་འཁྲིག་པའི་བདེ་བ་སྟེ་དེས་བརྒྱན་པ་ནི།ནོར་
བཟང་གི་ཡལ་འདབ་ཏུ།རྩེ་དགའ་འཛུམ་གྱི་མེ་ཏོག་རྒྱས། །མཛེས་མའི་ནུ་མའི་འབྲས་བུས་མཚན། །
ཆགས་བཅས་ཡལ་འདབ་ལྡན་པ་དེའི། །ལོངས་སྤྱོད་རྐང་འཐུང་སྤྱད་བྱར་གྱུར། །ཅེས་པ་ལྟ་བུའོ། །
སླུ་བའམ་མ་ཚོགས་པ་ནི་སྐྱེས་པ་དང་བུད་མེད་ཕན་ཚུན་རྗེས་སུ་ཆགས་པ་ཅན་འདོད་པ་མ་གྲུབ་པ་སྟེ།
16

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཡལ་འདབ་དེ་ཉིད་དུ་རྒྱལ་བུ་ནོར་བཟང་དང་ཡིད་འཕྲོག་མ་དག་གི་ཚུལ་ལྟ་བུའོ། །ཡོན་ཏན་རིན་པོ་
ཆེ་སྡུད་པར་ཡང༌།བུ་མེད་དུས་བཏབ་དེ་དང་མ་ཕྲད་དེ་ཡི་ནི། །ཞེས་བཀའ་བསྩལ་ཏོ། །བག་མ་
གཏོང་ལེན་གྱིས་བརྒྱན་པ་ནི་ཡལ་འདབ་ཉི་ཤུ་རྩ་གཉིས་པ་དང༌། མཱ་ག་དྷ་བཟང་མོའི་ཡལ་འདབ་
དང་ཡལ་འདབ་ཕྱི་མ་ནའང་ཡོད་པ་ལྟ་བུའོ། །གཞོན་ནུ་སྐྱེས་པའི་བསྔགས་པས་བརྒྱན་པ་ནི་མངོན་
པར་འབྱུང་བའི་ཡལ་འདབ་ཏུ། ལུམ་བི་ནཱི་ཡི་ནགས་གནས་པའི། །ལྷ་མོ་དེ་ལ་སྲས་བལྟམས་ཏེ།།དི་
ཏི་ལས་ནི་ཉིན་བྱེད་བཞིན། །ས་གཞི་ཀུན་ཏུ་གཡོས་གྱུར་ཏེ། །འགྲོ་བའི་བླ་མ་མི་ཟད་སྟོབས། །དེ་ནི་
གཟུང་བར་མི་ནུས་བཞིན། །ཞེས་བཤད་པ་ལྟ་བུའོ །དེ་འཕེལ་བ་ནི་བྱིས་པ་ལ་སོགས་པའི་ལང་
འཚོ་ཐོབ་པ་སྟེ།དེ་ནས་གཞོན་ནུ་སྐྱེད་བསྲིངས་ཤིང༌། །རིག་ཀུན་ལེགས་པར་ཕ་རོལ་ཕྱིན། །ཅེས་པ་
ལ་སོགས་པ་ལྟ་བུའོ །གླེགས་བམ་ཁ་ཅིག་ཏུ། གཞོན་ནུ་སྐྱེ་བའི་བསྔགས་པ་དང་། །ཞེས་པ་ཉིད་
འབྱུང་། །གྲོས་ནི་བྱ་བ་རྩོམ་པ་དང་། ཡུལ་དང་དུས་རྣམ་པར་དབྱེ་བ་དང་སྐྱེས་བུའི་རྫས་ཕུན་སུམ་
ཚོགས་པར་བྱེད་པ་དང༌།རྒུད་པ་སླར་འཆོས་པ་དང་འབྲས་བུ་འགྲུབ་པ་ལ་བྱ་བའི་ལས་ངེས་པར་
བྱེད་པའོ །ཕོ་ཉ་ནི་སྨྲ་མཁས་པ་ལ་སོགས་པའི་ཡོན་ཏན་དང་ལྡན་པའི་བང་ཆེན་པ་། ཡབ་སྲས་
འཇལ་བའི་ཡལ་འདབ་ཏུ། དེ་ཡི་དྲིན་གྱིས་རབ་བྱུང་གསལ་བྱས་པའི། །དགའ་བའི་རོ་ལྡན་འཆར་
ཀ་ཡང་དག་འོངས། །ཞེས་པ་ལྟ་བུའོ། །བགྲོད་པ་ནི་གཡུལ་ལ་སོགས་པའི་ཆེད་དུ་འགྲོ་བ་སྟེ།དེ་
ཉིད་དུ། གཞོན་ནུ་དོན་ཀུན་འགྲུབ་པའི་བཅོམ་ལྡན་འདས། །དགེ་སློང་ཚོགས་ཀྱི་རྗེས་འབྲང་ལྷ་
རྣམས་ཀྱི། །ཚོགས་དང་བཅས་པས་མཁའ་ལ་དལ་བུས་བྱོན། །ཅེས་པ་ལྟ་བུའོ །གཡུལ་ནི་ཡལ་
འདབ་བཅུ་གཉིས་པ་ན་ཡོད་པ་ལྟ་བུའོ། །འདྲེན་པ་དར་བ་ནི་དགྲ་ལས་རྒྱལ་བ་ལ་སོགས་པའི་
དགའ་སྟོན་ནོ། །
མདོར་བསྡུས་མིན་ནི། བརྗོད་བྱ་གོ་བར་འཆད་པའོ། །ཉམས་དང་འགྱུར་བ་དག་གིས་
གཏམས །ཉམས་ནི་སྒེག་པ་དང་དཔའ་ལ་སོགས་པ་སྟེ། འགྱུར་བ་ནི་མངོན་པར་སྤྲོ་བ་ལ་སོགས་
པའོ། །དེ་དག་ཀྱང་ཅུང་ཟད་རྒྱས་པར་བཤད་པའི་ཚུལ་གྱིས་འོག་ཏུ་འཆད་དོ། །དེ་དག་གིས་སྙན་
ངག་ལ་གཏམས་ཤིང་གང་བར་བྱས་པའོ། །སརྒ་ཤིན་ཏུ་རྒྱ་ཆེ་མིན། །ལེའུ་ཧ་ཅང་ཆེ་བས་ན་ཉན་པ་པོ་
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྐྱོ་བར་འགྱུར་བ་སྲིད་པས་ན་བར་མར་གནས་ཤིང་འཚམས་པའོ །མཉན་འོས་བྲྀཏྟ་ལེགས་
མཚམས་སྦྱར། །མཉན་པར་འོས་པ་མཉན་ན་སྐལ་བ་བཟང་པོ་ཅན་ཤིན་ཏུ་སྙན་པའི་བྲྀཏྟ་དབང་པོ་
རྡོ་རྗེ་ལ་སོགས་པའི་སྡེབ་སྦྱོར་ཡོད་པ་། བྲྀཏྟས་མཚོན་པའི་ཛཱ་ཏི་འགའ་ཞིག་ལ་ཡོད་པ་དང༌།
ལེགས་པ་སྟེ་གསལ་བར་མཚམས་སྦྱར་བ་དོན་ཕན་ཚུན་འབྲེལ་ཞིང་ལྟོས་པ།དངོས་པོའི་ཚིག་རྣམས་
ཀུན།ཅེས་འོག་ཏུ་འཆད་པ་ལྟར་། །ཀུན་ཏུ་སརྒ་དག་གི་མཐའ་དང༌།ཐ་དད་ལྡན་པས་འཇིག་རྟེན་
དགའ། །སྙན་ངག་དམ་པའི་རྒྱན་ལྡན་ནི། བསྐལ་པའི་བར་དུ་གནས་པར་འགྱུར། །ལེའུ་ཐམས་ཅད་
ལ་ལེའུའི་མཐར་དཀྱུས་མ་ལས་ཐ་དད་པའི་སྡེབ་སྦྱོར་ཡོད་པ་དཔག་བསམ་འཁྲི་ཤིང་དུ་མཐོང་བ་ལྟ་
བུ་དང༌།ངོ་བོ་ཅན་ལ་སོགས་པ་སྒྲ་དོན་གྱི་རྒྱན་ཤིན་ཏུ་ལེགས་པ་དང་ལྡན་པའི་སྙན་ངག་ཆེན་པོས་
འཇིག་རྟེན་རྣམས་དགའ་ཞིང་ཡོན་ཏན་ཕན་སམ་ཚོག་
འཇིག་རྟེན་རྣམས་དགའ་ཞིང་ཡོན་ཏན་ཕུན་སུམ་ཚོགས་པས་ཚིམ་པར་བྱེད་ལ།དེ་ལས་ཀྱང་འཛིན་
པ་པོ་མང་པས་བསྐལ་པའི་བར་དུ་འགྲོ་བ་འཇུག་པ་ཇི་སྲིད་པར་གནས་པར་འགྱུར་རོ །
དམིགས་གསལ་ནི་འོ་ན་ར་གྷུའི་རིགས་ལ་སོགས་པའི་སྙན་ངག་ཆེན་པོ་རྣམས་ལ་ཇི་སྐད་
བཤད་པའི་ཡན་ལག་རྣམས་ཚང་པ་མེད་ཅིང་འགའ་ལ་འགའ་ཁོ་ན་མཐོང་བས་ན་སྙན་ངག་ཆེན་པོ་
གཅིག་ཀྱང་མེད་པར་འགྱུར་རོ་ཞེ་ན། གང་ཞིག་ཡན་ལག་འགས་དམན་ཡང༌། །གལ་ཏེ་སྦྱར་རྣམས་
ཕུན་ཚོགས་ཀྱིས། །དེ་རིག་མགུ་བར་བྱེད་པ་ནི། །འདིར་ནི་སྙན་ངག་གཏོང་མ་ཡིན། །གྲོང་གི་
བསྔགས་པ་ལ་སོགས་པའི་ཡན་ལག་སྔར་བཤད་པ་རྣམས་ཀྱི་ནང་ནས་ཆང་འཐུང་བ་དང་གཞོན་ནུ
སྐྱེ་བའི་བསྔགས་པ་ལ་སོགས་པ་གང་ཡང་རུང་བ་འགའ་ཞིག་གིས་དམན་ཡང་། གལ་ཏེ་སྦྱར་པ་སྟེ
ཉེ་བར་བཀོད་པའི་ཡན་ལག་རྣམས་ལ་ཚིག་དང་དོན་ཕུན་སུམ་ཚོགས་པས་སྙན་ངག་དེ་རིག་པའི་
མཁས་རྣམས་མགུ་བར་བྱེད་ན་སྙན་ངག་ཆེན་པོ་འདིར་སྐྱོན་མ་ཡིན་ཏེ། སྙན་ངག་ཆེན་པོ་གཏོང་པ་
མིན་ནོ། །དེས་ན་སྙན་ངག་ཆེན་པོ་དང་ཆུང་ངུ་ནི་ལེའུར་བཅད་པ་དང་མ་བཅད་པ་ཡིན་ནོ། །བཞི་བ་
སྦྱོར་ཚུལ་འགའ་ཞིག་བསྟན་པ།ཐོག་མར་འདྲེན་པ་ཡོན་ཏན་གྱིས། །ཉེ་བར་བཀོད་ནས་དེ་ཡིས་ནི། །
དགྲ་ལ་གནོད་པ་བྱེད་ཅེས་པའི། །ལམ་འདི་རང་བཞིན་མཛེས་པ་ཡིན། །ཡོན་ཏན་ནི་དཔའ་བ་ཉིད་
ལ་སོགས་པའོ །དེ་ཡིས་ནི་འདྲེན་པས་སོ། །གནོད་པ་བྱེད་པ་ནི་ཚར་གཅོད་པ་སྟེ་འཇོམས་པའོ། །
18

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
དེ་ལྟ་བུའི་ལམ་གྱི་རིམ་པ་འདི་ནི་རང་བཞིན་གྱིས་མཛེས་ཤིང་ཡིད་འཕྲོག་པ་ཡིན་ནོ། །སྙན་ངག་
མཁན་བྷཱ་མ་ཧ་ཞེས་བྱ་བ་ནི་རིམ་པ་དེ་ཁོ་ན་འདོད་ཅིང་ཕྱི་མ་འགོག་པར་བྱེད་དོ། །དེ་མ་ངེས་པར་
སྟོན་པ།རིགས་དང་བརྩོན་འགྲུས་ཐོས་སོགས་ཀྱིས། །དགྲ་བོ་ཡང་ནི་བསྔགས་བྱས་ནས། །དེ་ལས་
རྒྱལ་ཕྱིར་འདྲེན་པ་ནི། །ཁྱད་འཕགས་བརྗོད་པའང་བདག་དགའ་སྐྱེད། །རིགས་མཐོ་བ་དང་བརྩོན་
འགྲུས་ཆེ་བ་དང་མང་དུ་ཐོས་པས་བསྟན་བཅོས་ལ་མཁས་པ་དང༌།སོགས་པས་གཏོང་བ་དང་བདེན་
པ་དང་བཟོད་པ་ལ་སོགས་པའི་ཡོན་ཏན་གྱིས་འདྲེན་པ་ནར་མ་ཟད་དགྲ་བོའང་བསྟོད་ནས། དགྲ་
བོ་དེ་ལས་རྒྱལ་ཞིང་དེ་ཟིལ་གྱིས་གནོན་པའི་ཕྱིར་འདྲེན་པ་ཁྱད་པར་དུ་འཕགས་པར་སྟོན་པའང་
དབྱུག་པ་ཅན་བདག་དགའ་བར་བྱེད་དེ། འང་གི་སྒྲ་ནི་རིམ་པ་སྔ་མ་ཁོ་ནར་མ་ཟད་པའོ། །དེ་ཡང་
སྙན་ངག་ལ་ནི་འཁྱོག་བརྗོད་གཙོ་ཆེ་བ་ཡིན་ཞིང་འདིའང་འཁྱོག་བརྗོད་ཡིན་ཏེ།འདི་ལྟ་བུའི་ཡོན་
ཏན་ཅན་གྱི་དགྲ་བོ་ཡང་བཅོམ་མོ་ཞེས་དགྲ་བོ་བསྟོད་པའི་སྒོ་ནས་འདྲེན་པ་ཕུལ་དུ་བྱུང་བ་བརྗོད་
པས་སོ།།དེས་ན་སློབ་དཔོན་འདི་ནི་རིམ་པ་གཉིས་གའང་བཞེད་།།
གཉིས་པ་ལྷུག་པ་ལ་གཉིས་ལས་མཚན་ཉིད་ནི།རྐང་པ་མེད་པའི་ཚིག་རྒྱུན་ནི།ལྷུག་པའོ། །
རྐང་པར་མ་བཅད་པའི་ཚིག་སོགས་དང་ཏི་སོགས་ཀྱི་མཐའ་ཅན་གྱི་རྒྱུན་ངག་ནི་ལྷུག་པ་སྟེ། སྔོན་གྱི་
ལོ་ཙཱ་བ་ཆེན་པོ་རྣམས་ཀྱིས་རྐྱང་པ་ཞེས་པར་བསྒྱུར་། །དབྱེ་བ་ལ་བཞི། དབྱེ་བ་ལ་མིང་གིས་
མདོར་བསྟན། དངོས་པོའི་དབྱེ་བར་རྟོགས་པ་དགག །མིང་ཙམ་གྱི་དབྱེ་བར་བསྟན།དོན་གྱི་དབྱེ་
བར་འཇོག་པའི་སྒྲུབ་བྱེད་གཞན་དགག་པའོ །དང་པོ་ནི། བརྗོད་པ་དང་ནི་གཏམ། ཞེས་པ་དེ་ཡི་
རབ་དབྱེ་གཉིས། དེ་ཡི་ནི་ལྷུག་པའོ། །ངག་གི་དབང་ཕྱུག་ནི་ལོའི་སྒྲ་འདིར་ཡང་སྦྲེལ་བར་བྱའོ་ཞེས་
འཆད་། །གཉིས་པ་བྷཱ་མ་ཧའི་འདོད་པ་བཀོད་པ།དེ་ལ་འདྲེན་པ་ཉིད་ཀྱིས་ནི། །བརྗོད་པར་བྱ་བ་
བརྗོད་པ་ལོ། །གཞན་ནི་འདྲེན་པའམ་གཞན་གྱིས་ཀྱང༌། རང་གི་ཡོན་ཏན་བསྒྲགས་སྐྱོན་འདིར
ཡང་དག་དོན་བསྔགས་ཕྱིར་ཡོད་མིན། བརྗོད་པ་དང་གཏམ་དེ་དག་ལས་བརྗོད་པ་ནི་འདྲེན་པ་ཁོ་
ནས་རང་གི་སྤྱོད་པ་བརྗོད་ཀྱི་གཞན་གྱི་མ་ཡིན་པ་སྟེ་སྨྲ་བ་པོ་ངེས་པའོ། །ལོའི་སྒྲ་ནི་གཞན་གྱི་འདོད་
པར་གསལ་བར་བྱེད་པའོ །བརྗོད་པ་ལས་གཞན་གཏམ་ནི་གཙོ་བོས་བརྗོད་པའམ་གཞན་དེའི་
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འཁོར་ལ་སོགས་པས་ཀྱང་སྨྲས་པའོ །འོ་ན་སྐྱེ་བོ་ཡ་རབས་རྣམས་རང་གི་བསྟོད་པ་བྱེད་པ་མི་
རིགས་སོ་ཞེ་ན། རང་གི་ཡོན་ཏན་རིགས་དང་བརྩོན་འགྲུས་ལ་སོགས་པ་སྐབས་ཀྱི་དབང་གིས་
བསྒྲགས་པ་ནི་ཚུལ་འདིར་སྐྱོན་མིན་ཏེ། ཡང་དག་པ་ཇི་ལྟ་བའི་དོན་ཅན་གྱི་རང་གི་སྤྱོད་པ་བསྔགས་
ཀྱི་ཕྱིན་ཅི་ལོག་བརྗོད་པ་མ་ཡིན་པའི་ཕྱིར་ཞེས་སྨྲའོ །དེ་མ་ངེས་པར་སྟོན་པ། འོན་ཀྱང་ངེས་པ་
མེད་མཐོང་སྟེ། །དེར་ཡང་གཞན་གྱིས་བརྗོད་པའི་ཕྱིར། །གཞན་གྱི་བརྗོད་དམ་རང་གིས་ཞེས། །
དབྱེ་བའི་རྒྱུ་ནི་ཅི་ཞིག་འདྲ། །དེ་སྐད་ཟེར་མོད་ཀྱང་འདྲེན་པ་ཁོ་ནས་བརྗོད་པར་བྱ་བ་བརྗོད་པའོ་
ཞེས་པའི་ངེས་པ་མེད་པར་མཐོང་སྟེ། བརྗོད་པ་དེར་ཡང་འདྲེན་པ་ལས་གཞན་གྱིས་བརྗོད་པ་མཐོང་སྟེ།
དགའ་བའི་སྤྱོད་པ་ཞེས་བྱ་བ་ལ་སོགས་པའི་བརྗོད་པར་འདྲེན་པའི་སྤྱོད་པ་སྣང་བའི་ཕྱིར་དང་འདིར་
རྣམ་པ་ཐམས་ཅད་དུ་སྙན་ངག་མཁན་སྨྲ་བ་པོ་ཡིན་པའི་ཕྱིར་།
ཡང་དེ་ལྟར་སྨྲ་བ་པོ་ངེས་སུ་ཆུག་ན་ཡང་དེ་ཙམ་གྱིས་དེ་གཉིས་རིགས་ཐ་དད་དུ་མི་འགྲུབ་སྟེ།
རྗོད་པ་པོ་གཞན་ཡིན་པ་གཏམ་དང་། རྗོད་པ་འདྲེན་པ་རང་ཉིད་ཡིན་པ་བརྗོད་པ་ཞེས་པ་དེ་དག་
རིགས་ཐ་དད་དུ་དབྱེ་བའི་རྒྱུ་མཚན་ཡིན་པ་ཅི་སྟེ་དེ་ལྟ་བུའི་ངེས་པ་མེད་པས་ན་གྱི་ན་ཡིན་པས་དེ་ནི་
རིགས་ཐ་དད་ཀྱི་རྒྱུ་མ་ཡིན་ནོ།།དེ་ཙམ་གྱིས་རིགས་ཐ་དད་ན་ཧ་ཅང་ཐལ་བས་ཀྱང་། །གལ་ཏེ་སྒོ་
དང་གཞན་སྒོ་དང་། །ཡིད་བརྟན་ལྡན་ཉིད་བརྗོད་པ་ནི། །ཐ་དད་པ་ཡི་རྟགས་ཡིན་ན། །སྒོ་དང་
གཞན་སྒོ་ཞེས་བྱ་བའི་ཚིགས་བཅད་འབྱུང་གྱུར་གྱི་དོན་གསལ་བར་བྱེད་པ་དག་ཡོད་པ་དང༌། ཡིད་
བརྟན་དང་ལྡན་པ་ཉིད་དེ་དེ་གསུམ་ནི་བརྗོད་པ་གཏམ་ལས་ཐ་དད་པའི་རྟགས་ཡིན་ཏེ། བརྗོད་པ་
ལ་ཡོད་ཅིང་གཏམ་ལ་མེད་པའི་ཕྱིར་རོ་ཞེ་ན། ཞར་གྱིས་གཏམ་རྣམས་དག་ལ་ཡང་། །འཕགས་པ་
སོགས་བཞིན་སྒོ་དང་ནི། །གཞན་གྱི་སྒོ་དག་ཅིས་མི་འཇུག །སྤྱིར་ལྷུག་པའི་སྙན་ངག་ལའང་ཚིགས་
བཅད་ཞར་གྱིས་འཇུག་པ་ཡོད་པས སྐབས་དོན་དུ་མ་བྱས་ཀྱང་ཞར་གྱིས་གཏམ་ལ་ཡང་ཐ་དད་ཀྱི་
རྟགས་སུ་འདོད་པའི་སྒོ་དང་གཞན་སྒོ་དག་འཇུག་པ་ཉིད་དེ། འཕགས་པ་དང་རྗེས་སུ་བསྔགས་པ་
ལ་སོགས་པའི་ཚིགས་བཅད་འཇུག་པ་བཞིན་དུ་འཇུག་པ་ཁོ་ན་ཏེ་གསུམ་ཀའང་ཚིགས་བཅད་
ཁྱད་པར་མེད་པས་སོ། །བརྗོད་པ་ལའང་དེ་དག་ཞར་གྱིས་འཇུག་གི་སྐབས་དོན་དུ་མ་ཡིན་ཏེ། ལྷུག་
20

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
པ་སྐབས་སུ་བྱས་པའི་ཕྱིར་། །འོ་ན་ཨཱ་ཤཱ་ས་སྟེ་ཡིད་བརྟན་ལྡན་པ་ཐ་དད་ཀྱི་རྟགས་ཡིན་ནོ་ཞེ་ན།
ལམ་བྷ་སོགས་ས་ཡིད་སྟོན་པའི །དབྱེ་བ་མཐོང་མེད་དེ་ལས་ཅི། །ལམ་བྷ་ནི་གཞོན་ནུ་མ་ལ་
སོགས་པ་རྙེད་པའོ །སོགས་པས་ཚིག་དང་ངལ་གསོ་བ་དང་མ་ཚོགས་པ་ལ་སོགས་པ་བསྡུའོ། །དེ་
དང་ཡིད་རྟོན་ཅན་ཡང་བརྗོད་པ་གཏམ་ལས་ཐ་དད་དུ་བྱེད་པ་པོ་མ་ཡིན་ཏེ་གཏམ་ལའང་མཐོང་བའི་
ཕྱིར་། །ཡང་ན་ལམ་བྷ་ལ་སོགས་པའི་དབྱེ་བ་ཡོད་དུ་ཆུག་མོད། དེ་ལས་ཅི་སྟེ་ཐ་སྙད་ཐ་དད་པ་
ཙམ་ལས་དེ་དག་རིགས་ཐ་དད་དུ་མི་འགྲུབ་བོ། །གསུམ་པ་ནི་དེ་གཉིས་རིགས་ཐ་མི་དད་པ་དེ་དེའི་
ཕྱིར་གཏམ་དང་བརྗོད་པ་ཞེས། མིང་གཉིས་དག་གིས་རིགས་གཅིག་མཚན། ལྷུག་པའི་རིགས་
གཅིག་གོ། །འོ་ན་ལྷུག་པའི་དབྱེ་བ་གཞན་ཡང་མཐོང་ན་དེ་རྣམས་འདིར་མ་བཤད་པ་ཅི་ཞེ་།ལྷག་
མ་བརྗོད་པའི་རིགས་རྣམས་ཀྱང༌། འདི་ཉིད་ནང་དུ་འདུས་པར་འགྱུར། གཏམ་དང་བརྗོད་པ་ཞེས་
པ་འདི་དག་ཉིད་ཀྱི་ནང་དུ་འདུས་པས་ན་དེ་རྣམས་ལོགས་པར་མ་བཤད་དོ།།
བཞི་པ་ནི་བྷཱ་མ་ཧ་ན་བརྗོད་པ་ནི་བུ་མོ་འཕྲོག་མ་དང་གཡུལ་དང་མ་ཚོགས་པ་དང་དར་
བ་རྣམས་དང་ལྡན་ཞིང་གཏམ་ནི་དེ་ལྟ་མིན་པས་དེ་གཉིས་ཐ་དད་དོ་ཞེ་ན།བུ་མོ་འཕྲོག་དང་གཡུལ་
དང་ནི། །མ་ཚོགས་དར་བ་ལ་སོགས་པ། །སརྒས་བཅིངས་པ་མཚུངས་པ་ཉིད།བུ་མོ་འཕྲོག་པ་སྔོན་
དུ་འགྲོ་བའི་གཡུལ་ཞེས་བར་གྱི་ཚིག་ཕྱིས་པའི་ཚིག་སྡུད་དེ་གཡུལ་ཙམ་དགོངས་པ་མ་ཡིན་ཞེས་
ག་གི་དབང་ཕྱུག་འཆད་ལ། རྒྱ་ཆེར་འགྲེལ་དུ་
ངག་གི་དབང་ཕྱུག་འཆད་ལ། རྒྱ་ཆེར་འགྲེལ་དུ་ནི་དེའི་རྒྱུ་མཚན་དུའམ་གཞན་གྱི་རྒྱུ་ཅན་གྱིའང་
གཡུལ་ཞེས་འཆད་དོ། །མ་ཚོགས་པ་ནི་བཤད་ཟིན་ཏོ། །སོགས་པའི་སྒྲས་གྲོས་དང་ཕོ་ཉ་དང་དགའ་
བའི་དགའ་སྟོན་ལ་སོགས་པ་གཟུང༌། དར་བ་ནི་དགྲ་བཅོམ་པ་ལ་སོགས་པའོ །ཡོན་ཏན་དེ་རྣམས་
གཏམ་ལས་བརྗོད་པ་ཁྱད་པར་སྟེ་ཐ་དད་དུ་བྱེད་པ་མིན་ཏེ། སརྒས་བཅིངས་པའི་སྙན་ངག་ཆེན་པོ་
ལའང་འདྲ་བར་ཡོད་པས་གཏམ་ལའང་སྐབས་ཇི་ལྟ་བ་བཞིན་འཇུག་པ་དགག་དུ་མེད་པའི་ཕྱིར་རོ། །
ཡང་བྷཱ་མ་ཧ་ན་རེ་སྙན་ངག་མཁན་གྱི་དགོངས་པས་བྱས་པའི་རྟགས་ཅུང་ཟད་པ་བརྗོད་པ་ཡིན་ལ་དེ་
ལས་གཞན་གཏམ་ཡིན་ནོ་ཞེས་སྨྲའོ། །དེ་ཡང་མི་འཐད་དེ། སྙན་ངག་མཁན་གྱིས་བསམས་བྱས་
རྟགས། །གཞན་དུ་ཡང་ནི་སྐྱོན་མི་འགྱུར། དེ་འདྲ་དེ་ནི་བརྗོད་པ་ལས་གཞན་གཏམ་དང་སརྒས་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བཅིངས་པ་ལ་སོགས་པ་ལའང་སྐྱོན་མིན་ནོ། །དེའི་དོན་གཞན་བཀོད་པའི་རྒྱན་གྱིས་སྒྲུབ་པ་ནི།
འདོད་དོན་གྲུབ་ལ་སྒོ་རུ་ནི། །མཁས་པ་རྣམས་ལ་ཅིས་མི་འགྱུར །སྒོ་ཐབས་སོ །མཁས་པ་ནི་བློ་
གྲོས་བཟང་པོ་ཅན་ནོ། །ཅིས་མི་འགྱུར་ཏེ་ཐབས་མཁས་ཀྱི་བྱེ་བྲག་ལས་ཐམས་ཅད་འདོད་དོན་གྲུབ་
པའི་ཐབས་སུ་འགྱུར་བ་ནི། སྙན་ངག་མཁན་ལ་ཅི་ཡང་རྒྱན། །མཁས་པས་བཤད་ན་ཅི་ཡང་བདེན། །
ལྟོ་འདུན་ཅན་ལ་ཅི་ཡང་ཟས། །འདོད་ཆེན་ཅན་ལ་ཅི་ཡང་ནོར། །ཞེས་འདོན་པ་ལྟར་། །ལུང་
གསུམ་པ་ནི། སྤེལ་མ་ཟློས་གར་ལ་སོགས་།ཚིགས་བཅད་དང་ལྷུག་པ་བསྲེས་པའི་རང་བཞིན་ནི་
ཟློས་གར་དང་པྲ་ཀ་ར་ལ་སོགས་པའོ །དེས་ན་མཁས་པ་འགའ་ཞིག་རྒྱུན་ཆགས་སྙན་ངག་གི་
ལུགས་གཅིག་ཡིན་ནོ་ཞེས་གསུངས་པ་ནི་རྣམ་པར་འཁྱམས་པ་ཡིན་ནོ། །ཟློས་གར་ལ་སོགས་པ།དེ་
དག་རྣམས་ནི་གཞན་ན་རྒྱས། །བྷ་ར་ཏ་དང་ཀོ་ཧ་ཆོས་ལ་སོགས་པ་ཟློས་གར་གྱི་རྒྱན་དུ་གསལ་ལོ །
ལེགས་པར་སྦྱར་བ་དང་ཟུར་ཆག་རྣམས་བསྲེས་པའང་ངོ་ཞེས་ཀྱང་འཆད་དོ། །འོ་ན་ཟློས་གར་དང་
པྲ་ཧ་ར་ཎ་དང་པྲ་ཧ་ལ་སོགས་པ་ཁོ་ན་སྤེལ་མ་ཡིན་ནམ་ཞེ་ན། ལྷུག་པ་ཚིགས་བཅད་རང་བཞིན་
འགའ། །ཙམ་པཱུ་ཞེས་པར་མངོན་པར་བརྗོད། །ཚིག་གི་རྒྱུན་དེ་གཉིས་བསྲེས་པ་སྐྱེས་པའི་རབས་ཀྱི་
རྒྱུད་ལྟ་བུ་འགའ་ཞིག་ཀྱང་སྤེལ་མ་ཡིན་ཞིང་། དེའི་མིང་ཙམ་པཱུ་ཞེས་བྱ་བ་ཡིན་། འང་གི་སྒྲ་ནི་
ཟློས་གར་ལ་སོགས་པ་ཁོ་ནར་མ་ཟད་ཅེས་པའོ། །
སྐད་ཀྱི་དབྱེ་བས་ལུས་བཞིར་བསྐད་ཀྱི་དབྱེ་བས་ལུས་བཞིར་བཤད་པ་ལ་གསུམ། སྐད་རིགས་ཀྱི་དབྱེ་བ་དང༌། སྐད་
རིགས་སོ་སོར་བཤད་པ་དང་། དེ་རྣམས་ཀྱིས་བརྩམས་པའི་བསྟན་བཅོས་ཀྱི་རྣམ་པའོ །དང་པོ་ནི
ངག་གི་རང་བཞིན་སྙན་ངག་གི་ལུས་གསུམ་པོ་དེ་དག་ཀྱང་རེ་རེ་ཡང༌། ལེགས་སྦྱར་འབའ་ཞིག་པ་
དང༌། དེ་བཞིན་དུ་རང་བཞིན་གྱི་སྐད་འབའ་ཞིག་པ་དང་ཟུར་ཆག་འབའ་ཞིག་པ་དང་འདྲེན་མ་དེ་
རྣམས་བསྲེས་པ་སྟེ་རྣམ་པ་བཞི་རུ་མཁས་པ་ཡིད་ཆེས་པའི་སློབ་དཔོན་རྣམས་ཀྱིས་གསུངས་སོ། །ཤ་
ཟའི་སྐད་འབའ་ཞིག་གིས་བྱས་པ་ནི་སྐབས་ཀྱི་དབང་ལས་ལོགས་པར་མ་བརྗོད་དོ།
གཉིས་པ་ནི་ལེགས་སྦྱར་ཞེས་བྱ་བ་ནི་བསྟན་བཅོས་ཆེན་པོ་ཐུབ་པའི་དགོངས་པའི་རྒྱན་
ལ་སོགས་པར། ལྷ་ཐམས་ཅད་འཕགས་པའི་སྐད་དུ་སྨྲའོ་ཞེས་དང༌།དྲི་མ་དང་བྲལ་བའི་འོད་དུའང་
22

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ལྷ་རྣམས་ལྷའི་སྐད་ཀྱིས་ཡོངས་སུ་སྨིན་པར་བྱ་བའི་ཆེད་དུ་ཞེས་གསུངས་པ་ལྟར་ལྷའི་སྐད་དུ་དྲང
སྲོང་ཆེན་པོས་ཡོན་ཏན་གྱི་བདག་ཉིད་ཆེན་པོ་རྣམས་ཀྱིས་གསུངས་སོ། །ལེགས་སྦྱར་དེ་ལས་སྐྱེས་
པ་དང་ལེགས་སྦྱར་དེ་དང་མཚུངས་པ་དང་ཡུལ་ཅན་ཡུལ་འཁོར་ཆེན་པོ་ལ་ཞེས་གྲགས་པ་སྟེ་རང་
བཞིན་གྱི་རིམ་པ་དུ་མ་ཡིན་ལ ལེགས་སྦྱར་ནི་རྣམ་པ་གཅིག་ཁོ་ནའོ། །རང་བཞིན་གྱི་སྐད་ཀྱི་
མཆོག་གང་ཡིན་ན། ཡུལ་འཁོར་ཆེན་པོ་ལ་བརྟེན་སྐད་རང་བཞིན་གྱི་སྐད་ཀྱི་མཆོག་དུ་རིག་སྟེ་
མཁས་པ་རྣམས་ཀྱིས་བསྟན་།།
སྐད་དེ་གང་དུ་མཐོང་ཞེ་ན། སརྒས་བཅིངས་སོགས་གང་ལས་བྱུང༌། །ལེའུའི་མིང་སརྒ་
ཞེས་བྱ་བས་བཅིངས་པ་ནི་མཆོག་སྡེས་སྦྱོར་བའི་སྐན་དྷ་ཀ་སྟེ། སོགས་པས་མ་ཐ་ན་ཞེས་བྱས་
སོགས་པ་དེ་འདྲའི་རིགས་ཅན་བསྡུ་ལ།དེ་འདྲའི་སྙན་ངག་སྐད་གང་ལས་བྱུང་སྟེ་གང་གི་རྣམ་འགྱུ
ཡིན་པ་དེ་ཡུལ་འཁོར་ཆེན་པོ་པ་ཡིན་པས་དེར་དེ་མཐོང་ངོ༌། །སྙན་ངག་དེ་འདྲ་ལ་བསྔགས་པ་ནི།
ལེགས་བཤད་རིན་ཆེན་རྣམས་ཀྱི་མཚོ། །ཚིག་དོན་ཕུལ་དུ་བྱུང་བ་དང་ལྡན་པས་ན་ལེགས་པར་
བཤད་པ་སྟེ། དེ་ཉིད་དགའ་བ་རྒྱས་པར་བྱེད་པ་ལ་སོགས་པས་རིན་པོ་ཆེ་ཡིན་ཞིང༌། དེའི་མཚོ་
གཞིར་གྱུར་པ་རིན་པོ་ཆེའི་གཞི་རྒྱ་མཚོ་ཡིན་པ་དང་འདྲ་བའོ །འོ་ན་རང་བཞིན་སྐད་ཀྱི་རྣམ་པ་ཐུན་
མོང་བའི་སྐད་ཀྱང་ཡོད་པ་མ་ཡིན་ནམ་ཞེ་ན།ཡོད་དེ། སོར་སེ་ནཱ་ཡུལ་སུ་ར་སེ་ནའི་སྐད། གཽ་ཊཱི་གཽ་ཊ་
པའི་སྐད་དང་ལཱ་ཊའི་སྐད་ལཱ་ཊི་སྟེ གཞན་ཡང་དེ་འདྲ་བ་ལྔ་ལེན་པའི་ཡུལ་སྐད་པཱཉྫ་ཙཱ་ལཱི་དང༌།
དབུས་འགྱུར་ཆང་གི་སྐད་མཱ་ག་དྷཱི་ཞེས་པ་ལ་སོགས་པའི་སྐད་རྣམས་ཟུར་ཆག་མ་ཡིན་གྱི། རང་
བཞིན་ཉིད་ཅེས་པའི་མིང་གིས་ཐ་སྙད་ཟློས་གར་ལ་སོགས་པ་རྣམས་ལ་ཉེ་བར་འགྱུར་སྦྱོར་བར་བྱེད་
དོ། །དེ་ལྟར་ན་རང་བཞིན་གྱི་སྐད་རྣམ་པ་བཞིའོ། །ཟུར་ཆག་ཅི་ལྟ་བུ་ཞེ་ན།བ་ལང་རྫི་ལ་སོགས་པ་
བླུན་པོ་རྣམས་ཀྱི་ཚིག་བླུན་སྐད་ནི་སྙན་ངག་གི་སྐབས་ལ་ཟུར་ཆག་ཅེས་རྣམ་པར་བཞག་ལ། བསྟན་
བཅོས་བརྡ་སྤྲོད་པ་ལ་སོགས་པ་རྣམས་ལ་ལེགས་སྦྱར་གྱི་སྐད་ལས་གཞན་པ་རང་བཞིན་དང་ཟའི་
སྐད་ཀྱང་ཟུར་ཆག་གི་སྐད་ཉིད་དུ་བརྗོད་། །གསུམ་པ་ནི་ལེགས་སྦྱར་གྱི་སྐད་ཀྱི་རང་བཞིན་ནི་
སརྒས་བཅིངས་པ་དང་ལོགས་སུ་བྱས་པའི་འདུས་པ་ལ་སོགས་པ་དག་བསྟོད་པ་ལ་སོགས་པའོ། །
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྐན་དྷ་ཀ་དང་གཱ་ཐ་ལ་སོགས་པའི་ངག་གི་རང་བཞིན་སྐད་ཀྱིའོ། །ཟུར་ཆག་གི་སྙན་ངག་ནི། ཨོ་ས་
ར་ཞེས་བྱ་བ་ལ་སོགས་པ་སྟེ། སོགས་པས་རཱ་ས་ཀ་ལ་སོགས་པའོ །ཟློས་གར་ལ་སོགས་པ་ནི་སྐད་
རིགས་རྣམས་འདྲེས་པ་སྟེ། སོགས་པས་ནི་བྷཱ་ཎ་ཀ་ལ་སོགས་པའོ། །གཏམ་དང་བརྗོད་པར་བྱེད་པ་
ལ་སོགས་པ་སྐད་བཞི་པོ་ཐམས་ཅད་ཚོགས་པའམ་ཡ་གྱལ་ཇི་ལྟར་སྲིད་པས་བཅིངས་པ་དང༌།གཙོ་
ཆེ་བས་ན་སླར་ཡང་བཟླས་པ་ལེགས་སྦྱར་གྱི་སྐད་ཀྱིས་ཀྱང་བཅིངས་པའོ །འོ་ན་སྐད་གཞན་གསུམ་
པོ་འབའ་ཞིག་པས་བཅིངས་པ་མཐོང་བ་ལྟར་ཤ་ཟའི་སྐད་ཀྱིས་བཅིངས་པ་མ་མཐོང་ངོ་ཞེ་ན།རྨད་དུ་
བྱུང་བ་སྔོན་མེད་པ་རྣམ་པ་སྣ་ཚོགས་པའི་དོན་ཏེ་བརྗོད་བྱ་ཅན་རྒྱ་ཆེའི་གཏམ་མམ་གཏམ་རྒྱུད་ཆེན་
པོ་ཞེས་བྱ་བ་ནི་འབྱུང་པོའི་སྐད་དེ་ཤ་ཟའི་སྐད་འབའ་ཞིག་ལས་བྱུང་བའམ་དེའི་རང་བཞིན་མཁས་
པ་རྣམས་ཀྱིས་བརྗོད་དེ་ཤ་ཟའི་སྐད་འབའ་ཞིག་པའང་མཐོང་ངོ་ཞེས་པའི་དོན་ནོ། །གཞན་ཡང་རིན་
ཆེན་རབ་སྣང་ཞེས་བྱ་བ་ལ་སོགས་པའི་གཏམ་འབྱུང་པོའི་སྐད་འབའ་ཞིག་ལས་བྱུང་བ་ཡོད་།།
དེ་ལྟར་ན་རྒྱ་གར་ན་སྙན་ངག་དར་བས་དེའི་རྣམ་པ་ཤིན་ཏུ་མང་པོ་ཞིག་ཡོད་ཅིང་།བོད་ན་
ཧ་ཅང་མ་དར་བས་དེས་འབའ་ཞིག་གི་མིང་སྨོས་ཀྱང་རྣམ་པ་མི་འཆར་བར་སྣང་ངོ༌། །སྦྱོར་ཚུལ་གྱི་
ལུས་གཉིས་སུ་བསྟན་པ་ནི་སྒེག་པ་གཙོ་བོར་གྱུར་པ་དང་རོལ་པ་ཉམས་གཞན་གཙོ་བོར་གྱུར་པ་དང་
ལག་པའི་སྟབས་ལ་སོགས་པའི་གར་གྱི་ཚུལ་རྟོགས་པར་བྱེད་པའི་སྙན་ངག་ནི་ལྟ་བ་མིག་གིས་
འཛིན་པའི་དོན་དགོས་པ་ཅན་ཡིན་ཏེ།ལྟ་བའི་དོན་ལ་ནི་ཚུལ་བྱེད་པ་གཙོ་བའི་ཕྱིར་དེ་ལ་མཉན་བྱ་
ཡོད་ཀྱང་བརྗོད་པར་འདོད་པ་མ་ཡིན་། །དེ་ལས་ཅིག་ཤོས་སརྒས་བཅིངས་པ་ལ་སོགས་པ་མཉན་
པར་བྱ་བ་ཁོ་ན་སྟེ། མཉན་པ་ལ་ཉེ་བར་སྦྱོར་བ་ཡིན་གྱི།ཚུལ་བྱེད་པའི་དོན་ཅན་མ་ཡིན་པའི་ཕྱིར་
ལྟ་བ་ལ་སྦྱོར་བ་མ་ཡིན་ནོ། །དེ་ལྟ་བུ་འདི་ཡང་ལུགས་ཏེ་སྙན་ངག་གི་ལུས་རྣམ་པ་གཉིས་སུ་
བརྗོད་། །ཡང་ན་ནི་སྔར་བཤད་པའི་གསུམ་དང་བཞིར་མ་ཟད་པའོ། །ལུས་བཤད་ཟིན་།རྒྱན་
བཤད་པ་ལ་གཉིས། ལམ་དབྱེ་བ་ཐུན་མོང་མ་ཡིན་པའི་རྒྱན། ཐུན་མོང་གི་རྒྱན་ནོ། །དང་པོ་ལ་
གསུམ། ལམ་དུ་མར་བསྟན། ལྷོ་པ་དང་ཤར་བའི་ལམ་དབྱེ། བར་སྐབས་སུ་སྙན་ངག་གི་རྒྱུ་བཤད་
པའོ། །དང་པོ་ནི་ཚིག་སྙན་ངག་རྣམས་ཀྱི་ལམ་དབྱེ་ཚུལ་གྱི་རྣམ་པ་བ་ལང་དང་བ་མེན་ལྟར་ཕན་ཚུན་
24

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཅུང་ཟད་རིགས་མི་མཐུན་པས་དབྱེ་བ་ཕྲ་མོ་ཅན་དུ་མ་ཡོད་དོ །
གཉིས་པ་ལ་གསུམ། མདོར་བསྟན།ཡོན་ཏན་བཅུ་རྒྱས་པར་བཤད།དོན་བསྡུ་བའོ། །
དང་པོ་ནི་ལམ་དུ་མ་ཡོད་པ་དེ་ལ་བི་དར་བྷ་ཞེས་བྱ་བའི་ཡུལ་ན་ཡོད་པས་བེེ་དར་བྷའི་ལམ་ལྷོ
ཕྱོགས་པ་སློབ་དཔོན་ཆེན་པོ་དཔའ་བོ་ལ་སོགས་པ་དང་གཽ་ཊའི་ཡུལ་ན་ཡོད་པས་གཽ་ཊ་བའི་ལམ་
ཤར་ཕྱོགས་པ་དག་གི་ལམ་བ་ལང་དང་རྟ་ལྟར་ཁྱད་པར་གསལ་བ་ཁྱད་ཆེ་བར་ཡོད་པས་བརྗོད་
པར་བྱ་སྟེ། གཞན་རྣམས་བ་ལང་དང་བ་མེན་ལྟར་དར་བྷ་དང་ཆ་འདྲ་བས་ལོགས་སུ་མ་བརྗོད་། །
བར་ཁྱད་དེ་ཅི་ཞེ་ན། སྦྱར་བ་སྦྱོར་བ་ལྗི་བ་དང༌། རབ་ཏུ་དང་བ་དོན་རབ་ཏུ་གསལ་བ་དང༌། མཉམ་
པ་ཉིད་ཚིགས་བཅད་ལ་ལྟོས་ནས་རྐང་པ་རྣམས་ཀྱི་སྦྱོར་བ་འདྲ་བ་དང༌། སྙན་པ་སྒྲ་དང་དོན་ལ་
ཉམས་དང་ལྡན་པ་དང་ཤིན་ཏུ་གཞོན་པ་རྩུབ་པའི་ཡི་གེ་མི་མང་བ་དང་དོན་བརྗོད་བྱ་གསལ་བ་
སྒྲའམ་རིག་པས་དོན་ཟིན་པ་དང་རྒྱ་ཆེ་བ་ཕུལ་དུ་བྱུང་བའི་དོན་འབའ་ཞིག་གིས་མགོན་དང་བཅས་
པ་དང་།བརྗོད་པ་ཚིག་སྡུད་ཀྱི་འཇུག་པ་མང་བ་དང་མཛེས་པ་འཇིག་རྟེན་ཐམས་ཅད་ཡིད་འཕྲོག་པ་
དང་ཏིང་ངེ་འཛིན་ནི་འགྲོ་བ་ལ་གྲགས་པའི་རྗེས་སུ་འབྲང་བ་ཕལ་པའི་དོན་ཅན་།ཡོན་ཏན་ཕལ་
ཆེར་སྒྲ་རྒྱན་གྱི་རང་བཞིན་དུ་གྱུར་པའི་བཅུ་ནི་ལྷོ་ཕྱོགས་པའི་སྙན་ངག་གི་ལམ་ཏེ། སྦྱར་པ་སོགས་
འདི་རྣམས་ལས་དོན་གསལ་བ་ལ་སོགས་པ་འགའ་ཞིག་ཐུན་མོང་བ་མིན་ཞིང་ཕལ་ཆེར་བཟློག་པས།
ཤར་ཕྱོགས་པའི་ལམ་མཚོན་པར་བྱའོ། །དེ་ལ་ལྷོ་པ་ནི་སྦྱོར་བ་དམ་ཞིང་ཅུང་ཟད་འཇམ་པ་ལ་
ཚིགས་བཅད་ལ་རྐང་པ་རྣམས་ལ་སྦྱོར་བ་སྙོམས་པ།དོན་གྲགས་ཚོད་ཆེ་བ་ཡོན་ཏན་ཆེས་ཆེར་
བརྗོད་པ་ལྷུག་པ་ལ་ཚིག་སྡུད་མང་བའོ །ཤར་པ་ནི་སྦྱོར་བ་བརྗོད་དཀའ་བས་རྩུབ་པ་འུད་ཧ་ཅང་ཆེ་
བ་ཚིགས་བཅད་ལ་ཡང་ཚིག་སྡུད་མང་བའོ། །གཉིས་ཀའང་དོན་གསལ་བ་དང་ཏིང་ངེ་འཛིན་ནི་
བཞེད་དེ།རང་རང་གི་ལུགས་ཀྱི་སྒྲ་དོན་གྱི་ཉམས་དང་རྒྱ་ཆེ་ཡང་བཞེད་དོ། །
གཉིས་པ་ལ་བཅུ་ལས་དང་པོ་ལ་གསུམ།སྦྱར་བ་ངོས་བཟུང༌། ལྡོག་ཟླ་ལྷོད་པ་བཤད།
སྦྱར་བ་དཔེར་བརྗོད་པའོ། །དང་པོ་ནི་སྦྱར་པ་ལྷོད་པས་མ་རེག་པའོ །སྦྱར་བ་ནི་ལྷོད་པ་སྦྱོར་བ་
ཡང་བས་མ་རེག་པ་སྦྱོར་བ་ལྕི་བའི་སྙན་ངག་གོ།གཉིས་པ་།སྲོག་ཆུང་ཡི་གེ་ཤས་ཆེ་བ།ལྷོད་པ
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྲོག་ཅེས་བྱ་བའི་རླུང་ཆུང་བའི་ཡི་གེ་ཤས་ཆེ་བའི་ངག་ནི་ལྷོད་པ་སྟེ། ཡི་གེའི་མདོར། དང་པོ་དང་
གསུམ་པ་དང་ལྔ་པ་རྣམས་དང་མཐའ་གནས་རྣམས་ནི་སྲོག་ཆུང་བ་རྣམས་སོ་ཞེས་བཤད་དོ། །ཆོས་
ཀྱི་རྗེ་འཇམ་དཔལ་དབྱངས་ཤོང་སྟོན་གྱིས སྦྱར་བ་སྲོག་ཆུང་ཡི་གེ་མཆོག །ལྷོད་པ་གཉིས་ཀྱིས་མ་
རེག་པའོ།།ལྷོད་པ།ཞེས་པར་བསྒྱུར་བ་ལ་བཤད་ན།སྦྱར་བ་ནི་སྲོག་གི་རླུང་ཆུང་བའི་ཡི་གེ་མཆོག་
སྟེ་ཤས་ཆེ་བར་གྱུར་པའི་ལྷོད་པས་མ་རེག་པའོ་ཞེས་པའོ། །ལྷོད་པ་དེ་དཔེར་ན། མཱ་ལ་ཏཱི་མཱ་ལཱ། ལོ་
ལཱ་ལི་ཀ་ལི་ལ་ཞེས་པ་བཞིན་དེ་ལྟ་བུའོ། །མཱ་ལ་ཏི་ནི་འཁྲི་ཤིང་ཛཱ་ཏིའི་མེ་ཏོག་སྟེ་སྔོན་སྣ་མའི་མེ་ཏོག་
ཅེས་སྔོན་བསྒྱུར་སྣང་། །མཱ་ལཱ་ནི་ཕྲེང་བའོ། །ལོ་ལ་སྲེད་པས་དང་ཨ་ལི་བུང་བ་སྟེ། ལའི་སྲོག་ཨ་
དང་ཨ་ཕྱི་མ་ལས་རིང་པོར་འགྱུར་རོ །ལི་ལཱ་ཁྱབ་པའམ་འགོད་པའོ། བསྒྱུར་ན། སྣ་མའི་མེ་ཏོག་
ཕྲེང་།སྲེད་པའི་བུང་བས་ཁྱབ་པ།ཞེས་པའོ །གཽ་ཊ་པས་ལ་ཡིག་བསྐོར་བས་ན་རྗེས་ཁྲིད་སྙན་པས་
བསྡུས་པའི་རྒྱན་ཡིན་སྙམ་པའི་བློས་དེ་འདྲའི་ལྷོད་པ་དེ་འདོད་།།
གསུམ་པ་ནི། མ་ལ་ཏི་དཱ་མ། ལཾ་གྷི་ཏ་བྷྲ་མ་རེེ ཞེས་པ་སྟེ་དཱ་མ་ནི་ཐག་པའམ་ཕྲེང་བའོ །
ལང་གྷི་ཏཾ་ནི་འཕྱོང་པའོ །བྷྲ་མ་རེེནི་བུང་བ་རྣམས་ཀྱིས་པ་ཞེས་པའོ། །འདི་ནི་སྲོག་ཆེན་པོའི་ཡི་གེ་
གྷ་དང་བྷཱ་ཡོད་པས་སྦྱར་བ་སྟེ།སྦྱོར་བ་ལྗི་བའི་ཕྱིར་ལྷོ་པས་འདོད་དོ།།རབ་ཏུ་དང་བའི་ཡོན་ཏན་ལ་
གཉིས དངོས་ལྷོ་པའི་ལུགས།བཟློག་པ་ཤར་བའི་ལུགས་སོ། །དང་པོ་ནི་རབ་ཏུ་དང་བ་དང་ལྡན་
པ་ནི་གྲགས་ཤིང་གསལ་བ་གོ་སླ་བའི་དོན་བརྗོད་བྱ་ཅན་ཡིན་ཏེ། དཔེར་ན་ཟླ་བའི་མཚན་མ་རི་མོ་
ལྟ་བུ་ཨུཏྤལ་སྔོན་པོའི་འོད་ཅན་གྱིས་ཟླ་བའི་མཛེས་པའམ་དཔལ་རྒྱས་པར་བྱེད་དོ་ཞེས་པ་ལྟ་བུའོ།།
དེ་ནི་དེ་མ་ཐག་ཏུ་སྒྲའི་དོན་གོ་བས་ན་རྟོགས་པའི་སྐལ་བ་བཟང་པོ་ཅན་གྱི་ཚིག་གོ།གཉིས་པ་ནི་
ངེས་ཚིག་སྟེ་སྒྲའི་རྣམ་སྒྲུབ་ཀྱིས་བཤད་དུ་ཡོད་པའི་ཕྱིར་ན་གྲགས་པའི་དོན་ཅན་དུ་མ་ཟད་ཀྱི་ཤིན་ཏུ་
གྲགས་པ་མིན་པ་སྦས་པའི་དོན་ཅན་ཡང་ཤར་པ་འདོད་དེ། དཔེར་ན་ཤིན་ཏུ་དཀར་པོ་མིན་པ་སྔོན་
པོའི་ཆུ་ལས་སྐྱེས་པ་ཨུཏྤལ་ཏེ།དེ་འདྲ་བའི་མཚན་མ་ཡོད་པ་ནི་འོད་དཀར་ཅན་ཟླ་བ་ཡིན་ནོ་ཞེས་པ་
བཞིན་། །འདིར་ཆུ་ལས་སྐྱེས་པའི་སྒྲ་ནི་སྔོན་པ་དང་ཉེ་བས་ཨུཏྤལ་སྔོན་པོ་གོ་བར་བྱེད་ཀྱི་ཤིན་ཏུ་
གྲགས་པ་མ་ཡིན་ནོ།།
26

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
མཉམ་པའི་ཡོན་ཏན་ལ་གསུམ།མཚན་ཉིད།ཞར་ལ་སྦྱོར་བ་གསུམ་གྱི་ངོ་བོ།ལྡོག་ཟླ་མི་
མཉམ་པ་བཤད་པའོ། །དང་པོ་ནི། མཉམ་པ་ནི་སྦྱོར་བ་རྣམས་ལ་མེད་པ་སྟེ་རྐང་པ་བཞི་པོ་རྣམས་
ལའང་ཐ་མ་རྣམས་སུ་སྦྱོར་བ་རིགས་འདྲ་བའོ། །གཉིས་པ་ནི་སྦྱོར་བ་དེ་ནི། འཇམ་པ་མི་ལྷོད་ཅིང་
མཉེན་པ་སྦྱར་བའི་ཡུལ་ཅན་དང་རྩུབ་པ་ཚེགས་ཀྱིས་བརྗོད་པར་བྱ་བ་ཤིན་ཏུ་གཞོན་པ་ལས་བཟློག་
པ་དང་དེ་གཉིས་ཀྱི་བར་མ་དང་གསུམ་སྟེ དེ་རྣམས་ནི་རིམ་པ་ལྟར་འཇམ་པ་དང་ཆུང་བར་ཐོས་
པའི་ཡི་གེ་ཀ་ལ་སོགས་པ་དང་རྩུབ་པ་ཆེན་པོར་ཐོས་པ་དྷ་ལ་སོགས་པ་དང་བར་མའམ་བསྲེས་པ་
ཆུང་ངུ་དང་གསལ་བ་བསྲེས་པའི་ཡི་གེ་བཀོད་པའི་སྐྱེས་གནས་ཅན་། །དེ་གསུམ་ཡང་སོ་སོར་ཆུང་
ངུ་དང་བར་མ་དང་ཆེན་པོའི་བྱེ་བྲག་གིས་གསུམ་གསུམ་དུ་འགྱུར་།།
གསུམ་པ་ལ་གསུམ། ཚིགས་བཅད་ཕྱེད་མི་མཉམ་པ། རྐང་པ་གཅིག་མི་མཉམ་པ།དེ་
དག་ཤར་བའི་ལུགས་སུ་བསྟན་པའོ །དང་པོ་ནི། མ་ལ་ཡའི་རླུང་བདག་ལ་འོང་ཞེས་དགའ་བར
བརྗོད་པའོ། །རླུང་ཅི་ལྟ་བུ་ཞེ་ན། དཔྱིད་ཀྱི་དུས་སུ་རླུང་དེའི་མཐུས་ཁུ་བྱུག་རྣམས་དགའ་བས་ཅ་
ཅོར་སྒྲོག་པར་བྱེད་པའོ། །སླར་ཡང་ཅི་ལྟ་བུ་ཞེ་ན། ཉར་མ་སྟེ་ཆུའི་ཟེགས་མ་འཐོར་ལ་ཤིན་ཏུ་དྭངས་
ཤིང་དྭངས་བའི་ཆུའི་རྒྱུན་འབབ་པ་རྣམས་ཀྱིས་ཆུའི་ཐིགས་པ་རླུང་ལ་བྲན་པའོ །འདི་ནི་ལེགས་
པར་སྦྱར་པའི་སྐད་ལ་ཕྱེད་སྔ་མ་སྦྱོར་བ་འཇམ་པ་དང་ཕྱེད་ཕྱི་མ་སྦྱོར་བ་རྩུབ་པར་ཡོད་པས་ན་སྦྱོར་
བ དརྫསསྦྱར
བ་མི་མཉམ་པའོ། །གཉིས་པ་ནི་འགའ་ཞིག་རྐང་པ་གཅིག་རིགས་མི་མཐུན་པ་སྟེ་མི་མཉམ་པ་མ་
ཡིན་། །ཞེས་སེམས་པས་དེ་དགག་པའི་ཆེད་དུ་དཔེར་བརྗོད་པ་སྟེ། ཙན་དན་གྱིས་བསྒོས་པའི་དྲི་
ལྡང་བས་བཟང་ཞིང་བསིལ་བ་ཅན་འཇམ་པའམ་དལ་བ་རི་བོ་མ་ལ་ཡའི་རླུང་དག་གིས་བརྟན་པ་
རྣམ་པར་འགྱུར་བ་མེད་པ་འགོག་ཅིང་འདོད་པའི་རྣམ་འགྱུར་ཅན་དུ་བྱེད་པ་དེ་ནི་དགའ་མ་མཛེས་མ་
མཆོག་བུད་མེད་རིན་པོ་ཆེ་ལ་སོགས་པའི་ཁའི་དབུགས་དང་འགྲན་ཞིང་འདྲ་སྟེ། དྲི་བཟང་བ་དང་
དལ་བ་དང་བདག་གི་བརྟན་པ་འགོག་པ་ཉིད་ཀྱིས་མཚུངས་པའི་ཕྱིར་རོ །འདི་ལེགས་སྦྱར་གྱི་སྐད་
ལ་རྐང་པ་གསུམ་པ་སྦྱོར་བ་རྩུབ་ཅིང་གཞན་གསུམ་བར་མར་ཡོད་པས་ན་འདྲེས་པའི་ཕྱིར་མི་མཉམ་
པའོ། །ངག་དབང་གིས་ཕྱེད་སྔ་མ་འཇམ་པ་དང་བར་མའི་ཡི་གེ་བསྲེས་པ་དང་ཕྱི་མ་རྩུབ་པ་དང་
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འཇམ་པ་བསྲེས་པའོ་ཞེས་འཆད་དོ། །གསུམ་པ་ནི་ཞེས་པ་འདི་ལྟ་བུ་ནི་མི་མཉམ་པ་མ་བརྟགས་
དེ་སྐྱོན་དུ་མ་བརྩིས་པར་དོན་གྱི་བརྒྱན་རིགས་ཀྱི་རྒྱན་ལ་སོགས་པ་དང་ཡི་གེའི་ཚོགས་དག་ལ་ལྟོས་
ནས་ཏེ་དེ་དག་རྒྱུ་མཚན་དུ་བྱས་ཏེ།གཽ་ཊ་པ་ལ་སྙན་ངག་ཀྱི་ལམ་སྟེ་བཀོད་པ་འདི་བྱུང་གི་ལྷོ་ཕྱོགས་
པ་ལ་མིན་།
བཞི་པ་སྙན་པའི་ཡོན་ཏན་ལ་གསུམ། མདོར་སྟན།རྒྱས་པར་བཤད། དོན་བསྡུ་བའོ། །
དང་པོ་ནི་སྙན་ངག་གང་ཞིག་ཉམས་དང་ལྡན་པ་ཞེས་མཚན་ཉིད་རྗེས་སུ་བརྗོད་ནས་སྙན་པ་ཞེས་
མཚོན་བྱ་སྒྲུབ་པའོ །ཉམས་ལྡན་དེ་ལྟ་བུ་ཞེ་ན།ཚིག་སྒྲ་དང་དངོས་པོ་བརྗོད་བྱའི་དོན་ལ་ཉམས་
ཡོད་པ་སྟེ། དེས་ཅི་བྱེད་ན།སྦྲང་རྩིའི་རྟུལ་ཞུགས་ཅན་སྦྲང་བུ་རྣམས་སྦྲང་རྩིས་དགའ་བར་བྱེད་པ་
བཞིན་ཉམས་སམ་ཉམས་ལྡན་གྱི་སྙན་ངག་གང་གིས་མྱངས་པ་ལས་བློ་ལྡན་ཉམས་ཤེས་པ་རྣམས་
དགའ་བར་བྱེད་པའོ། །རྒྱས་བཤད་ལ་གསུམ།སྒྲའི་ཉམས།དོན་གྱི་ཉམས གཉིས་ཀ་ལ་གྲོང་པ་
སྤང་པའོ །དང་པོ་ལ་གཉིས་ལས་མདོར་བསྟན་པ་ནི་སྒྲ་ཚིག་གིས་ཡན་ལག་ཏུ་གྱུར་པའི་ཡི་གེ་གང་
དང་ཅི་ཡིས་ཀྱང་སྟེ་གནས་དང་ཕྱི་མོ་དང་བརྩེགས་པ་ལ་སོགས་པས་བྱས་པའི་འདྲ་བས་ཚིག་གང་
ཞིག་སྔ་མ་སྔ་མ་དང་ཕྱི་མ་ཕྱི་མ་མཚུངས་པར་ཉམས་སུ་མྱོང་ཞིང་ཐོས་པར་འགྱུར་བ། དེའི་སྒྲའི་
གཟུགས་ཚིག་མཚུངས་པ་ཉེ་བ་མི་རིང་པར་འཇུག་པ་ནི་མཚུངས་པར་ཐོས་པ་ཞེས་བྱ་བའམ་ཚིག་
མཚུངས་པ་ཉེ་བ་ཞེས་བྱ་བའི་སྒྲའི་ཉམས་སོ །སོགས་པའི་ཚིག་ནི་ཕྱི་མ་ཕྱི་མ་རིགས་མཐུན་པའི་
ཚིག་ལ་ལྟོས་པའོ །དེ་འདྲ་དེ་རྗེས་སུ་ཁྲིད་པ་དང་བཅས་པ་གཉིས་པོ་ནི་སྒྲའི་ཉམས་དང་ལྡན་ཞིང
ཉན་པའི་སྐལ་བཟང་པོ་རྒྱས་པར་བྱེད་།།
རྒྱས་པར་བཤད་པ་ལ་གཉིས། ལྷོ་པ་ཁོ་ན་འདོད་པ་མཚུངས་པར་ཐོས་པའི་སྒྲའི་ཉམས།
གཉིས་ཀ་ཅི་རིགས་པར་འདོད་པ་རྗེས་ཁྲིད་ཀྱི་སྒྲའི་ཉམས་སོ། །དང་པོ་ལ་མཚན་ཉིད་ནི་བཤད་ཟིན་
ཅིང་།སྦྱོར་བ་ནི་རྒྱལ་པོ་འགའ་ཞིག་གི་དབང་དུ་བྱས་ནས་གང་གི་ཚེ་དེའི་ཚིག་གི་རྗེས་སུ་འཇུག་ཅིང་
བསྟན་བཅོས་སུ་འབྱུང་བའི་ཆོས་བསྒྲུབས་པས་ན་བྲམ་ཟེ་དགའ་བའི་རྒྱལ་པ་འདིས་རྒྱལ་སྲིད་ཀྱི་
དཔལ་ཐོབ་པར་གྱུར་པ་དེ་ནས་ཞེས་ཏེ།ཆོས་ནི་ཐོས་པ་དང་དྲན་པ་ལ་སོགས་པའོ །དགའ་སྟོན་ནི་
28

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
མངོན་པར་དར་བའོ། །འདིའི་ལེགས་སྦྱར་གྱི་སྐད་ལ་འགའ་ཞིག་དུ་རིང་པོས་བྱས་པའི་འདྲ་བ་དང་
འགའ་ཞིག་ཏུ་གནས་ཀྱིས་བྱས་པ་དང་ཁ་ཅིག་ཏུ་བརྩེགས་པས་བྱས་པ་སྟེ་ཞིག་ལྟར་རྗེས་སུ་ཐོས་
པ་ཡོད་དོ། །དེ་དང་མཐུན་པར་ངག་དབང་གིས་ཨེ་ཥ་ཞེས་པ་དང་ཀྵིམ་ཞེས་པ་ལ་ཥ་ཡིག་དག་
མཚུངས་པར་ཉམས་སུ་མྱོང་པ་ཡོད་ལ།དེ་བཞིན་དུ་པྲཔ་ཏ་ཝཱན་དང་བྲཱ་མ་ཧ་ཎ་པྲི་ཡ་དག་གི་པ་ཡིག་
དང་བ་ཡོད་པའི་ར་ཡིག་དག་དང་། ཏ་དཱ་བྲྀཏ་ཏིར་དྷརྨ་ཞེས་པ་ལ་ར་ལ་དྷ་དང་མ་བརྩེགས་པ་ཡང་ངོ་
ཞེས་འཆད་། །ཞེས་པ་ཚིག་མཚུངས་པ་ཉེ་བར་ཐོས་པའི་ཉམས་འདི་ཤར་པ་རྣམས་ཀྱིས་མི་འདོད་ཀྱི།
ཤར་ཕྱོགས་པ་དེ་རྣམས་རྗེས་སུ་ཁྲིད་ལ་དགའ་ཞིང་དེ་ཉིད་སྒྲའི་ཉམས་། །ལྷོ་པ་རྣམས་ནི་རྗེས་སུ་
ཁྲིད་པས་ཀྱང་ཚིག་མཚུངས་པ་ཉེ་བའི་ཉམས་འདི་ཉིད་ཕལ་ཆེར་ཏེ་གཙོ་ཆེར་འདོད་ཅིང་།ལྷོ་པའི་
སྦྱོར་བ་ལ་མཐོང་བས་རྗེས་ཁྲིད་ཀྱང་འདོད་དོ། །གཉིས་པ་རྗེས་ཁྲིད་ལ་གསུམ། མཚན་ཉིད་ཀྱིས་
མདོར་བསྟན། མིང་དང་སྦྱོར་བས་རྒྱས་པར་བཤད། ཞར་བྱུང་ཟུང་ལྡན་སྨོས་པའོ །དང་པོ་ནི་
ཚིགས་བཅད་ལ་ལྟོས་ནས་རྐང་པ་རྣམས་དང་ཚིགས་བཅད་དང་ལྷུག་པ་གཉིས་ཀ་ལ་ལྟོས་ནས་ཚིག་
རྣམས་ལ་ཡི་གེ་རེ་རེ་བ་བསྐོར་ཅིང་ཡང་ཡང་བརྗོད་པ་ནི་རྗེས་སུ་ཁྲིད་པ་སྟེ།དེ་ཡང་།གལ་ཏེ་སྔ་མ་
རུ་བཀོད་པའི་ཡི་གེའི་ཉམས་སུ་མྱོང་སྟེ། རྣ་བས་འཛིན་པའི་འདུ་བྱེད་དེ་རྣམ་པ་གཅིག་པ་དྲན་པའི
རྟོག་པ་སྐྱེད་པའི་ནུས་པ་དེ་སད་པར་བྱེད་པ་ཡི་གེ་འདྲ་བ་ཕྱི་མ་མི་རིང་བ་ཉེ་བ་ཉིད་ཡིན་ན་ཡི་གེ་
བསྐོར་བའི་རྗེས་ཁྲིད་དུ་འགྱུར་རོ། །གཉིས་པ་ལ་བཞི། རྐང་པ་ལ་བསྐོར་བའི་རྗེས་ཁྲིད།ཚིག་ལ་
བསྐོར་བའི་རྗེས་ཁྲིད།རིང་པར་ཐོས་པའི་རྗེས་ཁྲིད།ཤར་པ་ཁོ་ནས་འདོད་པའི་རྗེས་ཁྲིད་། །དང་
པོ་ནི་སྟོན་ཁའི་མཚན་མོའི་དབུ་རྒྱན་ཟླ་བ་མཛེས་ཤིང་དཀར་བས་ཀུན་དའི་ཕོན་པོར་འཁྲུལ་བའི་
གཞི་ལ་མཚན་མ་རི་བོང་ལ་སོགས་པ་དེ་སྔོ་བས་ཨིནྡྲ་ནཱི་ལའི་ནོར་བུ་དང་མཚུངས་པ་ནི་མེ་ཏོག་ལ་
ཡོད་པའི་བུང་བའི་དཔལ་ཏེ་མཛེས་པ་ཡང་དག་པར་འཛིན་ཏོ། །འདིར་རྐང་པ་བཞིའི་དང་པོ་རྣམས་
སུ་ཙན་དྲ་དང་ཀུན་ད་དང་ཨིནྡྲ་དང་སན་ད་རྣམས་རྗེས་ཁྲིད་བྱས་པའོ །
གཉིས་པ་ནི་མཛེས་མ་ཞེས་བོད་པའོ །ཡིད་སྲུབ་ནི་འདོད་པའི་མིང་ངོ༌། །དྲིལ་ན་འདོད་
ལྡན་འགའ་ཞིག་གིས་ཟླ་བ་ཤར་བ་ལས་བྱུང་བའི་རང་ཉིད་འདོད་པས་གདུངས་པ་སྟོན་པར་བྱེད་། །
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདིའི་ལེགས་སྦྱར་གྱི་སྐད་ལ་རྐང་པ་དང་པོ་ལ་ཙཱ་ཡིག་དང་གཉིས་པ་ལ་མ་བའི་ཡི་གེ་བརྩེགས་པ་
དང་གསུམ་པ་ལ་ན་ཡིག་ལྡན་པའི་མ་ཡིག་དང་བཞི་པ་ལ་ཡ་ཡིག་བསྐོར་སྟེ།ཚིག་རྣམས་ལ་རྗེས་
ཁྲིད་བྱས་པ་ཡོད་དོ། །ཞེས་པ་སྟེ་དེ་ལྟར་ཤིན་ཏུ་མི་རིང་བའི་བར་ཅན་དུ་ཐོས་པ་ཇི་ཙམ་གྱིས་སྔོན་
མྱངས་བའི་འདུ་བྱེད་སད་པར་འགྱུར་བ་དེ་ཙམ་ནི་རྗེས་ཁྲིད་དུ་འདོད་དོ། །གསུམ་པ་ནི་དགའ་མ་
རྣམས་ཀྱི་བཞིན་རས་ཉིད་ཆུ་སྐྱེས་པད་མར་བཀོད་ཅིང་དེ་དང་ཟླ་བ་མཚུངས་པར་སྣང་། །འདི་རཱ་
མཱ་ཞེས་པའི་མ་ཡིག་དག་པ་རིང་པོར་བསྐོར་བའི་རྗེས་ཁྲིད་། །ཞེས་པ་འདི་གཉིས་ཀ་མི་འདོད་
པའམ།ཡང་ན་ལྷོ་པ་མཐའ་གཅིག་དུ་མི་འདོད་ཅིང་ཤར་པ་འདོད་པ་ཡང་ཡིན་ནོ། །
བཞི་པ་བདག་གི་ལུས་བྲལ་བས་རྗུད་པས་ཕྲ་ཞིང་མཛའ་བོའི་ཡུལ་ཅན་གྱི་ཁྲོ་བའང་ཕྲ་ལ།
འདོད་པ་ཟུག་རྔུ་བྱེད་པས་རྩུབ་པ་དང༌། མཛའ་བོ་བདག་པོ་རྗེས་སུ་མི་མཐུན་ཅིང་གཡོ་སྒྱུའི་ངང་
ཅན་ཡིན་པས་ངན་པ་དང༌།དེའི་ཡུལ་ཅན་གྱིས་ཁེངས་པ་དེས་ཅི་བྱ་སྙམ་པའི་སེམས་མཉམ་པ་དང༌།
བདག་པོའི་ཡུལ་ཅན་གྱི་ཆགས་པ་རྒྱལ་ཏེ་ལྷག་པ་དང༌། འདོད་ཆགས་ཀྱི་ཕྱོགས་ཡིན་པས་རྨོངས་པ་
བརྒྱལ་བ་སྐྱེས་པ་དང་སྲོག་རྣམས་སོང་བར་གྱུར་ཞེས་བྲལ་བས་ཉེན་པ་མོ་འགའ་ཞིག་གིས་སྨྲས་
པའོ། །འདིའི་ལེགས་སྦྱར་གྱི་སྐད་ལ་ཕྱེད་སྔ་མ་ལ་ཚེག་དྲག་མང་པོའི་རྗེས་ཁྲིད་དང་ཕྱི་མ་ལ་ཨོ་ཡིག་
མང་པོའི་རྗེས་ཁྲིད་ཡོད་དོ། །ཞེས་པ་དེ་ལྟ་བུ་ལ་སོགས་པ་ལ། སྨ་རཿཁ་རཿ ཞེས་པ་སྦྱོར་བ་རྩུབ་པ་
ཤིན་ཏུ་གཞོན་པའི་ལྡོག་ཟླ་དང༌། ཙ་ཧུ་ཏོ་མཱ་ཞེས་པ་ལྷོ་པ་སྦྱར་པའི་འགལ་ཟླ་དང་ཡང་གིས་མི་
མཉམ་པ་སྟེར་བར་བྱེད་པ་དེའི་ཕྱིར་དེ་ལྟའི་རྗེས་ཁྲིད་ལྷོ་པ་མི་སྦྱར་ཞིང་ཤར་པ་སྦྱོར་བར་བྱེད་།།
གསུམ་པ་ཞར་བྱུང་ཟུང་ལྡན་སྨོས་པ་ནི་ཡི་གེ་བསྐོར་བ་ཁོ་ན་ཡི་གེ་གཅིག་བསྐོར་བ་རྗེས་
ཁྲིད་དང་། ཚོགས་པའི་སྤྱོད་ཡུལ་ཡི་གེ་གཅིག་མིན་གཉིས་ལ་སོགས་པ་བསྐོར་བ་ཟུང་ལྡན་དུ་རིག་
ལ། ཟུང་ལྡན་དེ་ཡང་མཐའ་གཅིག་ཏུ་སྙན་ཅིང་ཉམས་དང་ལྡན་པ་མིན་པའི་རྒྱུ་དེའི་ཕྱིར་མཚན་ཉིད་
བཤད་ཟིན་ཅིང༌། དབྱེ་བ་རྒྱས་པར་ཕྱི་ནས་ལེའུ་གསུམ་པར་བསྟན་པར་བྱའོ། །གཉིས་པ་དོན་གྱི་
ཉམས་ནི་དོན་གྱི་རྒྱན་རང་བཞིན་བརྗོད་པ་སོགས་ཀུན་ནི་དོན་དངོས་པོ་ལ་ཉམས་སྙན་པའམ་སྒེག་
པ་ལ་སོགས་པ་ངེས་པར་སྦྱིན་ཅིང་འབབ་པར་བྱེད་། །གཉི་ཀ་ལ་གྲོང་པ་སྤང་བ་ལ་གཉིས།དོན་
30

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
གྱི་གྲོང་པ་བཟློག་པ་དང་བཅས་པ། སྒྲའི་གྲོང་པ་དམིགས་བསལ་དང་བཅས་པའོ །དང་པོ་ནི་དེ་ལྟ་
ན་ཡང་གྲོང་པ་མིན་པ་དོན་ལེགས་པ་ཉིད་ཀྱིས་ཉམས་འབབ་པའི་ཁུར་འདི་ཕལ་ཆེར་ཏེ་ཤིན་ཏུ་
འཛིན་། །དེ་དཔེར་བརྗོད་ན། འདོད་ལྡན་ཞེས་ཏེ། ཀྱེ་གཞོན་ནུ་མ་བདག་ལ་ཁྱོད་འདོད་པ་བྱེད་
དགོས་ཞེས་པ་འདི་གྲོང་པའི་དོན་གྱི་བདག་ཉིད་དེ་དངོས་པོའི་ངོ་བོ་ཡིན་པས་སྙན་པ་མིན་པ་ཁོ་ན་
འབྱུང་བར་བྱེད་དོ། །དོན་དེ་ཉིད་གྲོང་པ་མ་ཡིན་པས་སྟོན་པ་ནི་གཡོན་མིག་འཇམ་མ་ཞེས་མཛེས་མ་
ལ་བོད་ནས་འདོད་པ་བྱེད་དགོས་ཞེས་པ་འདི་གཏུམ་པོ་འདི་ནི་བདག་ལ་དུང་བར་བྱེད་པས་ན་བརྩེ་
བ་མེད་མོད་ཀྱིས། ཁྱོད་ལ་བ་མེད་པར་དགའ་འོ་ཞེས་པའི་འཁྱོག་པོར་བརྗོད་པས་རང་ཉིད་དེའི་
ཡུལ་ལ་ཡིད་སོང་བ་དང་དེ་ཡང་བདག་ལ་ཕྱིར་ཕྱོགས་པར་སྟོན་པའོ། །ཞེས་པ་འདི་ལྟ་བུའི་དོན་ཅན་
གྱི་སྙན་ངག་ནི་གྲོང་པའི་དོན་མིན་གྱི་རོ་ཉམས་དང་ལྡན་པའོ །
གཉིས་པ་ནི་དོན་ལ་ཡོད་པར་མ་ཟད་ཀྱི་སྒྲ་ལའང་གྲོང་པ་ཉིད་ཡོད་པས་སྤང་པར་བྱ་སྟེ།
གྲོང་པ་དེ་ནི་ལེགས་པའི་སྐྱེས་བུ་ལས་ཅིག་ཤོས་ཀྱི་མི་རྣམས་ཀྱིས་གྲགས་པར་བྱས་ཤིང་བསྒྲགས་
པའོ།།དེ་དཔེར་ན་དགའ་བའི་དགའ་སྟོན་འཁྲིག་པ་གསལ་བར་བྱེད་པ་ལ་ཡ་ཡིག་དང་སོགས་པ་བྷ་
ཡིག་བཀོད་པ་འོག་ནས་འབྱུང་བ་བཞིན་ནོ། །
སྒྲའི་གྲོང་པའི་རྣམ་པ་གཞན་རྟོགས་པར་བྱེད་དེ།ཚིག་གི་མཚམས་སྦྱོར་གྱིས་ཞུགས་པ་
གྲོད་པར་བ་ནས་པ
ཚིག་གཅོད་མཚམས་རྣམ་པ་གཞན་དུ་བྱས་ན་གྲོང་པར་འགྱུར་བ་དང༌། ངག་ཚིག་ཚོགས་པ་བྱ་བའི་
ཚིག་དང་ལྡན་པའི་དོན་བརྗོད་བྱ་ཡིས་ཀྱང་ཉེས་པ་སྒྲ་ལེགས་པ་མ་ཡིན་པར་རྟོགས་པར་བྱེད་ཀྱི།
དོན་དེ་ཉིད་སྒྲ་གཞན་གྱིས་བརྗོད་ན་སྐྱོན་མེད་པས་ན་དོན་ཉེས་པ་མ་ཡིན་པ་སྟེ།གྲོང་པ་གཉིས་སོ །
དེ་དག་ལས་དང་པོ་ནི་དཔེར་ན། ཡ་བྷ་བ་ཏཿཔྲི་ཡཱ་ཞེས་པ་བཞིན་ཏེ། ཡ་ནི་གང་ངོ༌། །བྷ་བ་ཏཿནི་
ཁྱོད་ཀྱིའོ། །པྲི་ཡཱ་ནི་དགའ་མའོ། །དེ་ཉིད་ལ་ཚིག་མཚམས་གཞན་དུ་སྦྱར་ན་ཡཱ་བྷ་འཁྲིག་པ་དང་ཝ་
ཏཿལྡན་པའི་དང་སྲི་ཡཱ་དགའ་མ་ཞེས་པར་འགྱུར་བས་གྲོང་པར་འགྱུར་རོ །དེ་བཞིན་དུ་བོད་སྐད་
ལའང༌།མོ་མཚན་བཟང་ལྡན་འདི་ཡིས་ནི། །ཁྱིམ་གཉིས་སུ་ནི་ཕུན་ཚོགས་སྐྱེད། །ཅེས་པ་དང༌།བྱ་
ལྕེ་གཉིས་པ་འདི་ཡིས་ནི། །མཛའ་བ་སོ་སོར་འབྱེད་པར་བྱེད། །ཅེས་པ་ལ་མོ་བུད་མེད་དང༌།མཚན་
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བཟང་དགེ་བའི་མཚན་ཅན་ཡིན་པ་ལ།ཚིག་མཚམས་རྣམ་པ་གཞན་དུ་སྦྱར་ན།མོ་མཚན་ཞེས་སྐྱེས་
གནས་ལ་གོ་བས་གྲོང་པར་འགྱུར་བ་དང༌། ཡང་བྱ་ནེ་ཙོ་ལྟ་བུ་དང་ལྕེ་གཉིས་པ་ཕྲ་མ་མཁན་ཡིན་པ་
ལ་ཚིག་མཚམས་གཞན་དུ་སྦྱར་ན། བྱ་ལྕེ་ཞེས་གྲོང་པར་འགྱུར་བ་ཡོད་། །གཉིས་པ་ནི་དཔེར་ན།
གཞན་ལ་བསྣུན་ནས་སྐྱེས་བུ་ནི། །བཱིར་ཡ་ལྡན་པ་བི་ཤཱན་ཏ། །ཞེས་པའི་ངག་ལ། གཞན་དགྲ་ལ་
བསྣུན་ཅིང་བཅོམ་ནས་སྐྱེས་བུ་དཔའ་བོ་བཱིར་ཡ་བརྩོན་འགྲུས་དང་ལྡན་པ་བི་ཤྲན་ཏ་རྣམ་པར་
གནས་ཞེས་པའི་དོན་གཅིག་གྲོང་པ་མ་ཡིན་པའོ །གཞན་གྱིས་སྐད་དོད་པ་རམ་ནི་མཆོག་དུའམ་
ཤིན་ཏུ་བསྣུན་ཏེ་མངོན་པར་བགྲོད་ནས་སྐྱེས་བུ་འདོད་པ་ཅན་བཱི་ཡ་ཁུ་བ་དང་ལྡན་བི་ཤྲན་ཏ་སྟེ་རྣམ་
པར་ངལ་ཞིང་ཆགས་བྲལ་དུ་ལྷུང་ངོ་ཞེས་པ་གྲོང་པར་འགྱུར་བའི་ངག་དོན་། །དེ་ལྟར་འདི་ངག་
རངས་པོའི་དོན་ལ་ཅིའི་ཚིག་ཅིག་གཉིས་ཀྱི་གཅོད་མཚམས་ལ་རྩི་བ་སྔ་མ་ལྟ་བུ་མ་ཡིན་ནོ།།དེ་ལྟ་བུ་
ལ་སོགས་པ་དོན་གྱི་གྲོང་པ་དང་སྒྲའི་གྲོང་པ་ནི་ལྷོད་པ་དང་ཤར་པའི་ལམ་གཉིས་ཀ་དག་ལའང་སྐྱོན་
ཡིན་པས་བསྔགས་པ་མ་ཡིན་། །འོ་ན་བྷ་གི་ནཱི་ཞེས་པ་ལ་སོགས་པའང་གྲོང་པར་འགྱུར་རམ་ཞེ་ན།
བྷ་ག་ཝ་བཅོམ་ལྡན་མ་སྟེ། བྷ་ག་མོ་མཚན་དང་ཝ་ཏཱི་ལྡན་མར་ཡང་སྲིད་པ་དང་། བྷ་གི་ནཱི་སྲིང་
མོ་སྟེ་མོ་མཚན་མར་ཡང་གོ་སྲིད་པ་དང༌། སོགས་པས་སུ་བྷ་ག་སྐལ་པ་བཟང་པོ་དང་མཚན་
བཟང་པོར་ཡང་སྤྱས་སུ་བཏུབ་པ་དང༌། དུར་བྷ་ག་སྐལ་བ་ངན་པ་སྟེ་མོ་མཚན་ངན་པར་ཡང་སྤྱས་སུ་
ཨང་སྐྱེས་སུ་བ
བཏུབ་པ་རྣམས་ནི་བསྟན་བཅོས་དང་སྙན་ངག་དང་འཇིག་རྟེན་ཀུན་ཏུ་གྲོང་པ་མིན་པ་ཁས་བླང་བྱ་
ཉིད་དེ།དེ་འདྲ་བརྗོད་པ་ལ་ངོ་ཚ་བར་བྱེད་པ་སུ་ཡང་མེད་པའི་ཕྱིར་རོ །
གསུམ་པ་དོན་བསྡུ་བ་ནི་ཚུལ་དེ་ལྟར་སྙན་པའི་ཡོན་ཏན་རྣམ་པར་ཕྱེ་ཞིང་བཤད་ཟིན་ཏོ།
།ཡོན་ཏན་ལྔ་པ་ལ་གཉིས། དངོས་ལྷོ་པའི་ལུགས་དང༌། བཟློག་པ་ཤར་བའི་ལུགས་སོ །དང་པོ་ནི་
ཤིན་ཏུ་ཞེས་ཏེ་མིང་གིས་མདོར་བསྟན་པ་དེ་རྒྱས་པར་འཆད་པར་བྱ་སྟེ།རྩུབ་པ་ཚེགས་ཀྱིས་བརྗོད
པར་བྱ་བ་མིན་པའི་ཡི་གེ་མང་རྩུབ་པའི་ཡི་གེ་ཤིན་ཏུ་ཉུང་བའི་སྙན་ངག་ནི་ལྷོ་ཕྱོགས་པའི་ལམ་འདིར་
ཤིན་ཏུ་ཞེས་སོ །འོ་ན་ཡི་གེ་ཐམས་ཅད་མི་རྩུབ་པ་གཅིག་ཤིན་ཏུ་གཞོན་པ་ཡིན་པ་ཅི་ཞེ་ན། གང་གི་
ཕྱིར་ཡི་གེ་ཐམས་ཅད་མཉེན་ཅིང་ཡང་བ་ནི་སྦྱོར་བ་ལྷོད་པའམ་གྲོལ་བ་ཡངས་པའི་སྐྱོན་ཅན་དུ་མཱ་
32

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ལཱ་ཏཱི་མ་ལཱ་ལོ་ལཱ་ལི་ཀ་ལི་ལཱ་ཞེས་བཤད་ཅིང་དཔེར་བརྗོད་ཟིན་།དཔེར་བརྗོད་ལ། དུས་སུ་ནི་
དབྱར་གྱིས་ཚེ་ནའོ། །ཟླུམ་པོར་བྱས་པ་ནི་གདུགས་ཀྱི་རྣམ་པར་དཔྱངས་ནས་སོ །ཆར་སྤྲིན་མཐོང་
བ་ན་རྨ་བྱ་དགའ་བའི་སྒྲ་འབྱིན་ཅིང་གར་རྩེ་བའོ །ཞེས་པ་དེ་འདྲ་ནི་དོན་རྒྱས་པའམ་འོད་གསལ་བ་
སྟོབས་དང་ལྡན་པ་མ་ཡིན་ལ། རྒྱན་ཡང་རང་བཞིན་བརྗོད་པ་ཙམ་ཡིན་གྱི་དེ་འདྲ་སྟེ་རྒྱས་པ་བྱིངས་
ཆེ་བ་ཕྱུལ་བྱུང་དང་སྲིད་པ་ཅན་དང་གཟུགས་ཅན་ལ་སོགས་མེད་མོད། ཤིན་ཏུ་གཞོན་པ་ཞེས་པའི་
སྒྲ་རྒྱན་དང་ལྡན་པ་ཉིད་ཀྱིས་ཚིག་སྦྱོར་དེ་དམ་པ་མཁས་པ་རྣམས་ཀྱི་ཁ་ན་གནས་པས་སྙན་ངག་
མཁན་རྣམས་ཀྱིས་བླང་པར་བྱ་བའོ། །
གཉིས་པ་ནི་འོད་གསལ་ཞིང་བྱིངས་དང་བཅས་པའི་ཕྱིར་ན་གཞན་ཤར་པ་རྣམས་ཀྱིས་
ཤིན་ཏུ་གཞོན་པའང་ཅུང་ཟད་སྦྱོར་ཞིང༌། དེར་མ་ཟད་ཕལ་ཆེར་ཏེ་མང་དུ་བརྗོད་པར་དཀའ་བ་ཤིན་
ཏུ་གཞོན་པ་མ་ཡིན་པ་ཡང་སྦྱོར་ཏེ། དེའི་དཔེར་བརྗོད་པ།ནྱ་ཀྵས་ཏེ་དགྲ་ཏ་རཱ་མའམ་གཞན་འགའ་
ཞིག་གིས་སོ །སྐད་ཅིག་གིས་ནི་དུས་ཡུན་ཐུང་བ་མཚོན་པའོ། །འདི་ལེགས་སྦྱར་གྱི་སྐད་ལ་ཀྵ་ཡིག་
མང་བས་བརྗོད་དཀའ་བར་ཡོད་། །བོད་སྐད་ལ་ནི་བརྗོད་དཀའ་བ། རྨ་བྱ་འབྲུག་སྒྲ་སྒྲོག་སྤྲིན་
འཁྲིགས་ལ་དགའ།།སྦྲིབས་སྐོམ་སྦྲེབས་པ་བཟའ་བཏུང་མེ་ལ་དགའ།།ཞེས་པ་ལྟ་བུའོ། །
དྲུག་པ་དོན་གསལ་བའི་ཡོན་ཏན་ལ་གཉིས་ཏེ། དངོས་དང་། བཟློག་པ་གཉི་ཀ་ཡི་བཞེད་
པའོ། །དང་པོ་ནི་དོན་གསལ་བ་ནི་སྙན་ངག་གི་བརྗོད་བྱའི་དོན་བརྟག་མི་དགོས་པར་སྒྲ་ལས་སམ་
དོན་གྱི་ཤུགས་ལས་རྟོགས་པ་ཉིད་ཡིན་ཏེ་མཚན་ཉིད་དོ །དཔེར་ན་འཕྲོག་བྱེད་ཁྱབ་འཇུག་ཕག་
པའི་གཟུགས་འཛིན་པ་ཉིད་ཀྱིས་ས་གཞི་ཆེན་པོ་འདི་ཕག་པ་ཆེན་པོའི་རྨིག་པས་བཅད་པའི་ཀླུའི་
ཁྲག་གིས་དམར་བར་གྱུར་པའི་ཆུའི་གཏེར་རྒྱ་མཚོ་ལས་བྱུང་ཞིང་བཏོན་ཏོ། །འདིའི་དོན་བརྟག་མི་
དགོས་པའི་སྙན་ངག་ཡིན་ནོ། །གཉིས་པ་ནི་ཕག་པ་ཆེན་པོར་སྤྲུལ་པའི་ཁྱབ་འཇུག་གིས་ས་གཞི་
ཞེས་ཏེ སྒྲས་ཟིན་པའམ་རིགས་པས་ཟིན་པའི་ཁྱད་པར་མེད་པ་འདི་ཉིད་བསྟན་ཅིང་སྦྱར་བ་ནི་རྒྱ་
མཚོ་དམར་བའི་ཁྱད་པར་དང་ལྡན་པར་འགྱུར་བ་བྲང་འགྲོ་ཀླུའི་ཁྲག་ནི་བརྗོད་འདོད་ཙམ་གྱིས
རྟོགས་པར་བྱ་བས་ན་བརྟག་དགོས་པ་ཉིད་། །ལམ་ལྷོ་པ་དང་ཤར་པ་གཉི་ཀ་ལའང་དོན་རྟོགས་
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པའི་སྐལ་པ་བཟང་པོ་མེད་ཅིང༌། སྒྲ་དང་རིགས་པ་ལས་འགོངས་པ། ཞེས་པ་སྒྲ་བརྗོད་བྱེད་དང་
རིགས་པ་ནུས་པའམ་ཤུགས་ལས་འགོངས་ཤིང་དེ་དག་དོར་བ་བརྟག་དགོས་པ་འདི་འདྲ་བ་ནི་ཕལ་
ཆེར་ཏེ་མང་དུ་བཞེད་པ་སྦྱོར་བ་མ་ཡིན་།།
བདུན་པ་རྒྱ་ཆེ་བའི་ཡོན་ཏན་ལས་གཉིས།ལྷོ་པའི་ལུགས།ཤར་པའི་ལུགས་སོ །དང་པོ་
ནི་བརྗོད་པ་སྟེ་སྦྱོར་བ་གང་དུ་ཤིན་ཏུ་ཁྱད་པར་དུ་འཕགས་པ་དང་ལྡན་ཞིང་ཆེས་ཆེ་བའི་གཏོང་པ་ལ་
སོགས་པའི་ཡོན་ཏན་འགའ་ཞིག་རྟོགས་པའི་སྙན་ངག་དེ་རྒྱ་ཆེ་ཞེས་པར་བརྗོད་དེ།ཡོན་ཏན་ཕུལ་
བྱུང་དང་ལྡན་པ་དེས་སྙན་ངག་གི་ལམ་མགོན་དང་བཅས་ཏེ། རྒྱ་ཆེ་བའི་ཡོན་ཏན་དང་བཅས་པས་
སྙན་ངག་ཐམས་ཅད་རྒྱ་ཆེ་ཞེས་བརྗོད་པས་སོ །དེ་དཔེར་བརྗོད་ན་ཀྱེ་ལྷ་ཅིག་ཅེས་རྒྱལ་པོ་ཞིག་ལ་
བོད་དེ། སློང་བ་རྣམས་ཀྱི་བཀྲེན་པའི་མིག་ཀུན་དགའ་མེད་པས་དམན་པ་དེ་ལན་གཅིག་ཙམ་ཁྱོད་
ཀྱི་གདོང་པ་ལ་ལྟུང་སྟེ་ཁྱོད་ཀྱི་ཞལ་མཐོང་ན་བཀྲེན་པའི་གནས་སྐབས་དེ་ཡིས་སྦྱིན་པ་པོ་ཁྱོད་ལས་
གཞན་གྱི་གདོང་ལ་ལྟ་བ་མ་ཡིན་ཏེ།ཁྱོད་ཁོ་ན་ལ་ཡིད་ཀྱི་ཤིང་རྟ་གང་བའི་ཕྱིར་རོ །དེ་བཤད་པ་
ཞེས་དེ་མ་ཐག་བརྗོད་པའི་ངག་འདི་ལ་སྦྱིན་པ་གཏོང་བ་ཆེས་ཁྱད་འཕགས་ལེགས་པར་མཚོན་ཅིང་
རྟོགས་ལ་འདིས་རིགས་པ་མཚུངས་ཤིང་འདྲ་བ་གཞན་པ་བ་ལ་སོགས་པའང་དཔག་པར་བྱ་སྟེ། ཁྱོད་
ཀྱི་མིང་ཙམ་སྨོས་པ་ལས་ཁྱོད་ཀྱི་དགྲའི་བུད་མེད་ཀྱི་མིག་མྱ་ངན་གྱིས་དམར་བ་ལས་མཆི་མ་འཛག་
གོ་ཞེས་པ་ལྟ་བུའོ། །
གཉིས་པ་ནི་བསྔགས་པར་འོས་པ་མཆོག་ཏུ་གྱུར་པའི་ཁྱད་པར་གྱི་ཆོས་གཟུགས་ལ་
སོགས་པ་དང་ལྡན་པ་རྒྱ་ཆེའི་ཡོན་ཏན་དུ་ཤར་ཕྱོགས་པ་འགའ་ཞིག་གིས་འདོད་དེ། དཔེར་ན་རོལ་
པའི་དོན་གྱི་ཆུ་སྐྱེས་དང་། རྩེ་དགའི་དོན་གྱི་མཚོ་དང་གསེར་གྱི་རང་བཞིན་གྱི་རྒྱན་ཞེས་པ་བར་གྱི་
ཚིག་ཕྱིས་པའི་ཚིག་སྡུད་ཀྱིས་བསྟན་པ་བཞིན་ཏེ། འདིར་རོལ་པ་དང་རྩེ་དགའ་དང་གསེར་ཞེས་པ་
རྣམས་བསྔགས་པར་འོས་པའི་ཁྱད་པར་ཡིན་ནོ། །དེ་དང་ལྡན་པའི་སྙན་ངག་ནི་རྒྱ་ཆེ་ཡིན་ནོ། །
སོགས་པའི་སྒྲས་ནོར་བུའི་སྐྱེ་རགས་དང་མེ་ཏོག་གི་ཤིང་ཞེས་པ་ལ་སོགས་པ་བསྡུའོ།།
བརྒྱད་པ་བརྗིད་པ་ལ་གསུམ་སྟེ། སྤྱིར་བསྟན་པ་དང་།ཤར་པའི་ལུགས་དང་།ལྷོ་པའི་
34

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ལུགས་སོ། །དང་པོ་ནི་བརྗིད་པ་བཤད་བྱ་སྟེ་འཆད་བྱེད་ནི་ཚིག་སྡུད་འབྲུ་མང་པོ་པ་དང་དེའི་སྐྱེས་བུ
ལ་སོགས་པ་མང་པོ་ཡོད་པ་ཉིད་དོ། །དེ་འདྲའི་བརྗིད་པ་འདི་ནི་ལྷུག་པའི་གསོས་ཏེ་སྲོག་དང་སྙིང་
དང་སྙིང་པོ་སྟེ་འདི་དེ་ལ་གཙོ་བའི་ཕྱིར་ཏེ་ཚིགས་བཅད་ལ་ནི་དེ་ལྟ་མ་ཡིན་ནོ། །ཞེས་ལྷོ་ཕྱོགས་པ་
རྣམས་ཞེས་སྨྲའོ །གཉིས་པ་ནི་ལྷུག་པར་མ་ཟད་ཚིགས་བཅད་ལ་ཡང་ཤར་ཕྱོགས་པ་རྣམས་བརྗིད་
པ་འདི་ཉིད་དཔུང་གཉེན་དང་སྐྱབས་སུ་བྱེད་དོ། །དེ་ཉིད་ཀྱི་རྣམ་པ་གཞན་དང་ཡུལ་སྟོན་པ་ནི་
བརྗིད་པ་དེ་ལ་ལྕི་བ་དང༌།ཡང་བ་ནི་སྡེབ་སྦྱོར་ཉམས་པའི་སྐབས་སུ་འཆད་།དེ་རྣམས་ཁ་ཅིག་ཏུ་
ལྕི་བ་མང་ལ་ཡང་བ་ཉུང་བ་དང་ཁ་ཅིག་ཏུ་ཡང་བ་མང་ལ་ལྕི་བ་ཉུང་བ་དང་ཁ་ཅིག་ཏུ་དེ་གཉིས་ཀ་
མཉམ་པས་ན་དེ་དག་མང་བ་དང་ཉུང་བ་ཉིད་དང་སྤེལ་མ་མཉམ་པ་ཉིད་མཐོན་དམན་འཁྲུགས་ཤིང་
མ་ངེས་པའི་རྣམ་པ་དེ་བརྗོད་པ་དང་གཏམ་ལ་སོགས་རྣམས་ལ་བལྟ་བར་བྱ་ཞིང་རྣམ་པར་ཤེས་པར་
བྱའོ། །དེའི་དཔེར་བརྗོད། ཆུ་ལྡན་མ་ནུབ་ཕྱོགས་སྣང་ངོ་། །ཅིར་གྱུར་པ་ཞེ་ན།ནུབ་ཀྱི་ཞེས་པ་རྐང་
པ་གཉིས་ཏེ། དགོང་ཁའི་ཐུན་མཚམས་ཀྱི་ཉི་མའི་འོད་ཟེར་ཤིན་ཏུ་དམར་བས་མཚན་པའོ །བུད་
མེད་ཀྱི་ནུ་མ་མཁྲེགས་པ་ལ་གནས་པའི་གོས་དམར་པོ་མཛེས་པ་བཞིན་དུ་སྣང་སྟེ།ནུབ་ཀྱི་རི་དང་ནུ་
མ་འདྲ་ཞིང༌།ཉི་མའི་འོད་ཀྱི་མལ་སྟན་ཅན་དང་གོས་དམར་པོ་འདྲ་བའོ། །འདི་ལེགས་སྦྱར་གྱི་སྐད་
ལ་ཚིག་སྡུད་མང་པོ་དང་ལྕི་བ་མང་བར་ཡོད་དེ།ཚིག་སྡུད་ཀྱི་ཚུལ་ནི་བརྡ་སྤྲོད་པའི་གཞུང་དུ་ཤེས་
པར་བྱ་ཞིང་། རིའི་མགོ་ནི་རི་མགོ་ཞེས་དྲུག་པ་དེའི་སྐྱེས་བུའི་བསྡུ་བ་ལ་སོགས་པ་འདིར་སྦྱར་བར་
བྱའོ། །ཞེས་པ་དེ་ལྟ་བུ་བརྗིད་པ་དང་ལྡན་པ་ཚིག་སྡུད་མང་པོ་ཡོད་པའི་ཚིག་ནི་ལྷུག་པར་མ་ཟད་
ཚིགས་བཅད་ལའང་ཤར་ཕྱོགས་པ་རྣམས་སྦྱོར་བར་བྱེད་དོ། །གསུམ་པ་ནི་གཞན་ལྷོ་པ་རྣམས་ཀྱང་
ཚིགས་བཅད་ལའང་བརྗིད་པ་སྦྱོར་ཞིང་དེ་ཡང་འཁྲུགས་པ་མིན་ལ་དེའི་ཕྱིར་མཛེས་པའམ་ཡིད་དུ་
འོང་བ་བཤད་ཟིན་པའི་མཚན་ཉིད་ཅན་ཚིག་སྡུད་མང་པོ་ཅན་གྱི་ཚིག་རྣམས་བརྗིད་པར་འདོད་ཅིང་
སྦྱོར་ཏེ། དཔེར་ན་ཆུ་འཛིན་སྤྲིན་གྱི་ངོས་ཀྱི་ཕང་བ་ན་ཆགས་པའི་མཚམས་དགོང་ཁའི་ཉི་མའི་འོད་
ཀས་ཀྱི་འདོད་ལྡན་སུའི་ཡིད་འདོད་
ཀྱི་གོས་དང་ལྡན་པའི་ཆུ་ལྡན་མ་ནུབ་ཕྱོགས་ཀྱི་འདོད་ལྡན་སུའི་ཡིད་འདོད་པས་གཟིར་བར་བྱེད་
པར་མི་འགྱུར་ཏེ་ཐམས་ཅད་ཀྱི་དེ་ལྟར་བྱེད་པར་འགྱུར་བ་ཁོ་ན། འདི་ལའང་སྤྲིན་གྱི་ངོས་ཀྱི་ཕང་ན་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཆགས་པ་ཡང་ཡིན་ལ་མཚམས་ཀྱི་ཉི་མའི་འོད་ཀྱང་ཡིན་པས་དེ་སྐད་དུ་བརྗོད་པ་ལས་འཛིན་པ་ལ་
སོགས་པ་ཚིག་སྡུད་མང་དུ་ཡོད་དེ། གསལ་བར་ལེགས་སྦྱར་གྱི་སྐད་ལས་ཤེས་པར་བྱའོ །
དགུ་པ་མཛེས་པ་ལ་གསུམ མཚམས་པར་བརྗོད་པའི་མཛེས་པ། ཧ་ཅང་བརྗོད་པའི་
མཛེས་པ། དེ་དག་ལམ་གནས་ཀྱིས་ཡོན་ཏན་དུ་བསྟན་པའོ། །དང་པོ་ནི་མདོར་བསྟན་གྱི་ཐད་དུ་
མིང་སྨོས་པའི་མཛེས་པ་ནི་འཇིག་རྟེན་པས་ཤེས་པའི་བརྗོད་བྱའི་དོན་ལས་མ་འདས་པའི་ཕྱིར་འགྲོ་
བ་མཁས་པ་དང་རྨོངས་པ་ཀུན་ལ་མཛེས་ཤིང་ཡིད་འཕྲོག་པའོ། །མཛེས་པ་དེ་ཡང་གཏམ་གྱི་མངོན་
བརྗོད་སྤྱོད་ཚུལ་རྟོགས་པར་བྱེད་པ་དང་བསྔགས་པ་བུད་མེད་ལ་སོགས་པའི་ཡོན་ཏན་གསལ་བར་
བྱེད་པ་ལ་སོགས་པ་རྣམས་ལ་སྦྱར་ཞིང་བསྟན་པར་བྱའོ། །
དེ་ལ་གཏམ་གྱི་མངོན་བརྗོད་ལ་སྦྱར་བའི་དཔེར་བརྗོད་ནི་བཀའ་ཐུབ་པ་འགའ་ཞིག་གིས་
སྐྱེ་བོ་ཁ་ཅིག་ལ་གཏམ་དྲིས་པ་ལ་ལན་བརྗོད་པ། དཀའ་ཐུབ་ཕུང་པོ་དམ་པའི་ཆོས་བསགས་པ་ཁྱོད་
འདྲ་བའི་ཞབས་ཀྱི་རྡུལ་གཙང་མ་དག་བྱེད་གངྒཱའི་ཆུ་དང་འདྲ་བ་རྣམས་ཀྱིས་ཡང་དག་བཏབ་སྟེ་
བསྒོས་པ་གང་ཡིན་པ་དེ་རྣམས་ཁོ་ན་མིང་དང་དོན་ལས་ཁྱིམ་ཡིན་གྱི་གཞན་རྣམས་ཁྱིམ་མ་ཡིན་།།
བསྔགས་པ་ལ་སྦྱར་བ་ནི་དཔེར་ན་ཀྱེ་སྐྱོན་མེད་ལུས་ཅན་མ་ཡན་ལག་ཀུན་མཛེས་པ་དང་ལྡན་མ་
ཞེས་བོས་ནས ཁྱོད་ཀྱི་ལག་པའམ་དཔུང་པ་ཉིད་འཁྲི་ཤིང་དུ་བཀོད་པའི་བར་དུ་ཁྱོད་ཀྱི་ནུ་མ་རབ་
ཏུ་རྒྱས་ཤིང་ཆེ་བ་གཉིས་པོ་འདི་དག་གིས་གོ་སྐབས་རྙེད་པ་མ་ཡིན་ཏེ་མི་ཤོང་པར་སྣང་ངོ་། །ཞེས་པ་
དེ་དག་ལྟ་བུ་ཞབས་རྡུལ་དང་ནུ་མ་དག་གི་ཁྱད་པར་དག་པར་བྱེད་པ་དང་རྒྱས་པར་བརྗོད་ཅིང་
གསལ་བར་བྱས་པ་ཡིས་ལེགས་པར་སྦྱར་བ་ནི་འཇིག་རྟེན་ན་སྲིད་པ་ཉིད་འཇིག་རྟེན་པའི་དོན་
གྱི་རྗེས་སུ་འབྲངས་ནས་སྦྱར་བའི་ཕྱིར་རོ། །དེ་ཉིད་དོན་གཞན་བཀོད་པའི་རྒྱན་གྱིས་སྒྲུབ་པ།
འཇིག་རྟེན་པའི་དོན་གྱི་རྗེས་སུ་འབྲང་བ་ནི་མཁས་པ་དང་བླུན་པོ་ཐམས་ཅད་ལ་མཛེས་ཤིང་ཡིད་
འཕྲོག་པར་འགྱུར་རོ། །
གཉིས་པ་ནི་འཇིག་རྟེན་ལས་འདས་པ་བཞིན་ཏེ་འཇིག་རྟེན་པའི་བློ་ཡུལ་དུ་མི་ཤོང་བར་
བརྗོད་པར་འདོད་པར་བྱས་ཤིང་སྦྱར་བ་དོན་གང་ཤིན་ཏུ་ཆེས་ལྷག་པར་བཀོད་ཅིང་སྒྲོ་བཏགས་པར་
36

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
གྱུར་པའི་སྙན་ངག་དེ་ཡིས་མཁས་པ་རྣམས་ཚིམ་ཞིང་དགའ་བར་འགྱུར་གྱི།ཅིག་ཤོས་མི་མཁས་པ་
ནི་དེ་ལྟ་བུ་མི་སྲིད་ཅེས་དགའ་བར་འགྱུར་བ་མ་ཡིན་ཏེ།དཔེར་ན་ཞེས་སྦྱོར་བས་གསལ་བར་བྱེད་། །
དེ་ལའང་གཏམ་གྱི་མངོན་བརྗོད་ལ་སྦྱར་བ་ནི། དེང་ནས་བཟུང་ཞིང་བརྩམས་ཏེ་བདག་གི་ཁང་བ་
འདི་རྣམ་པར་རྒྱལ་བའི་ཁང་བཟང་བཞིན་དུ་དགའ་བར་འོས་། དེའི་རྒྱུ་མཚན་ནི་སྐྱེས་བུ་མཆོག་
ཁྱོད་ཀྱི་ཞེས་ཏེ། ཉེས་པ་ནི་སྡིག་པའོ །བསྔགས་པ་ལ་སྦྱར་བ་ནི་དཔེར་ན། མཛེས་མ་ཁྱོད་ཀྱི་ཞེས་ཏེ།
མ་བརྟགས་པར་ནི་ནུ་མ་མི་ཤོང་བའི་དོགས་པ་མ་བྱས་པར་། །བྱེད་པོས་ནི་ལྷ་ཚངས་པས་། །
གལ་ཏེ་བརྟགས་པ་ཡིན་ན་ནི་དེའི་ཚེ་ཚངས་པ་མྱོས་པའམ་བག་མེད་པར་གྱུར་ཏོ་ཞེས་པའི་སྦྱོར་བ་
འདི་གཉིས་ནི་འགྲོ་བ་ཀུན་ལ་མཛེས་པ་མ་ཡིན་ཏེ་འཇིག་རྟེན་པའི་དོན་ལས་འདས་པའི་ཕྱིར་རོ། །
སྙན་ངག་འདི་ནི་ཧ་ཅང་སྟེ་ཤིན་ཏུ་ཕུལ་བྱུང་གི་རྒྱན་ཤིན་ཏུ་ཆེ་བར་བརྗོད་པ་ཡིན་པར་མཁས་པ་
རྣམས་ཀྱིས་བཤད་།།
གསུམ་པ་ནི་དེ་འདྲའི་སྙན་ངག་འདི་གཽ་ཊ་པའི་ལམ་ལ་མཛེས་ཤིང་འདོད་པར་བྱེད་། །
འཇུག་པ་སྔ་མ་རུ་དཔེར་བརྗོད་དཀའ་ཐུབ་ཕུང་པོ་ཞེས་པ་ལ་སོགས་པ་ནི་གཞན་ལྷོ་པའི་ལམ་ལ་
སྙིང་པོ་སྟེ་སྲོག་ཏུ་བཤད་དེ།བཻ་དར་བྷས་དེ་ལྟ་བུ་སྦྱོར་བར་བྱེད་དོ་ཞེས་པའི་ཐ་ཚིག་གོ།བཅུ་པ་ཏིང་
ངེ་འཛིན་ལ་གསུམ། མཚན་ཉིད་བསྟན། སྦྱོར་བ་དཔེར་བརྗོད།བསྟོད་པས་གཉིས་ཀ་འདོད་པར་
བསྟན་པའོ། །དང་པོ་ནི། གཞན་གྱི་ཆོས་དེ་ལས་གཞན་ལ། །འཇིག་རྟེན་ལུགས་ཀྱི་རྗེས་འབྲངས་
པས། །གང་དུ་ཡང་དག་འཛིན་བྱེད་པ། །ཞེས་ཏེ། ཚིག་གི་སྦྱོར་བ་གང་དུ་དངོས་པོ་གཞན་གྱི་སྟེ་
དངོས་སུ་གྱུར་པ་མིག་དང་སྦྲུམ་མ་ལྟ་བུའི་ཆོས་འབྱེད་འཛུམ་དང་འཁུན་པ་ལ་སོགས་པ་ལྟ་བུ་ཆོས་
ཅན་དེའི་ཡོན་ཏན་དུ་གྲགས་པ་གཅིག་དངོས་དེ་ལས་གཞན་བཏགས་པ་བ་མེ་ཏོག་དང་སྤྲིན་ལྟ་བུ་།
འཇིག་རྟེན་ལ་གྲགས་པའི་རྗེས་སུ་འབྲང་བའི་སྙན་ངག་མཁན་གྱིས་ཡང་དག་སྟེ་འཇིག་རྟེན་དང་
མཐུན་པར་འཛིན་ཅིང་སྒྲོ་འདོགས་པར་བྱེད་པའི་སྙན་ངག་དེ་ཏིང་ངེ་འཛིན་ཞེས་པའི་ཡོན་ཏན་དུ་
བརྗོད་ཅིང་ཤེས་པར་བྱའོ།།
གཉིས་པ་ལ་གཉིས། སྤྱིར་དཔེར་བརྗོད། བྱེ་བྲག་དཔེར་བརྗོད་པའོ། །དང་པོ་ནི་ཉི་མ་
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཤར་བ་ན་ཀུ་མུ་ད་ཞེས་པ་ལ་སོགས་པ་ལྟ་བུའོ །དེའི་དཔེར་བརྗོད་སྦྱར་བ་ནི་གཞན་མིག་གི་ཆོས་བྱ་
བ་མིག་འཛུམ་མིག་འབྱེད་དག་དེ་ལས་གཞན་ཀུ་མུ་ད་སོགས་ལ་བཀོད་ཅིང་སྒྲོ་བཏགས་པ་ལས་
མིག་གི་བྱ་བ་དེའི་བརྗོད་བྱེད་ཀྱི་སྒྲ་མིག་འཛུམ་མོ་ཞེས་པ་ལ་སོགས་པ་ཐོབ་ཅིང་རིགས་སོ། །
གཉིས་པ་ལ་གཉིས།ཆོས་གཅིག་བཀོད་པའི་ཏིང་འཛིན་དང༌། ཆོས་དུ་མ་བཀོད་པ་
བཤད་པའོ། །དང་པོ་ནི་ཆོས་འགའ་ཞིག་བཏགས་པ་བའི་ཡུལ་ཅན་སྙན་ངག་ལ་མཛེས་ཀྱིས་དངོས་
ཀྱི་ཡུལ་ཅན་མི་མཛེས་པར་སྟོན་པ་སྟེ། ནི་ཉྩུ་ཏ་དང་ཨུད་གཱིར་ཎ་ནི་སྐྱུགས་པའི་མིང་གི་རྣམས་གྲངས་
སོ །སྐྱུགས་སོགས་ཕལ་པར་འཇུག་རྟེན་པ། །སྐྱུགས་པ་འདིའི་སྐད་དོད་ནི་བཱན་ཏ་ཞེས་པའོ། །
སོགས་པ་བཱ་མ་ན་ཞེས་པ་དང་རིགས་མཐུན་གཞན་སྡུད་དོ། །ཕལ་པ་ནི་བཏགས་པ་སྟེ། དེའི་འདོད་
ཟླ་གཙོ་བོ་ནི་དངོས་སོ དེས་ན་གཙོ་བོ་དང་ཕལ་པའི་རྣམ་གྲངས་ཅན་དངོས་དང་བཏགས་པ་བ་ནི་
གཞུང་ལུགས་པ་ཀུན་གྱིས་ཤེས་དགོས་སོ། །དེ་ལ་སྐྱུགས་པ་བཏགས་བ་ལ་འཇུག་པ་ནི་རྒྱན་གྱི་ངོ་བོ་
ཡིན་པའི་ཕྱིར་ཤིན་ཏུ་མཛེས་ཀྱི་ཚུལ་དེ་ལས་གཞན་དུ་དངོས་ཀྱི་རྟེན་ཅན་སྐྱུགས་པ་དངོས་ནི་གྲོང་པ་
མི་ལེགས་པ་ཡིད་དུ་མི་འོང་བ་ཉིད་འཇུག་གོ།དེ་ལ་མཛེས་པའི་དཔེར་བརྗོད་ནི་པད་མ་རྣམས་ཀྱིས་
ཉི་མ་ཤར་བ་ན་མས་ཉི་མའི་འོད་ཟེར་ནི་ཏྠཱུ་ཏ་ཏེ་སྐྱུགས་པ་རྣམས་འཐུངས་ནས་རྒྱས་པར་གྱུར་ཏེ་གེ་
སར་གྱི་རྡུལ་དམར་པོ་ཨུད་གིར་ཎ་སྐྱུགས་པར་བྱེད་པའི་ཁ་ཡི་དག་བྱེད་མེའི་ཟེར་མ་ཕྲ་མོ་རྣམས་
ཤིན་ཏུ་བ་མན་ཏི་སྐྱུགས་པ་བཞིན་དུ་སྣང་ངོ༌། །བཞིན་ཞེས་པས་རབ་བཏགས་ཀྱི་ས་བོན་གསལ་
བར་བྱས་སོ །ཞེས་པ་འདིའི་སྐྱུགས་པ་གསུམ་པོ་ནི་བཏགས་པ་བ་ཡིན་ཞིང་དེ་ལ་བརྟེན་པས་
མཛེས་ཏེ་ཡིད་དུ་འོང་ཞིང་སེམས་ཅན་གྱི་ཆོས་སྐྱུགས་པ་གཅིག་པུ་ཉིད་པད་མ་དང་ཉི་མ་ལ་བཀོད་
པའོ །མི་མཛེས་པ་དངོས་ལ་བརྟེན་པ་གྲོང་པ་ནི་ཆུང་མའམ་བུ་མོ་སྐྱུགས་པར་བྱེད་ཅེས་པ་དངོས་སུ་
གྱུར་པའི་སྐྱུགས་པ་བརྗོད་པའོ།།
གཉིས་པ་ནི་ཅིག་ཅར་ཏེ་དུས་གཅིག་ཉིད་དུ་ཆོས་ཅན་གཞན་གྱི་ཆོས་བྱ་བ་ལ་སོགས་པ་དུ་
མ་གཅིག་མིན་དངོས་པོ་གཞན་ལ་བཀོད་པའི་ཏིང་ངེ་འཛིན་ཡང་འདོད་དེ།དཔེར་ན་ལྕི་ཞེས་སོགས་
ལྟ་བུ་སྟེ། ཉལ་ཞེས་འབྲེལ་ལོ། །ཅི་ཞིག་ཅེ་ན་སྤྲིན་གྱི་ཕྲེང་བ་འདི་རྣམས་སོ། །དེ་ཁྱད་པར་ཅི་ལྟ་བུ་
38

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཞེ་ན།ཆུ་བཟུང་བའི་ཕྱིར་ལྕི་བའི་མངལ་ཁུར་གྱིས་ངལ་བའོ། །སླར་ཡང་ཁྱད་པར་ཅི་ལྟ་བུ་ཞེ་ན།སྒྲ་
སྒྲོག་པས་ན་འཁུན་པར་བྱེད་པའོ །གང་དུ་ཉལ་ཞེ་ན་གཡོ་མེད་རི་བོའི་སྟེང་གི་ཕང་པར་། །ཅི་
ཞིག་གི་ཆོས་ཇི་སྙེད་ཅིག་ཅི་ལ་བཀོད་ཅེ་ན།གྲོགས་མོ་འགའ་ཞིག་གི་ཕང་པར་ཉལ་བ་དང༌།འཁུན་
པར་བྱེད་པ་དང་མངལ་གྱིས་བྱས་པའི་ལྕི་བ་དང་དེ་ཉིད་ཀྱིས་ངལ་བ་ཞེས་པ་མངལ་ལྡན་མའི་ཆོས་
མང་པོ་སྟེ་བཞི་པོ་རྣམས་གཞན་སྤྲིན་གྱི་ཕྲེང་བ་ལ་བསྟེན་ཅིང་བཏགས་སོ། །
གསུམ་པ་ནི་ཏིང་ངེ་འཛིན་ཞེས་བྱ་བའི་ཡོན་ཏན་གང་ཡིན་པ་འདི་ནི་སྙན་ངག་ཚིགས་
བཅད་དང་ལྷུག་པ་དང་སྤེལ་མའི་བདག་ཉིད་ཀྱི་བདོག་པ་ཀུན་ཏེ་ནོར་ཐམས་ཅད་ཡིན་ཏེ་ལེགས་
ཤིང་ཁྱབ་ཆེ་བས་ན་སྙན་ངག་མཁན་པོ་ཉིད་དོན་མཐུན་ཚོང་པ་སྟེ་དེའི་ཚོགས་རྣམས་ཀྱང་ཏིང་ངེ་
འཛིན་འདི་ཉིད་ཀྱི་རྗེས་སུ་འབྲང་ཞིང་སྦྱོར་བར་བྱེད་དེ་ཚོང་པ་ནོར་གྱི་རྗེས་སུ་འབྲངས་པ་ལྟར་། །
དེས་ན་འདི་ནི་ལམ་གཉི་གའི་ཐུན་མོང་གི་ཡོན་ཏན་ནོ། །
གསུམ་པ་འཇུག་བསྡུ་བ་བཤད་ཟིན་པའི་ཚུལ་དེ་ལྟར་ལམ་གཉིས་པོའི་རང་བཞིན་སྦྱར་
བ་ལ་སོགས་པ་དང་དེ་ལས་ཕལ་ཆེར་བཟློག་པ་བཏགས་ཤིང་ཕྱེ་བ་ལས་ལྷོ་པ་དང་ཤར་ཕྱོགས་པའི་
ལམ་དེ་གཉིས་བར་གྱི་ཁྱད་པར་ཤིན་ཏུ་གསལ་བས་རྣམ་པར་ཕྱེའོ །ལམ་གཉིས་དེ་དག་གི་དབྱེ་
བ་བར་ཁྱད་ཆུང་ངུ་མཐའ་ཡས་པ་སྙན་ངག་མཁན་དཔའ་བོ་དང་མ་ཁོལ་དང་བཛྲ་དེ་ཝ་དང་ནག་
མོའི་ཁོལ་ལ་སོགས་པ་སོ་སོ་ལ་གནས་པ་བརྗོད་པར་མི་ནུས་ཏེ་མཐའ་ཡས་པ་ཉིད་ཀྱི་ཕྱིར་། །སྙན་
ངག་མཁན་སོ་སོ་ལ་གནས་པ་བརྗོད་མི་ནུས་པའི་དཔེར་གསུངས་པ། བུར་ཤིང་དང་འོ་མ་དང་བུ་
རམ་དང་རྒུན་འབྲུམ་ལ་སོགས་པ་མངར་བའི་རྫས་རྣམས་ཀྱི་སྤྱིའི་ཆོས་མངར་བ་ཡིན་ཡང་ནང་
གསེས་ཀྱི་མངར་ལུགས་ཁྱད་པར་ཆེ་བ་དེ་ལྟར་མོད་ཀྱི་ཁྱད་པར་དེ་བརྗོད་པར་ངག་གི་ལྷག་པའི་ལྷ་
དབྱངས་ཅན་མས་ཀྱང་ནུས་པ་མ་ཡིན་ན་དེ་བས་དམན་པ་རྣམས་ཀྱིས་ལྟ་ཅི་སྨོས་པ་དང་འདྲའོ། །
གསུམ་པ་སྐབས་སུ་སྙན་ངག་ཀྱི་བཤད་པ་ནི་སྐྱེ་བ་གཞན་དུ་གོམས་པ་ལས་བྱུང་བའི་
རང་བཞིན་གྱིས་གྲུབ་པ་རྣམ་པར་སྨིན་པ་ལས་བྱུང་བའི་སྤོབས་པ་བློ་གྲོས་ཀྱི་བྱེ་བྲག་བླང་བྱ་དང་
དོར་བྱ་ཡོངས་སུ་གཅོད་པ་དང༌།སྙན་ངག་གི་རིགས་པ་མང་དུ་ཐོས་པ་དྲི་མ་མེད་པ་ཡོངས་སུ་དག་པ་
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དང་། སེམས་པ་དང་གོམས་པ་ལ་མངོན་པར་སྦྱོར་བ་བརྩོན་འགྲུས་མི་དམན་པ་སྟེ་དེ་གསུམ་ནི་སྙན་
ངག་ཕུན་སུམ་ཚོགས་པའི་རྒྱུ་ཡིན་། །འོ་ན་ལྷན་སྐྱེས་ཀྱི་ཤེས་རབ་དང་ལྡན་པ་ཁ་ཅིག་ཁོ་ན་ཡོད་ཀྱི་
ཀུན་ལ་མེད་པས་གཞན་རྣམས་འདི་ལ་འཇུག་པར་མི་འགྱུར་རོ་ན།གལ་ནི་བརྟགས་པའི་
མཐའ་འཛིན་པའོ །སྔོན་གྱི་བག་ཆགས་ནི་སྐྱེ་བ་གཞན་དུ་གོམས་པའོ། །དེ་ཉིད་དམ་པ་རྣམས་ཀྱིས་
བསྟེན་པར་བྱས་པས་ན་ཡོན་ཏན་ནོ། །དེས་རྗེས་སུ་འབྲེལ་ཞིང་དེ་ལ་ལྟོས་པའི་སྤོབས་པའི་སྙན་ངག་
གི་ཡུལ་ཅན་གྱི་ཤེས་རབ་རྨད་དུ་བྱུང་བ་སྐྱེ་བོ་ཡ་མཚན་པའི་གནས་མེད་པས་རྒྱུ་དང་པོ་ཚང་བ་
ལའང༌།རྒྱུ་གཉིས་པ་ཐོས་པ་དང་།གསུམ་པ་འབད་པ་དག་གིས་སྙན་ངག་གི་ཡན་ལག་ཚིག་རྒྱན་ལ་
སོགས་པའི་རིག་པ་ཁྱད་པར་འཕགས་པ་བསྟེན་ན་བསྟེན་མཁན་གྱི་སྐྱེ་བོ་དེ་ཅི་ཞིག་ལྟར་ཡང་ངེས་
པར་རྗེས་སུ་འཛིན་ཅིང་སྙན་ངག་རྩོམ་པའི་ནུས་པ་ཅན་དུ་བྱེད་། །རྒྱུ་དེའི་ཕྱིར་སྙན་ངག་གི་སྒོ་ནས་
གྲགས་པ་དང་དེས་མཚོན་ནས་རྙེད་པ་དང་བཀུར་བསྟི་འདོད་པ་རྣམས་ཀྱིས་རྟག་པར་རྒྱུན་དུ་སྙོམས་
ལས་མེད་པར་ཐོས་པ་དང་སེམས་པ་དང་གོམས་པའི་རིམ་པས་དབྱངས་ཅན་སྙན་ངག་གི་ཡན་ལག་
གི་རིག་པ་བསྟེན་པར་བྱའོ། །ཡང་ན་དེ་ལྟར་ངག་གི་ལྷག་པའི་ལྷ་དབྱངས་ཅན་མ་བསྟེན་པར་བྱ་སྟེ།
གསེར་འོད་དམ་པ་ལེའུ་ཉེར་དགུ་ཡོད་པའི་ལེའུ་བཅོ་ལྔ་པར། གཙུག་ལག་ཀུན་ལ་མཁས་ཤིང་ཚིག་
སྦྱོར་བའི་རྒྱན་ལས་གསལ་ཞིང་ཐོགས་པ་མེད་པ་འགྲུབ་པར་འདོད་པས་བསམ་པ་ངེས་ཤིང་གུས་
པཽའི་སེམས་ཀྱིས་ལྷ་མོ་དབྱངས་ཅན་སྤྱན་དྲངས་པའི་ཚིག་འདི་བརྗོད་པར་བྱའོ་ཞེས་བཀའ་བསྩལ་པ་
ལྟར་།དེ་ལས་ཅིར་འགྱུར་ཞེ་ན། སྙན་ངག་མཁན་རང་ཉིད་སྙན་ངག་བྱེད་པ་ཆེན་པོ་སརྒས་
བཅིངས་པ་ལ་སོགས་པར་མ་ཟད་ཀྱི་ཆུང་ངུ་དམན་པའམ་དམན་པ་མ་ཡིན་པ་ལའང་ངལ་བ་ཉལ་བ་
ལ་སོགས་པས་བྱས་པའི་སྐྱེ་བོའམ་མི་རྣམས་ནི་མཁས་པ་སྙན་ངག་མཁན་པོའི་མདུན་ས་དག་ཏུ་
བསྟན་བཅོས་ལ་ཡོངས་སུ་ངལ་བ་བྱས་པའི་འབྲས་བུ་མངོན་དུ་འབྱུང་བའི་དགའ་སྟོན་ཆེན་པོ་སྙན་
ངག་མཁན་རྒྱ་མཚོའི་བདུད་རྩི་སྐྱེ་བོ་མཁས་པའི་ཡིད་འཕྲོག་པར་བྱེད་པའི་ཕྱིར་འདུག་པ་ལ་དབང་
བར་བྱེད་དོ། །ལམ་རྣམ་པར་ཕྱེ་བ་ཡོངས་སུ་བཅད་པའི་རྒྱ་ཆེར་འབྲེལ་བའོ། །གཉིས་པ་ཐུན་མོང་གི་
རྒྱན་ལ་གཉིས། སྤྱིར་མདོར་བསྟན། སོ་སོར་རྒྱས་པར་བཤད་པའོ། །དང་པོ་ནི་སྙན་ངག་གི་ལུས་
40

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གསུམ་པོ་མཛེས་པར་བྱེད་པའི་ཡོན་ཏན་གྱི་ཆོས་ཁྱད་པར་གང་ཅི་ཡང་རུང་བ་རྣམས་རྒྱན་དུ་སྟེ་ཤེས
པ་རྣམས་ཀྱིས་རབ་ཏུ་བརྗོད་དོ། །མཚན་ཉིད་དེ་ལྟ་བུ་ཅན་གྱིས་རྒྱན་ཅི་ཙམ་ཡོད་ཅེ་ན། རྒྱན་དེ་ནི་
སྔོན་ཅི་ཡང་ཡུན་རིང་པོའི་དུས་ནས་བརྩམས་ཏེ་ད་ལྟའི་བར་དུའང་རྣམ་རྟོག་གིས་ཐ་དད་དེ།དེས་ན་
རྒྱན་མཐའ་ཡས་པ་དེ་རྣམས་མ་ལུས་པ།ཚུར་རོལ་མཐོང་བ་སུས་འཆད་ནུས་པར་འགྱུར།མི་ནུས་ཏེ་
དེང་སང་གི་ལམ་འབྲས་པའི་སུག་དང་འདྲ་སྟེ། ད་ལྟ་ཡང་སྙན་ངག་མཁན་མཁས་པ་རྣམས་ཀྱིས་
སྙན་མཛེས་པར་བྱེད་པ་སྔར་མ་གྲགས་པ་གཅིག་བཀོད་ན། རྒྱན་དུ་འགྱུར་བས་སོ་ཞེས་དགོངས་
པའོ །འོ་ན་རྒྱན་མཐའ་ཡས་པས་མཐའ་དག་བརྗོད་པར་མི་ནུས་ན་ད་ཅི་བྱ་ཞེ་ན། ཀུན་བརྗོད་པར་
མི་ནུས་པ་འོན་ཀྱང་རྒྱན་གྱི་དབྱེ་བ་རྣམས་ཀྱི་རྣམ་རྟོག་གི་ས་བོན་གསལ་བ་མཐའ་དག་ལ་ཁྱབ་པའི་
སྤྱིའི་ངོ་བོ་ནི་སྔོན་གྱི་སློབ་དཔོན་སྙན་ངག་གི་མཚན་ཉིད་མཛད་པ་པོ་རྣམས་ཀྱིས་བསྟན་ཏོ། །ས་བོན་
བསྟན་པ་དེ་ཉིད་རབ་ཏུ་ལེགས་སྦྱར་ཏེ་མདོར་བསྡུས་པས་ཡོངས་སུ་གསལ་བར་ཇི་ལྟ་བ་བཞིན་དུ་
བརྗོད་པའི་ཆེད་དུ་དབྱུག་པ་ཅན་བདག་གིས་འབད་ཅིང་ཡོངས་སུ་ངལ་བ་འདི་ཡིན་གྱི་རྒྱན་ཐམས་
ཅད་བརྗོད་པའི་ཆེད་དུ་མ་ཡིན་ཏེ་མཐའ་ཡས་མི་ནུས་པའི་ཕྱིར་རོ །ལྷོ་པ་དང་ཤར་ཕྱོགས་པ་དག་གི་
ལམ་ཇི་སྐད་བཤད་ཟིན་པ་ལྟར་རྣམ་པར་དབྱེ་བའི་དོན་དུ། སྦྱར་བ་དང་རབ་ཏུ་དང་བ་ལ་སོགས་
པའི་རྒྱན་སྔར་ཡང་ལེའུ་དང་པོར་བསྟན་ཏེ།འགའ་ཞིག་ཅེས་པ་ཐམས་ཅད་མ་ཡིན་པའོ།།ཡང་ནི་ད་
ལྟ་འཆད་པ་ཁོ་ནར་མ་ཟད་པའོ། །འོ་ན་ད་ཅི་འཆད་ཅེ་ན། ལྷོ་པ་དང་ཤར་པ་རྣམས་ཀྱི་ཐུན་མོང་དུ་
རྒྱན་གྱི་ཚོགས་སམ་རྣམ་པ་ནི་ད་ལྟ་འདིར་རབ་ཏུ་བསྟན་པར་བྱའོ། །དཔེ་ལ་ལར་ཚོགས་གཞན་ནི།
ཞེས་པར་སྣང་། །
རྒྱས་པར་བཤད་པ་ལ་གསུམ། དོན་གྱི་རྒྱན། སྒྲའི་རྒྱན། གབ་ཚིག་རྒྱན་ནོ། །དང་པོ་ལ་
གསུམ། མིང་གིས་དབྱེ་བ། ཕྱེ་བ་གཏན་ལ་དབབ་པ། འཇུག་བསྡུ་ཞིང་མ་བཤད་པ་བསླབ་ཚུལ་ལོ། །
དང་པོ་ནི་རང་བཞིན་ཞེས་པ་ལ་སོགས་པ་སྟེ།འགོག་པ་ནི་སྤོང་བ་ཞེས་པར་བསྒྱུར་དུ་རུང་ངོ༌།།ལྡོག་
པ་ནི་འབྱེད་པ་ཞེས་པར་བསྒྱུར་ན་ལེགས་སོ །བསྡུས་པ་བརྗོད་པ་དང་ཕུལ་བྱུང་བརྗོད་པ་ཞེས་པའོ།།
རྣམ་གྲངས་སམ་རྒྱུད་པས་བརྗོད་པའོ། །ཇི་སྐད་སྨོས་པ་འདི་རྣམས་སྙན་ངག་དང་འབྲེལ་བའི་ཚིག་
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
རྣམས་ཀྱི་རྒྱན་དུ་སྔོན་གྱི་སློབ་དཔོན་མཁས་པ་རཱ་མ་ཤར་མ་ལ་སོགས་པ་རྣམས་ཀྱིས་བསྟན་། །
གཉིས་པ་ལ་བཞི རྒྱན་དང་པོ་སུམ་ཅུ་རྩ་གསུམ་བཤད་པ། རྒྱན་གཞན་དུ་འདོད་པ་
འདིར་འདུས་ཚུལ། རྒྱན་མ་གཉིས་བཤད་པ།ཟློས་གར་གྱི་མཚན་ཉིད་ཀྱང་གཞན་དུ་བསྟན་པའོ། །
དང་པོ་ལ་སུམ་ཅུ་རྩ་གསུམ་ལས་དང་པོ་རང་བཞིན་བརྗོད་པའི་རྒྱན་ལ་གསུམ། མཚན་ཉིད། བརྗོད་
བྱེད་བཞིས་སྦྱོར་བ་དཔེར་བརྗོད་དོན་བསྡུ་ཞིང་རྒྱན་དུ་བསྟན་པའོ། །དང་པོ་ནི་དངོས་པོ་བརྗོད་བྱ་
རྣམས་ཀྱི་རང་བཞིན་གང་གནས་སྐབས་གཅིག་མ་ཡིན་པར་སྣ་ཚོགས་པ་དུ་མ་ཇི་ལྟ་བ་བཞིན་དངོས་
སུ་སྟེ་ཤུགས་ལས་མིན་པར་རྗོད་བྱེད་ཀྱི་བྱེད་པས་གསལ་བར་བྱེད་པ་དེ་ནི་རང་བཞིན་བརྗོད་པའི་
མིང་ཅན་ཏེ།མིང་གཞན་རིགས་ཀྱི་རྒྱན་ཞེས་བྱ་བ་རྒྱན་དང་པོ་ཡིན་ནོ། །
གཉིས་པ་ནི་དཔེར་ན་ཞེས་པ་ཇི་ལྟར་འདི་རང་བཞིན་གྱི་རྒྱན་ཡིན་པ་དེ་ལྟར་འདི་དང་འདྲ་
བ་གཞན་ཡང་དེ་ཡིན་ནོ་ཞེས་སྟོན་པའོ། །དེ་ལ་རིགས་བརྗོད་པའི་རང་བཞིན་གྱི་རྒྱན་ནི་མཆུ་ཞེས་པ
སྟེ་ཁ་དོག་གསུམ་ནི་དཀར་པོ་དང་སྔོན་པོ་དང་དམར་པོའོ། །འདི་ནི་ནེ་ཙོ་ཞེས་པས་ངག་རངས་པོ་
གསལ་བར་བྱེད་པས་ན་མཐའི་གསལ་བྱེད་ཀྱི་རྒྱན་ཡང་ཡིན་ཞིང༌།རིགས་ཉིད་ཀྱི་གནས་སྐབས་སྣ་
ཚོགས་གསལ་བར་བྱེད་པའོ །བྱ་བ་བརྗོད་པ་ནི་མགྲིན་པའི་ནང་ནས་སྙན་ལ་མི་གསལ་བར་སྒྲོག་
ཅིང་མིག་ཀུན་ཏུ་གཡོ་བས་འཕྲུལ་པའི་ཕུག་རོན་རྩེ་བར་འདོད་དེ་འཁྲིག་པ་བྱ་བར་འདོད་པ་དགའ་
ཏུ་གལ་བས་འཕྲུལ་བའི་ཕྲག
མ་ལ་ཡོངས་སུ་བསྐོར་ཏེ་མཆུ་སྦྱར་བར་བྱེད་དོ །འདིར་སྒྲོག་པ་དང་འཕྲུལ་པ་ལ་སོགས་པ་ནི་ཕུག་
རོན་གྱི་རྫས་ལ་བརྟེན་པའི་བྱ་བ་ཡིན་པས་ན་བྱ་བ་སྣ་ཚོགས་གསལ་བར་བྱེད་པའོ། །ཡོན་ཏན་
བརྗོད་པ་ནི་དགའ་མ་ཞེས་པ་སྟེ།རེག་བྱ་ནི་ཡོན་ཏན་དུ་འགའ་ཞིག་འདོད་པ་དང་བསྟུན་པའོ། །སྤུ་
ལོང་ནི་དགའ་བ་ལས་བྱུང་བའོ །འདིར་རེག་བྱ་ཡོན་ཏན་གྱི་ཚིག་དོན་གྱི་རང་བཞིན་གྱི་སྤུ་ལོང་བྱེད་
པ་ལ་སོགས་པ་གནས་སྐབས་སྣ་ཚོགས་གསལ་བར་བྱས་པའོ །རྫས་བརྗོད་པ་ལ་མགྲིན་པ་སྔོན་པོ་
ནི་ལྷ་དང་ལྷ་མ་ཡིན་རྣམས་ཀྱིས་རྒྱ་མཚོ་བསྲུབས་པ་ན་དུག་ནག་པོ་བརྩེགས་པ་བྱུང་བ་ཟོས་པས་
མགྲིན་པ་ནག་པོར་གྱུར་པའོ་ཞེས་གྲགས་སོ། །ཐོད་པ་ནི་སློང་བའི་སྣོད་དོ། །ཟླ་བ་བྱེད་པ་ཡང་རྒྱ་
མཚོ་ནས་བྱུང་བ་ཅོད་པན་དུ་བྱས་སོ་ལོ། རལ་པ་ཁྱད་པར་བ་དང་གནས་སྐབས་བཞི་པོ་དེ་རྣམས་
42

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཀྱིས།ཁྱུ་མཆོག་རྒྱལ་མཚན་ཞེས་པ་དབང་ཕྱུག་གི་མིང་གི་རྣམ་གྲངས་ཡིན་ལ་དེ་གསལ་བར་གྱུར་།།
གསུམ་པ་ནི་རིགས་བརྗོད་པ་སྤྱི་སྒྲ་གཅིག་གིས་དེའི་མཚན་ཉིད་ཅན་མང་པོ་གོ་བར་བྱེད་པ་
ཤིང་དང་བ་ལང་ཞེས་པ་ལ་སོགས་པ་ལྟ་བུ་དང་བྱ་བའི་ལས་ཀ་བརྗོད་པ་སྒྲ་སྒྲོག་པ་དང་འགྲོ་འོང་ལ་
སོགས་པ་ལྟ་བུ་དང༌། ཡོན་ཏན་དངོས་པོའི་བསྔགས་པ་བརྗོད་པ་དང་རྫས་བརྗོད་པ་དངོས་པོ་
གཅིག་གཅིག་སྟོན་པ་ལྷས་སྦྱིན་ཞེས་པ་ལྟ་བུ་སྟེ།དེ་རྣམས་ཀྱི་རང་བཞིན་གནས་སྐབས་སྣ་ཚོགས་
བརྗོད་པ་བཤད་མ་ཐག་པ་འདི་འདྲ་ནི་སྤྱིར་བསྟན་བཅོས་ཐམས་ཅད་ལ་སྦྱོར་བ་མང་བའི་ཕྱིར་རྒྱལ་
སྲིད་ཉིད་ཡིན་ལ་བྱེ་བྲག་ཏུ་སྙན་ངག་སརྒས་བཅིངས་པ་ལ་སོགས་ལའང་རང་བཞིན་བརྗོད་པ་འདི་
འདོད་དོ། །
གཉིས་པ་དཔེའི་རྒྱན་ལ་བཞི།མཚན་ཉིད།དཔེར་བརྗོད་དང་མིང་དོན། དཔེའི་ཡོན་ཏན་
དང་སྐྱོན་བཤད། མཚུངས་པ་གསལ་བྱེད་ཀྱི་སྒྲའི་རྣམ་གྲངས་སོ། །དང་པོ་ངག་གང་དང་དངོས་པོ་
གཉིས་མཚུངས་ཤིང་འདྲ་བར་སྒྲ་ལས་སམ་དོན་གྱི་ཤུགས་ལས་རྟོགས་པར་བྱེད་པ་དེ་ནི་དཔེའི་རྒྱན་
ཞེས་བྱ་བ་སྟེ མཚུངས་ལུགས་ནི་རྣམ་པ་ཐམས་ཅད་འདྲ་བ་རྙེད་དཀའ་བས་ཇི་ལྟར་ཅི་ཞིག་ལྟར་ཏེ་
ཡོན་ཏན་ལ་སོགས་པའི་རྣམ་པ་གང་ཅི་ཡང་རུང་བས་འདྲ་བའོ། །འོ་ན་གཟུགས་ཅན་ལའང་མཚུངས་
པ་རྟོགས་པས་ན་མཚན་ཉིད་འདྲེས་པའོ་ཞེ་ན། གསལ་བར་ཏེ་དཔེ་དང་དཔེར་བྱ་དག་གི་ཐ་དད་
ཡོངས་སུ་གསལ་བའི་ཕྱིར་།ཕྱི་མ་ལ་དེ་ལྟར་མ་ཡིན་ནོ། །གཉིས་པ་ནི་དཔེ་དེའི་དབྱེ་བའི་སྤྲོས་པ་
འདི་བསྟན་པར་བྱའོ། །དེ་ལ་ཆོས་དཔེ་ལ་སོགས་སུམ་ཅུ་རྩ་གཉིས་ལས་དང་པོ་ནི་ཀྱེ་མཛེས་མ།
ཞེས་བོད་ནས་ཁྱོད་ཀྱི་ལག་མཐིལ་དཔེར་བྱ་ནི་དཔེ་ཆུ་སྐྱེས་པད་མ་བཞིན་དུ་དམར་རོ་ཞེས་པ་འདི་
འདྲའི་རིགས་ཅན་ནི་ཆོས་དཔེ་ཞེས་བྱ་བ་སྟེ། ལག་པ་དང་པདྨ་དག་གི་མཚུངས་པའི་ཆོས་དམར་བ་
དངོས་སུ་སྒྲའི་བྱེད་པས་བསྟན་པའི་ཕྱིར་།
གཉིས་པ་ནི་ཁྱོད་ཀྱི་གདོང་ཞེས་པ་ཆོས་ཅན་ཁོ་ན་དངོས་སུ་བརྗོད་པས་ན་དངོས་པོའི་དཔེ་
པ་ཁྱད་ཀྱ་ག
ཞེས་བྱ་པདྨ་ལ་སོགས་པ་བརྗོད་པའི་དོན་གྱི་ཤུགས་ལས་མཚུངས་པའི་ཆོས་མཛེས་པ་ལ་སོགས་
པ་ཞིག་རྟོགས་པར་བྱེད་པས་། །གསུམ་པ་ནི་སྙན་ངག་མཁན་གྱིས་པདྨ་དཔེ་དང་གདོང་པ་དཔེར་
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བྱར་བྱས་པའི་གྲགས་པ་བཟློག་ནས་པདྨ་དཔེ་ཅན་དུ་བྱས་པའི་ཕྱིར་ཟློག་པའི་དཔེ་ཞེས་བྱའོ །
འདིར་གདོང་པའི་མཛེས་པ་ལ་སོགས་པའི་ཁྱད་པར་འགའ་ཞིག་བརྗོད་པར་འདོད་པས་ན་རྒྱན་ཡིན་
ནོ། །བཞི་པ་ལ་ཆུ་སྐྱེས་པདྨའོ། །འདི་གདོང་པ་དང་པདྨ་གཉིས་ཕན་ཚུན་ཁྱད་པར་འཕགས་པ་
མཛེས་པ་ལ་སོགས་པ་བརྗོད་ཅིང་བསྔགས་པར་བྱེད་པ་འདི་ཕན་ཚུན་གྱི་དཔེ་སྟེ། འདི་གཉིས་ཕན་
ཚུན་དུ་མཚུངས་ཀྱི་གཞན་འགའ་ཞིག་དང་མ་ཡིན་ནོ་ཞེས་གཉིས་ཀ་ཕུལ་དུ་བྱུང་བར་རྟོགས་པའོ །
ལྔ་པ་ལ་པདྨ་ལས་གཞན་འགའ་ཞིག་དང་མཚུངས་པ་མིན་ཞེས་པ་འདི་ནི་ཞལ་ལ་མཚུངས་པ་པདྨ་
ལས་གཞན་པའི་དངོས་པོ་ཟློག་པའི་ཕྱིར་དཔེ་གཅིག་ཁོ་ནར་ངེས་པར་བརྗོད་པས་ན་ངེས་པའི་དཔེ་
ཞེས་བྱའོ། །
དྲུག་པ་ནི་རེ་ཞིག་དང་པོར་ལན་གཅིག་ཁྱོད་ཀྱི་གདོང་པ་བྱེད་པ་པོར་གྱུར་པ་འདི་པདྨ་
ལས་སུ་གྱུར་པའི་རྗེས་སུ་འགྲོ་ཞིང་མཚུངས་ལ། དེ་ནས་པདྨ་ལས་གཞན་ཡང་པདྨ་དེ་འདྲ་བའི་
དངོས་པོ་གལ་ཏེ་ཡོད་ན་ཁྱོད་གདོང་དེའི་རྗེས་སུ་འགྲོ་བ་དེ་བྱེད་པར་འགྱུར་རོ་ཞེས་པ་འདི་ནི་དཔེ་
གཅིག་ཁོ་ནར་ངེས་པར་མ་བརྗོད་ཀྱི་དཔེ་གཞན་ཡང་སྲིད་པར་བརྗོད་པས་ན་ངེས་མེད་ཀྱི་དཔེ་ཞེས་
བྱའོ། །བདུན་པ་ནི་ཁྱོད་གདོང་བྱེད་པ་པོར་གྱུར་པ་ཞེས་ཏེ། དགའ་བ་སྐྱེད་པའི་བྱ་བའི་ལས་ཀྱིས་
ཀྱང་ཟླ་བའི་རྗེས་སུ་འགྲོ་ཞིང་མཚུངས་སོ་ཞེས་པ་འདི་འདྲ་ནི་རྗེས་སུ་འགྲོ་བའི་བྱ་བ་གཅིག་ལ་
མཛེས་པ་ཡོན་ཏན་དང་བྱེད་ལས་དགའ་བ་སྐྱེད་པ་བསྡུས་པའི་ཕྱིར་བསྡུས་པའི་དཔེ་ཞེས་བྱ་སྟེ།དེ་
འདྲ་ཡོད་། །ཡང་སྔར་བཤད་པ་དང་ཕྱིས་འཆད་པར་འགྱུར་བའི་དཔེ་འགའ་ཞིག་ཏུ་མ་ཟད་པའོ །
བརྒྱད་པ་ནི་ཁྱོད་ཀྱི་གདོང་པ་ནི་ནམ་ཀ་ལ་མ་མཐོང་ལ་ཟླ་བ་ནི་ཁྱོད་ལ་མ་མཐོང་སྟེ། རྟེན་ཐ་དད་པ་
ཙམ་འདི་ཉིད་ཁོ་ན་གདོང་པ་དང་ཟླ་བའི་ཐ་དད་ཡིན་ལ། གཞན་དུ་ན་རྣམ་པ་ཐམས་ཅད་མཚུངས་
པར་འགྱུར་ཏེ། ཐ་དད་གཞན་མེད་པས་སོ་ཞེས་པ་འདི་ཐ་དད་དུ་མ་ཡོད་ཀྱང་མེད་ཞེས་འུད་ཆེན་
པོ་བརྗོད་པ་ན་ཕུལ་བྱུང་གི་རྒྱན་དང་དཔེ་ལྷན་ཅིག་བྱས་པས་ན་ཕུལ་བྱུང་གི་དཔེ་ཞེས་བྱའོ། །
དགུ་པ་ནི་རི་དྭགས་མིག་ཅན་མ་དེའི་བཞིན་རས་ཀྱི་དཔལ་མཛེས་པ་ང་ཁོ་ན་ལ་ཡོད་ཀྱི་
གཞན་ལ་མེད་ཅེས་ཟླ་བ་སྙེམས་སམ་སྙམ་ཞེས་བརྟགས་ཏེ། དེ་འདྲ་བྱ་མི་དགོས་ཏེ། པདྨ་ལ་ཡང་
44

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གདོང་པའི་དཔལ་དེ་ཡོད་པའི་ཕྱིར་ཞེས་པ་འདི་ནི་དེ་འདྲའི་སྙེམས་པ་མེད་ཀྱང་ཡོད་པར་སྒྲོ་
བཏགས་པས་ན་རབ་རྟོག་གི་དཔེ་ཞེས་བྱ་སྟེ། རབ་བཏགས་ཀྱི་རྒྱན་དང་དཔེ་ལྷན་ཅིག་པའོ། །བཅུ་
པ་ནི་ཀྱེ་མཛེས་མ་གལ་ཏེ་པདྨ་འགའ་ཞིག་སྨིན་ལེགས་པ་དང་རྣམ་པར་འཕྲུལ་པའི་མིག་ལྡན་ན་
ཞེས་བརྟགས་པ་མཐའ་བཟུང་ནས། དེ་འདྲའི་པདྨ་དེས་ཁྱོད་ཀྱི་བཞིན་རས་ཀྱི་དཔལ་མཛེས་པ་
འཛིན་མོད། དེ་འདྲའི་ངོ་མཚར་བ་རྙེད་པར་དཀའ་། །ཞེས་པ་འདི་ནི་རྨད་བྱུང་གསལ་བར་བྱེད་
པའི་གདོང་པ་པད་མས་འཇལ་བར་བྱེད་པས་རྨད་བྱུང་གི་དཔེ་ཞེས་བྱའོ། །བཅུ་གཅིག་པ་ནི་ཀྱེ་ལུས་
ཕྲ་མ་ཞེས་དགའ་མ་ལ་བོས་ནས། ཁྱོད་ཀྱི་གདོང་པ་འདི་རི་བོང་ཅན་ཟླ་བ་ཡིན་ནོ་ཞེས་བརྟགས་ཏེ་
ཟླ་བ་ཡིན་སྙམ་པའི་བློས་རྗེས་སུ་བརྒྱུགས་ལ འཁྲུལ་པ་དེར་མ་ཟད་ཁྱོད་ཀྱི་གདོང་པ་ཡིན་སྙམ་
པའི་བསམ་པ་ཡིས་ཟླ་བ་ཡི་ཡང་རྗེས་སུ་བསྙེགས་སོ །ཞེས་པ་འདི་ནི་རྨོངས་ཏེ་འཁྲུལ་པས་ཟླ་བ་
དང་གདོང་པ་དཔེ་དང་དཔེ་ཅན་དུ་རྟོགས་པར་བྱེད་པས་རྨོངས་པའི་དཔེ་ཞེས་བྱ་བར་བཤད་དོ། །
བཅུ་གཉིས་པ་ནི་པད་ནང་ཞེས་ཏེ། པད་མ་དང་གདོང་པ་འདྲ་བ་དང་བུང་བ་འཁོར་བ་དང་མིག་གཡོ་
བ་འདྲ་བར་བསྟན་པའོ །སེམས་གཡོ་བ་ནི་ཕྱོགས་གཉིས་འཛིན་པ་ལས་ཐེ་ཚོམ་དུ་གྱུར་པའོ། །འདི་
ནི་ཐེ་ཚོམ་འཇུག་པས་པདྨ་དང་གདོང་པ་གཉིས་དཔེ་དང་དཔེ་ཅན་དུ་རྟོགས་པར་བྱེད་པའི་ཕྱིར་ཐེ་
ཚོམ་གྱི་དཔེ་ཞེས་བྱ་བའོ། །
བཅུ་གསུམ་པ་ནི་མཛེས་པ་འདི་ནི་པདྨའི་མིན་ཏེ་ཟླ་བ་ཡང་སྐྱེངས་ཤིང་ངོ་ཚ་བར་བྱེད་
པས་སོ །དེ་ཡང་པདྨ་ནི་ཟླ་བ་ཤར་བས་ཚར་གཅོད་ཅིང་ཟུམ་པར་བྱེད་པས་སོ །རྒྱུ་མཚན་དེ་དག་
གི་ཕྱིར་ཞེས་པ་སྟེ། འདི་ལ་དང་པོར་འདི་པདྨ་ཡིན་ནམ་སྙམ་པའི་ཐེ་ཚོམ་སྐྱེས་པར་བརྟགས་ནས།
འདི་གདོང་པ་ཡིན་གྱི་པདྨ་མིན་ནོ་ཞེས་ངེས་པའི་སྒོ་ནས་དཔེར་རྟོགས་པས་ན་ངེས་པའི་གཏན་ལ་
ཕབས་པའི་དཔེ་ཞེས་བྱ་བའོ །
བཅུ་བཞི་པ་ནི་བསིལ་ཟེར་ཅན་ཟླ་བའི་འགྲན་ཟླ་ནི་གདོང་པ་དེ་དང་འདྲ་བར་མཛེས་པ་
དང་པདྨ་ཟླ་བས་ཟུམ་པར་བྱེད་པས་ཏེ།སྒྲ་སྦྱར་བའོ། །གདོང་པ་མཛེས་པའི་དཔལ་ཡོད་པ་དང་པད་
མ་ལས་དཔལ་མོ་སྐྱེས་པས་དཔལ་དང་ལྡན་པ་སྟེ་དེ་ཡང་སྒྲ་སྦྱར་བའམ་ཡང་ན་གཉི་ག་མཛེས་པ་
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དང་ལྡན་པས་དོན་སྦྱར་བའོ །གདོང་པ་གཉི་གའང་དྲི་བཟང་བའོ་ཞེས་པ་དོན་སྦྱར་བ་སྟེ། འདི་ནི་
སྦྱར་པའི་རྒྱན་དང་དཔེའི་རྒྱན་ལྷན་ཅིག་པ་ཡིན་པས་སྦྱར་བའི་དཔེ་ཞེས་བྱའོ །བཅོ་ལྔ་པ་ནི་སྒྲ་
མཚུངས་ཤིང་བརྗོད་བྱ་ཐ་དད་པའི་སྒྲས་བརྗོད་པར་བྱ་བའི་ཕྱིར་ན་མཉམ་པའམ་མཚུངས་པའི་དཔེ་
ཞེས་བྱ་བ་སྟེ།ཇི་ལྟར་ཏེ་དཔེར་ན་སྐྱེད་མོ་ཚལ་དགའ་བར་བྱེད་པའི་ནགས་འདི་བུ་མོའམ་བུ་མེད་
བཞིན་ཞེས་འདྲ་བར་བསྟན་པའོ། །ཅི་ལྟར་ཞེ་ན། སཱ་ལ་ཀཱ་ན་ན་མཛེས་ལྡན། །ཞེས་པ་ལ་བུད་མེད་
ནི་ལན་བུ་དང་བཅས་གདོང་མཛེས་ལྡན་ཏེ་ས་བཅས་པ་དང་ཨ་ལཱ་ཀ་ལན་བུ་དང་ཨཱ་ན་ན་གདོང་པ་
ཡིན་པས་། །སྐྱེད་མོ་ཚལ་གྱི་སཱ་ལའི་ནགས་ནི་མཛེས་ལྡན་པ། །ཞེས་པ་སྟེ། སཱ་ལ་སྤོས་དཀར་གྱི
ཤིང་དང་ཀ་ན་ནགས་ཡིན་པས་སོ། །འདིའང་སྒྲ་སྦྱར་བས་སྦྱར་བའི་དཔེ་ཉིད་ཡིན་ཞིང་དེའང་སྔ་
མར་བརྗོད་ཟིན་པས་ཡང་བརྗོད་པས་ཅི་བྱ་ཞེ་ན། འདིར་སྐྱེད་ཚལ་ཕྲེང་འདི་བུ་མོ་བཞིན། །ཞེས་པ་
སྦྱར་པ་ལ་མ་ལྟོས་པའི་དཔེ་བཀོད་པས་ན་ཁྱད་པར་ཡོད་དོ། །བཅུ་དྲུག་པ་ནི་པདྨ་གེ་སར་གྱི་རྡུལ་
མང་ཞིང་ཟླ་བ་ནག་ཕྱོགས་ལ་ཆ་ཤས་འཛད་པས། པད་མ་དང་ཟླ་བ་དེ་དག་ལས་ཁྱོད་ཀྱི་གདོང་པ་
འདི་མཛེས་པ་ལ་སོགས་པས་མཚུངས་པ་ལ་ཡང་རྡུལ་གྱི་སྒྲ་སྐྱོན་ལའང་འཇུག་པས་མེད་པ་དང་མི་
ཟད་པས་ན་ཁྱད་པར་དུ་འཕགས་པ་དང་བཅས་སོ་ཞེས་སྨད་པར་བྱས་པའི་པདྨ་ལ་སོགས་པ་དཔེར་
བཀོད་པས་ན་སྨད་པའི་དཔེ་ཞེས་བྱ་བར་འདོད་དོ། །བཅུ་བདུན་པ་ནི་པད་མས་སྣ་ཚོགས་པ་སྤྲོ་བར་
འཤདབསཞ༔
བྱེད་པའི་ཚངས་པའང་སྐྱེད་ཅིང༌། ཟླ་བ་བདེ་འབྱུང་དབང་ཕྱུག་ཆེན་པོའི་གཙུག་གིས་འཛིན་པ་ནི་
བསྔགས་པར་འོས་ལ། པད་མ་དང་ཟླ་བ་དེ་དག་དང་ཁྱོད་ཀྱི་གདོང་པ་མཛེས་པ་ལ་སོགས་པས་
མཚུངས་སོ་ཞེས་པ་ནི་དཔེའི་ཡོན་ཏན་བརྗོད་ནས་དེའི་དོན་དཔོག་པས་ན་བསྔགས་པའི་དཔེ་ཞེས་
བྱའོ།།
བཅོ་བརྒྱད་པ་ནི་ཡོན་ཏན་བདུད་རྩིའི་རང་བཞིན་ཡིན་པ་ལ་སོགས་པ་དང་ལྡན་ནམ
འཛད་པ་ལ་སོགས་པའི་སྐྱོན་དང་ལྡན་པར་གྱུར་ཡང་ཟླ་བ་དང་ཁྱོད་ཀྱི་གདོང་པ་དག་མཚུངས་སོ་
ཞེས་བརྗོད་པར་འདོད་པ་ཡོད་དོ་ཞེས་པ་ནི་བརྗོད་འདོད་ཀྱི་སྒོ་ནས་མཚུངས་པ་གསལ་བར་བྱེད་
པས་ན་བརྗོད་འདོད་ཀྱི་དཔེ་ཞེས་བྱ་བའོ། །བཅུ་དགུ་པ་ནི་འདབ་མ་བརྒྱ་པ་པདྨ་དང་སྟོན་དུས་ཀྱི་ཟླ་
46

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
བ་དང་ཁྱོད་ཀྱི་བཞིན་རས་དང་གསུམ་པོ་ནི་མཛེས་པ་ལ་སོགས་པ་དང་ལྡན་པ་ལས་ཡོན་ཏན་
མཚུངས་པའི་ཕྱིར་ཕན་ཚུན་རྣམ་པ་འགལ་ཏེ་སོ་སོར་དགྲ་ཡིན་ཞེས་པ་དེ་ནི་འགལ་བ་བརྗོད་པས་
མཚུངས་པ་གསལ་བར་བྱེད་པས་ན་འགལ་བའི་དཔེ་ཞེས་བྱ་བར་བརྗོད་།།
ཉི་ཤུ་པ་ནི་དྲི་མ་ལྡན་པ་ནི་རི་བོང་གི་རི་མོ་ལ་སོགས་པ་ཡོད་པས་། །བླུན་པ་དཀྱིལ་
འཁོར་བེམ་པོ་ཡིན་ཞིང་སེམས་ཀྱིས་མ་ཟིན་པས་སོ །འདི་ནི་འགྲན་པའི་ནུས་པ་མེད་ཅེས་བཀག་
པའི་སྒོ་ནས་མཚུངས་པ་གསལ་བར་བྱེད་པས་ན་དགག་པའི་དཔེ་ཞེས་བྱ་བའོ། །ཉི་ཤུ་རྩ་གཅིག་པ་ནི་
བརྗོད་པར་འདོད་པའི་གང་ཟག་ཁྱོད་ཀྱི་གདོང་པ་རི་དྭགས་ཀྱི་ཡན་ལག་གི་ཕྱོགས་གཅིག་མིག་གིས་
མཚན་ལ། ཟླ་བ་རི་བོང་གིས་མཚན་པ་དེ་ལྟ་ནའང་ཟླ་བ་འདི་མི་ལྷག་གིས་ཁྱོད་ཀྱི་གདོང་པ་དང་
མཚུངས་པ་ཉིད་ཡིན་གྱི་གདོང་ལས་ཁྱད་པར་འཕགས་པ་མིན་ཞེས་པ་འདི་ནི་དགག་པར་བརྗོད་
པའི་རྣམ་པས་མཚུངས་པ་གསལ་བར་བྱེད་པས་ན་མཛེས་པའམ་སྟོད་ཀྱི་དཔེ་ཞེས་བྱ་བའོ། །ཉེར་
གཉིས་པ་ནི་འདི་ནི་ཞེས་པ་སྟེ ཞེས་པ་འདི་ནི་པདྨ་དང་གདོང་པ་དག་དང་བུང་བ་དང་མིག་དག་རྣམ་
པ་གསལ་བར་མཛེས་སྡུག་པ་ལ་སོགས་པས་མཚུངས་པ་ལས་ཐ་དད་མེད་པར་དགོས་པ་སྔོན་དུ་
བཏང་ནས་ཐ་དད་དུ་འབྱེད་པས་ན་དེ་ཉིད་བརྗོད་པའི་དཔེ་ཞེས་བྱ་བ་། གདོང་པ་དང་མིག་དག་གི་
ཁོ་ན་ཉིད་བཤད་པའི་ཕྱིར་རོ །ཉེར་གསུམ་པ་ནི་དཔེ་དག་གི་མཛེས་དང་མཚུངས་པ་ལས་འདས་པ་
ཁྱོད་ཀྱི་གདོང་པ་ནི་གཞན་གྱི་ཡོན་ཏན་དང་མི་ལྡན་པའི་ཕྱིར་བདག་རང་ཉིད་དང་མཚུངས་པར་གྱུར་ཏེ།
ཞེས་པ་དཔེ་སྨོས་པས་མི་མཚུངས་པ་བརྗོད་དེ་ཐུན་མོང་མ་ཡིན་པར་བརྗོད་པའི་སྒོ་ནས་མཚུངས་པ་
གསལ་བར་བྱེད་པས་ན་ཐུན་མོང་མ་ཡིན་པའི་དཔེ་ཞེས་བྱ་བའོ །ཉེར་བཞི་པ་ནི་པདྨའི་མཛེས་
པའམ་འོད་ཀུན་གནས་འགའ་ཞིག་བསྡུས་པ་བཞིན་དུ་ཁྱོད་ཀྱི་གདོང་མཛེས་ཞིང་གསལ་ལོ་ཞེས་
པ་འདི་ནི་མ་བྱུང་ཞིང་ཡོད་པ་མ་ཡིན་པའི་དཔེས་གདོང་པ་དང་མཇལ་བས་ན་བྱུང་བ་མིན་པའི་དཔེ་
ཞེས་བྱ་བའོ །ཉེར་ལྔ་པ་ནི་ཟླ་བའི་གཟུགས་བདུད་རྩིའི་རང་བཞིན་ལས་དུག་སྲིད་པ་མིན་པ་བཞིན་
གཟུགས་བདུད་སྨྲའརང
དང་། ཙན་དན་མཐའ་གཅིག་དུ་བསིལ་བ་ལས་མེ་མི་སྲིད་པ་བཞིན་དུ་ཁྱོད་ཀྱི་ཞལ་མཐའ་གཅིག་ཏུ་
སྙམ་པར་སྨྲ་བ་འདི་ལས་རྩུབ་མོའི་ཚིག་མི་སྲིད་དོ་ཞེས་པ་འདི་མི་སྲིད་པའི་བསམས་པས་མཚུངས་
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པར་རྟོག་པར་བྱེད་པས་སྲིད་པ་མིན་པའི་དཔེ་ཞེས་བྱ་བའོ། །
ཉེར་དྲུག་པ་ནི་ཟླ་བ་ཆུ་ཤེལ་གྱི་ནོར་བུ་དང་ཁ་བ་ལ་སོགས་པ་བཞིན་གཟུགས་མཆོག་མ་
ཁྱོད་ཀྱི་རེག་པ་བསིལ་ཞེས་པ་འདིར་དཔེ་གཅིག་གིས་ཀྱང་བསིལ་བ་ཉིད་རྟོགས་ཀྱང་མང་པོ་བཀོད་
པས་དགའ་མའི་རེག་པའི་བསིལ་བ་ཁྱད་པར་དུ་འཕགས་པ་ཕུལ་དུ་བྱུང་བ་གསལ་བར་བྱེད་པ་
དཔེ་མང་པོ་སྨོས་པས་ན་མང་བའི་དཔེ་ཞེས་བྱ་བའོ། །དེ་བཞིན་དུ་འཕགས་པ་ཡུལ་འཁོར་སྐྱོང་གིས་
ཞུས་པའི་མདོར། ཐུབ་པ་ཁྱོད་ཀྱི་སྨིན་མཚམས་མཛོད་སྤུ་མཛེས། །ཀུན་ད་ཟླ་བ་ཁ་བ་དུང་ལྟར་
དཀར། །ཞེས་མང་པོའི་དཔེར་བཀའ་བསྩལ་།ཉེར་བདུན་པ་ནི་ཀྱེ་ལུས་ཕྲ་མ་བུད་མེད་ཁྱོད་ཀྱི་
གདོང་པ་ནི་མཛེས་པའི་བདོག་པ་ཐམས་ཅད་ཀྱི་རང་བཞིན་ཡིན་པ་ཉིད་ཀྱི་ཕྱིར་ཟླ་བའི་ཞེས་ཏེ།
འདི་འདྲ་འདི་ནི་དཔེ་དག་གི་རྣམ་འགྱུར་དུ་བསྟན་པས་ཟླ་བ་དང་གདོང་པ་དག་གི་ཆོས་མཐུན་མཛེས་
པ་རྟོགས་པར་བྱེད་པས་དཔེ་དང་དཔེར་བྱའི་དངོས་པོ་གསལ་བྱེད་པའི་ཕྱིར་རྣམ་འགྱུར་དཔེ་ཞེས་བྱ་
བའོ། །དེ་ལ་རང་བཞིན་ནི་དངོས་པོའི་ངོ་བོ་གསེར་ལྟ་བུ་ཡིན་ལ། རྣམ་འགྱུར་ནི་དེའི་གནས་སྐབས་
ཀྱི་ཁྱད་པར་རྣ་རྒྱན་ལ་སོགས་པ་ལྟ་བུ་ཡིན་ནོ། །ཉེར་བརྒྱད་པ་ནི། ཉི་ལ་འོད་བཞིན་ཉི་མ་ཡིས། །
ཉིན་བཞིན་ཉིན་གྱིས་མཁའ་ལ་བཞིན། །ཞེས་རྐང་པ་བཞི་པར་བྱས་ཏེ། ཉི་མ་ལ་རང་གི་འོད་ཀྱིས་
དཔལ་འཛིན་པ་བཞིན་དུ་ཉི་མ་ཡིས་ཉིན་པར་ལ་དཔལ་འཛིན་ཅིང༌།དེ་བཞིན་དུ་ཉིན་པར་གྱིས་
མཁའ་ལ་དཔལ་འཛིན་ལ། དེ་བཞིན་དུ་རྣམ་པར་གནོན་པ་དཔའ་བས་རྒྱལ་པོ་ཁྱོད་ལ་དཔལ་དེ་
ཕུན་སུམ་ཚོགས་པ་འཛིན་ཏོ་ཞེས་པ་དེ་ནི་དངོས་པོ་རྣམས་ཀྱི་སྔ་མ་སྔ་མ་དང་ཕྱི་མ་ཕྱི་མ་དཔེ་དང་
དཔེར་བྱར་བྱས་པའི་ཕྱིར་ཕྲེང་པའི་དཔེ་ཞེས་བྱ་བའི་རིམ་པའོ། །
ཉེར་དགུ་པ་ནི་གལ་ཏེ་ཚིག་དོན་ཙམ་གྱིས་མ་ཡིན་གྱི་ངག་གི་དོན་བྱ་བ་དང་བྱེད་པ་ཅན་
དྲུག་ལས་ཅི་རིགས་པ་འབྲེལ་པ་ཉིད་ཀྱིས། ངག་དོན་འགའ་ཞིག་ཉེ་བར་འཇལ་ཞིང་མཚུངས་པར་
བརྗོད་ན་དེ་ནི་ངག་དོན་གྱི་དཔེ་ཞེས་བྱ་བ་སྟེ། དེ་ཡང་མཚུངས་པ་གསལ་བྱེད་ཀྱི་སྒྲ་བཞིན་ཞེས་པ་
གཅིག་ཡོད་པ་དང་དུ་མ་ཡོད་པས་རྣམ་པ་གཉིས་སོ །དེ་གཉིས་ལས་དང་པོ་ལ། རྐང་པ་སྔ་མ་
གཉིས་ཀྱི་ངག་གཅིག་ནི་དཔེ་བྱར་དང༌།ཕྱི་མ་གཉིས་དཔེའི་ངག་འདམ་སྐྱེས་ནི་པདྨའོ །མཛེས་
48

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
སོའམ་སྣང་ངོ་ཞེས་པ་བྱ་བའི་ཚིག་སྟེ བྱེད་པ་ཅན་དྲུག་ལས་གཉིས་པ་ལས་སུ་བྱས་པ་དང་འབྲེལ་
བའོ །བཞིན་སྒྲ་དུ་མ་ཅན་ལ་པདྨ་ཅན་པདྨའི་ཆུ་བའོ།།དེའི་ནི་བུ་མེད་ཀྱིའོ། །སྦྲང་རྩི་སྤྱོད་པ་ནི་བུང་
བའོ། །འཐུངས་ཤིང་འཐུངས་ཤིང་ནི་ཡང་ཡང་ངོ༌། །རྩེས་ནི་དགའ་བར་བྱས་པའོ །དེ་ལ་ལུས་ཕྲ་མ།
གདོང་པ།བདག་གིས་འཐུངས་ཤིང་རྩེས་ཞེས་པ་དཔེར་བྱའི་ངག་གཅིག་ཡིན་ལ། པདྨ་ཅན་བཞིན།
པདྨ་བཞིན། སྦྲང་རྩིའི་རྟུལ་ཞུགས་ཅན་གྱི་བཞིན་ཞེས་དཔེའི་ངག་སྟེ་གཉིས་པའོ །འདིར་ཡང་རྩེས་
སོ་ཞེས་པ་བྱ་བའི་ཚིག་སྟེ། བྱེད་པ་ཅན་དྲུག་ལས་གཉིས་པ་ལས་སུ་བྱ་བ་དང་བུང་བས་བདག་གིས་
ཞེས་གསུམ་པ་བྱེད་པའམ་བྱེད་པ་པོ་དང་འབྲེལ་པས་ངག་གོ། །
སུམ་ཅུ་པ་ལ་མཚན་ཉིད་ནི་དཔེར་བྱའི་དངོས་པོ་སྐྱེས་བུ་ལ་སོགས་པ་འགའ་ཞིག་བཀོད་
ནས། བཀོད་པའི་དངོས་པོ་དེའི་ཆོས་མཐུན་པའི་དཔེ་བཀོད་པ་ལས་དེ་གཉིས་མཉམ་པར་རྟོགས་པ་
ནི་ཟླ་བོའི་དངོས་པོ་རྣམ་པ་དེ་ལྟ་བུ་གཞན་དང་ཟླ་བོའི་དངོས་པོ་དེ་མཚུངས་པར་རྟོགས་པར་བྱེད
པས་ན་ཟླ་བོའི་དངོས་པོའི་དཔེ་ཞེས་བྱ་བ་སྟེ། དཔེར་བརྗོད་ན་ཡང་ཡུན་རིང་བའི་དུས་ནས་བཟུང་
རྒྱལ་པོ་མང་པོ་རྣམས་སྐྱེས་པར་གྱུར་ཀྱང་སྔར་དུ་མ་ཟད་ད་ལྟའང་ཁྱོད་འདྲ་བར་ཡོན་ཏན་དང་ལྡན་
པ་ཁྱོད་ལས་གཞན་མང་པོར་མ་ཟད་གཅིག་ཀྱང་མེད་ཅེས་དངོས་པོ་བཀོད་པའོ། །དེའི་ཆོས་མཐུན་
ནི་ལྷའི་ཤིང་ཡོངས་འདུ་ལ་རྐང་པས་འཐུང་བ་ལྗོན་ཤིང་དེ་དང་མཚུངས་པ་གཉིས་པ་ངེས་པར་ཡོད་པ་
མ་ཡིན་གྱི་རང་ཉིད་གཅིག་པུར་ཟད་པ་དང་འདྲའོ། །
སུམ་ཅུ་རྩ་གཅིག་པ་ནི་དཔེ་ལྷག་པ་ལྷའི་དབང་པོ་ལྟ་བུས་དོན་དམན་པ་རྒྱལ་པོ་འགའ་
ཞིག་ལྟ་བུ་བྱ་བའི་ཆོ་ག་སྲུང་པ་ལ་སོགས་པ་གཅིག་ལ་རབ་ཏུ་བསྡུས་ཤིང་མཚུངས་པར་བྱས་ནས་
གང་སྙན་ངག་མཁན་རྣམས་སྨྲས་ཞིང་སྦྱར་བ་དེ་ནི་བྱ་བ་འདྲ་བའི་སྒོ་ནས་མཚུངས་པར་རྟོགས་པས་
ན་མཚུངས་པ་སྦྱོར་བའི་དཔེ་ཞེས་བྱ་བ་སྟེ།དཔེར་ན་བདེ་སོགས་ཀྱི་ཕ་ལྷ་མ་ཡིན་པུ་ལོ་མའི་དགྲ་བོ
ལྷའི་རྒྱལ་པོ་མཐོ་རིས་སྲུང་པའི་ཆེད་དུ་དང་རྒྱལ་པོ་ཁྱོད་ས་སྟེང་སྟེ་མི་ཡུལ་སྲུང་བའི་ཆེད་དུ་ཚད་ཀྱི
གཉིད་དང་བྲལ་བས་མེལ་ཚེ་བྱེད་ལ། ངག་དབང་རྒྱལ་བྱིན་དེ་ཡིས་ང་རྒྱལ་དང་ལྡན་པའི་ལྷ་མིན་
འཇོམས་ཤིང༌། རྒྱལ་པོ་ཁྱོད་ཀྱིས་དྲེགས་པ་དང་ལྡན་པའི་མི་ཡིས་བདག་པོ་རྒྱལ་པོ་གཞན་འཇོམས་
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པར་བྱེད་དོ་ཞེས་པ་ལྟ་བུའོ །སུམ་ཅུ་རྩ་གཉིས་པ་ནི་ཀྱེ་རྒྱལ་པོ་ཞེས་བོས་ནས་ཁྱོད་ཀྱི་མཛེས་པ་ལ་
སོགས་པའི་རྒྱུས་ཟླ་བ་སོགས་ཀྱི་རྗེས་སུ་བྱེད་ཅིང་མཚུངས་སོ་ཞེས་པ་འདི་ནི་མཛེས་པ་ལ་སོགས་
པའི་བཀོད་པས་མཚུངས་པར་ཤེས་པས་ན་རྒྱུ་དཔེ་ཞེས་བྱ་བར་དེ་ཤེས་པ་རྣམས་ཀྱིས་བཤད་།།
གསུམ་པ་དཔེའི་སྐྱོན་ཡོན་དཔྱད་པ་ནི་བློ་ལྡན་སྙན་ངག་མཁན་རྣམས་མི་དགྱེས་པ་མེད་
པའི་སྦྱོར་བ་གང་ལ་དཔེ་དང་དོན་དག་སྐྱེས་པ་དང་བུད་མེད་དང་མ་ནིང་གི་རྟགས། ཐ་དད་པ་དང་
གཅིག་དང་གཉིས་དང་མང་པོའི་ཚིག་ཐ་དད་པ་ལ་དཔེའི་སྐྱོན་ངེས་པར་མེད་ཅིང༌། དཔེ་དམན་པ་
དང་དཔེ་ལྷག་པ་ལ་ཡང་མེད་དོ། །དེ་རྣམས་ཀྱི་དཔེར་བརྗོད་པ་ནི་མ་ནིང་འདི་བུད་མེད་བཞིན་དུ་
འགྲོའོ། །ཞེས་པ་དོན་ལ་མ་ནིང་གི་རྟགས་དང་དཔེ་ལ་རྟགས་དང་། དེ་བཞིན་དུ་བུད་མེད་འདི་
སྤོབས་པ་ཧ་ཅང་ཆེ་བས་སྐྱེས་པ་བཞིན་དུ་སྨྲའོ། །ཞེས་པ་ལྟ་བུ་རྟགས་ཐ་དད་ཀྱང་སྐྱོན་མེད་པའོ། །
བདག་གི་གྲོགས་འདི།ཞེས་དོན་ལ་གཅིག་ཚིག་དང་སྲོག་རྣམས་བཞིན།ཞེས་དཔེ་ལ་མང་པོའི་ཚིག་
བྱས་པ་དང༌།དེ་བཞིན་དུ་རིག་པ་བརྡ་སྤྲོད་པ་ལ་སོགས་རྣམས་བསྒྲུབས་ཏེ་བསགས་སོ །ཞེས་མང་
ཚིག་དང་ནོར་བཞིན། ཞེས་གཅིག་ཚིག་སྟེ།ཚིག་ཐ་དད་ཀྱང་སྐྱོན་མེད་པའོ །ཀྱེ་ས་གཞི་སྐྱོང་བ།
ཞེས་བོས་ནས་རྒྱལ་པོ་ཁྱོད་དེ་བཞིན་དུ་ལྷའི་རྒྱལ་པོ་མཛེས་སོ །ཞེས་དམན་པས་ལྷག་པ་འཇལ་བ་
ནི་རྒྱལ་པོ་ལ་བསྟོད་པ་ན་བཟློག་པའི་དཔེ་ཡིན་པས་སྐྱོན་མེད་ཅིང༌། ཚ་ཟེར་ཅན་ནི་མའི་ནུས་པ་ལ་
མི་བདག་རྒྱལ་པོ་ཁྱོད་ཀྱི་གཟི་བརྗིད་ཀྱིས་འཛེག་པར་ནུས་སོ། །ཞེས་ལྷག་པས་དམན་པ་འཇལ་
བའང་རྒྱལ་པ་ལ་བསྟོད་པ་ན་སྐྱོན་མེད་དོ། །དེ་ལྟ་བུའི་རིགས་ཅན་རྣམས་ནི་མཁས་པའི་ཡིད་འབྱུང་
བར་མི་བྱེད་ཀྱི་ཡིད་འཕྲོག་པར་བྱེད་པས་སྐལ་བ་བཟང་པོ་ཉིད་ཡིན་ནོ། །ཡང་རྟགས་དང་ཚིག་ཐ་
དད་ལ་སོགས་པའི་སྦྱོར་བ་འགའ་ལ་ངག་རིག་པ་སྙན་ངག་མཁས་པ་རྣམས་མི་དགྱེས་ཤིང་ཡིད་
འབྱུང་བར་བྱེད་པ་ཡོད་པ་ཇི་ལྟར་དཔེར་ན་རྟགས་མོ་དང་སྐྱེས་པར་ཐ་དད་པ་ངང་མོ། ཞེས་པ་དང༌།
ཚིག་མང་ཚིག་དང་གཅིག་ཚིག་ཏུ་ཐ་དད་པ་མཚོ་རྣམས།ཞེས་པ་དང༌།རིགས་ལ་སོགས་པ་དམན་
པས་ལྷག་པ་འཇལ་བ་ཁྱི་བཞིན། ཞེས་པ་དང་།ལྷག་པས་དམན་པ་འཇལ་བ་ཉི་མ། ཞེས་པ་ལྟ་བུ་
འདི་འདྲ་བ་མཁས་པ་རྣམས་ཀྱིས་སྤང་བར་བྱ་སྟེ་འདི་འདྲ་སྤང་བའི་རྒྱུ་མཚན་ཡང་འདིར་རང་ཉིད་ཁོ
50

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ནས་བསལ་ཞིང་དཔྱད་པར་བྱོས་ཤིག་སྟེ། འདི་འདྲ་བ་ཐོས་པ་ན་མི་ལེགས་ཤིང་མི་སྙན་པར་སྣང
བའི་བློ་སྐྱེས་པའི་ཕྱིར་ཏེ། གང་ཐོས་པ་ན་ལེགས་པར་སྣང་བའི་བློ་སྐྱེ་བ་ལྟ་བུ་སྦྱར་བར་བྱ་བས་སོ། །
འདི་ལའང་སློབ་དཔོན་ར་ན་ཤྲཱིས།ཟླ་བ་ངང་བ་བཞིན་དུ་སྣང༌། །ནམ་མཁའ་མཚོ་ལྟར་དྲི་མ་མེད། །
དཔའ་བོ་གཉེན་ལྟར་མཉེས་གཤིན་ཏེ། །མེ་ཁྱེར་སྒྲོན་མེ་བཞིན་དུ་སྣང༌། །ཞེས་སྦྱར་ན་སྐྱོན་མེད་
པའོ །ཞེས་བཤད་། །འདིས་ནི་དཔེའི་སྐྱོན་དམན་པ་ཉིད་དང་མི་སྲིད་པ་དང་རྟགས་དང་ཚིག་ཐ་
དད་པ་དང་ཕྱིན་ཅི་ལོག་དང་དཔེ་ལྷག་པ་ཉིད་དང་མི་འདྲ་བ་སྟེ་བདུན་འདོད་པ་མ་ངེས་པར་
བསྟན་ཏོ །བཞི་པ་མཚུངས་པ་གསལ་བྱེད་ཀྱི་རྣམ་གྲངས་ནི་དཔེ་དོན་གཉིས་ལ་བཞིན་ལ་སོགས
པའི་སྒྲ་མེད་པར་མཚུངས་པ་གསལ་བར་མི་ནུས་པས་དེ་རྣམས་སྟོན་པ། བཞིན་དང་ལྟར་དང་ལྟ་བུ་
དང་ཇི་ལྟ་བ་ལ་སོགས་པ་དྲུག་ཅུ་རྩ་གསུམ་སྟེ། སན་ནི་བྷ་ཞེས་པ་ནི་ཡང་དག་མཚུངས་པའོ། །སཾ་ཀཱ་
ཤ་དང་ནཱི་ཀཱ་ཤ་དང་རབ་གསལ་གྱི་སྐད་དོད་པྲ་ཀཱ་ཤ་རྣམས་ནི་མ་འདོམ་ན་འདྲ་བའམ་མཚུངས་པར་
བསྒྱུར་བར་བྱའོ །པྲ་ཏི་རཱུ་པ་ཀ་ནི་གཟུགས་ཀྱི་ཟླ་བོ་ཞེས་པའམ་མ་འདོམ་ན་གཟུགས་བརྙན་ནོ། །
དགྲ་ཟླ་། བསིལ་ཟེར་ཅན་གྱི་དགྲ་ཟླ་དང༌། ཞེས་པ་ལྟ་བུའོ །པྲ་ཏྱ་ནཱ་ཀའང་མ་འདོམ་ན་འདྲ་བའོ །
འགལ་བ་ནི་དཔེ་བཅུ་དགུ་པ་ལྟ་བུའོ། །སཾ་ཤ་འདྲ་བའོ། །སཾ་བཱ་དི་ནི་སླུ་བའོ །གཟུགས་བརྙན་ནི
འདྲེན་བྱེད་པདྨའི་གཟུགས་བརྙན་ཅན། ཞེས་པ་ལྟ་བུའོ།།པྲ་ཏི་ཚན་ད་འདྲ་བའི་དོན་ཅན་ནོ། །ས་མ་
ནི་མཉམ་པའོ །སཾ་མི་ཏ་ཡང་དག
ནི་མཉམ་པའོ །སཾ་མི་ཏ་ནི་ཡང་དག་གཞལ་བའོ །ཨ་བྷའང་འདྲ་བའམ་མཚུངས་པ་སྟེ།རྟོག་གི་
སྐད་དོད་ཀལྤ་ཞེས་པ་དང་དེ་ཤཱ་ཡ་དང་དེ་བྱ་རྣམས་ནི་ཅུང་དམན་པ་བརྗོད་པའི་སྐྱོན་ཏེ།སོགས་པས་
ནི་འབྲེལ་པར་བ་ཧུ་དང་ཛཱ་ཏི་བསྡུའོ་ཞེས་བཤད་དོ། །པྲ་ཁྱུ་དང་པྲ་ཏི་དྷིའང་འདྲ་བ་སྟོན་པའི་སྒྲའོ །
གང་ཡང་དམན་པ་མིན་པ་མཚུངས་པའི་ཚིག་ཆོས་མཐུན་པ་དང་ཐུན་མོང་བ་དང་གྲིབ་མ་མཚུངས་པ་
ལ་སོགས་པའང་འདྲ་བ་གསལ་བྱེད་དོ། །ཟླ་བའི་གདོང་ཅན་དང་ཨུཏྤལའི་མིག་ཅན་དང་བིམ་པའི་
མཆུ་ཅན་ལ་སོགས་པའི་སྦྱོར་བ་རྣམས་ལ་བརྗོད་པ་ལས་གཞན་གོ་བ་འབྲུ་མང་པོ་པའི་ཚིག་སྡུད་དེ་
གང་གི་གདོང་པ་རི་བོང་གི་མཚན་མ་ཅན་འདྲ་བ་ཞེས་ཚིག་རྣམ་པར་སྦྱར་བར་བྱ་བའང་མཚུངས་པ་
གསལ་བྱེད་ཡིན་ནོ། །དེ་བཞིན་དུ་འགྲན་པ་ལ་སོགས་པ་ཡང་ཡིན་ཏེ། རྒྱལ་བ་ནི། འདབ་ལྡན་པདྨ་
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གཏམ་མེད་ལས་ཅི་ལྟར་མི་རྒྱལ་ཞེས་པ་ལྟ་བུའོ། །ཅོ་འདྲི་བ་ནི།འཆི་མེད་བུ་མོ་ཅོ་འདྲི་མ། །ཞེས་པ་
ལྟ་བུའོ། །ཕྲག་དོག་ནི། གདོང་ནི་པདྨར་ཕྲག་དོག་བྱེད། །ཅེས་པ་ལྟ་བུའོ །དེ་ཞེས་སྨོས་པ་ཐམས་
ཅད་དཔེར་བཟུང་བ་ལ་བསྙེག་གོ།དེ་འགེགས་པ་ནི། མཛེས་མ་ཁྱེད་ཀྱི་བཞིན་གྱི་དཔལ། །པདྨ་
ཡིས་ནི་འགོག་པར་བྱེད། །ཅེས་པ་ལྟ་བུའོ །དེའི་རྗེས་སུ་བྱེད་པ་ནི། བརྟན་པས་རྒྱ་མཚོའི་རྗེས་སུ་
བྱེད།ཅེས་པ་ལྟ་བུའོ། །དེ་ལྟ་བུའི་སྒྲ་འདི་རྣམས་དཔེ་དང་དཔེར་བྱ་དག་མཚུངས་པ་གསལ་བར་བྱེད་
པ་ཡིན་། །
གསུམ་པ་ངོ་བོ་ཅན་ནམ་ཚུལ་ཅན་ནམ་གཟུགས་ཅན་གྱི་རྒྱན་ལ་གསུམ། མཚན་ཉིད་ཀྱི་
མདོར་བསྟན། སྦྱོར་བ་དང་བཤད་པ་ཅི་རིགས་ཀྱིས་བཤད། དཔེ་རྒྱན་དང་ཐུན་མོང་གི་དོན་བསྡུ་
བའོ། །དང་པོ་ནི། ཐ་དད་སྣང་མིན་གྱུར་ཡི། །དཔེ་ནི་ངོ་བོ་ཅན་འདོད་དཔེར། །ཞེས་པར་བསྒྱུར་ཏེ།
དཔེའི་རྒྱན་ཉིད་ཁོ་ན་ངོ་བོ་ཅན་གྱི་རྒྱན་དུ་འདོད་དོ། །འོ་ན་དེ་གཉིས་ལ་མིང་ཙམ་ཐ་དད་པ་མ
གཏོགས་པ་ཁྱད་པར་ཅི་ཡང་མེད་དམ་ཞེ་ན།དཔེ་དང་དཔེ་ཅན་དག་གི་ཐ་དད་སྣང་བ་མིན་པར་གྱུར་
ཅིང་གཅིག་དུ་སྒྲོ་བཏགས་པ་སྟེ།དཔེའི་རྒྱན་ལ་ནི་དེ་དག་ཐ་དད་དུ་བརྗོད་པར་འདོད་པས་སོ། །
གཉིས་པ་ལ་བསྡུས་པའི་ངོ་བོ་ཅན་ལ་སོགས་པ་བསྙོན་དོར་གྱི་ཚུལ་ཅན་གྱི་བར་ཉི་ལས་
དང་པོ་ནི་དཔེར་ན་དཔུང་པའང་ཡིན་ལ་འཁྲི་ཤིང་ཡང་ཡིན་ཞེས་དེ་གཉིས་མཚུངས་པ་ལ་གཅིག་ཏུ་
དབོ་ཞེས་དཔེ་བ་
སྒྲོ་བཏགས་ཏེ། དེ་བཞིན་དུ་ལག་པ་ཁོ་ན་པདྨ་དང་རྐང་པ་ཉིད་ཡལ་འདབ་བོ་ཞེས་དཔེ་བྱ་བ་དང་
དཔེ་དག་ལས་འཛིན་པའམ་ཁྱད་པར་གྱི་ཚིག་སྡུད་ལས་གཞི་མཐུན་དུ་བྱས་པས་ན་བསྡུས་པའི་
གཟུགས་ཅན་ཡིན་། །གཉིས་པ་ནི་ལག་པ་ཞེས་ཏེ། སེན་མོའི་འོད་ཟེར་རྣམས་ཡལ་ག་དང་
འགྲོགས་པའི་མེ་ཏོག་ཏུ་འགྱུར་ཀྱེ་དཔྱིད་ཀྱི་དཔལ་ཞེས་བོད་ཅིང་།ཁྱོད་ངེད་ལ་ལྐོག་དུ་མ་གྱུར་
པར་བའོ་ཞེས་པ་འདི་དཔེ་ལའང་རྣམ་དབྱེ་སྦྱར་ཞིང་དཔེར་བྱ་ལ་ཡང་རྣམ་དབྱེ་དངོས་སུ་སྦྱར་
བས་དེ་དག་ལ་ཚིག་སྡུད་མེད་པས་ན་མ་བསྡུས་པའི་ཚུལ་ཅན་ནོ། །
གསུམ་པ་ནི་བཞིན་རས་ཟླ་བ་ཞེས་ཁྱད་པར་གྱི་ཚིག་སྡུད་ཡོད་པ་དང་འཛུམ་པ་ནི་ཟླ་བའི་
འོད་དོ་ཞེས་གཉིས་ཀ་ལ་རྣམ་དབྱེ་སྦྱར་བ་ནི་བསྡུས་ཤིང་མ་བསྡུས་པའི་ངོ་བོ་ཅན་ཏེ།ཚིག་བསྡུས་པ་
52

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
དང་ཚིག་སྡུད་མེད་པ་ནི་ལེགས་སྦྱར་གྱི་སྐད་ལ་གསལ་གྱི་བོད་སྐད་ལ་ཁྱད་མེད་དོ། །བཞི་པ་ནི་ཀྱེ་
མིའི་དབང་པོ་ཞེས་བོད་ནས།སོར་མོ་ཞེས་ཏེ།ཞབས་ཁོ་ན་འདམ་སྐྱེས་པདྨར་བཀོད་པ་སྟེ། ས་སྐྱོང་
ནི་རྒྱལ་པོའོ །སྦྱོར་བ་དེའི་དོན་འཆད་པ་ནི་ཡན་ལག་སོར་མོ་དང་སོགས་པས་སེན་མོའི་འོད་ལ་
འདབ་མ་དང་སོགས་པས་གེ་སར་དང་ཡན་ལག་ཅན་རྐང་པ་ལ་པདྨ་ཉིད་དུ་བྱས་ཤིང་སྒྲོ་བཏགས་
ནས། པདྨ་དེ་བཟུང་བར་འོས་པའི་གནས་སྤྱི་བོར་བཀོད་པས་ཡན་ལག་དང་ཡན་ལག་ཅན་གཉིས་
ཀ་བཀོད་པའི་ཕྱིར་ངག་འདི་ནི་མཐའ་དག་གི་ཚུལ་ཅན་ནམ་གཟུགས་ཅན་ཞེས་བྱ་བ་ཉིད་དོ།།
ལྔ་པ་ནི་ཀྱེ་གཏུམ་མོ་ཞེས་བོས་ནས་གློ་བུར་རྒྱུ་མེད་པར་ཏེ་ཁྲོ་བའི་གནས་མ་ཡིན་པ།
མཆུའི་ཡལ་འདབ་གཡོ་བས་ཁྲོ་བར་སྟོན་ཞིང༌།ཁྲོ་ལས་སྐྱེས་པའི་རྔུལ་ཐིགས་ཀྱི་དོག་པ་མེ་ཏོག་གི་
ཕོན་པོ་མུ་ཏིག་གི་འོད་ཅན་དཀར་བ་འཛིན་ཏོ། །དེས་བཤད་པ་ནི་སྦྱོར་བ་འདིར་ནི་རྔུལ་ཆུ་དང་
མཆུའི་ཡན་ལག་དག་དོག་པ་དང་ཡལ་འདབ་བརྟགས་པར་བྱས་ཀྱི་ཡན་ལག་ཅན་གདོང་པ་རྣམ་
པ་གཞན་དུ་མ་བཀོད་པས་ན་ཡན་ལག་ཁོ་ན་ངོ་བོ་ཅན་དུ་བཀོད་པའི་ཕྱིར་ཆ་ཤས་སམ་ཡན་ལག་གི་
ངོ་བོ་ཅན་ཞེས་བྱ་བའོ །དྲུག་པ་ནི་གདོང་པའི་པདྨ་སྨིན་མ་འཁྱོག་པའམ་གཡོ་ཞེས་ཏེ། མྱོས་པ་ནི་
སྦྲང་རྩི་འཐུངས་པ་ལས་བྱུང་བའི་དགའ་བའི་ཁྱད་པར་།དེ་བཤད་པ་ནི་སྦྱོར་བ་འདིར་གདོང་པའི་
ཡན་ལག་གམ་ཆ་ཤས་སྨིན་མ་དང་རྔུལ་ཆུ་དང་དམིག་རྣམས་རྣམ་འགྱུར་མ་བྱས་ཏེ། དེའི་དཔེ་མ་
བཀོད་ཅིང༌། ཡན་ལག་ཅན་གདོང་པ་ཉིད་པདྨར་སྒྲོ་བཏགས་པ་དེས་ན་ངག་འདི་ནི་ཆ་ཤས་ཅན་ནམ་
ཡན་ལག་ཅན་གྱི་ཚུལ་ཅན་། །བདུན་པ་ནི་ཀྱེ་མཛེས་མ་ཞེས་བོས་པ་སྟེ། ཁྱོད་ཀྱི་གདོང་པ་འདིས་
རང་ཉིད་དམར་བར་མ་ཟད་ཀྱི་སྐྱེ་བོ་འདོད་ཆགས་ཅན་ཁྱོད་ལ་བག་ཡོད་པར་འཇུག་པ་འདི་ཡང་
ཆགས་པས་ཅི་ཡང་དམར་བའི་རང་བཞིན་ནམ་འདོད་ཆགས་པས་བྱུང་པའི་རྣམ་འགྱུར་ཅན་དུ་བྱས་
སོ། །དེ་འདྲ་འདི་ནི་མི་གཅིག་པུ་དཔེའི་ངོ་བོར་བཀོད་པས་ན་ཡན་ལག་གཅིག་གི་གཟུགས་ཅན་ཞེས་
བྱ་བའོ། །དེ་ལྟར་རྣམ་པ་འདིས་ཡན་ལག་གི་ངོ་བོ་ཅན་འདིར་གཉིས་དང་གསུམ་དང་བཞི་ལ་སོགས་
པ་ཇི་ལྟར་སྲིད་པའི་ཡན་ལག་རྣམས་ཀྱང་ཇི་ལྟར་རིགས་པར་དོན་གཞན་གྱི་ངོ་བོར་བཀོད་དེ་སྙན་
ངག་མཁན་རྣམས་ཀྱིས་རྟོག་ཅིང་སྦྱོར་བར་བྱེད་།
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བརྒྱད་པ་དང་དགུ་པ་ནི་དཔེའི་བོར་བཀོད་པའི་ཡན་ལག་རྣམས་ལྡན་ཞིང་འགྲོགས་པ་
དང་མི་ལྡན་པ་མི་འགྲོག་པ་གཉིས་ཀྱིས་ཐ་དད་དུ་འབྱེད་ཅིང་རྣམ་པར་འཇོག་པར་བྱེད་དོ། །དེ་དག་
ལས་དང་པོའི་དཔེར་བརྗོད་ནི་འཛུམ་པ་ནི་རོལ་པས་ཆུང་ངུ་རྒོད་། །དེ་ལྟ་བུ་འདི་ནི་ཡན་ལག་དག་
གང་དུ་བཀོད་པའི་མེ་ཏོག་དང་བུང་བ་དག་འགྲོགས་པས་ན་ལྡན་ཞིང་འབྲེལ་པའི་ངོ་བོ་ཅན་ནོ། །ཕྱི་
མའི་དཔེར་བརྗོད་ནི་གདོང་བ་འདི་ཞེས་པ་སྟེ འཛུམ་པ་ལ་ཆུའི་ཆོས་གཤེར་བ་བཀོད་པ་དང་མིག་
ལ་སྣུན་པ་བཀོད་པ་ནི་ཏིང་ངེ་འཛིན་གྱི་ཡོན་ཏན་མིན་པར་མངོན་། །དེ་ལྟ་བུ་འདི་ནི་ཡན་ལག་དག་
གང་དང་གང་དུ་བཀོད་པའི་ཟླ་འོད་དང་ཨུཏྤལ་དག་ཟླ་འོད་ཀྱིས་ཨུཏྤལ་ཟླུམ་པར་བྱེད་པས་ན་ལྷན་
ཅིག་མི་ལྡན་པས་ལྡན་མིན་ཞེས་བྱ་བའི་ངོ་བོ་ཅན་ནོ། །དེ་ལྟར་འདི་གཉིས་འགྲེལ་པ་དག་དུ་ཡན་
ལག་གི་གཟུགས་ཅན་ཁོ་ནའི་དབང་དུ་བྱས་ཏེ་བཤད་ཅིང་། དེ་ལྟར་རྩ་བ་ལ་ཡང་གསལ་ལོ །སྤྱིར་
དཔེའི་ཡན་ལག་ཅན་དང་ཡན་ལག་མི་ལྡན་པ་ཡང་ཡོད་པར་གསལ་ལོ་སྟེ།སློབ་དཔོན་ཟླ་བ་གྲགས་
པས་དབུ་མ་བཞི་བརྒྱ་པའི་འགྲེལ་པའི་རབ་ཏུ་བྱེད་པ་བཅུ་གསུམ་པར། ཐུབ་དབང་ཟླ་བའི་དམ་
པའི་ཆོས་ཀྱི་ཉི་མའི་འོད་ཟེར་གྱིས། །ཞེས་གསུངས་པ་ཡང་ལྡན་མིན་གྱི་ངོ་བོ་ཅན་ཡིན་གསལ་ལོ།།
བཅུ་པ་ནི་ཡན་ལག་ཅན་དང་ཡན་ལག་རྣམས། །ཞེས་པ་ལ། ཡན་ལག་ཅན་གཟུགས་སུ་
བྱས་ཤིང་ཡན་ལག་རྣམས་འགའ་ཞིག་གཟུགས་སུ་བྱས་ལ་ཡན་ལག་འགའ་ཞིག་མ་བྱས་པ་ལ་རྟེན་
པས་མི་མཉམ་པ་ཞེས་བྱ་བའི་ངོ་བོ་ཅན་ཡིན་ཏེ།དཔེར་ན་མྱོས་པས་ཞེས་སོགས་ལྟ་བུ་སྟེ།ཡིད་སྲུབ་
ནི་འདོད་པའོ། །འཇིག་རྟེན་གསུམ་ནི་ས་འོག་དང་ས་སྟེང་དང་ས་བླའོ། །འདིར་ཡན་ལག་ཅན་གདོང་
པ་ཟླ་བར་བཀོད་ཅིང་། ཡན་ལག་སྨིན་མ་འཁྲི་ཤིང་དུ་བཀོད་ལ་ཡན་ལག་མཁུར་ཚོས་མ་བཀོད་པའོ་
ཞེས་མཚན་ཉིད་དང་སྦྱར་རོ།།
བཅུ་གཅིག་པ་ནི་འཕྲོག་བྱེད་ཁྱབ་འཇུག་གི་རྐང་པ་དགའ་སྟོན་ལ་བཙུགས་པའི་རྒྱལ་
མཚན་དུ་བཀོད་པ་སྟེ།དེ་ལ་རྒྱལ་མཚན་ནི་བ་དན་ལ་ནོར་བུ་དང་སེང་གེ་དང་ཆུ་སྲིན་ལ་སོགས་པས་
མཚོན་པའོ། །དེ་ལ་དར་དང་རས་བཟང་པོ་བཏགས་པ་དང་འདྲ་བར་རྒྱལ་བོའི་དྲང་སྲོང་ཛ་ཧཱུ་ཡིས་
འཐུངས་པ་རྒྱལ་པོ་སྐལ་ལྡན་ཤིང་རྟས་མགུ་བར་བྱས་པ་སྐྱུགས་པས་ན་བུ་མོར་གྲགས་པ་ཆུ་བོ་
54

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གངྒཱའི་ཆུ་གོས་དང་འདྲ་བ་དེ་རྐང་པའི་རྩེ་མོ་སོར་མོའི་ཆ་ལ་བ་དན་གྱི་ཚུལ་དུ་བཏགས་པ་སྟེ། ཚངས་
པས་ལྷ་ཁྱབ་འཇུག་ལ་མཆོད་ཡོན་དུ་བྱིན་ནོ་ཞེས་གྲེགས་སོ། །ཡང་དེ་འཇིག་པ་མེད་པ་དང་དགའ་
བའི་དུས་སུ་འཇུག་པ་ལྟར་རྐང་པ་དེ་ཁྱབ་འཇུག་གིས་བཅོམ་པའི་ལྷ་མིན་གྱིས་འཇིག་པ་དོགས་པ་
མེད་པའི་ལྷ་རྣམས་ཀྱི་དགའ་བའི་དགའ་སྟོན་ལ་བཙུགས་པའོ། །དེས་རྒྱལ་བར་ཏེ་མི་མཐུན་ཕྱོགས་
ཟིལ་གྱིས་གནོན་པར་གྱུར་ཅིག་པའོ། །དེས་བཤད་པ་ནི་སྦྱོར་བ་གང་ཞིག་ཏོག་སྟེ་རྒྱལ་མཚན་གྱི་
ཁྱད་པར་བ་དན་བཏགས་པ་དང་དགའ་སྟོན་ལ་བཙུགས་པ་ཚོགས་པའམ་ལྡན་པ་ཡི་གཟུགས་སམ་
ངོ་བོ་དེ་མ་ཐག་བཤད་པ་འདི་འདྲ་བ་དེ་རྐང་པ་རྒྱལ་མཚན་ཞེས་ཁྱབ་འཇུག་གི་རྐང་པ་ལ་བཀོད་པ་
འདི་ནི་ཁྱད་པར་བཅས་པ་ཞེས་བྱ་བའི་གཟུགས་ཅན་ནོ །ཛ་ཧཱུའི་བུ་མོར་འཇོག་པའི་གཏམ་རྒྱུད་ནི་
ཁྱད་པར་དུ་འཕགས་པའི་བསྟོད་པའི་འགྲེལ་པར་བལྟ་བར་བྱའོ།
བཅུ་གཉིས་པ་ནི་པད་མ་ཞིག་སྟེ། བདག་གི་སྲོག་འཕྲོག་པའི་ཆེད་དུ་འབད་པ་འདི་ཅི་ཡིན
ཞེས་པ་དཔེར་བརྗོད་དོ །དེས་བཤད་པ་ནི་ཚིག་གི་སྦྱོར་བ་འདིར་ཟླ་བའི་བྱ་བ་པད་མ་ཟུམ་པར་
བྱེད་པ་དང་ནམ་ཀ་ལ་འགྲོ་བ་བྱ་བ་མིན་པ་དང་གཞན་མཚོན་ཆ་ལ་སོགས་པའི་བྱ་བ་གདོང་པ་ཟླ
བའི་བྱ་བར་བསྟན་པའི་ཕྱིར་འགལ་བའི་གཟུགས་ཅན་ཞེས་བྱའོ །བཅུ་གསུམ་པ་ནི་བརྗོད་པར་
འདོད་སྐྱེས་བུ་ཁྱོད་ནི་ཟབ་པའི་རྒྱུས་རྒྱ་མཚོ་ཉིད་དེ།བརླིང་བའམ་ལྕི་བ་ཉིད་ཀྱི་ཡོན་ཏན་གྱི་རྒྱུས་རི་
བོ་ཡིན་ལ ཡིད་ཀྱི་གང་འདོད་པ་གཏེར་བའི་རྒྱུའི་ཕྱིར་དཔག་བསམ་གྱི་ལྗོན་ཤིང་ཡིན་ནོ།།དེས་
བཤད་པ་ནི་ཚིག་ཟུར་འདིར་ཟབ་པ་དང་སོགས་པས་བརླིང་བ་དང་འདོད་པ་སྟེར་བའི་རྒྱུ་རྣམས་ཀྱིས་
རིམ་པས་རྒྱ་མཚོ་དང་རི་བོ་དང་དཔག་བསམ་གྱི་ཤིང་དུའང་སྐྱེས་བུ་དེ་བྱེད་པས་ན་དེ་མ་ཐག་དུ་
བཤད་པ་འདི་ནི་རྒྱུའི་གཟུགས་ཅན་ཞེས་བྱ་བའོ།།བཅུ་བཞི་པ་ནི་ཀྱེ་གྲོགས་མོ་ཞེས་བོད་པ་སྟེ།པདྨ་
་ངང་པའི་རྒྱལ་པོ་བྱ་བའི་ཁྱད་པར་དང༌། གདོང་པ་ནི་རཱ་ཛ་ཧཾ་ས་ཞེས་པ་མིའི་བདག་པོ་མཆོག་གིས་
ཉེ་བར་སྤྱད་པར་འོས་ཞེས་པ་སྒྲ་སྦྱར་བའོ །པདྨ་དང་གདོང་པ་གཉི་གའང་དྲི་ཞིམ་པོ་དང་ལྡན་པས་
ཐུང་བ་རྣམས་ཀྱིས་དོན་དུ་གཉེར་བར་འདོད་པར་བྱ་བར་འོས་སོ་ཞེས་པ་དོན་སྦྱར་བ་སྟེ།དེ་ལྟ་བུ་
འདི་ནི་སྦྱར་བའི་རྒྱན་དང་གཟུགས་ཅན་གྱི་རྒྱན་གཉིས་ཀ་ངག་གཅིག་ལ་ཡོད་པས་སྦྱར་བའི་
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཟུགས་ཅན་ཞེས་བྱ་བའོ།།
བཅོ་ལྔ་པ་དང་བཅུ་དྲུག་པ་ལ་མཚན་ཉིད་དང་མིང་བསྟན་པ་ནི་གཙོ་བོ་ཟླ་བ་དངོས་ལྟ་བུ་
དང་ཕལ་པ་བཏགས་པ་བ་གདོང་པ་ཟླ་བ་ལྟ་བུ་ལ་ཆོས་མཐུན་པ་མཐོང་བས་དཔེའི་ངོ་བོ་ཅན་དང་།
དེ་གཉིས་ལ་ཆོས་མི་མཐུན་པ་མཐོང་བས་ལྡོག་པ་ཅན་གྱི་གཟུགས་ཅན་ཞེས་བྱ་བ་རྣམ་པ་གཉིས་
འདོད་དེ། དཔེར་བརྗོད་ན་སྔ་མ་ནི་མྱོས་པའི་ཞེས་ཏེ། ཤར་ཀའི་ནི་ཤར་མ་ཐག་པའི་དམར་བ་དང་
འབྲེལ་བའོ། །འགྲན་པའམ་མི་མཐུན་སྒྲོག་པ་ནི་མཚུངས་པ་གསལ་བྱེད་ཀྱི་སྒྲའོ །འདིར་ཕལ་པ་
དང་གཙོ་བོའི་ཟླ་བ་དག་གི་ཆོས་མཐུན་པ་དམར་བ་བསྟན་པའོ། །ཕྱི་མ་ནི་ལྷ་རྣམས་ཀྱི་གཙོ་བོའི་ཟླ
བ་བདུད་རྩིའི་རང་བཞིན་དང་བདག་གིས་ཕལ་པའི་ཟླ་བ་གདོང་པ་འཐུངས་། ཟླ་བ་དངོས་འདི་ནི་
ནག་ཕྱོགས་ལ་གང་བ་མ་ཡིན་ཡང༌།གདོང་པའི་ཟླ་བ་འདི་ནི་ཞེས་ཏེ།འདིར་དངོས་དང་བཏགས་པ་
བའི་ཟླ་བ་གཉིས་ལ་ཆོས་མི་མཐུན་པ་རེས་འགའ་མ་གང་བ་དང་རྒྱུན་དུ་གང་བ་དག་བསྟན་པའོ། །
བཅུ་བདུན་པ་ནི་ཀྱེ་མཛེས་མ་ཞེས་ཏེ། གཞན་གདུང་བ་རང་ཉིད་གདུང་བར་བྱེད་པར་
བསྟན་པའོ། །དཔེར་ན་ཟླ་བ་མཐའ་གཅིག་དུ་བསིལ་བ་ཡིན་པ་ལ་འདི་དེ་ལས་བཟློག་པས་ན་ཟླ་བ་
ཉིད་མི་སླུ་བ་ཡང་དག་པ་མིན་ཞེས་པ་ཟླ་བ་ཉིད་འགོག་པའི་ཕྱིར་འགོག་པའི་གཟུགས་ཅན་ཏེ།
འགོག་རྒྱན་དང་ལྷན་ཅིག་པའོ། །བཅོ་བརྒྱད་པ་ནི་ཀྱེ་གཏུམ་མོ་ཁྱོད་ཀྱི་གདོང་པ་མཐའ་གཅིག་ཏུ་
དགའ་བར་བྱེད་པའི་ཟླ་བས་ཀྱང་བརྩེ་བ་མེད་པ་ཆེས་ཤིན་ཏུ་བར་བདག་སྲེག་པ་མི་རིགས་མོད།
བདག་གི་སྐལ་པ་ཉིད་ཀྱི་སྐྱོན་ཡིན་གྱི་ཟླ་བ་ཉིད་ཀྱི་སྐྱོན་མ་ཡིན་ཞེས་པ་མཉམ་འཇོག་གི་གཟུགས་
ཅན་ཞེས་བྱ་བའོ །བཅུ་དགུ་པ་ནི་ཀྱེ་མཛེས་མ་ཁྱོད་ཀྱི་གདོང་པ་མཛེས་པ་ལ་སོགས་པས་འདམ་
སྐྱེས་པདྨ་ཡིན་ཞིང་དེ་ཉིད་ཀྱང་ར་སྟེ་གར་གྱི་ས་གཞི་ཡིན་ལ།དེར་སྨིན་མ་ཉིད་འཁྲི་ཤིང་དང་དེ་
ཉིད་ཀྱང་གཡོ་བ་ལ་སོགས་པས་གར་མཁན་མ་ཡིན་ཞིང་། དེ་རོལ་སྒེག་གཙོ་བོར་གྱུར་པས་གར་
བྱེད་དོ་ཞེས་པ་ནི་སྨིན་མ་འཁྲི་ཤིང་དུ་བྱས་པ་སླར་ཡང་གར་མཁན་དུ་བྱས་པའི་ཕྱིར་དང་། གདོང་པ་
པདྨར་བྱས་པ་སླར་ཡང་གར་སར་བྱས་པས་ན་གཟུགས་ཅན་གྱི་གཟུགས་ཅན་ཞེས་བྱ་བ་ཡིད་དུ་འོང་
བ་དགའ་བར་བྱ་བའོ། །ཉི་པ་ནི་མངོན་དུ་གྱུར་པའི་གདོང་པ་འདི་ཁྱོད་ཀྱི་གདོང་པ་མིན་གྱི་འདི་
56

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
པདྨ་ཡིན་ཞིང༌།ཨུཏྤལའི་རྣམ་པ་ཅན་འདི་དག་ཁྱོད་ཀྱི་མིག་མིན་གྱི་བུང་བ་ཡིན་ལ།འདི་རྣམས་ཁྱོད་
ཀྱི་སོའི་འོད་མིན་གྱི་གེ་སར་ཡིན་། །དེ་བཞིན་དུ༼འཕགས་པ་འཇིག་རྟེན་དབང་ཕྱུག་གི་བསྟོད་པ་བརྒྱ་པར༽། རལ་
ཚོགས་མ་ལགས་མ་ལུས་སྐྱེ་བོའི་ཡིད་ནི་འཆིང་པར་བགྱིད་པ་ཞགས་པའི་ཕུང་པོ་ལགས །ཞེས་
གསུངས་པའང་འདི་ཡིན་ནོ། །གཞུང་འདིའི་དཔེར་བརྗོད་དེས་བཤད་པ་ནི་གདོང་པ་དང་མིག་དང་
སོའི་འོད་ཉིད་བཟློག་ཅིང་བསྙོན་དོར་བཏབ་། པདྨ་དང་བུང་བ་དང་གེ་སར་དུ་རིམ་པ་ལྟར་བྱས་
པས་མཛེས་པ་ལ་སོགས་པའི་ཡོན་ཏན་ཕུལ་བྱུང་གསལ་བར་བྱེད་པ་འདི་ནི་དངོས་པོའི་དེ་ཁོ་ན་ཉིད་
ལ་བསྙོན་དོར་འདེབས་པའི་གཟུགས་ཅན་ཞེས་བྱ་བའོ །གསུམ་དཔེ་རྒྱན་དང་ཐུན་མོང་གི་དོན་བསྡུ་
བ་ནི་གཟུགས་ཅན་གྱི་རྒྱན་དང་དཔེའི་རྒྱན་དག་གི་རྣམ་རྟོག་དབྱེ་བའི་སྤྲོས་པ་རྣམ་རྟོག་པ་ཙམ་གྱིས་
འཇུག་པས་མཐར་ཐུག་པ་ཡོད་པ་མ་ཡིན་པ་དེའི་ཕྱིར་འདིར་རྣམ་རྟོག་ཐམས་ཅད་ལ་ཁྱབ་པའི་སྤྱིའི་
མཚན་ཉིད་དང་ལྡན་པའི་ཕྱོགས་ཙམ་སྟེ་ཁྱད་པར་གྱི་ངོ་བོ་ཅུང་ཟད་བསྟན་པས བློ་དང་ལྡན་པ་
རྣམས་ཀྱིས་འདིར་མ་བརྗོད་པ་གཞན་ཡང་རྗེས་སུ་དཔག་པས་རྟོགས་པར་བྱའོ།།
བཞི་པ་གསལ་བྱེད་ཀྱི་རྒྱན་ལ་གསུམ། མཚན་ཉིད་ཀྱིས་བསྟན། དཔེར་བརྗོད་ཀྱིས་
བཤད། འདིར་མ་བཤད་པ་སློབ་ཚུལ་ལོ། །དང་པོ་ནི་རིགས་ལ་སོགས་པ་བཞི་གང་རུང་བརྗོད་པར་
བྱེད་པའི་ཚིག་ངག་གི་ཕྱོགས་གཅིག་ན་སྟེ་དང་པོའམ་བར་རམ་ཐ་མར་གནས་པ་ཡིས་གལ་ཏེ་ངག་
ཀུན་ལ་ཕན་ཞིང་གསལ་བར་བྱེད་ན་དེ་འདྲ་དེ་ནི་གསལ་བྱེད་ཀྱི་རྒྱན་དུ་མཁས་པ་རྣམས་ཀྱིས་
བརྗོད་། །
གཉིས་པ་ནི་དེ་དཔེར་བརྗོད་ན་དྲུག་སྟེ།རྗོད་བྱེད་བཞིས་དང་པོའི་གསལ་བྱེད།བར་དང་
མཐའི་གསལ་བྱེད། འགལ་དོན་གྱི་གསལ་བྱེད།དོན་གཅིག་གི་གསལ་བྱེད། སྦྱར་བའི་གསལ་
བྱེད་དོ། །དང་པོ་ལ་བཞི་ལས་དང་པོ་ལྷོ་ཕྱོགས་མ་ལ་ཡའི་རླུང་གིས་ཞེས་ཏེ།ནུ་མའི་ཁུར་གྱིས་དུད་
པའི་ལུས་ཅན་ནི་གཞོན་ནུ་མ་ཁེངས་ལྡན་མའོ །ཁེངས་པ་ནི་མཛའ་བོ་ལ་རྗེས་སུ་མི་མཐུན་པར་
བྱེད་པའོ །དེ་འཇོམས་པར་ནུས་པ་ནི་རླུང་དེ་འདོད་པ་དང་རྗེས་སུ་མཐུན་པས་སོ། །འདི་ནི་རླུང་
རིགས་བརྗོད་པ་དང་པོ་ན་ཡོད་པས་གསལ་བར་བྱེད་པས་སོ།
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གཉིས་པ་ནི་རྒྱུའོ་ཞེས་པ་བྱ་བ་བརྗོད་པ་དང་པོ་ན་ཡོད་པའོ །ཆུ་གཏེར་བཞི་ནི་རྒྱ་མཚོ་
བཞི་སྟེ། སོ་ཅན་ནི་གླང་པོའོ། །དེ་ཡང་འཆི་མེད་མཛོད་དུ། ས་སྲུང་བུ་དང་པདྨ་དཀར། །གཡོན་
འབྲེལ་མིག་སྨན་པ་ལ་དགའ། །མེ་ཏོག་སོ་ཅན་ས་ཀུན་པ། །ཆ་མཛེས་ཕྱོགས་ཀྱི་གླང་པོ་བརྒྱད། །
ཅེས་བཤད་དོ།།ཁོར་ཡུག་གི་རི་ནི་འཇིག་རྟེན་ཁམས་ཀྱི་ལྕགས་རི་སྟེ།དེའི་ནང་ས་སྟེང་ཀུན་ཏུ་རྒྱལ་
པོ་ཁྱོད་ཀྱི་ཡོན་ཏན་གཏོང་བ་དང་དཔའ་ལ་སོགས་པ་ཀུན་ད་དང་འདྲ་བའི་འོ་རྣམས་རྒྱུ་སྟེ། གྲགས་
པ་དེར་གནས་པ་རྣམས་ལ་རྣ་བའི་ལམ་གྱི་འཇུག་གོ་ཞེས་པའི་དོན་། །འདིར་རྒྱུའོ་ཞེས་པ་བྱ་བ་
བརྗོད་པའི་ཚིག་དང་པོ་ན་ཡོད་པས་ངག་དེ་རངས་པོ་གསལ་བར་བྱེད་དོ །གསུམ་པ་ནི་སྔོ་བསངས་
ཞེས་ཏེ། ཤིན་ཏུ་གཞོན་པ་ནི་ཤིན་ཏུ་འཇམ་པར་ཡང་བསྒྱུར་དུ་རུང་། །འདི་ནི་སྔོན་སངས་ཞེས་པ་
གཟུགས་ཀྱི་ཡོན་ཏན་བརྗོད་པ་དང་པོ་ན་ཡོད་པས་ངག་རངས་པོ་གསལ་བར་བྱེད་། །བཞི་པ་ནི་
ཁྱབ་འཇུག་ཅེས་ཏེ། རྣམ་གནོན་ལ་གནས་པ་ནི་སྟོབས་ལྡན་འཆིང་བར་གོ་བགོས་པའོ། །དཱ་ནུའི་བུ
ནི་ལྷ་མ་ཡིན་རྣམས་སོ། །འདི་ཁྱབ་འཇུག་གིས་ལྷ་མ་ཡིན་ཡང་བཅོམ་པར་འཆད་དེ་གཏམ་དུ་བྱས་
པ་སྟེ།ཁྱབ་འཇུག་ཅེས་པ་རྫས་བརྗོད་པའི་ཚིག་དང་པོ་ན་ཡོད་པས་ངག་ཀུན་གསལ་བར་བྱེད་པའོ །
གཉིས་པ་ལ་གསུམ་སྟེ། བཤད་པར་དམ་བཅའ། རིགས་དང་བྱ་བ་བརྗོད་པས་བར་གྱི་
གསལ་བྱེད།རིགས་དང་བྱ་བ་བརྗོད་པས་མཐའི་གསལ་བྱེད་དོ། །དང་པོ་ནི། དང་པོའི་དེ་བཞིན་དུ་
སྟེ་རྣམ་པ་འདིས་ངག་བར་མཐའ་ན་ཡོད་པའི་འང་རིགས་བརྗོད་པ་ལ་སོགས་པ་བཞི་བཞི་ཡིན་
ཞིང༌།དེ་དག་ཀུན་བརྗོད་པར་མི་ནུས་པས་འགའ་ཞིག་བདག་གིས་བསྟན་ཅིང་དཔེར་བརྗོད་པར
བྱའོ། །གཉིས་པ་ནི་དཔེར་བརྗོད་འདི་ལྟར་སྟེ།ནི་ཙུ་ལ་ནི་ཤིང་གི་བྱེ་བྲག་ཡིན་ལ།དེའི་ཕང་པ་ནི་ལོ་
མ་རྒྱས་པའམ་ཡལ་གའོ །མཇུག་སྒྲོ་ཅན་ནི་རྨ་བྱའོ། །དགའ་བས་རྒྱས་པ་ནི་སྤྲིན་གྱི་དགའ་སྟོན་
ལས་སྐྱེས་པའོ །ཆུ་འཛིན་ནི་སྤྲིན་ནོ། །འདི་མཇུག་སྒྲོ་ཅན་ཞེས་པ་རིགས་བརྗོད་པའི་ཚིག་ངག་གི་
བར་ན་ཡོད་པས་ངག་ཧྲིལ་གསལ་བར་བྱེད་། །དེའི་ཕྱིར་མ་ནི་ཏྲིའི་བཞོན་པ་རླུང་དལ་བུ་ཡང་
གནོད་པའི་ཡིན་པའི་ཕྱིར་འགྱུར་བྱེད་རྒྱ་ཚ་ལ་སོགས་པར་འགྱུར་ཏེ། ཟླ་བའང་སྲེག་པར་བྱེད་
པའི་ཕྱིར་མེ་རུ་འགྱུར་ཞིང་། ཙན་དན་གྱི་བྱུག་པའང་སྡུག་བསྔལ་བསྐྱེད་པར་བྱེད་པའི་ཕྱིར་མཚོན་ཆ་
58

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
རུ་འགྱུར་ཏེ། དེ་རྣམས་ཀྱང་རང་ཡུལ་ལས་གཞན་ཐག་རིང་པོར་འཁྱམས་པ་རྣམས་ལའོ །འདི་ནི་
འགྱུར་ཞེས་པ་བྱ་བ་བརྗོད་པའི་ཚིག་བར་ན་ཡོད་པས་ངག་ཐམས་ཅད་གསལ་བར་བྱེད་དེ།འཁྱམས་
པ་ལ་ཞེས་པ་རིགས་ཀྱི་མཐའི་གསལ་བྱེད་ཀྱང་ཡིན་མོད་སྐབས་དོན་མ་ཡིན་ནོ། །ཡོན་ཏན་དང་
རྫས་ཀྱི་བར་གྱི་གསལ་བྱེད་དཔེར་མ་བརྗོད་དེ།དེ་ཉིད་ཀྱི་ཕྱིར་འགའ་ཞིག་ཅེས་སྔར་སྨོས་སོ། །
གསུམ་པ་ལ་གཉིས་ལས་སྔ་མ་ནི་མེ་ཏོག་གཞུ་ཅན་གྱི་དཔུང་ཞེས་པ་རིགས་བརྗོད་པའི་
ཚིག་མཐའ་ན་ཡོད་པས་ངག་རངས་པོ་གསལ་བར་བྱེད་པ་སྟེ། སྤྲིན་ལས་བབ་པའི་ཆར་ཆུའི་ཐིགས་
པ་དང་ཁང་པ་ན་ཡོད་པའི་རྨ་བྱའི་ཁྱུ་དང་གློག་འཁྱུག་པ་ཡང་མེ་ཏོག་གཞུ་ཅན་འདོད་ལྷའི་དཔུང་སྟེ
དབྱར་གྱི་དུས་སུ་འདི་རྣམས་ཡོད་པས་སྐྱེ་བོ་རྣམས་ལ་འདོད་པ་སྐྱེ་བས་འཇོམས་པའི་ཕྱིར་།ཕྱི་
མ་ནི་མཛེས་མ་ཁྱོད་ཀྱིས་གང་གི་ཚེ་རྣ་རྒྱན་ཨཏྤལ་རྣ་བ་ལ་བྱས་པ་དེའི་ཚེ་འདོད་པའི་ལྷས་མདའ་
ནི་མདའ་སྟན་གཞུ་ལ་བྱས་ཏེ། ཁོ་བོ་ལ་བསྣུན་པར་གྱུར་ཏོ་ཞེས་པའི་དོན་། །དེས་ན་ངས་ཀྱང་
ཆགས་པའི་ཤུགས་ཀྱིས་བརྒྱལ་བས་སེམས་འཆི་བ་ལ་བྱས་ཏེ། ཀྱང་ནི་སྔ་མ་དག་ཏུ་མ་ཟད་པའོ། །
གཉམ་དུ་ནི་ཅིག་ཅར་དུའོ། །འདིར་བྱས་ཞེས་པ་བྱ་བ་བརྗོད་པའི་ཚིག་མཐའ་ན་ཡོད་པས་ངག་དེ་
རངས་པོ་གསལ་བར་བྱེད་པའོ །གསུམ་ནི་དཀར་ཕྱོགས་ནི་ཡར་སྟེ་དེས་འོད་དཀར་ཅན་ཟླ་བའི་
དཀྱིལ་འཁོར་འཕེལ་བར་བྱེད་ཅིང༌། ཟླ་བ་དེ་ཡིས་མདའ་ལྔ་པ་འདོད་པ་འཕེལ་བྱེད་ཅེས་ཡར་སྙེག་
གོ། །མདའ་ལྔ་ནི་སློབ་དཔོན་དཔལ་འཛིན་གྱིས་གཤིན་རྗེ་གཤེད་ནག་པོའི་རྒྱུད་ཀྱི་འགྲེལ་པར།
མྱོས་བྱེད་དང་རྨོངས་བྱེད་དང་འདར་བྱེད་དང་ལྟུང་བྱེད་དང་བརྒྱལ་བྱེད་རྣམས་ཡིན་པར་བཤད་དོ །
ཨ་མ་ར་ཀོ་ཥའི་འབྲེལ་པ་ཀ་མ་དྷེ་ནུར་ནི་དགའ་བྱེད་དང་སྲེད་བྱེད་དང་རྨོངས་བྱེད་དང་སྐེམ་བྱེད་
འཆི་བྱེད་ལ་བཤད་། །འདོད་ལྷ་དེས་ཀྱང་ལང་ཅན་གྱི་ཆགས་པ་འཕེལ་བར་བྱེད་ལ། དེས་ཀྱང་
ན་ཆུང་རྣམས་ཀྱི་དགའ་བའི་དགའ་སྟོན་འཁྲིག་པའི་དཔལ་རྣམ་པར་འབྱོར་པའི་ངོ་བོ་འཕེལ་བར་
བྱེད་།ཞེས་པ་རྣམ་པ་འདི་ལྟ་བུ་ནི་རྐང་པ་དང་པོའི་མཇུག་ན་ཡོད་པའི་འཕེལ་བྱེད་ཅེས་བྱ་བ་
བརྗོད་པའི་ཚིག་གིས་ངག་ཐམས་ཅད་གསལ་བར་བྱེད་པའི་ཕྱིར་དང་པོའི་གསལ་བྱེད་ཡིན་ནའང༌།
བཤད་མ་ཐག་པའི་ཚུལ་གྱིས་སྔ་མ་དང་སྔ་མ་དཀར་ཕྱོགས་ལ་སོགས་པ་ལ་ཟླ་བ་ལ་སོགས་པ་ཕྱི་མ་
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཕྱི་མ་ལྟོས་པའི་ངག་བཞིའི་ཕྲེང་བ་ཆགས་པས་ན་ཆུང་གི་དགའ་བའི་དགའ་སྟོན་འཕེལ་བར་བྱེད་
ཅེས་པའི་བར་དུ་རབ་ཏུ་སྦྱར་བའམ་རབ་ཏུ་ལྡན་པའི་ཕྱིར་ཁྱད་པར་དེ་ལ་ལྟོས་ནས་དེ་ནི་ཕྲེང་བའི་
གསལ་བྱེད་ཅེས་བྱ་བ་ཡིན་། །
བཞི་པ་ནི་རླུང་དང་བཅས་པའི་ཆར་འབབ་པའི་སྤྲིན་གྱིས་ལུས་མེད་འདོད་པའི་ཨ་ཝ་ལེ་
པ་ངེས་པར་ཞེན་པའམ་དྲེགས་པ་འཕེལ་བར་བྱེད་ཅིང་། སྤྲིན་དེས་ལུས་ཀྱི་རྡུལ་གྱི་ཨ་བ་ལེ་བ་ཞེན་
པ་སེལ་བར་བྱེད་དོ། །དེས་བཤད་པ་ནི་ངག་འདིར་ནི་བྱེད་པ་པོར་གྱུར་པ་སྤྲིན་གྱི་ཚིག་དང་ལས་སུ་
གྱུར་པ་ཨ་བི་ལོ་པའི་ཚིག་གིས་བྱ་བ་འགལ་བ་འཕེལ་བ་དང་སེལ་བ་དག་སྦྱོར་བ་དེ་ནི་འགལ་དོན་
གྱི་གསལ་བྱེད་ཅེས་བྱ་བ་སྟེ དེ་ལ་གསལ་བར་བྱེད་མཁན་ནི་སྤྲིན་དང་ཨ་ཝ་ལེ་པའོ །ལྔ་པ་ནི་
ཕྱོགས་ནི་ཤར་ལ་སོགས་པ་སྟེ་རྣམས་ཀྱི་གོ་སྐབས་ནི་ཡངས་པ་ཉིད་དེ་འཕྲོག་པ་ནི་བཀག་པའོ །
བཟུང་བ་ནི་མི་སྣང་པར་བྱེད་པའོ། །བྲལ་བས་ཉེན་པ་བདག་གི་སྲོག་རྣམས་ལེན་པ་ནི་སྤྲིན་མཐོང་
བས་ཆགས་པས་ཉེན་ནས་འཆི་བར་བརྗོད་པ་སྟེ་ཕུལ་བྱུང་བརྗོད་པར་མངོན་ནོ། །དེ་བཤད་པ་ནི་
གང་གི་ཕྱིར་ངག་འདི་སྤྲིན་གྱི་ཕྲེང་བ་བྱེད་པ་པོར་གྱུར་པའི་བྱ་བ་གསལ་བྱར་གྱུར་པའི་གཅིག་པོ་ཉིད་
གསལ་བར་བྱེད་པ་ལ་སྒྲ་དུ་མ་ཕྲོགས་སོ་འཛིན་ཏོ་ལེན་ནོ་ཞེས་པ་བྱ་བའི་ཚིག་ཉེ་བར་བསླངས་པས་
ན་དོན་གཅིག་སྤྲིན་གྱི་བྱ་བ་གསལ་བར་བྱེད་པ་དེའི་ཕྱིར་དོན་གཅིག་གི་གསལ་བྱེད་ཅེས་བྱ་བའོ །
དྲུག་པ་ནི་སྤྲིན་དང་གླང་པོ་གཉིས་ལ་སྦྱར་པ་སྟེ། སྤྲིན་ནི་དྲིའི་བཞོན་པ་རླུང་ཡིད་དུ་འོང་བ་དང་ལྡན་
ཏེ། གླང་ནི་ཆང་གི་རང་བཞིན་གྱི་དྲི་ཐོབ་པའམ་སྤྲོ་བར་བྱེད་པ་ཡིད་འཕྲོག་པ་ཡིན་ནོ། །ཞེས་སྒྲར་
སྦྱར་བ་སྟེ། བ་ཧའི་སྒྲ་བཞོན་པ་དང་ཐོབ་བྱེད་གཉི་ག་ལ་འཇུག་པས་སོ། །སྤྲིན་དང་གླང་པོ་གཉིས་
ཀའང་དཔངས་མཐོ་ཞིང་ཁ་དོག་སྔོ་བསངས་ཤིང་ཏ་མ་ལའི་འོད་དང་དྲ་བ་ཅན་དོན་སྦྱར་པའོ། །དེ་
ལྟར་འདྲ་བ་ལས་མཁའ་ལ་རྒྱུ་བ་དང་པ་ལ་རྒྱུ་བའི་ཁྱད་པར་ཡོད་དོ། །སྦྱོར་བ་དེ་བཤད་པ་ནི་སྦྱོར་བ་
འདིར་ནི། དྲི་ཡི་འབབ་བྱེད་ཡིད་འོང་མཐོ་བ་ལ་སོགས་པའི་ཆོས་རྣམས་ཐ་དད་མིན་ཞིང་མཚུངས་
པའི་སྤྲིན་དང་གླང་པོ་རྣམས་ཀྱང་གསལ་བྱེད་དུ་འགྱུར་པ་བའི་ལས་གཅིག་ཉིད་ཀྱིས་འབྲེལ་པ་སྟེ།
འདི་འདྲ་འདི་ནི་སྦྱར་བའི་རྒྱལ་དང་ལྡན་པའི་ཕྱིར་སྦྱར་པའི་དོན་གྱི་གསལ་བྱེད་ཅེས་བྱ་བའོ །
60

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གསུམ་པ་འདིར་མ་བཤད་པ་བསླབ་ཚུལ་ནི་བཤད་མ་ཐག་པའི་རྣམ་པ་འདི་ཉིད་ཅེས་པ་། རྣམ་
པར་རྟོག་པ་ནི་དབྱེ་བའོ །སྔ་མའི་རྗེས་སུ་འགྲོ་བའམ་རྗེས་སུ་རྟོགས་པས་ཏེ་སྔ་མས་དཔག་པ་ཞེས་
པ་ཐ་ཚིག་གོ། །མཁས་པ་ནི་སྙན་ངག་མཁན་ནོ། །འདི་ཡི་ཐད་དུ་འགྲེལ་པར་དཔེ་དང་རབ་རྟོག་དང་
འགོག་པའི་གསལ་བྱེད་གསུམ་དཔེར་བརྗོད་དོ།།
ལྔ་པ་བསྐོར་བའི་རྒྱན་ལ་གཉིས། མཚན་ཉིད་དབྱེ་བ་དང་བཅས་པ་དང་། སྦྱོར་བ་གསུམ་
དཔེར་བརྗོད་པའོ །དང་པོ་ནི་དོན་བརྗོད་བྱ་བསྐོར་ཏེ་ཡང་གསལ་བར་བྱས་པ་དང་ཚིག་སྒྲ་བསྐོར་
བ་སླར་ཡང་བརྗོད་པ་དང༌། དོན་དང་ཚིག་གཉི་ག་བསྐོར་བ་ཞེས་པ་འདི་ལྟ་བུའི་མཚན་ཉིད་ཅན་གྱི་
བསྐོར་བའི་རྒྱན་གྱི་ཁྱད་པར་གསུམ་སྔོན་གྱི་མཁས་པ་རྣམས་ཀྱིས་འདོད་། །དེ་ཡང་བཤད་མ་ཐག་
པའི་གསལ་བྱེད་ཀྱི་རྒྱན་གྱི་གནས་ཏེ་ཡུལ་ཁོ་ན་ལ་ཡིན་གྱི་གཞན་དུ་མ་ཡིན་ལ། དེས་ན་རྒྱན་འདི་
དག་དོན་གྱི་སྒོ་ནས་ཐ་མི་དད་པ་ཙམ་མོ། །འོ་ན་དོན་གསལ་བྱེད་ཀྱིས་རྟོགས་ན་འདིས་ཅི་བྱ་ཞེ་ན།
རྩོད་པ་དེ་ནི་གསལ་བྱེད་ལའང་མཚུངས་ལ མཁས་པ་རྣམས་ཀྱིས་སྦྱོར་བ་ཐ་དད་དུ་བྱས་པ་ཉིད་
ཚད་མ་ཡིན་པས་སྐྱོན་མེད་དོ། །ཁ་ཅིག་དོན་གཅིག་གསལ་བྱེད་གནས་སུ་ཞེས་འཆད་ཅིང་། ངག་གི་
དབང་ཕྱུག་ཀྱང་དེའི་རྗེས་སུ་འབྲངས་ལ།འོ་ན་གཉིས་ཀྱིས་ཅི་བྱ་ཞེ་ན། དེར་ནི་དོན་ཁོ་ན་བསྐོར་བ་
ཡིན་ཞིང་། །འདིར་ནི་ཚིག་དོན་གཉིས་ཀ་བསྐོར་བ་ཡིན་པས་འདི་དག་ཐ་དད་པ་ཉིད་ཡིན་ཞེས་
འཆད་དོ། །གཞན་ནི་དེ་ལྟ་ན་དོན་བསྐོར་བ་ཁོ་ན་གསལ་བྱེད་ཀྱི་ཡུལ་ལ་འགྱུར་གྱི་གཞན་གཉིས་མ་
ཡིན་པས་བསྟན་བཅོས་མཛད་པའི་གཞུང་དང་འགལ་ལོ་ཞེས་འཆད་དོ། །འདི་ནི་ཟློས་པའི་རྒྱན་
ཞེས་ཀྱང་བྱ་སྟེ ཚིག་དང་དོན་འདྲ་བ་བཟླས་ཏེ་བརྗོད་ཀྱང་ཆོས་ཅན་ཐ་དད་ལ་སྦྱར་བ་ལ་སོགས་པ་
རྒྱུ་མཚན་གྱིས་ཟློས་པའི་སྐྱོན་མེད་པའོ།།
གཉིས་པ་ནི་དེ་གསུམ་དཔེར་བརྗོད་ན་ཀ་དམ་པ་ཞེས་པ་ནི་ཤིང་སྡོང་པོའི་བྱེ་བྲག་ཡིན་
ཞིང་། ཀུན་ཊ་ཛ་ནི་དུག་མོ་ཉུང་གི་ཤིང་སྟེ་ཊ་ག་ནི་མེ་ཏོག་ཁ་འབུས་པའོ །ཀན་ད་ལྱ་དང་ཀ་ཀུ་བྷ་།
ཡང་ཤིང་སྡོང་པོའི་བྱེ་བྲག་། །འདི་ནི་དོན་བསྐོར་བ་སྟེ་རྣམ་པར་རྒྱས་པ་དང་རབ་ཏུ་གསལ་བ་དང་
རབ་ཏུ་དབྱེ་བ་དང་གྱེས་པ་རྣམས་ནི་རྒྱས་པའི་དོན་གཅིག་ཁོ་ན་རྣམ་གྲངས་དུ་མས་ཡང་ཡང་དུ་
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གསལ་བར་བྱེད་པའི་ཕྱིར་རོ །སྒྲ་བསྐོར་བ་ནི་སྤྲིན་གྱི་ཕྲེང་བ་དབྱར་བྱུང་པ་རྣམས་ཀྱིས་རྨ་བྱའི་
ཚོགས་རྣམས་འདོད་ལྡན་བྱེད་ཅེས་སྒྲ་བཟླས་པའི་རྣམ་པ་གསལ་བར་བྱ་བའི་ཆེད་དུ་བསྒྱུར་ཀྱང་
དོན་ནི་རྨ་བྱའི་ཚོགས་རྣམས་སྒྲ་སྒྲོག་བྱེད། ཅེས་པ་སྟེ་དགའ་བས་སོ །ཆུ་སྲིན་གྱི་རྒྱལ་མཚན་ཅན་ནི་
འདོད་པའི་ལྷ་སྟེ་བདུད་ཀྱི་རྒྱལ་པོ་དགའ་རབ་དབང་ཕྱུག་གོ། །དིང་ཞེས་པ་ནི་དབྱར་གྱི་དུས་སུའོ། །
ན་ཆུང་ནི་གཞོན་ནུ་མ་རྣམས་སོ། །འདིར་ཨུཏ་ཀཱ་ཎ་ཐ་ཡ་ཏིའི་སྒྲ་སྔ་མ་སྒྲ་སྒྲོག་པ་ལ་འཇུག་ཅིང་ཕྱི་མ་
འདོད་ཆགས་དང་ལྡན་པར་བྱེད་པ་ལ་འཇུག་པས་སྒྲ་བསྐོར་ཡང་དོན་མི་འདྲ་བ་བརྗོད་པར་བྱེད་པའོ །
གཉིས་ཀ་བསྐོར་བ་ནི་མི་མཐུན་ཕྱོགས་ཀུན་ལས་རྒྱལ་ནས་དེ་རིང་དེ་ལྟ་རྒྱལ་པོ་ཁྱོད་ཅེས་པའོ །
རྒྱལ་པོ་ཁྱོད་ཀྱི་དགྲའི་ཚོགས་ཁྱོད་ཀྱི་རལ་གྲིའི་སོའི་ལམ་གྱིས་མཐོ་རིས་ལྷའི་གནས་སུ་སོང་ཞེས་པ་
ཤི་བ་ལ་སྙན་པས་བརྗོད་པའོ །ཡང་ན་ཁྱད་པར་དུ་འཕགས་པའི་བསྟོད་པར། ཁྲོས་པས་གཡུལ་
ངོར་བསད་ན་ནི། །བདེ་འགྲོར་འགྲོ་ཞེས་རྒྱས་པ་ཟེར། །མགོན་པོ་ཁྱོད་ཀྱིས་གནས་སྐབས་དེའི། །
སེམས་ནི་ངན་འགྲོ་ཡིན་ཞེས་གསུངས། །ཞེས་པ་དང་མཐུན་པར་བྱས་པའོ །འདི་ནི་རྩེ་བར་བྱེད་
ཅེས་པ་ཚིག་དོན་གཉིས་ཀ་བསྐོར་བའོ། །
དྲུག་པ་འགོག་པའི་རྒྱན་ལ་གསུམ། མཚན་ཉིད་དང་དབྱེ་བས་བསྟན། དཔེ་སྦྱར་བཤད་
མིང་གིས་རྒྱས་པར་བྱ། མ་བཤད་པ་དཔག་པར་ནུས་པའོ། །དང་པོ་ནི་ཚུལ་གང་ཡང་རུང་བས་
འགག་པ་མེད།མ་འགྲོ་ཞེས་པ་ལ་སོགས་པ་བརྗོད་པར་བྱེད་པ་ཅེས་པ་མཚན་ཉིད་རྗེས་སུ་བརྗོད་པ་སྟེ།
འགོག་པ་ཞེས་མཚོན་བྱ་སྒྲུབ་པ་ཡིན་ལ། དེས་སྐབས་འགའ་ཞིག་ཏུ་སྙན་ངག་མཛེས་པར་བྱེད་པས་
རྒྱན་དུ་འགྱུར་རོ།།དེ་ཡང་དགག་འདས་མ་འོངས་ད་ལྟར་གྱི་དུས་གསུམ་ལ་ལྟོས་ནས་རེ་ཞིག་བྱུང་བ་
དང་འབྱུང་འགྱུར་དང་ད་ལྟ་བ་འགོག་པ་སྟེ་རྣམ་པ་གསུམ་མོ། །གསུམ་དུ་ཕྱེ་བ་དེ་ནས་འགོག་པ་དེ་
ཡང་དགག་བྱ་སྤང་བར་བྱ་བ་མཐའ་ཡས་པའི་ཕྱིར་ན་དབྱེ་བ་མཐའ་ཡས་སོ།།
གཉིས་པ་ལ་ཉི་ཤུ་རྩ་གསུམ་གྱི་དང་པོ་ནི་ལུས་མེད་འདོད་པའི་ལྷས་ཤིན་ཏུ་འཇམ་པའི་
མེ་ཏོག་གི་རང་བཞིན་གྱི་མདའ་ཤིན་ཏུ་ཉུང་བ་ལྔས་འགྲོ་བ་ཀུན་ལས་རྒྱལ་བར་གྱུར་ཅེས་པ་མི་སྲིད་
དེ་དེ་ལས་འབྲས་བུ་དེ་འདྲ་མི་རིགས་ཞེས་པ་དགག་བྱའོ། །དེ་འགོག་པ་ནི་ཡང་ན་དེ་འདྲ་སྲིད་
62

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
རུང་སྟེ། དངོས་པོ་རྣམས་ཀྱི་ནུས་པ་རྣམ་པར་བཀྲ་ཞིང་བསམ་གྱིས་མི་ཁྱབ་པས་ན་འདོད་པ་དང་
མདའ་རྣམས་ཀྱི་ནུས་པ་ཡང་དེ་ལྟ་བུར་འགྱུར་། །སྦྱོར་བ་དེའི་བཤད་པ་དང་མིང་འགོད་པ་ནི་ཞེས་
པ་བརྗོད་མ་ཐག་པའི་དཔེར་བརྗོད་འདིར་ནི་གང་གི་ཕྱིར་མེ་ཏོག་གི་མདའ་ལྔ་ལས་མེད་པ་ལ་
སོགས་པའི་སྟོབས་ལས་ལུས་མེད་ཀྱིས་སྲིད་པ་གསུམ་རྒྱལ་ཞིང་དབང་དུ་བྱེད་པ་མི་རིགས་སྙམ་པའི་
བློ་འདི་ལྟ་བུའི་རྣམ་པར་གྱུར་ཟིན་པའི་དགག་བྱ་དེ་དངོས་པོའི་ནུས་པ་སྣ་ཚོགས་མཐོང་བའི་རྒྱུའི་
སྟོབས་ལས་བཀག་པ་དེའི་ཕྱིར་རྣམ་པ་འདི་འདྲ་དེ་ནི་བྱུང་པ་འགོག་པ་ཞེས་བྱ་བ་སྟེ་བྱུང་པའི་དུས་ལ་
ལྟོས་པའོ །གཉིས་པ་ནི་ཀྱེ་སྙན་སྒྲོག་མ་ཞེས་དགའ་མ་ལ་བོས་པའོ །ཅི་ཡི་ཕྱིར་རྣ་བ་ལ་རྣ་རྒྱན་
ཨུཏྤལ་འཇུག་སྟེ་དོན་མེད་པ་སྟེ མིག་ཟུར་གྱིས་དེའི་བྱ་བ་སྒྲུབ་པའི་ཕྱིར་རོ་ཞེས་སྟོན་པ་རྣ་རྒྱན་གྱི་
RRRRRRR
ཨུཏྤལའི་ལས་འདི་ལ་མིག་ཟུར་ཏེ་མིག་གི་མཐའ་ཡོངས་སུ་རྫོགས་ཤིང་ནུས་པ་ཡིན་པ་ལ་མིན་པར་
སེམས་སམ་ཅི་ཞེས་པའོ། །འདིར་དགའ་མ་འགའ་ཞིག་ཨུཏྤལ་མེ་ཏོག་གི་བྱེ་བྲག་དཀར་མིན་ཏེ་སྔོན་
པོ་རང་གི་རྣ་བར་རྒྱན་དུ་བྱེད་པ་ལ་སྐྱེས་པས་དེ་ལྟར་ངོ་བོ་བསྟོད་ཀྱིས་མ་བྱེད་ཅེས་འགོག་པར་བྱེད་
པ་འདི་ནི་ད་ལྟར་འཇུག་བཞིན་པའམ་མངོན་འགྱུར་འགོག་པ་སྟེ། དགག་བྱ་ནི་བར་ཨུཏྤལ་འཇོག་
པའོ །གསུམ་པ་ནི་ཀྱེ་བོའམ་ཡིད་འོང་ཞེས་བོས་ནས། ཁྱོད་ལ་ཁོ་མོ་བདེན་ཞིང་ངེས་པར་འོག་
ནས་འབྱུང་བ་འདི་སྨྲའོ། །དེ་ཅི་ཞེ་ན། གཞན་དགྲ་ཟླའི་བུད་མེད་དང་བཙུན་པ་ན་སྟེ་ཁ་སྤྲད་པ་ལས་
ནས་འབྱུང་བ་འད་སྨྲའ
འཕོས་ཤིང་བྱུང་བའི་རྒྱ་སྐྱེགས་ལྟར་དམར་བའམ་ཆགས་པའི་མིག་འབྱེད་པར་གྱུར་པས་བྱེད་པ་པོ་
ཁྱོད་ཀྱི་ལས་སུ་གྱུར་པ་བདག་མཐོང་བ་འཐོབ་པར་འགྱུར་བ་མ་ལགས་ཏེ། དེ་ལྟར་ཕན་ཚུན་བྱེད་པ་
ཁོ་མོས་མི་བཟོད་པས་དེའི་ཚེ་ན་འཆི་ཞིང་བལྟ་བྱ་མེད་པར་འགྱུར་བས་སོ། །དེ་བཤད་པ་ནི་གང་
གི་ཕྱིར་ཁོངས་པ་དང་ལྡན་མས་ནམ་ཞིག་སྟེ་རེ་འགའ་ཡང་མཛའ་བོ་འདིའི་གནོད་པ་འབྱུང་བའི་
དོགས་པ་ཡོད་པས་གནོད་པ་འབྱུང་བ་དེ་སྔར་ཉིད་འགོག་པ་དེ་ལྟ་བུ་འདི་ནི་དགག་བྱ་མ་འོངས་པའི་
མཐོང་བར་འགྱུར་བ་ལ་སོགས་པ་འགོག་པའི་ཕྱིར་མ་འོངས་པའམ་འབྱུང་འགྱུར་འགོག་པ་ཞེས་
བྱའོ། །འདིར་དགོངས་པའི་རྒྱན་གྱིས་མཛའ་བོ་བུད་མེད་གཞན་དང་རྩེ་བའང་དགག་བྱ་ཡིན་ནོ། །
བཞི་པ་ནི་ཀྱེ་ལུས་ཕྲ་མ་མཛེས་མ་ཞེས་བོས་ནས་ཁྱོད་ཀྱི་ཡན་ལག་རྐང་པ་ལ་སོགས་པ་རྣམས་འཇམ་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པ་ཉིད་དུ་གྲགས་པ་ནི་རྫུན་ཉིད་དོ། །དེའི་རྒྱུ་མཚན་ནི་གལ་ཏེ་ཞེས་པ་སྟེ། གློ་བུར་ནི་རྒྱུ་མེད་དམ་
སྐབས་མ་ཡིན་པར་རོ །ཅི་ལ་གདུང་ནི་གདུང་བར་མི་རིགས་ཞེས་པའི་དོན་། །ཚིག་སྦྱོར་འདིར་ནི་
འདོད་ལྡན་འགའ་ཞིག་གིས་འཇམ་པ་དེ་དང་འགལ་བའི་ཆོས་གདུང་བྱེད་ཀྱིས་དགག་བྱ་འཇམ་པ་
འགོག་པ་ཆོས་ཅན་ཡན་ལག་གིས་ཆོས་འཇམ་པ་འགོག་པས་ན་ཆོས་འགོག་པ་ཞེས་བྱ་བའོ །
ལྔ་པ་ནི་བརྗོད་པར་འདོད་པའི་མཛེས་མ་དེ་ནི་ཞེས་ཏེ། ཅི་ལ་སྐྱེ་སྟེ་སྐྱེ་བར་རིགས་པ་
མིན་། །དེ་ཅིའི་ཕྱིར་ཞེ་ན། དེར་ནི་སྟེ་མཛེས་མ་དེ་ལ་འོད་ཙམ་གཡོ་བའི་ཆོས་མཐོང་བར་གྱུར་
གྱིས་འོད་ཀྱི་རྟེན་མཛེས་མ་མཐོང་བ་མ་ཡིན་པས་ན་གཞི་མ་གྲུབ་པ་ལ་ཁྱད་པར་དཔྱོད་པ་མི་འཐད་
པས་། །འདི་ནི་ཕུལ་བྱུང་གི་རྒྱན་ཡང་ཡིན་ནོ། །འདིའི་བཤད་པ་ནི་གང་གི་ཕྱིར་ཚིག་སྦྱོར་འདིར་
གཟུགས་ཁ་དོག་དང་དབྱིབས་ཀྱི་བདག་ཉིད་ཤིན་ཏུ་ངོ་མཚར་བ་ཤིན་ཏུ་ཁྱད་པར་དུ་འཕགས་པ་
བརྗོད་པར་འདོད་པས་འོད་ཀྱི་མིང་ཅན་ཆོས་ཁས་བླངས་ཤིང་མ་བཀག་པར་དེའི་རྟེན་ཆོས་ཅན
མཛེས་མ་མ་མཐོང་ཞེས་བསྟོད་དུ་ཕུལ་བྱུང་གི་རྒྱན་གྱིས་འགོག་པའི་ཕྱིར་དེ་ལྟ་བུ་འདི་ནི་ཆོས་ཅན་
འགོག་པ་ཞེས་བྱ་བའོ། །དྲུག་པ་ནི་ཀྱེ་གཏུམ་མོ་ཁྱོད་ཀྱི་ཁྲོས་པས་མིག་དམར་བ་དང་མཆུ་གཡོ་ཞིང་
ཁོང་ཁྲོ་བའི་རྗེས་སུ་མཐུན་པ་དང་སྨིན་མ་འཁྱོག་པས་ཞེ་སྡང་སྐྱེས་པ་ལྟར་སྣང་མོད། དེ་ལྟ་ན་ཡང་
བདག་ལ་སྐྱོན་མེད་པས་འཇིགས་པ་མེད་དོ། །གང་གི་ཕྱིར་ཚིག་སྦྱོར་འདིར་ནི་མཛའ་བོ་སྐྱོན་སྤོང་ལ་
མཁས་པ་ཡིན་ཞེས་ཏེ།འདི་འདྲ་འདི་ནི་དགག་བྱ་རྒྱུ་འགོག་པའི་མིང་ཅན་ནོ། །
བདུན་པ་མཆོག་མཛའ་བའི་བདག་པོ་ཐག་རིང་པོར་སོང་པ་དང༌།སྤྲིན་ཕན་ཚུན་ཡན་
མན་དུ་འགྲོ་ཞིང་རྒྱུག་པ་འདི་འོངས་པ་དང་ཤིང་གི་བྱེ་བྲག་ནི་ཙུ་ལ་ཡང་རྒྱས་ཤིང་སྙེ་མའི་དྲ་བའི་རལ་
པ་ཅན་དུ་མཐོང་བས་ན་ཆགས་པ་དྲག་པོས་འཆི་བའི་ཚོགས་ཀྱང་བདག་ཤིང་མིན་པ་འདི་ཅི་ཡིན་ཏེ།
ཡུན་རིང་པོར་སྡུག་བསྔལ་གྱི་སྣོད་དུ་གྱུར་ཅིང་གདུངས་སོ །དེ་བཤད་པ།འཆི་བ་དེའི་རྒྱུ་སྤྲིན་གྱི་
བགྲོད་པ་མི་ཟད་པ་ཤིན་ཏུ་བཟོད་པར་བཀའ་བ་དང་ནི་ཙུ་ལ་རྒྱས་པ་དང་མཛའ་བོ་དང་བྲལ་བ་
རྣམས་བཀོད་ནས། རྒྱུ་ཡོད་ཀྱང་འབྲས་བུ་འཆི་བ་བཟློག་པའི་ཕྱིར་འཆི་བ་ཞེས་པའི་འབྲས་བུ་
འགོག་པའོ།།
64

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
བརྒྱད་པ་ནི་གལ་ཏེ་ཞེས་ཏེ། འདིའི་དགག་བྱ་མཛའ་བོའི་བགྲོད་པ་ཡིན་ཞིང༌། ཁྲོ་བས་
འགོག་པའི་བར་དགུ་ལ་ཡང་དེ་དང་འདྲའོ། །མཛའ་བོ་གཤེགས་ངེས་ན་མྱུར་དུ་གཤེགས་པར་
མཛོད།ཁྱོད་སོང་བ་ན་བདག་ལ་གདུང་བ་མི་འབྱུང་སྟེ་མྱུར་དུ་འཆི་བས་སོ །བདག་འཆི་བའི་དངོས་
པོ་འདི་ལ་རྣམ་པ་གཞན་སྲིད་དམ་སྙམ་པའི་དོགས་པ་བྱ་མི་འཚལ་གྱི་འདི་ནི་ངེས་སོ །དེ་བཤད་པ
ཞེས་པ་དེ་ནི་འགོག་བྱེད་རྗེས་གནང་གཤེགས་པར་མཛོད་ཅེས་པའི་སྒོ་ནས་འགོག་པའོ །ཇི་ལྟ་བུས་
ཤེ་ན།དགའ་མ་རང་ཉིད་འཆི་བ་གསལ་བར་བྱེད་པས་སོ། །དེས་ན་དེ་ནི་རྗེས་གནང་གིས་འགོག་པ་
ཞེས་བྱ་བར་བརྗོད་།།
དགུ་པ་ནི་མཛའ་བོ་ཁྱོད་ཕྱིན་ན་ཁྱོད་ཀྱིས་ནོར་མང་པོ་རྙེད་ཅིང་ལམ་དུ་ཡང་གནོད་པ་མེད་
པས་བདེ་ཞིང་ནོར་སྙེད་པ་སྲུང་པར་བྱེད་པས་དགེ་མོད་ཀྱི་ཁྱོད་དང་བྲལ་བ་ལས་ངེས་པར་འཆི་བས་ན།
བདག་གི་སྲོག་ལའང་ཐེ་ཚོམ་མེད་ཅེས་པས་ཚུལ་བརྗོད་དེ། །དེ་ལྟ་བུར་གྱུར་བ་འོན་ཀྱང་ཁྱོད་མ་
འགྲོ་ཞིག་ཅེས་པར་ཁོ་མོས་འདོད་དོ། །དེ་འཆད་པ་མཛའ་བོ་འགྲོ་བ་ལ་སྦྱོར་ཞིང་མཐུན་པའི་རྒྱུ་ནོར་
རྙེད་པ་ལ་སོགས་པ་བཤད་ནས་འགོག་བྱེད་དབང་ཆེ་ཉིད་ཀྱིས་མཛའ་བོ་འགྲོ་བ་དེ་འགོག་པ་ནི་
དབང་གིས་འགོག་པའོ། །བཅུ་པ་ནི་ཁོ་མོ་ནི་གསོན་དུ་རེ་བའི་བསམ་པ་སྟོབས་དང་ལྡན་གྱིས་ནོར་
འདོད་པའི་བསམ་པ་སྟོབས་དང་ལྡན་པ་མིན་པས་ནོར་བས་གསོན་པ་དགའ་ཞིང་ཁྱོད་ཕྱིན་ན་འཆི་
བ་འདི་ལ་ཁྱོད་གཤེགས་སམ་བཞུགས་སམ་ཁྱོད་ཤེས། ཁོ་མོས་རང་གི་གནས་སྐབས་བསམ་པ་
སྨོས་ཤིང་རིག་པར་བྱས་པ་ལགས་སོ།།དེས་བཤད་པ་ནི་གང་གི་ཕྱིར་སྦྱོར་བ་འདིར་བུད་མེད་ཆགས་
ལྡན་མས་མ་གུས་བཞིན་དུ་ཚིག་འགྲོའམ་སྡོད་ཅེས་སྦྱར་བས་ན་མ་གུས་པས་འགོག་པའོ། །
བཅུ་གཅིག་པ་ནི་ཀྱེ་མཛའ་བོ་ཁྱོད་གལ་ཏེ་ཁྱོད་གཤེགས་ངེས་ན་བཞུད་ཅིག །ཅི་ལ་
བཞུགས་ཞེས་པའི་དོན་། །ཁྱོད་ཀྱི་ལམ་ནི་ཤིས་པར་བདེ་ལེགས་དང་ལྡན་པར་གྱུར་ཅིག །ཁོ་མོ་
ཁྱོད་དང་བྲལ་བས་ཡང་ཡུལ་གང་དུ་ཁྱོད་གཤེགས་པའི་ཡུལ་དེར་བྲལ་བའི་གདོན་གྱིས་གསོན་པ་
ཕྲོགས་པར་བདག་སྐྱེ་བར་གྱུར་ཅིག །ཀྱང་ནི་ཁྱོད་དེར་གཤེགས་པར་མ་ཟད་པའོ །དེའི་བཤད་པ་
ནི་གང་གི་ཕྱིར་དེ་ལྟར་ཤིས་པ་བརྗོད་པར་འདོད་པ་ལ་སྨོན་པའི་ལམ་གྱིས་སྒོ་ནས་རང་གི་གནས་
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སྐབས་འཆི་བ་མཛའ་བོ་བགྲོད་པའི་རྒྱུ་ཅན་གསལ་ཞིང་ཟོལ་དང་བཅས་པས་རིགས་པར་བྱེད་པས་
བདག་པོ་འགྲོ་བ་འགོག་པ་ནི་ཤིས་བརྗོད་ཀྱིས་འགོག་པའོ །བཅུ་གཉིས་པ་ནི་གལ་ཏེ་བདག་པོ་
ཁྱོད་འགྲོ་བ་བདེན་པ་ཉིད་ཡིན་ན་དགའ་མ་གཞན་པ་འགའ་ཚོལ་ཅིག །བདག་ནི་ཁྱོད་དང་བྲལ་
བས་གླགས་ཚོལ་བའི་འཆི་བའི་དུས་དེ་རིང་ཉིད་དུ་འཆི་བས་ན་ཁྱོད་ལ་ཕན་མི་ཐོགས་། །དེའི་
བཤད་པ་ནི་གང་གི་ཕྱིར་རྗེས་སུ་ཆགས་པའི་དབང་དུ་གྱུར་པས་བདག་པོ་འགྲོ་བ་འགོག་ཅིང་།ཚིག་
རྩུབ་པོ་ལྟོས་པ་མེད་པར་སྔོན་དུ་འགྲོ་བ་ཅན་དུ་འགོག་པ་ནི་རྩུབ་མོས་འགོག་པའོ།།
བཅུ་གསུམ་པ་ནི་མཛའ་བོ་གལ་ཏེ་གཤེགས་ན་མ་འགོར་བར་མྱུར་དུ་བཞུད་ཅིག །དེ་ལྟ་
མིན་ན་ཕྱི་ནས་འབྲལ་བར་འགྱུར་བའི་གདུང་བས་ཁོ་མོ་བའི་གཉེནའདུན་རྣམས་ང་བའི་མྱ་ངན་
གྱིས་འཁྲུགས་པའི་ངུ་བའི་ཆོ་ངེ་ཁྱོད་རང་འགྲོ་བའི་གེགས་སུ་གྱུར་པ་ཁྱོད་ཀྱི་རྣ་བར་འོང་བས་དེ་མ་
བྱུང་བ་ལ་སོང་ཞིག་ཅེས་པའོ། །དེ་འཆད་པ་གང་གི་ཕྱིར་སྦྱོར་བ་འདིར་མཐའ་གཅིག་ཏུ་སྟེ་ཤིན་ཏུ་
ཆགས་མ་བུད་མེད་ཀྱིས་འགྲོ་བའི་གྲོགས་བྱེད་པ་སྐད་ཟེར་བས་བདག་པོ་འགྲོ་བ་འགོག་འདི་ནི་
གྲོགས་ཀྱིས་འགོག་པའོ །བཅུ་བཞི་པ་ནི་ཀྱེ་མཛའ་བོ་མཆོག་ཁྱོད་དགྱེས་པའི་ཚིག་བཞུད་ཅེས་
བརྗོད་པར་འདོད་ཀྱང་ཁོ་མོ་རང་དགའ་བར་བྱེད་པའི་ཚིག་མ་འགྲོ་ཞེས་པ་མི་འདོད་བཞིན་དུ་ཁ
ནས་བྱུང་བ་ལ་བདག་ཅི་བྱེད་དེ་ང་ལ་ཁྱོད་མི་དགའ་བར་བྱེད་པའི་སྐྱོན་ཅི་ཡང་མེད་དོ་ཞེས་པའི་
དོན་ནོ། །དེ་འཆད་པ་མི་འདོད་པའི་དངོས་པོ་མཛའ་བོ་འགྲོ་བ་ལ་དེ་འགྲུབ་པའི་ཆེད་དུ་འབད་པ་
བྱས་པ་ལ།དེའི་འབྲས་བུ་མ་འགྲོ་ཞེས་ཕྱིན་ཅི་ལོག་ཏུ་འདོད་པའི་དངོས་པོ་བརྗོད་པ་སྐྱེད་པས་ན་
འབད་པ་དེ་དོན་མེད་དུ་བསྟན་པའི་ཕྱིར་ན་ཚིག་སྦྱོར་འདི་ནི་འབད་པས་འགོག་པའོ །
བཅོ་ལྔ་པ་ནི་མཛའ་བོས་བཀའ་ཐུབ་ཀྱི་ནགས་སུ་འགྲོ་བས་གེགས་མ་བྱེད་ཅེས་སྨྲས་པ་ན།
མཛའ་ལ་ཁྱོད་ཀྱི་འགྲོ་བ་སྨྲོས །ཞེས་པ་སྟེ་ཁྱོད་ཀྱི་ཡུལ་ཅན་གྱི་མཛའ་བའམ་དགའ་བ་ཉིད་ལ་
མཛའ་བོ་ཁྱོད་ཀྱི་འགྲོ་བ་སྨྲོས་ཤིག་སྟེ་ཁོ་མོ་ལ་སྨྲས་པ་དོན་མེད་།།མཛའ་བ་དེ་ཅི་ལྟ་བུ་ཞེ་ན།སྐད་
ཅིག་ཙམ་ཁྱོད་ལ་ལྟ་བའི་གེགས་བྱེད་པའི་རྫི་མ་བསྐྱོད་པ་ལ་ཡང་འདིས་བདག་གི་འདོད་པ་འགྲུབ་
པ་ལ་གེགས་བྱས་སོ་ཞེས་ཁྲོ་བར་བྱེད་པའོ། །དེ་ལ་སྨྲ་དགོས་པའི་རྒྱུ་མཚན་ཅི་ཞེ་ན། བདག་ནི་
66

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
མཛའ་བ་དེའི་འདོད་པ་གང་ཡིན་པ་དེ་འདོད་ཀྱི་ང་ནི་རང་དབང་ཅན་མ་ཡིན་པས་ཁྱོད་ཅི་རིགས་པར་བྱ།
མཛའ་བ་ཉིད་ལ་གོ་བར་གྱིས་ཤིག །མཛའ་བའང་སུས་ང་རྣམ་པ་གཞན་དུ་བྱེད་པར་ནུས་ཞེས་
སེམས་སོ། །དེ་འཆད་པ་འདི་གཞན་དབང་གིས་འགོག་པ་ཡིན་པ་གང་གི་ཕྱིར་མཛའ་བའམ་དགའ་
བའི་གཞན་དབང་དུ་གྱུར་པའི་དགའ་མ་དེས་དེ་ལྟར་བདག་མཛའ་བས་གཅུན་ནས་ཁྱོད་གཏང་བའི་
དབང་མེད་དེ། བྱང་ཆུབ་སེམས་དཔའ་རྣམས་ཐུགས་རྗེའི་གཞན་དབང་གིས་སེམས་ཅན་གྱི་དོན་ལ་
མི་འཇུག་པའི་དབང་མེད་པ་བཞིན་ཞེས་མཛའ་བོ་འགྲོ་བ་འགོག་པའི་དོན་འདི་གསལ་བའམ་སྟོན་
པར་བྱེད་པ་དེའི་ཕྱིར་གཞན་དབང་གིས་འགོག་པའོ། །བཅུ་དྲུག་པ་ནི་ཀྱེ་མགོན་པོ་ཁྱོད་སོང་བའི་
འབྲལ་བ་བཟོད་པར་བགྱི་ཡིས་མིག་སྨན་གང་གིས་ཁོ་མོའི་མིག་ལ་སྒོས་པས་བདག་ལ་འདོད་པས་
བསྣུན་དུ་མི་མཐོང་བའི་མཐོང་བྱ་མིན་པའི་མིག་སྨན་ཁྱོད་ཀྱིས་བདག་ལ་སྩོལ་ཅིག །དེ་གསལ་བར་
བྱེད་པ་འཚོ་བ་སྟེ་སྲོག་གནས་པའི་ཐབས་སྦྱིན་དཀའ་བ་ཇི་སྐད་བཤད་པའི་མིག་སྨན་སློང་བ་བཀོད་
ནས་མཛའ་བོའི་གནས་སྐབས་ཏེ་འགྲོ་བ་འགོག་པ་འདི་འདྲའི་ཚིག་སྦྱོར་ནི་ཐབས་ཀྱིས་འགོག་པ་
ཞེས་བྱ་བར་མཁས་རྣམས་ཀྱིས་བརྗོད་དོ།།
བཅུ་བདུན་པ་ཀྱེ་ཇོ་བོའམ་ཡིད་འོང་ཁྱོད་ཀྱི་ཁ་ནས་བདག་འགྲོ་ཞེས་པ་བྱུང་བས་ན་དེ་འདྲ་
བརྗོད་ཕོད་པའི་ཕྱིར་མཛའ་བ་དམན་ཞིང་སྙིང་རིང་བ་ཁྱོད་ཀྱི་ད་མ་ཕྱིན་པར་བསྡད་ན་ཡང་བདག་
ལ་དགོས་པའམ་བྱ་བ་ཅི་ཡོད་དེ། ད་ཁྱོད་བསྡད་པ་དང་སོང་བ་མཉམ་མོ་ཞེས་པའི་དོན་ནོ། །དེ་རྣམ་
པར་འབྱེད་པ་གང་གི་ཕྱིར་མཛའ་བ་རྒྱས་ཤིང་ཆེ་བས་མ་བསྡམས་པའི་བདག་ཉིད་ཅན་གྱི་དགའ་
མས་ཁྲོ་བའམ་ཉེས་རྩོམ་ཞེས་པ་ཁྲོ་བའི་རྣམས་འགྱུར་གྱིས་མཛའ་བོ་འགྲོ་བར་རྩོམ་པ་བྱ་བར་
བསམ་པ་འགོག་པའི་ཕྱིར་ན་ཚིག་གི་ཕྲེང་བ་འདི་ནི་འགོག་བྱེད་ཁྲོ་བས་འགོག་པའོ། །བཅོ་བརྒྱད་པ་
ནི་བུ་མེད་རྣམས་ཀྱིས་མ་བསྣོས་ཤིང་བུ་མོས་རྣ་བ་ལ་རྣ་རྒྱན་དུ་མ་བྱས་ལ་ཆང་ལ་མ་བཏབ་པར་ཁྱོད་
ཀྱི་དགྲ་ཁྱོད་ཀྱི་དཔུང་གིས་བསད་པས་ཤི་བ་རྣམས་ཀྱི་རྫིང་སྟོང་པ་རྣམས་སུ་ཨུཏྤལ་ཟེགས་ཤིང་རྙིང་
པས་ན་ཨུཏྤལ་སྔོན་པོ་དགོས་པ་མེད་པར་གྱུར་ཏོ །དེའི་དགོངས་པའི་རྒྱན་ནི་དགྲའི་ཡུལ་སྟོང་པར་
བྱས་ཞེས་རྒྱལ་པོ་དགྲ་ལས་རྒྱལ་བ་ལ་བསྟོད་པའོ། །དེའི་དོན་བཤད་པ་ནི་ཨུཏྤལའི་ཡུལ་ལ་མྱ་ངན་
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཞེས་པ་སྐད་དོད་ལ་མི་འགྲིག་པས་སྙིང་རྗེ་དང་བཅས་པ་ལྟ་བུ་སྟེ། ཨུཏྤལ་སེམས་མེད་པ་དངོས་སུ་
སྙིང་རྗེ་བ་མེད་པ་ལྟར་ཞེས་པའོ །ཨུཏྤལ་དེ་ལ་འོས་པའི་ལས་བསྣོ་བ་ལ་སོགས་པ་གསུམ་དགག་
བྱ་ཡིན་པ་དེ་བཟློག་ཅིང་བཀག་ནས། མྱ་ངན་འོས་པ་སྙིང་རྗེའི་བཞིའི་སྐབས་འཆད་པའི་ཕྱིར་འདི་
འདྲ་བ་འདི་ནི་སྙིང་རྗེས་འགོག་པ་ཞེས་བྱའོ །
བཅུ་དགུ་པ་ནི་དོན་ནོར་འགའ་ཡང་ཚོགས་པར་མ་བྱས་ཤིང་མ་བསགས་ལ། རིག་པ་
བསླབ་དང་རྟོག་པ་བརྡ་སྤྲོད་དང༌།ངེས་ཚིག་སྐར་རྩིས་སྡེབ་སྦྱོར་།དེ་རྣམས་རིགས་བྱེད་ཡན་
ལག་དྲུག །ཅེས་པ་ལྟ་བུ་དང༌། དམ་པའི་ཆོས་མངོན་པ་ལ་སོགས་པ་འགའ་ཡང་མ་བསྒྲུབ་སྟེ་ཤེས་
པར་མ་བྱས་ཤིང་། དཀའ་ཐུབ་ཆོས་འགའ་ཡང་མ་སྤྱད་པར་ལང་ཚོ་ཀུན་འདས་པས་ན་སྐྱེས་བུའི་
དོན་ལ་མཁོ་བ་མ་འགྲུབ་པའི་སྐྱེ་བའི་ཅི་བྱ་སྟེ། བདག་ཉིད་ཀྱིས་བདག་ཉིད་བསླུས་སོ་ཞེས་པའི་
དོན་ནོ །དེ་རྣམ་པར་འབྱེད་པ་གང་གི་ཕྱིར་ཚིག་གི་སྦྱོར་བ་འདིར་ཚེ་སོང་ཞིང་རྒས་པའི་སྐྱེས་བུ
འགའ་ཞིག་གིས་དགག་བྱ་དོན་སྒྲུབ་པ་དང་སོགས་པས་རིག་པ་བསླབས་པ་དང་དཀའ་ཐུབ་སྤྱད་པ་
འགོག་པ་མེད་པ་ལ་འགྱོད་པ་རྗེས་སུ་གདུང་བ་གཙོ་བ་སྟེ་ལྷག་པར་བསྐྱེད་པར་སྟོན་པའི་ཕྱིར་ན་
འགོག་བྱེད་འགྱོད་པས་འགོག་པའོ། །ཉི་ཤུ་པ་ནི་ཅི་མཐོང་བཞིན་པ་འདི་སྟོན་ཀའི་སྤྲིན་ཡིན་ནམ།
འོན་ཏེ་ངང་པ་དཀར་པོའི་ཚོགས་ཡིན་ཞེས་ཐེ་ཚོམ་ཟ་བ་ནི་དགག་བྱའོ། །དེ་འགོག་པ་རྐང་གདུབ་ཀྱི་
སྒྲ་འདྲ་བ་སིལ་སིལ་གྲག་པས་ན་སྤྲིན་མིན་གྱི་ངང་པ་ཉིད་དོ། །དེ་འཆད་པ་གང་གི་ཕྱིར་ཆོས་རྐང་
གདུབ་ཀྱི་སྒྲ་འདྲ་བར་གྲག་པ་ངང་པ་ལ་མེད་ཅིང་རྙེད་སླ་བ་སྤྲིན་ལ་མ་རེག་ཅིང་མི་སྲིད་པས་དགག་
བྱ་ཐེ་ཚོམ་སྤྲིན་ནམ་ངང་པ་ཅི་ཡིན་སྙམ་པ་ཟློག་པའི་ཚིག་གི་སྦྱོར་བ་འདི་ནི་ཐེ་ཚོམ་འགོག་པའོ། །
ཉི་ཤུ་རྩ་གཅིག་པ་ནི་མཛེས་མ་ཁྱོད་ཀྱི་གདོང་པ་ཟླ་བ་ལས་ཁྱད་པར་དུ་འཕགས་པ་འདི་
ཡོད་བཞིན་པ་ལ། དེ་ལས་གཞན་པའི་ཟླ་བ་བར་སྣང་ལ་ཡོད་པས་ཅི་བྱ་སྟེ་དགོས་པ་མེད་དོ། །ཟླ་
བའི་ཆོས་གཉིས་ཀ་ལ་སྦྱར་བ་ནི། གདོང་པ་ནི་མཐའ་གཅིག་ཏུ་དགའ་བར་བྱེད་པས་དང༌། རི་བོང་
ཅན་ནི་བདུད་རྩིའི་རང་བཞིན་ཡིན་པས་བདུད་རྩིའི་བདག་ཉིད་ཅན་ཏེ། གདོང་པ་ནི་པདྨ་དང་འདྲ་
བས་དེ་ལ་སྡང་བ་དང༌། ཟླ་བ་ནི་པདྨ་ཟུམ་པར་བྱེད་པས་དེ་ལ་སྡང་བ་ཡིན་ལ། གདོང་པ་ནི་སྣུམ་
68

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
པའི་ཏ་ར་ཀ་ཞེས་པ་མིག་འབྲས། མིག་གི་འབྲས་ཀྱི་ཆ་ཅན་དང༌། ཟླ་བ་སྣུམ་པའི་ཏཱ་ར་ཀ་སྐར་མ་
སྣར་ལ་སོགས་པས་བསྐོར་བ་ཅན་ལ་སྐར་འབྲས་ཅན་ཞེས་ཉན་ཐོས་ལྟར་རྒྱ་སྐད་གཅིག་ལ་བོད་
སྐད་གཉིས་མཛད་པའོ། །དེ་གསུམ་གའང་སྒྲ་སྦྱར་བའོ། །དེ་འཆད་པ་ཕལ་པའི་ཞེས་ཏེ། ཕལ་བ་
བཏགས་པ་བའི་ཟླ་བ་གདོང་པ་ལ་བརྟེན་པའམ་འཇུག་པར་གཙོ་བོའི་ཟླ་བ་དེ་དང་མཚུངས་ཤིང་ཐུན་
མོང་བའི་ཡོན་ཏན་བདུད་རྩིའི་བདག་ཉིད་སོགས་གསུམ་བསྟན་ནས་ཟླ་བ་གཞན་གྱིས་ཅི་ཞེས་གཙོ་
བོའི་ཟླ་བ་འགོག་པའི་རྣམ་པ་དེ་ལྟ་བུ་ནི་སྦྱར་པའི་འགོག་པའོ། །
ཉི་ཤུ་རྩ་གཉིས་པ་ནི་རྒྱལ་པོ་ཁྱོད་ཀྱི་རྣམ་གནོན་དཔའ་བ་ཉིད་ལ་སོགས་པ་ནི་འགྲོ་བ་
ཐམས་ཅད་ཟིལ་གྱིས་མནན་ཡང་ཚིམ་པ་མེད་པ་འདི་མཚར་ཞིང་རྨད་བྱུང་ངོ་ཞེས་པ་དགག་བྱ་སྟེ།
དེ་འགོག་པ་ལ་ཡང་ན་མཚར་བ་ཅི་ཡོད་དེ།བསྲེག་བྱ་ཟ་བ་མེ་འབར་བ་ལ་ཚིམ་པ་རྣམ་མཐོང་སྟེ།
ནམ་ཡང་མ་མཐོང་བ་དེ་ལྟར་ཁྱོད་ཀྱི་རྣམ་གནོན་ཡང་འགྲོ་བ་རྣམས་མནན་ཀྱང་ཚིམ་པ་མེད་། །དེ་
འཆད་པ་གང་གི་ཕྱིར་ཚིག་གི་སྦྱོར་བ་འདིར་དོན་གཞན་མེ་འབར་བ་རྣམ་པར་གནོན་པ་དེའི་ཆོས་
མཚུངས་པ་བསྟན་ནས། འགོག་བྱེད་དེས་དགག་བྱ་ཡ་མཚན་གྱི་སྐབས་སམ་རྩོམ་པ་འགོག་པ་ནི་
དགག་བྱ་དང་འདྲ་བའི་དོན་གཞན་གྱིས་འགོག་པའི་ཕྱིར་དོན་གཞན་འགོག་པ་ཞེས་བྱའོ །
ཉི་ཤུ་རྩ་གསུམ་པ་ནི་ཀྱེ་མིའི་དབང་པོ་ནམ་གྱི་ཚེ་ཡང་ཁྱོད་ལ་སློང་བ་རྣམས་ལ་ནོར་སྟེར་
ཞེས་མ་བསྟོད་དེ།དེ་གང་གི་ཕྱིར་ན་ཁྱོད་ཀྱི་ནོར་སློང་བ་པོ་རྣམས་ཀྱིས་རང་གི་ནོར་ཉིད་དུ་བསམས་
ནས་ལེན་པའི་ཕྱིར་ཏེ། འདི་འདིའི་ནོར་མ་ཡིན་གྱི་ངེད་ཁོ་ནའི་ཡིན་ཏེ། ལོངས་སྤྱོད་པ་པོ་ངེད་ཡིན་
པས། ངེད་ཀྱི་ནོར་སྲུང་བ་ཙམ་དུ་ཟད་དོ་ཞེས་པའམ། འདིའི་ནོར་ནི་ངེད་ཀྱི་ཡང་ཡིན་ཏེ་ཐུན་
མོང་དུ་དབང་བ་ཉིད་ཀྱི་ཕྱིར་རོ་ཞེས་པའི་རྣམ་པས་། །དེ་བཤད་པ་ཞེས་པ་དེ་མ་ཐག་པར་བཤད་
ཟིན་པ་དེ་ལྟ་བུ་ལ་སོགས་པ་ནི་རྒྱུ་བཀོད་པས་འགོག་པའི་ཕྱིར་རྒྱུས་འགོག་པ་ཞེས་དེ་ལ་མཁས་པས་
བཤད་དོ།།
གསུམ་པ་མ་བཤད་པ་དཔག་པར་ནུས་པ་ནི་དེ་ལྟར་བཤད་ཟིན་པའི་ཕྱོགས་འདི་ཉིད་ཀྱིས་
འགོག་པའི་རྒྱན་གྱི་དབྱེ་བའི་རྣམ་པར་རྟོག་པ་གཞན་མ་བཤད་པ་རྣམས་རང་གི་གོམས་པས་དཔག་
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པར་ནུས་སོ །འདིའི་འགྲེལ་པར་ཕྱིན་ཅི་ལོག་གི་འགོག་པ་དང་ངེས་པས་འགོག་པ་དང་རབ་ཏུ་དང་
བས་འགོག་པ་སྟེ་གསུམ་བཤད་དོ། །བརྒྱད་པ་ནི་དོན་གཞན་བཀོད་པའི་རྒྱན་ལ་གསུམ། མཚན་
ཉིད། དབྱེ་བ། སྦྱོར་བའོ། །དང་པོ་ནི་ཚིག་སྦྱོར་གང་ཞིག་བརྗོད་པར་འདོད་པའི་དངོས་པོ་འགའ་
ཞིག་སྔོན་ལ་རབ་ཏུ་བཀོད་ཅིང་བརྗོད་དེ་དམ་བཅའ་ལྟར་བྱས་ནས་བཀོད་པའི་དངོས་པོ་དེའི་སྒྲུབ་
བྱེད་ནུས་པ་ཅན་གྱི་དངོས་པོ་གཞན་ཞིག་སྤྱི་ཁྱབ་སྟོན་པ་ལྟར་འགོད་པའི་ཚིག་སྦྱོར་དེ་ནི་དོན་གཞན་
བཀོད་པའི་རྒྱན་དུ་ཤེས་ཤིང་རྟོགས་པར་བྱའོ། །དཔག་བསམ་གྱི་འཁྲི་ཤིང་དུ་གཙུག་ན་ནོར་བུའི་
རྟོགས་པ་བརྗོད་པར། དེ་སྐད་བརྗོད་ནས་མི་བདག་གིས། །པད་ལྡན་སྲས་བཅས་དེ་ལ་བྱིན། །
སེམས་དཔའ་ཚུལ་ལྡན་བདག་ཉིད་རྣམས། །རང་སྲོག་ལ་ཡང་ཆགས་མེད་གཏོང༌། །ཞེས་པ་ལ་
སོགས་པ་རྒྱན་འདི་དབུ་མཇུག་ན་ཤིན་ཏུ་མང་བར་ཡོད་། །འོ་ན་འདི་དང་ཟླ་བོའི་དངོས་པོའི་དཔེ་
གཉིས་ལ་ཁྱད་པར་ཅི་ཡོད་དེ།གཉིས་ཀ་ལའང་དོན་གཞན་འགོད་པར་བྱེད་པས་སོ་ཞེ་ན།ཁྱད་པར་
ཡོད་། །དེ་ལ་མི་འདྲ་བའི་དོན་གཞན་ཙམ་བཀོད་ཀྱི།སྒྲུབ་བྱེད་དུ་གྱུར་པ་མ་ཡིན་ལ། འདིར་ནི་
བཀོད་པའི་དོན་དེ་དང་འདྲའམ་མི་འདྲ་ཡང་རུང༌།སྒྲུབ་བྱེད་དུ་གྱུར་པ་ཁོ་ན་འགོད་པས་སོ། །གཉིས་
པ་ནི་དེའི་དབྱེ་བ་དུ་ཞེ་ན། འགྲོ་བ་ཐམས་ཅད་ལ་སྲིད་པས་ཀུན་ཁྱབ་དང་། ཁྱད་པར་འགའ་ཞིག་ཁོ་
ན་ལ་གནས་པ་དང༌།སྒྲ་གཅིག་ཉིད་དོན་གཅིག་མིན་ལ་སྦྱར་པ་དང་འབྲེལ་པ་དང་ཕན་ཚུན་འགལ་
བ་ཅན་དང་། དོན་དེས་བྱ་བར་མི་འོས་པ་བྱེད་པ་དང་། དེ་ལས་བཟློགས་པ་འོས་པའི་བདག་ཉིད་
དང༌། ཆ་གཅིག་ནས་འོས་ཤིང་དེ་ཉིད་ཇི་ཞིག་ལྟར་མི་འོས་པ་ཡང་ཡིན་པ་དང་། དེ་ལས་བཟློགས་པ་
མི་འོས་ཤིང་འོས་པ་སྟེ་རེ་ཞིག་བརྒྱད་དོ། །དོན་གཞན་བཀོད་པ་དང་འབྲེལ་པ་འདིའི་དབྱེ་བ་བརྒྱད་
པོ་དེ་ལྟ་བུ་ལ་སོགས་པ་ནི་སྦྱོར་བ་སྙན་ངག་རྣམས་ལ་རབ་ཏུ་མཚོན་ཞིང་མཐོང་ངོ་།།
གསུམ་པ་ནི་ཕྱེ་བ་འདི་རྣམས་ཀྱི་རང་བཞིན་གསལ་བར་རྟོགས་པར་བྱ་བའི་ཕྱིར་དཔེར་
བརྗོད་རིམ་པ་ལྟར་བསྟན་པར་བྱའོ །དེ་རྣམས་ལས་དང་པོ་ནི་ལེགས་ལྡན་ཡོན་ཏན་གྱི་ཕུང་པོ་འགྲོ་
བ་རྣམས་ཀྱི་མིག་སྟེ་གསལ་བར་བྱེད་པ་པོ་ཉི་མ་དང་ཟླ་བ་དག་ཀྱང་ནུབ་པ་ལ་ལྟོས་ཞེས་པ་ནི་དངོས་
པོ་འགའ་ཞིག་བཀོདཔ་སྟེ། ཡང་གི་སྒྲ་ནི་དངོས་པོ་གཞན་ལྟ་ཅི་སྨོས་ཞེས་སྟོན་པའོ །དེའི་སྒྲུབ་བྱེད་
70

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ནུས་པ་ཅན་ནི་དེ་དག་ནུབ་པ་ལ་མཚར་བ་ཅི་ཡང་མེད་དེ། སྐྱེ་བ་ཅན་ཐམས་ཅད་འཇིག་པའི་མཐའ་
ཅན་། །ཞེས་པའི་ངེས་པ་ལས་སུ་ཡིས་འགོངས་ཏེ་སུས་ཀྱང་འདའ་བར་མི་ནུས་སོ་ཞེས་པའི་
དོན་ནོ །སྤྱིར་ཡང་ངེས་པ་ནི་དངོས་པོ་རྣམས་དེ་ལས་མི་འདའ་བར་གནས་པའོ །གཉིས་པ་ནི་ཆུ་
འཛིན་སྤྲིན་འདི་རྣམས་ནི་ལུས་ཅན་བརྟན་པ་དང་གཡོ་བ་རྣམས་ཀྱི་ཡོངས་སུ་གདུང་བ་འཕྲོག་ཅིང་ཞི་
བར་བྱེད་།དེ་སྒྲུབ་པ་སྤྱིར་ཆེན་པོ་རྣམས་གཞན་འདྲིས་པ་དང་མ་འདྲིས་པ་རྣམས་ཀུན་གྱི་སྡུག་
བསྔལ་ཞི་བའི་ཆེད་དུ་བདག་ཉིད་ཐོབ་པ་མིན་ནམ་སྟེ་དེ་རྣམས་ཀྱི་ཆོས་ཉིད་ལན་ལ་མི་ལྟོས་པར་
གཞན་ལ་ཕན་པ་བྱེད་པ་དེ་ཡིན་པས་སོ །འདི་ནི་ཆེན་པོ་རྣམས་ཁོ་ན་ལ་ཡོད་པས་ཁྱད་པར་ལ་
གནས་པའོ །
གསུམ་པ་ནི་མ་ལ་ཡ་སྟེ་ལྷོའི་རླུང་གིས་འཇིག་རྟེན་འགྲོ་བ་རྣམས་ཀྱི་དགའ་བ་སྐྱེད་པར་
བྱེད་དོ། །དེ་སྒྲུབ་པར་བྱེད་པ་ནི་དཱཀྵི་ཎྱ་སྟེ་ལྷོ་ཕྱོགས་ཀྱི་ཡུལ་ན་ཡོད་པའམ་གཞན་གྱི་བློ་དང་མཐུན
པར་འཇུག་པ་དང་ཡང་དག་པར་ལྡན་པའམ་དེ་དག་ཕུན་སུམ་ཚོགས་པ་ནི་སྐྱེ་བོ་ཀུན་གྱི་སྙིང་སྡུག་
དགའ་བར་འོས་པར་མ་ཡིན་ནམ་ཡིན་ཏེ། རྗེས་སུ་མཐུན་པར་འཇུག་པ་ནི་སུའི་ཡང་ཡིད་དུ་འོང་བ་
ཡིན་པས་སོ། །འདི་ནི་ཚིག་གཅིག་དོན་དུ་མ་ལ་སྦྱར་བས་སྦྱར་པ་ཅན་། །བཞི་པ་ནི་མཚན་མོར་
བྱེད་པ་ཟླ་བ་འདི་དྲི་མ་རི་བོང་གི་གཟུགས་ནག་པོ་ར་རི་དང་ལྡན་པས་མ་དག་ཀྱང་འགྲོ་བ་དགའ་
བར་བྱེད་རངས་པར་བྱེད་དོ། །དེ་ནི་རྙོག་པ་དང་ལྡན་པ་དང་དགའ་བར་བྱེད་གཉིས་འགལ་བར་བྱེད་
པ་སྟེ། སྐྱོན་མེད་པ་ཉིད་ཀྱིས་དགའ་བར་བྱེད་པས་ནའོ། །དེ་སྒྲུབ་པར་བྱེད་པ་གཉིས་སྐྱེས་ཀྱིས་
དབང་ཕྱུག་པོ་ཟླ་བ་དང་བྲམ་ཟེ་ཞེས་པ་སྦྱར་བ་ཡིན་ཡང་འདིར་སྦྱར་བ་སྐབས་དོན་མིན་ཏེ་འགལ་བ་
ཉིད་བརྗོད་པར་འདོད་པས་སོ། །དེ་སྐྱོན་དང་ལྡན་ཡང་ཆོས་སྟོན་པ་ལ་སོགས་པས་གཞན་རྣམས་ལ་
ཕན་འདོགས་ཤིང་རྗེས་སུ་འཛིན་ཏོ། །དེས་ན་ཟླ་བ་དྲི་མ་ཅན་ཡིན་ཡང་གཉིས་སྐྱེས་ཀྱི་དབང་ཕྱུག་
ཡིན་པས་འཇིག་རྟེན་དགའ་བར་བྱེད་། །ལྔ་པ་ནི་སྦྲང་རྩི་མེ་ཏོག་གི་བཅུད་འཐུང་པའི་མགྲིན་པ་
སྙན་པོ་ལས་བྱུང་པའི་བུང་བའི་སྒྲ་འཇམ་པོ་ཡང་བྲལ་བས་ཉེན་པ་རྣམས་ཀྱི་རྣ་བར་རྩུབ་ཅིང་ཡིད་
དབྱུང་བར་འགྱུར་བ་འདི་ནི་དགའ་བར་བྱེད་པའི་སྒྲས་ཡིད་དབྱུང་བར་མི་འོས་པའོ། །དེ་སྒྲུབ་པར་
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བྱེད་པ་དེ་ལ་མི་འོས་པར་ཅི་ཡོད་དེ། འདོད་ལྡན་རྣམས་ཀྱི་སྡིག་པ་རྣམ་པ་དེ་ལྟ་བུ་སྙན་པའང་གཞན་
དུ་སྣང་བ་དེ་འདྲ་བས་དེ་ལ་ཅི་བྱ་ཞེས་པའི་དོན་། །སྤྱོད་འཇུག་ཏུ། ཤིང་བལ་རེག་ན་འཇམ་པ་
ཡིས། །སྔས་ལ་དགའ་བར་མི་བྱེད་པར། །ཉལ་བྱ་བར་མི་ནུས་ཞེས། །དེ་ལ་ཁྲོ་བར་དག་ཏུ་བྱེད། །
ཅེས་གསུངས་པ་དང་ཚུལ་མཐུན་ནོ།།
དྲུག་པ་ནི་ཆུ་ལས་སྐྱེས་པ་པདྨ་འདབ་མའི་མལ་སྟན་ཉམས་སུ་མྱོང་གཞིན་པ་འདིས་འདོད་
པ་བསྐྱེད་དེ་བདག་གི་ལུས་གདུངས་ཤིང་སྲེག་པར་བྱེད་དོ། །དེ་སྒྲུབ་པར་བྱེད་པ་དེ་འདྲ་དེ་ནི་རིགས་ཏེ།
སྲེག་པར་བྱེད་པའི་བདག་ཉིད་པདྨ་དམར་པོའི་མལ་སྟན་འདི་དམར་བ་ཉིད་ཀྱི་ཕྱིར་བསྲེག་ཟ་མེ་
དང་འདྲ་བས་ན་གདུང་བར་རིགས་པ་མ་ཡིན་ནམ་སྟེ་ཡིན་པས་། །བདུན་པ་བསིལ་ཟེར་ཅན་ཟླ་
བས་བདག་ཉམས་པ་གདུང་བར་བྱེད་པ་འོས་མོད། དཔྱིད་ཀྱི་དུས་ཀྱི་བདག་ཅི་ལ་སྟེ་ཅིའི་ཕྱིར་
གདུང་བར་བྱེད་དེ། དེ་མི་འོས་སོ །དེ་དག་སྒྲུབ་པར་བྱེད་པ་གསུངས་པ་དྲི་མ་ཅན་རྙོག་པ་ཅན་ཟླ་
བས་སྤྱོད་པའི་ལུས་གདུང་བར་བྱེད་པ་གང་ཡིན་པ་དེ་དག་པ་དཔྱིད་ཀྱིས་བྱ་བར་མི་འོས་པ་མིན་ནམ་
སྟེ་ཡིན་པས་སོ། །འདི་རི་བོང་ཅན་གྱིས་གདུང་བར་རིགས་ཤིང་དཔྱིད་ཀྱིས་མི་རིགས་པར་སྟོན་པས་
ན་འོས་ཤིང་མི་འོས་པའི་དོན་གཞན་བཀོད་པའོ། །
བརྒྱད་པ་ནི་ཀུ་མུ་ད་དང་ལྡན་པ་ཟླ་བའི་ཕྱོགས་ཀྱང་ཆགས་པ་མེ་བསྐྱེད་ནས་འདོད་ལྡན་
ས་སེམས་སྲེག་པའགྱིས་ལུས་སེམས་སྲེག་པའམ་གདུང་བར་བྱེད་པ་མི་འོས་ཞེས་པའི་དོན་། ཡང་ཞེས་པ་མི་འོས་པ་
གསལ་བར་བྱེད་པའོ།།པདྨའི་འབྱུང་གནས་ཉི་མའི་ཕྱོགས་ཀྱིས་གདུང་བར་ཅིས་མི་བྱེད་དེ་བྱེད་པར
འོས་།དེ་དག་སྒྲུབ་པར་བྱེད་པ་ཟླ་བ་མཐའ་གཅིག་བསིལ་བས་གཟུང་བར་བྱ་བ་ཟླ་བའི་ཕྱོགས་ཀུ་
མུ་ད་རྣམས་རྩུབ་སྟེ་གདུང་བར་བྱེད་པ་ན་ཉི་མ་མཐའ་གཅིག་ཏུ་བས་གཟུང་བར་བྱ་བ་སྟེ་དེའི་སྡེར་
གཏོགས་པ་པདྨའི་འབྱུང་གནས་དེ་འཇམ་ཞིང་བསིལ་བར་མི་འགྱུར་ཞེས་པས་ཀུ་མུ་དས་གདུང་
བར་བྱེད་པ་མི་འོས་པ་དང་པདྨའི་འབྱུང་གནས་ཀྱིས་དེ་བྱེད་པ་འོས་པར་སྒྲུབ་པར་བྱེད་།།
དགུ་པ་ལྡོག་པ་ཅན་གྱི་རྒྱན་ལ་གཉིས། མཚན་ཉིད། སྦྱོར་བ་བཤད་པ་དང་བཅས་པའོ །
དང་པོ་ནི་སྒྲས་དངོས་སུ་ཟིན་པའི་དངོས་པོ་གཉིས་འདྲ་བའམ་སྒྲས་མ་ཟིན་ཡང་སྒྲས་ཟིན་པའི་དོན་
72

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གྱི་ཤུགས་དང་སྐབས་ལ་སོགས་པས་རྟོགས་པ་ཡིས་བརྗོད་པར་འདོད་པའི་དངོས་པོ་གང་ཡང་རུང་
ས་མཚུངས་པར་གྱུར་པ་ལས་དངོས་པོ་དེ་དག་གི་ཡུལ་དེར་དབྱེ་བ་ཁྱད་པར་དགའ་ཞིག་
བརྗོད་པ་གང་ཡིན་པ་དེ་ནི་ལྡོག་པ་ཅན་ནམ་འབྱེད་བྱེད་ཀྱི་རྒྱན་ཞེས་བརྗོད་པར་བྱའོ །
གཉིས་པ་ལ་བཞི སྒྲས་ཟིན་པས་མཚུངས་པ་ལས་འབྱེད་བྱེད། དོན་གྱིས་གོ་བས་
མཚུངས་པ་ལས་འབྱེད་བྱེད འབྱེད་བྱེད་མཚུངས་པའི་ལྡོག་པ་ཅན། རིགས་མཐུན་ལས་འབྱེད་
པའོ། །དང་པོ་ནི་བརྗོད་པར་འདོད་པའི་སྐྱེས་བུ་ཁྱོད་དང་རྒྱ་མཚོ་གཉིས་བརྟན་པ་རྣམས་འགྱུར་མེད་
པ་དང་ཕྱེ་བའི་བདག་ཉིད་ཡོན་ཏན་གྱི་མཚན་ཉིད་དམ་ཡངས་པ་དང་ལ་བ་ཝ་ཎྱ་མཛེས་པ་ཉིད་དང་
ལན་ཚྭའི་དང་ཟབ་པ་ཉིད་ལ་སོགས་པའི་ཡོན་ཏན་རྣམས་ཀྱིས་མཚུངས་ཞེས་འདྲ་བར་བརྗོད་པའོ། །
འབྱེད་པར་བྱེད་པ་གསུངས་པ་ཁྱོད་ཀྱི་ལུས་ལག་པ་དང་རྐང་པ་ལ་སོགས་པ་དང་ལྡན་ཞིང་མཛེས་པ་
མཐོང་བཞིན་པ་འདི་འདྲ་ཉིད་ཀྱིས་ཁྱོད་དང་རྒྱ་མཚོ་ཐ་དད་དེ།དེ་ལ་འདི་འདྲའི་ལུས་མེད་པས་སོ །
དེ་འཆད་པ་གཅིག་སྐྱེས་བུ་ལ་གནས་པའི་ཆོས་ལུས་འདི་འདྲ་ཞེས་པ་སྒྲས་ཟིན་པ་ཉིད་ཀྱིས་སྐྱེས་བུ་
དང་རྒྱ་མཚོ་གཉི་ག་ལ་གནས་པའི་ཐ་དད་པ་མི་འདྲ་བ་རྟོགས་པར་བྱ་བ་ཉིད་ཡིན་པར་བྱ་བ་ཉིད་
ཡིན་པའི་ཕྱིར་འདི་འདྲ་འདི་ནི་གཅིག་གི་ལྡོག་པ་ཅན་དུ་ཤེས་པར་བྱའོ། །ཆུའི་ཕུང་པོ་རྒྱ་མཚོ་དང་
སྐྱེས་བུ་ཁྱོད་རིམ་པ་ལྟར་མཚམས་དང་ལུགས་ལས་མི་འདའ་བ་དང་ཟབ་པས་འདྲ་བ་། དབྱེ་བ་
གསུངས་པ་རྒྱ་མཚོ་འདི་ནི་མིག་སྨན་དང་མཚུངས་པ་སྔོ་ནག་ཡིན་ལ།སྐྱེས་བུ་ཁྱོད་ནི་གསེར་གྱི་འོད་
དེ་མདོག་ཅན་ནོ་ཞེས་པའོ །དེ་འཆད་པ་ནི་འདི་གཉི་གའི་ལྡོག་པ་ཅན་ཡིན་པ་གང་གི་ཕྱིར་ཚིག་སྦྱོར་
འདིར་ནི་རྒྱ་མཚོ་དང་སྐྱེས་བུ་གཉི་ག་ལ་ཡོད་པའི་ཐ་དད་དུ་འབྱེད་པར་བྱེད་པའི་ཡོན་ཏན་ནག་པོ་
དང་སེར་པོ་སྒྲས་ཟིན་པ་གཉི་གས་ཐ་དད་དུ་བསྟན་པ་འདིའི་ཕྱིར་ཚིག་སྦྱོར་འདི་ནི་གཉི་གའི་ལྡོག་པ་
ཅན། སྐྱེས་བུ་ཁྱོད་དང་རྒྱ་མཚོ་གཉིས་གསུམ་པོ་འདིས་ཆོས་མཚུངས་ཏེ། དུར་བཱ་ར་རིམ་པ་ལྟར་ཆུ་
ངན་པ་ཚྭའི་ཆུ་དང་བཟློག་དཀའ་བ་དག་དང་མ་ཧཱ་སཏཱ་ཞེས་པ་ཆུ་སྲིན་ལ་སོགས་པ་སེམས་ཅན་ཆེན་
པོ་ཅན་དང་སྙིང་སྟོབས་ཆེན་པོ་ཅན་དང༌།ཏེ་ཛས་ཞེས་པ་མེ་ལའང་འཇུག་པས་རྒོད་མ་ཁའི་མེ་དང་
བཅས་པའམ་གཟི་བརྗིད་ཡོད་པས་སོ། །འདི་གསུམ་ཀའང་སྒྲ་སྦྱར་བའོ། །འབྱེད་བྱེད་གསུངས་
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པའོ། །འདི་ཡིས་ཏེ་འོག་ནས་འཆད་པ་འདི་ཙམ་གྱིས་རྒྱ་མཚོ་སྐྱེས་བུ་ཁྱེད་གཉིས་ཐ་དད་དེ། རྒྱ་མཚོ་
དེ་ནི་ཛ་ཌའི་སྒྲ་ཌ་ལ་དག་གཅིག་ཡིན་པས་ཛ་ལ་ཆུ་འམ་སེམས་མེད་པ་བླུན་པོའི་བདག་ཉིད་ཡིན་
ཞིང་།ཁྱོད་ནི་མཁས་ཤིང་གསལ་བའི་བདག་ཉིད་ཡིན་ཞིང༌།དེ་འཆད་པ་ཚིག་སྦྱོར་འདི་འདྲ་འདི་ནི
སྦྱར་བའི་ཚུལ་ལམ་རང་བཞིན་དང་ལྡན་པའི་སྦྱར་བའི་རྒྱན་དང་ཐབས་གཅིག་པ་ཅན་ཞེས་བཟུང་
ཞིང་ཐ་སྙད་བྱ་བར་མཛོད་ཅིག་ཅེས་པའོ། །དེ་བཞིན་དུ་འགོག་པ་ཅན་གྱི་ལྡོག་རྒྱན་དང་གཏན་
ཚིགས་སམ་རྒྱུ་ཅན་གྱི་ལྡོག་པ་ཅན་གཉིས་པ་དེ་ཡང་བསྟན་པ་དཔེར་བརྗོད་པར་བྱའོ། །དེ་གཉིས་
ལས་དང་པོ་རྒྱ་མཚོ་ཆེན་པོ་ནི་ལུགས་དང་ལྡན་པ་དུས་རླབས་ལས་མི་འདའ་བ་དང་བརྟན་པ་རྣམས་
འགྱུར་མེད་པ་འདོམ་བདུན་ནམ་བཅུ་གཉིས་མན་ཆད་མི་གཡོ་བ་དང་རིན་ཆེན་མུ་ཏིག་ལ་སོགས་
པའི་འབང་
པའི་འབྱུང་གནས་ཡིན་པས་ན་ཁྱོད་རང་མཚུངས་མོད་ཀྱང་ཞེས་པ་ན།སྐྱེས་བུ་དམ་པའི་ཀུན་ཏུ་སྤྱོད་
པ་ལས་མི་འདའ་བའི་ཕྱིར་ལུགས་དང་ལྡན་པས་སོ། །དེའི་འབྱེད་པར་བྱེད་པ་གསུངས་པ་ནི་ཆུ་སྲིན་
གྱི་གནས་ནི་རྒྱ་མཚོའི་མིང་སྟེ། དེ་དྲི་མ་དང་ལྡན་པ་མ་དག་པར་གྱུར་པ་ནི་སྐྱེས་བུ་ཁྱོད་ཀྱི་དགྲ་ཟླ་སྟེ་
ཁྱོད་དང་འདྲ་བར་གྱུར་པ་མ་ཡིན་ཏེ། ཁྱོད་ནི་ཡོངས་སུ་དག་པ་ཡིན་པས་སོ །དེ་ནི་མ་ཡིན་ཞེས་
དགག་པ་བརྗོད་པས་ན་འགོག་པ་ཅན་ནོ།།
གཉིས་པ་ཅན་ལ་ལྷག་མ་ཅན་ནི་ཀླུའི་རྒྱལ་པོ་མཐའ་ཡས་ཏེ། ངག་དབང་གིས་ནོར་
ན་ལ་ལྷག་མ་ཅན
རྒྱས་ཀྱི་བུའོ་ཞེས་འཆད་། །ཀླུ་བདག་དེ་ནི་རི་ཀུན་ནས་བརྩེགས་པ་ལ་སོགས་པ་དང་གླིང་སིང་གྷ་
གླིང་ལ་སོགས་པ་དང་རྒྱ་མཚོ་བཞི་དང་བཅས་པའི་ས་གཞི་མཐའ་དག་འཛིན་པར་ཁྱོད་དང་འདྲ་མོད་
ཀྱང་མི་བདག་ཁྱོད་ལས་དམན་ཏེ། ལག་འགྲོ་ཀླུ་རྣམས་ཀྱི་རྗེ་བོར་གྱུར་པའི་ཕྱིར་རོ །ལག་འགྲོ་སྐྱེ་
བོ་ངན་པ་ལ་ཡང་འཇུག་པས་ན། དེ་ལས་བཟློག་པས་ཁྱོད་ནི་དམ་པ་རྣམས་ཀྱི་རྗེ་བོ་ཡིན་པས་སོ། །
འདི་ནི་ཕྱིར་ཞེས་རྒྱུ་བསྟན་པའི་ཕྱིར་གཏན་ཚིགས་ཅན་ནོ། །དོན་སྡུད་པ་སྒྲ་འཇུག་པའམ་སྒྲས་
ཟིན་པས་དངོས་པོ་གཉིས་མཚུངས་པ་ཐ་དད་དུ་བྱེད་པའི་ལྡོག་པ་བཤད་ཟིན་པ་འདི་འདྲ་བ་ཡིན་ནོ །
གཉིས་པ་དོན་གྱིས་གོ་བས་མཚུངས་པ་ལས་འབྱེད་པའི་ལྡོག་པ་ཅན་ནི་སྒྲས་ཟིན་པ་མེད་ཀྱང་དོན་གྱི་
ཤུགས་དང་སྐབས་ལ་སོགས་པ་ལས་ཆོས་གཉིས་མཚུངས་པ་རྟོགས་པར་གྱུར་པ་ལས་འབྱེད་པའི་
74

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ལྡོག་པ་ཅན་ཡང་ཡོད་པས་ན་དེ་རྗེས་སུ་སྒྲུབ་ཅིང་དཔེར་བརྗོད་པར་བྱའོ །དེ་ནི་ཁྱོད་ཀྱི་གདོང་དང་
པདྨ་ཞེས་པས་དེ་གཉིས་འདྲ་བ་སྒྲས་དངོས་སུ་བསྟན་པ་མེད་ཀྱང་མཛེས་པ་ལ་སོགས་དེ་གཉིས་
མཚུངས་པར་དོན་གྱིས་རྟོགས་པའོ།།
དེ་དག་གི་འབྱེད་བྱེད་ནི་འདི་གཉིས་ཀྱི་ཞེས་པ་རྐང་པ་གསུམ་སྟེ། འདི་དག་རྟེན་ཐ་དད་
པས་མི་འདྲ་བའོ་ཞེས་པའི་དོན་ནོ། །དཔེར་བརྗོད་གཞན་སྟོན་པ་རི་དྭགས་ཀྱི་མིག་ལ་སྨིན་མའི་གར་
སྒེག་པ་མེད་ཅིང་མྱོས་པས་བྱས་པའི་དམར་བས་མ་རེག་ལ། ཁྱོད་ཀྱི་མིག་མངོན་སུམ་འདི་གཉིས་
ཡོན་ཏན་སྨིན་སྒེག་དང་མྱོས་པས་དམར་བ་དེ་གཉིས་ཀྱི་བརྒྱན་ཅིང་མཛེས་པར་བྱས་སོ། །འདིར་རི་
དྭགས་དང་མཛེས་མའི་མིག་དག་སྒྲས་དངོས་སུ་འདྲ་བར་མ་བསྟན་ཡང་འབྱེད་བྱེད་བརྗོད་པའི་
ཤུགས་ལས་གཡོ་བ་དང་མཛེས་པ་ལ་སོགས་པས་འདྲ་བར་རྟོགས་པའོ །དཔེར་བརྗོད་དེ་གཉིས་ཀྱི་
ཁྱད་པར་སྟོན་པ་ནི་སྔ་མར་དབྱེ་བ་སྟེ་མི་འདྲ་བ་ཁྱད་པར་དུ་འཕགས་པ་གསལ་བར་བྱེད་པས་སྟོང་
བ་ཙམ་བརྗོད་ལ། དཔེར་བརྗོད་ཕྱི་མ་འདིར་ནི་སྨིན་སྒེག་ལ་སོགས་པས་དཔེར་བྱ་ལྷག་པ་ཉིད་
བསྟན་ཏོ།།
གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ་བཤད་པར་དམ་བཅའ་བ་ནི། སླར་
ཡང་ཆོས་གཉིས་མཚུངས་པ་སྒྲས་ཟིན་པ་ལས་འབྱེད་བྱེད་ཀྱང་མཚུངས་པའི་ལྡོག་པ་ཅན་སྔ་མར་མ་
བགྲེསབནཔབ
ཟད་ཀྱི་གཞན་འབྱེད་བྱེད་མཚུངས་པ་ཅུང་ཟད་ཀྱང་རབ་ཏུ་བསྟན་པར་བྱའོ། །ཞེས་པའོ། །དེ་དཔེར་
བརྗོད་པ།བརྗོད་པར་འདོད་པའི་སྐྱེ་བོ་ཁྱོད་ཀྱི་གདོང་དང་པདྨ་དཀར་པོ་གཉིས་རྒྱས་པ་རབ་ཏུ་བྱེ་
ཞིང་དྲི་བཟང་པོ་ཡིད་དུ་འོང་བ་དང་ལྡན་པར་འདྲ་བ་སྟེ དེ་ནི་མཚུངས་པའི་ཆོས་རྒྱས་པ་དང་དྲི་
བཟང་པོ་སྒྲས་དངོས་སུ་ཟིན་པའོ །འབྱེད་བྱེད་ནི་པདྨ་ལ་ཞེས་པ་རྐང་པ་གཉིས་ཏེ། དེ་ཙམ་གྱི་ཁྱད་
པར་ཡོད་པའོ། །ཡང་དཔེར་བརྗོད་པ།ཟླ་བ་མཐོང་བཞིན་པ་འདི་ནི་མཁའ་ཡིས་རྒྱན་ཏེ་མཁའི་ཐོད་
ལྟ་བུར་གྱུར་པས་། །ངང་པ་མངོན་སུམ་པ་འདི་ཞེས་པའོ །དེའི་བཤད་པས་ངག་འདི་མཚུངས་པ་
དོན་གྱིས་རྟོགས་པ་ལས་ལྡོག་པ་ཅན་ཡིན་གྱི་མཚུངས་པ་སྒྲས་ཟིན་པ་སྔ་མ་ལྟ་བུ་ནི་མ་ཡིན་སྟོན་པ་ནི།
སྦྱོར་བ་འདིར་ཟླ་བ་དང་ངང་པ་དག་གི་མཚུངས་ཆོས་དཀར་བ་ཉིད་དང་མཛེས་པ་སོགས་སྒྲས་མ་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཟིན་ཡང་རྟོགས་པ་སྟེ་རིགས་པས་ཐོབ་པ་དག་གི་དབྱེ་བ་འབྱེད་བྱེད་མཁའ་རྒྱན་ཆུ་རྒྱན་ཞེས་དངོས་
སུ་སྒྲས་ཟིན་པ་བྱས་ཤིང་།མཁའ་དང་ཆུ་དག་གི་མཚུངས་པའི་ཆོས་དག་པ་དང་སྔོ་བ་ལ་སོགས་པ་
དངོས་སུ་སྒྲས་མ་ཟིན་ཡང་དེ་དག་དག་པ་ལ་མི་འཁྲུལ་བས་ནཤུགས་ཀྱིས་རྟོགས་པར་བྱ་བའི་དབྱེ་
བ་རྒྱུ་སྐར་ཕྲེང་བ་ཅན་དང་ཀུ་མུད་རྒྱས་པ་ཅན་བྱས་ཞེས་པའོ། །ངག་སྦྱོར་དེ་དག་གཏན་ལ་འབེབས་
པ་ནི། དཔེར་བརྗོད་ཕྱི་མ་ནི་མཚུངས་པ་རྟོགས་པ་ཅན་ཡིན་གྱི་མཚུངས་པ་སྒྲ་ལྡན་མ་ཡིན་ཞིང་། སྔ་
མ་ལ་ནི་སྒྲ་ལྡན་མཚུངས།ཞེས་པ་དཔེར་བརྗོད་སྔ་མ་ཁྱོད་ཀྱི་གདོང་ཞེས་པ་སོགས་ལ་ནི་བཤད་ཟིན་
པ་དང་ལྡན་པར་མཚུངས་ཆོས་བརྗོད་ལ། དཔེར་བརྗོད་སྔ་ཕྱི་གཉིས་ལ་ཡང་ཐ་དད་དུ་བྱེད་པའི་
འབྱེད་ཆོས་བུང་བ་དང་མིག་དག་དང་སོགས་པས་མཁའ་དང་ཆུ་དག་དང་རྒྱུ་སྐར་དང་ཀུ་མུད་དག་
མཚུངས་པ་དེའི་ཕྱིར་དཔེར་བརྗོད་སྔ་ཕྱི་གཉི་གའང་མཚུངས་པའི་ལྡོག་པ་ཅན་ཡིན་། འབྱེད་བྱེད་
ཟུང་གསུམ་མཚུངས་པས་སོ །
ཡང་ན་སྔ་མ་ལ་ནི་གཉི་ག་ལའང༌། མཚུངས་པ་སྒྲ་ལྡན་ཐ་དད་བྱེད། །བུང་བ་མིག་ལ་
སོགས་པ་མཚུངས། །དེ་ཕྱིར་མཚུངས་པའི་ལྡོག་པ་ཅན། །ཞེས་པར་བསྒྱུར་ནས་བཤད་པར་བྱ་སྟེ།
གལ་ཏེ་དཔེ་བརྗོད་ཕྱི་མ་ལའང་ཟླ་བ་དང་པོ་དག་དང་མཁའ་དང་ཆུ་དག་ཀྱང་དག་པ་ལ་སོགས་པར་
འདྲ་བ་དག་གི་དབྱེ་བ་ཇི་སྐད་བཤད་པ་བརྗོད་པའི་ཕྱིར་མཚུངས་པའི་ལྡོག་པ་ཅན་ཡིན་མོད།སྔ་མ་
སྐད་བཤད་པ་བརྡ་
ཁོ་ན་མཚུངས་པའི་ལྡོག་པ་ཅན་དུ་འཆད་པ་ཅི་ལྟར་ཡིན་ཞེ་ན། དཔེར་བརྗོད་སྔ་མ་ནི་གདོང་པ་དང་
པདྨ་དཀར་པོ་གཉིས་ཀ་ལའང་མཚུངས་པ་སྒྲས་དངོས་སུ་ཟིན་པ་དང་ལྡན་ཞིང་ཕྱི་མ་ལ་དེ་ལྟ་མ་
ཡིན་ནོ། །ཡང་དེ་དག་ཐ་དད་དུ་བྱེད་པའི་ཆོས་བུང་བ་དང་མིག་དག་དང་སོགས་པས་དེ་དག་གཡོ་བ་
མཚུངས་ཤིང་འདྲ་བ་དེའི་ཕྱིར་སྔ་མ་ཁོ་ན་མཚུངས་པའི་ལྡོག་པ་ཅན་ཡིན་གྱི་དཔེར་བརྗོད་ཕྱི་མ་ནི་མ་
ཡིན་ཏེ། མཚུངས་པ་སྒྲས་ཟིན་པ་མེད་པའོ་ཞེས་པའོ །བཞི་པ་རིགས་མཐུན་ལས་འབྱེད་པ་ནི་
འགོག་པར་བྱེད་ཅེས་འབྲེལ་ལོ། །ཅིས་ན། ན་ཆུང་གཞོན་ནུ་མ་རྣམས་ཀྱི་ལང་དར་ལ་བབ་པ་
ལས་བྱུང་བའི་མུན་པ་ཡང་དག་དང་ཡང་དག་པ་མ་ཡིན་པ་རྣམ་པར་འབྱེད་པའི་གེགས་སུ་གྱུར་པས་
མི་ཤེས་པ་དེ་ངེས་སོ །དེ་ཁྱད་པར་ཅི་ལྟ་བུས་ཤེ་ན། རིན་ཆེན་ནོར་བུ་རྣམས་ཀྱི་སྣང་བ་འོད་ཀྱིས་མི་
76

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
འཕྲོག་སྟེ་མི་ཞི་བས་སོ །སླར་ཡང་ཁྱད་པར་ཅི་ལྟ་བུས་ཤེ་ན་ཉི་མའི་འོད་ཀྱིས་མི་ཟློག་སྟེ་མི་སེལ་
བས་སོ། །ཅི་འགོག་ཅེ་ན། ལྟ་བ་ཡོད་མེད་མཐོང་བ་འགོག་མེད་དེ། དེས་ན་མུན་པ་འདི་ཤིན་ཏུ་
་རབ་ཏ་གགས་པགདུག་པའོ།།དེ་འཆད་པ།ཕྱི་རོལ་གྱི་མུན་པའི་རིགས་རབ་ཏུ་གྲགས་པ་ལས་ལང་ཚོ་ལས་བྱུང་བ་མི་
ཤེས་པའི་མུན་པ་འདི་ལྟ་བ་འགོག་པ་བླང་བར་བྱ་བ་དང་དོར་བར་བྱ་བ་མཐོང་པའི་གེགས་བྱེད་པ་
ཉིད་ཀྱིས་མཚུངས་པར་བསྟན་ཅིང༌། དེ་ལས་གཞན་རིན་པོ་ཆེ་དང་ཉི་མའི་འོད་ཀྱིས་མི་སེལ་བས་
ཕྱིའི་མུན་པ་ལས་ཐ་དད་དེ་མཚན་ཉིད་མི་མཐུན་པར་བསྟན་ཏེ། དེས་ན་འདི་མུན་པར་རིགས་མཐུན་
པ་གྲགས་པའི་མུན་པ་ལས་ལྡོག་པ་ཅན་ཞེས་བྱ་བའོ། །
དགུ་པ་སྲིད་པ་ཅན་གྱི་རྒྱན་ལ་གཉིས་ཏེ། མཚན་ཉིད་དང༌། དཔེར་བརྗོད་བཤད་པ་དང་
བཅས་པའོ། །དང་པོ་ནི་ཚིག་སྦྱོར་གང་དུ་བསྟན་བྱའི་འབྲས་བུ་འགའ་ཞིག་གི་འཇིག་རྟེན་ལ་རབ་ཏུ
གྲགས་པའི་རྒྱུ་མཐོང་བ་དང་མ་མཐོང་བ་དག་གིས་ངེས་པ་སྟེ་བཟློག་ཅིང་བཀག་ནས་གྲགས་པའི་
ལས་གཞན་རྗེས་སུ་མཐུན་པ་གང་ཅུང་སྟོན་པ་རྟོགས་པར་བྱེད་པའམ། ཡང་རབ་ཏུ་གྲགས་པའི་
རྒྱུ་གསལ་ཞིང་རྒྱུ་གཞན་གང་རུང་ལའང་མི་ལྟོས་པར་རང་གི་ངོ་བོ་དངོས་པོའི་ཆོས་གྲུབ་པ་ཉིད་སྟོན་
པ་དེ་ནི་སྲིད་པ་ཅན་ནམ་སྟོན་པར་བྱེད་པའི་རྒྱན་ཏེ། འདིས་རྒྱུ་གཞན་ནམ་རང་གི་ངོ་བོ་སྟོན་ཅིང་
གསལ་བར་བྱེད་པས་སོ །གཉིས་པ་ལ་གཉིས།རྒྱུ་གཞན་གང་རུང་སྟོན་པ་དང༌།རང་གི་ངོ་བོ་ཙམ་
ན་དུས་ཀྱི་ཁྱད་པར་གསུམ་སྟོན་པ་མ་འཐུ
སྟོན་པའོ། །དང་པོ་ནི་སྟོན་དུས་ཀྱི་ཁྱད་པར་གསུམ་སྟོན་པ་མ་འཐུངས་ཏེ་གྲགས་པའི་རྒྱུ་སྦྲང་རྩི་ལ་
སོགས་པ་འཐུངས་པ་མེད་པར་མྱོས་པར་གྱུར་པའི་ཀཱ་དམ་པ་ཞེས་བྱ་ཐིང་རིལ་དུའང་བསྒྱུར་བ་ཆུ་ན་
རྒྱུ་བའི་བྱ་སྐད་སྙན་པས་སྒྲ་སྒྲོག་པ་ཅན་དང༌། མ་ཕྱིས་ཤིང་དག་པར་མ་བྱས་ཀྱང་དྲི་མ་མེད་པའི་
མཁའ་ཅན་དང༌། ཀ་ཏ་ཀ་ལ་སོགས་པས་དྲུང་པར་མ་བྱས་ཀྱང་དང་བའི་ཆུ་ཅན་ཏེ། དེ་འདྲའི་སྟོན་
ཀའི་དུས་འདིར་འགྲོ་བའི་ཡིད་ནི་འཕྲོག་པར་འགྱུར་།ཡང་དཔེར་བརྗོད་པ་ཀྱེ་མཛེས་མ་ཁྱོད་ནི་
མིག་ནག་པོར་བྱེད་པའི་མིག་སྨིན་མ་བསྐུས་པར་དཀར་བ་མིན་པ་ནག་པའི་མིག་ཅན་། མནན་པ་
མག་ནག་པར་བྱད་པའི་མ
མིན་ཏེ་དམའ་བར་བྱེད་པའི་འབད་པ་གང་རུང་མ་བྱས་པར་ཡང་སྨིན་མ་དམའ་བ་ཅན་ཡིན་ལ།ཚོན་
རྒྱ་སྐྱེགས་ཀྱི་ཁུ་བ་སོགས་མ་བསྒོས་པར་དམར་བ་ཁྱོད་ཀྱི་མཆུ་འདིའོ་ཞེས་པའོ། །དེ་དག་འཆད་པ།
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འོ་ན་མྱོས་པ་ལ་སོགས་པ་འབྲས་བུ་དེ་རྣམ་པར་རང་གི་རྒྱུ་མེད་པར་ཅི་ལྟར་འབྱུང་སྟེ།རྒྱུ་དང་འབྲས་
བུའི་དངོས་པོ་ནི་སོ་སོར་ངེས་པས་སོ །དེས་ན་འགལ་བ་སྟེ། འགལ་བ་དྲུག་སྙན་ངག་ལའང་སྐྱོན་དུ་
འཆད་པས་ན་འདིའི་འཐད་དོ་ཞེས་དོགས་པར་བྱས་ནས། དེ་སྤོང་བ་ནི། འདི་མི་འགལ་བ་གང་གི་
ཕྱིར་ངག་གཉིས་པོ་འདིར་མ་འཐུངས་པ་ལ་སོགས་པ་ཚོན་མ་བསྐུས་པའི་བར་ལས་སྐྱེས་པའི་མྱོས་པ་
ཉིད་ལ་སོགས་པ་དམར་བའི་བར་གྱུར་པ་རབ་ཏུ་གྲགས་པའི་རྒྱུ་འཐུངས་པ་ལ་སོགས་པ་ལས་
གཞན་པའི་རྒྱུ་ངག་སྔ་མ་ལ་སྟོན་དུས་འོངས་པ་དང་ཕྱི་མ་ལ་ལང་ཚོ་དར་ལ་བབ་པ་ཅན་བརྗོད་པར་
འདོད་པ་དང༌། རབ་ཏུ་གྲགས་པའི་རྒྱུ་ཟློག་པའི་ཕྱིར་མེད་པའང་བརྗོད་པར་འདོད་པས་ན། དེ་
འདྲའི་འབྲས་བུ་དེ་ཡི་ཚུལ་དེ་ལ་འགལ་བའི་སྐྱོན་མེད་དེ། རྒྱུ་གཞན་ཅན་ཡིན་པས་རྒྱུ་དང་བཅས་
པའང་ཡིན་ཞིང་རབ་ཏུ་གྲགས་པའི་རྒྱུ་ཟློག་པས་མེད་ཀྱང་ཡིན་པས་སོ། །འོ་ན་ཚིག་སྦྱོར་དེ་དག་
ལ་རྒྱུ་གཞན་ཅི་ཡང་ཐོས་པ་མེད་པས་བཤད་ཚུལ་དེ་མི་འཐད་དོ་ན། རྒྱུ་གཞན་དངོས་སུ་མ་སྨོས་
ཀྱང་ཤུགས་ལས་རྟོགས་པ་སྟེ།དེ་དག་དེ་རྣམས་ཀྱི་རྒྱུར་འཇིག་རྟེན་ན་གྲགས་པས་། །ཡང་སྙན་
ངག་ལ་ཐམས་ཅད་དུ་དོན་སྒྲས་ཟིན་པས་ཁྱབ་ཅིང༌།རིགས་པ་དང་དོན་གྱི་ཤུགས་ཀྱིས་རྟོགས་པ་
ཡང་ཡོད་པར་བཤད་ཟིན་པས་སོ། །
གཉིས་པ་ནི་ཀྱེ་མཛེས་མ་དྲི་བཟང་གིས་བསྒོས་པ་མེད་པར་རང་བཞིན་གྱིས་ཁྱོད་ཀྱི་ཁ་དྲི་
ཞིམ་ཞིང༌། བཅོས་པ་སྟེ་དེ་སྒྲུབ་པའི་འབད་བརྩོན་བྱས་པ་མིན་པར་ཁྱོད་ཀྱི་ལུས་པོ་མཛེས་ཤིང་ཡིད་
དུ་འོང་བའོ་ཞེས་པ་དང༌། བྲལ་བས་ཉེན་པ་རྣམས་ལ་མེད་པར་ཏེ་གནོད་པར་མ་བྱས་པར་ཟླ་བ་
གདུང་བར་བྱེད་པའི་རྒྱུ་ཉིད་ཀྱིས་ནི་དགྲ་བོ་སྟེ། གྲོགས་སུ་གྱུར་བའི་རྒྱུ་མཚན་མེད་དེ་ཕན་པ་བྱས་
མེད་པར་ཡང་བརྗོད་པར་འདོད་པའི་སྐྱེས་བུ་དེ་བདག་གི་གྲོགས་པོ་སྟེ་ཡིད་དུ་འོང་བར་འགྱུར་། །
དེ་འཆད་པ་ནི་སྦྱོར་བ་འདིར་བསྒོས་པ་མེད་པ་ལ་སོགས་པ་རྒྱུ་མཚན་མེད་པའི་བར་གྱི་ཚིག་རྣམས་
ཀྱིས་དྲི་ཞིམ་པ་སོགས་ཀྱི་རྒྱུ་ཁ་བྱུག་པ་སོགས་དངོས་སུ་ཤུགས་ལས་མིན་པས་ཚིག་གི་བྱེད་པས་
བཟློག་སྟེ་བཀག་ཅིང༌།རྒྱུ་དེ་རྣམས་ཀྱི་འབྲས་བུ་དྲི་ཞིམ་པ་ཉིད་ལ་སོགས་གྲོགས་སུ་གྱུར་པའི་བར་
སྒྲོ་བཏགས་པ་དངོས་སུ་བརྗོད་པ་དེའི་ཕྱིར་ཚིག་སྦྱོར་དེ་སྲིད་པ་ཅན་གྱི་རྒྱན་ཏེ། འབྲས་བུའི་རང་གི་
78

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ངོ་བོ་ཙམ་སྟོན་པས་སོ། །
བཅུ་པ་བསྡུས་པ་བརྗོད་པའི་རྒྱན་ལ་གཉིས་ཏེ། མཚན་ཉིད་དང༌། དཔེར་བརྗོད་བཤད་
པར་བཅས་པའོ། །དང་པོ་ནི་བརྗོད་པར་འདོད་པའི་དངོས་པོ་ཆགས་ལྡན་ལ་སོགས་པ་འགའ་ཞིག་
ལ་བསམས་ཤིང་ཡིད་ལ་བྱས་ནས། བསམ་བྱའི་དངོས་པོ་དང་མཚུངས་ཤིང་འདྲ་བའི་དངོས་པོ་བུང་
བ་ལ་སོགས་པ་ལྟ་བུ་གཞན་བསྡུས་པ་སྟེ་བརྗོད་པར་འདོད་པའི་དངོས་པོ་ལ་ལྟོས་ནས་ཤིན་ཏུ་ཆུང་
བའི་ཚུལ་ལམ་ངོ་བོར་རྗོད་པར་བྱེད་པ་གཞན་བཟུང་བས་རྟོགས་པ་དེ་ནི་བསྡུས་པ་བརྗོད་པའི་རྒྱན་
ཞེས་བྱ་བར་མཁས་པ་རྣམས་ཀྱིས་འདོད་དེ། འདི་ནི་འདྲ་བའི་དོན་གཞན་ཡང་འཛིན་པས་ན་རང་གི་
དོན་ཙམ་འཛིན་པ་མ་ཡིན་པའོ། །འདི་ཉིད་ལ་སྒྲ་ཙམ་གྱི་རྒྱན་ཞེས་བྱ་བར་ཐ་སྙད་བྱ་སྟེ། གང་
གསུངས་པ། གང་དུ་དོན་ནམ་སྒྲ་ཡིས་དོན་དེ་ནི། ཉེ་བར་མཚོན་པར་བྱས་ཤིང་རང་གི་དོན། གསལ་
བར་གྱུར་པ་སྙན་ངག་ཁྱད་པར་ཏེ། སྒྲ་ཙམ་ཞེས་པ་མཁས་པ་རྣམས་ཀྱིས་བཤད།ཅེས་སོ། །གཉིས་
པ་ལ་གཉིས་ལས་སྤྱིར་དཔེར་བརྗོད་པ་ནི་བུང་བ་འགའ་ཞིག་པདྨ་རྒྱས་པ་ལ་རང་ཇི་ལྟར་འདོད་པ་
བཞིན་དུ་སྦྲང་རྩི་འཐུང་བཞིན་པ་ཡང་དྲི་ཞིམ་པའི་སྐྱོབ་པའི་མེ་ཏོག་ཁ་མ་བྱེ་བ་ལ་ཡང་སྦྱོར་བ་འདི་ནི་
ཤིན་ཏུ་འདོད་བྱའོ་ཞེས་མངོན་པར་ཕྱོགས་པར་བྱེད་པ་ལ་ལྟོས་ཞེས་སྒྲ་ཇི་བཞིན་གྱི་དོན་ནོ། །
དགོངས་པའི་དོན་ནི་སྦྱོར་བ་འདིར་བུང་བ་དང་འདྲ་བའི་ཆགས་ལྡན་འགའ་ཞིག་བུད་མེད་དར་མ་
ད དནན ར
པདྨ་རྒྱས་པ་ལྟ་བུ་ལ་སྦྲང་རྩི་འཐུང་བ་བཞིན་དགའ་བའི་རྩེ་དགས་བཅིངས་པ་དང་།དེས་མ་ཚིམ་
བར་དྲི་ཞིམ་མ་རྒྱས་པའི་མེ་ཏོག་ཁ་འབུས་པ་ལྟར་བུ་མོ་འགའ་ཞིག་ལའང་འདོད་པ་འཕེལ་བ་སྦྱོར་
བ་དང་འདྲ་བ་སྟོན་ཞིང་རྟོགས་པར་བྱེད་ཀྱི་དངོས་སུ་མ་བརྗོད་པའོ། །དགོངས་པའི་དོན་ཉིད་གཙོ་བོ་
ཡིན་གྱི སྒྲ་བཞིན་པའི་དོན་ནི་ཉེ་བར་མཚོན་བྱེད་ཙམ་ཡིན་པས་ལྷུར་བླང་བར་བྱ་བ་མ་ཡིན་ནོ། །
རྒྱལ་བའི་དབང་པོས་ཀྱང་རྡོ་རྗེ་ལྟ་བུའི་ཏིང་ངེ་འཛིན་ལ་དགོངས་ནས་དེ་དང་མཚུངས་པའི་དངོས་པོ་
བྲག་ཆེན་པོ་མ་གྲུབ་པ་སེར་ཀ་མེད་པ་ཁོང་སྟོང་མ་ཡིན་པ་གཅིག་ཏུ་འདུས་པ་ཤིན་ཏུ་མཁྲེགས་པ་དེ་
ནི་ཞེས་བཀའ་བསྩལ་པ་དེ་ལ།མདོའི་ཚིག་དེ་ཙམ་ལ་བསྡུས་པ་བརྗོད་པར་བཤད་དུ་རུང་ངོ་།།
གཉིས་པ་དཔེར་བརྗོད་ཀྱི་རྣམ་པ་གཞན་བསྟན་པ་ལ་མིང་གིས་བསྟན་པ་ནི་ཁྱད་པར་ཅན་
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཆོས་ཙམ་ཐ་དད་ཅིང་ཁྱད་པར་ཆོས་རྣམ་པ་མཚུངས་པའི་བསྡུས་པ་བརྗོད་པའང་ཡོད་དེ། ཙམ་ཞེས་
པས་ཁྱད་པར་ཐ་དད་པ་གཅོད་དོ། །རྒྱན་འདི་ནི་དེ་ཁོ་ནར་མ་ཟད་ཀྱི་གཞན་ལའང་ཡོད་། །ཁྱད་
པར་ཅན་ཐ་དད་ཅིང་ཁྱད་པར་འགའ་ཞིག་ཐ་དད་ལ་འགའ་ཞིག་ཐ་དད་མིན་པའོ། །དེ་གཉིས་ལས་
དང་པོའི་དཔེར་བརྗོད་ནི་རྩ་བ་ཞེས་ཏེ། ལྗོན་པ་ལ་སྦྱར་བ་ནི་གོ་སླ་ཞིང་འབྲས་བུ་ནི་ཤིང་ཏོག་
གྲིབ་མ་སྣུམ་པ་ནི་གྲིབ་མ་བར་མེད་པའོ །སྐྱེས་བུ་ནི་རྩ་བ་གདོད་ནས་ཀྱི་རང་བཞིན་གྱི་སྟོབས་
བརྟན་ཞིང་གྲགས་པ་དྲི་མ་མེད་པ་དང་། གྲིབ་མ་སྣུམ་པ་ལུས་ཀྱི་རང་བཞིན་གྱི་འོད་དམ་གྲགས་པའི་
ངོ་བོ་ཅན་། །འདི་ཁྱད་པར་ཅན་ལྗོན་ཤིང་དང་བརྗོད་པར་འདོད་པའི་སྐྱེས་བུ་ཐ་དད་ཀྱང་ཁྱད་པར་
རྩ་བ་བརྟན་པ་ལ་སོགས་པ་ཐ་དད་མིན་པའོ། །ཕྱི་མའི་དཔེར་བརྗོད་ནི་ཡལ་ག་ཞེས་པའི་རྐང་པ་སྔ་
མ་གཉིས་ནི་བརྗོད་པའི་ཁྱད་པར་ནི་ཤིང་སྡོང་ཉིད་ལ་ཡོད་པའོ་ཞེས་འགྲེལ་པ་གཉིས་ཀས་འཆད་དེ་
བརྗོད་འདོད་ཙམ་དུ་ཟད་དོ། །དམ་པའི་གྲིབ་མ་ཅན་ནི་ཤིང་སྡོང་གི་གྲིབ་མས་ཉི་ཟླའི་འོད་འགྲིབ་པ་
དང་སྐྱེས་བུའི་གཟུགས་མཛེས་པ་ལ་སོགས་པའོ །བརྟན་པ་དང་ལྡན་པ་ནི་ཤིང་སྡོང་རླུང་ལ་སོགས་
པས་དབྱུང་བར་མི་ནུས་པ་དང༌། སྐྱེས་བུ་ནི་མི་མཐུན་པའི་ཕྱོགས་ཀྱིས་ཐུབ་པར་དཀའ་བའོ། །དེ་
གཉིས་ཀའི་འགྲེལ་པ་ནི་དཔེ་བརྗོད་གཉིས་ཀ་ལ་ཡང་སྐྱེས་བུ་བཟང་པོ་འགའ་ཞིག་བསམས་པའི་
དོན་དུ་བྱས་ནས་དངོས་སུ་ལྗོན་པ་བརྗོད་པ་ཉིད་ཀྱིས་ཉེ་བར་བསྔགས་ཤིང་ཡོན་ཏན་གསལ་བར་
བྱས་སོ །ཆོས་ཁྱད་པར་རྣམས་ཀུན་དཔེར་བརྗོད་སྔ་མ་ལ་སྐྱེས་བུ་དང་ལྗོན་པ་གཉིས་ཀའི་ཐུན་མོང་
བ་སྟེ། གཞན་དཔེར་བརྗོད་ཕྱི་མ། བསམ་དོན་དང་དངོས་པོ་དོན་གྱི་ཐུན་མོང་མ་ཡིན་པ་རྣམ་པ་
གཉིས་ཏེ། བཤད་ཟིན་པ་ལྟར་རོ །འདིར་སྡོང་པོ་ལ་སོགས་པའི་སྒྲས་སྐབས་ལ་སོགས་པའི་དབང་
ལས་སྐྱེས་བུ་ལ་སོགས་པ་རྟོགས་པ་ཡིན་ནོ། །སྦྱོར་བ་གཞན་ཡང་བྱཱ་ལ་ཞེས་པ་སྦྲུལ་དང་སྐྱེ་བོ་ངན་
པ་གཉིས་ཀ་ལའང་འཇུག་པས་སྒྲའི་དོར་བྱས་པ་ལ། སྦྲུལ་ངན་ཞེས་རྒྱ་སྐད་གཅིག་ལ་བོད་སྐད་
གཉིས་སུ་བསྒྱུར་ཏེ། རྒྱ་མཚོ་སྦྲུལ་དང་འགྲོགས་པ་ལས་སྐྱེས་བུ་སྐྱེ་བོ་ངན་པ་དང་འགྲོགས་པ་དང་
བྲལ་ཞིང་། རྒྱ་མཚོ་རང་བཞིན་གྱི་བ་ཚྭ་ཆུའི་རོ་ཅན་ཡིན་པ་ལས་སྐྱེས་བུ་རང་བཞིན་གྱིས་མངར་བ་
དགའ་བར་བྱེད་པའི་ནང་བསམ་པ་ཅན་ཞེས་པས་སྔོན་མེད་པའི་རྒྱུ་བརྗོད་ནས། ཀྱེ་མ་ཞེས་པ་སྐྱོ་བ་
80

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ལ་སྟེ། སྔོན་མེད་པའི་ཆུའི་གཏེར་རྒྱ་མཚོ་འདི་འཇིག་པའི་དུས་ཀྱིས་སྐམ་པར་འགྱུར་ཞིང་། བསམ་
དོན་གྱི་སྐྱེས་བུ་ནི་དུས་ཀྱིས་ཏེ་འཆི་བས་སྐམ་ཞིང་ཤི་བར་འགྱུར་། །དེའི་བཤད་པ་ནི་རྒྱ་མཚོ་ལ་དེ་
དང་བརྟན་པ་དང་། རྒྱ་ཆེ་བ་ལ་སོགས་པར་མཚུངས་པའི་སྐྱེས་བུ་མེད་པར་འགྱུར་བར་གསལ་བར་
བྱེད་ཅིང༌། སྔ་མ་སྔོན་ཡོད་པ་རབ་ཏུ་གྲགས་པའི་རྒྱ་མཚོའི་ཆོས་སྦྲུལ་ལམ་ཀླུ་དང་འགྲོགས་པ་དང་བ་
ཚྭའི་རོ་བཟློག་པའི་ཕྱིར་ན། འདི་འདྲ་བ་འདི་ནི་སྔོན་མེད་པའི་རྒྱ་མཚོ་དངོས་སུ་བརྗོད་པ་ལས་
སྐབས་ལ་སོགས་པའི་དབང་གིས་སྐྱེས་བུ་འགའ་ཞིག་བསྔགས་པས་ན་སྔར་མེད་ཀྱིས་བསྡུས་པ་
བརྗོད་པའོ། །དེས་ན་འཕགས་པ་ཡུལ་འཁོར་སྐྱོང་གིས་ཞུས་པར།ཟླ་མེད་སྨན་པ་ལྟ་བུར་རྣམ་པར་
རྒྱུ། །ཞེས་པ་སྔོན་མེད་ཀྱི་དཔེ་དང༌། བསྔགས་འོས་བསྔགས་བསྟོད་དུ། ཚུལ་ཁྲིམས་ཕུང་པོས་སྐུ་ཆེ་
ཞིང༌། །ཏིང་འཛིན་ཤིང་གིས་རྣམ་པར་བརྒྱན། །ཡེ་ཤེས་འབབ་ཆུས་ཁྱབ་གྱུར་པ། །རྒྱུ་བའི་གངས་
ཅན་རི་བོ་ལགས།ཞེས་གསུངས་པ་ནི་སྔོན་མེད་པའི་གཟུགས་ཅན་ཞེས་པ་ཡིན་སྙམ་མོ།།
བཅུ་གཅིག་པ་ཕུལ་བྱུང་གི་རྒྱན་ལ་གསུམ། མཚན་ཉིད། དཔེར་བརྗོད། ཕུལ་བྱུང་
བསྔགས་པའོ། །དང་པོ་ནི་ཁྱད་པར་ཏེ་དངོས་པོར་གཏོགས་པའི་ཤིན་ཏུ་མཆོག་ཏུ་གྱུར་པ་བརྗོད་པར་
འདོད་པ་འཇིག་རྟེན་གྱི་མཚམས། འཇིག་རྟེན་ན་ཇི་ལྟར་གནས་པ་ལས་བསྒལ་བ་འུད་ཤིན་ཏུ་ཆེ་
བས་བསྟན་པ་གང་དེ་ཕུལ་བྱུང་བརྗོད་པ་ཞེས་བྱ་བ་རྒྱན་གཞན་གྱི་མཆོག་གཙོ་བོ་སྟེ་ཤིན་ཏུ་ཡིད་
འཕྲོག་པ་ཉིད་ཀྱི་ཕྱིར་རོ། །བརྗོད་པར་འདོད་པས་ཁྱད་པར་ནི། །ཞེས་འདོན་པ་ལྟར་ན་བརྗོད་པར་
འདོད་པ་སྟེ་རྟོགས་པར་བྱ་བའི་བསམ་པས། ཁྱད་པར་ཆོས་མཆོག་འཇིག་རྟེན་གྱི་བློ་ལས་འདས་པ་
སྟོན་པ་ཞེས་བཤད་པར་བྱའོ། །གཉིས་པ་ནི་དཔེར་བརྗོད་ན་འདོད་པས་གཟིར་བས་རང་ཉིད་མཛའ་
བོའི་གམ་དུ་མངོན་པར་འགྲོ་མ་ཞེས་པ་ཁྱད་པར་གྱི་གཞི་སྟེ།དེའི་ཁྱད་ཆོས་ནི་མ་ལླི་ཀཱ་མེ་ཏོག་གི་བྱེ་
བྲག་དཀར་པོའི་ཕྲེང་ཚོགས་ཅན་ཞེས་པ་མགོ་དཀར་བ་དང༌། ལུས་ཀུན་ཙན་དན་གྱི་གཤེར་བ་དང༌།
དཀར་ཞིང་སྲབ་པའི་གོས་འཛིན་པས་ལུས་ལྷག་མ་དཀར་བ་སྟེ། དེ་འདྲ་དེ་ཡང་ཟླ་བའི་འོད་ལ་འདི་
རྣམས་སྔོན་འགྲོ་མ་ཡིན་ལ་འདི་ཟླ་བའི་འོད་ཡིན་ཞེས་མཚོན་པ་མ་ཡིན་ཏེ།འོ་མའི་རྒྱ་མཚོ་ལ་ངང་
པའི་བུ་མོ་ཞུགས་པ་བཞིན་ནོ། །འདིར་དངོས་པོར་ན་དེ་ལྟ་བུ་མེད་ཀྱང་ཁྱད་པར་དེ་འདྲ་བ་སྒྲོ་
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བཏགས་ཏེ་བསྟན་པས་སྙན་ངག་མཁན་དགའ་བར་བྱེད་པའོ །འདིར་ཅིའི་ཁྱད་པར་བརྗོད་པར་
འདོད་ཅེ་ན། ཟླ་བའི་འོད་ནི་ལྷག་ཅིང་མང་བའམ་སྟུག་པ་ཉིད་ཁྱད་པར་འཕགས་ཤིང་ཕུལ་དུ་བྱུང་བ་
ལྡན་པར་བརྗོད་། །ཇི་ལྟར་འདི་ཕུལ་བྱུང་ཡིན་པ་དེ་བཞིན་དུ་ཐེ་ཙོམ་གྱི་གནས་མེད་པ་ལ་ཐེ་ཚོམ་
བྱུང་བར་འུད་བྱས་པ་སོགས་ཀྱང་ཕུལ་བྱུང་ཡིན་ལ།དེ་གསལ་ཞིང་ཁྱད་པར་དུ་འཕགས་པར་རྟོགས་
པའི་ཆེད་དུ་ཅུང་ཟད་བསྟན་ཅིང་དཔེར་བརྗོད་པར་བྱའོ། །ཀྱེ་དགའ་མ་ཁྱོད་ཀྱི་ནུ་མ་གཉིས་དང་
དཔྱིའམ་ཚང་རའི་བར་སྟོང་པ་ན་སྐྱེད་པ་ཡོད་དམ་མེད་ཅེས་བདག་གི་ཐེ་ཚོམ་ཡུལ་རིང་པོར་བལྟས་
ཀྱང་ད་དུང་བཟློག་པར་མ་གྱུར་ཏོ། །འདིར་འཇིག་རྟེན་ལ་འདི་འདྲ་བའི་ཐེ་ཚོམ་ནམ་ཡང་མི་སྐྱེ་ཡང་
སྙན་ངག་མཁན་གྱིས་སྒྲོ་བཏགས་ཏེ་འུད་བྱས་པའོ། །སོགས་པས་བསྡུས་པའི་ངེས་པ་ཕུལ་བྱུང་ནི་ཀྱེ་
ནི་ཏམ་བི་ནི་ཞེས་པ་བསྒྱུར་ན་ཚང་ར་ཆེན་པོ་ཅན་ཞེས་པ་སྟེ།བོད་པའོ། །ཁྱོད་ལ་ནུ་མ་དང་དཔྱིའི་
བར་ན་སྐྱེད་པར་ཡོད་པར་ངེས་པར་ནུས་ཏེ།འོ་མ་འཛིན་པ་ནུ་མ་ཉིད་ཁུར་ཡིན་ལ་དེ་གནས་པ་རྣམ་
པ་གཞན་དུ་སྟེ་དེའི་སྐྱེད་པ་མེད་ན་སྲིད་པ་མ་ཡིན་པས་སོ། །དེ་དག་གིས་རྐེད་པ་ཕྲ་བའི་ཕུལ་དུ་བྱུང་
བ་ཉིད་བསྟན་ཏོ །
གྲགས་པ་ཕུལ་བྱུང་ནི། ཀྱེ་ས་སྐྱོང་རྒྱལ་པོ་ཁྱོད་ཀྱི་གྲགས་པ་ཡོན་ཏན་སྒྲོག་པའི་ཕུང་
པོའམ་ཚོགས་འདི་ཙམ་ཞེས་དཔག་པར་ནུས་པ་མིན་ཡང་སྲིད་གསུམ་འདིར་ཤོང་ཞིང་འདིར་དོག་པ་
མེད་པ་སྲིད་པ་མཐོ་རིས་དང་ས་སྟེང་དང་ས་འོག་གསུམ་གྱི་ཁོངས་ནང་འདི་ཤིན་ཏུ་ཡངས་ཤིང་རྒྱ་
ཆེའོ། །ཨེ་མ་ནི་ངོ་མཚར་བ་གསལ་བར་བྱེད་པའོ །འདིར་གྲགས་པ་ཤོང་བས་ཡངས་པར་སྒྲུབ་པའི་
ཕྱིར་གྲགས་ཆེ་བ་ཆེ་བར་བརྗོད་པར་འདོད་པས་སོ །གསུམ་པ་ངག་གི་དབང་པོ་སྙན་ངག་མཁན་
རྣམས་ཀྱིས་མཆོད་ཅིང་ཆེས་བསྔགས་པ་ཕུལ་བྱུང་གི་མིང་གིས་བརྗོད་པ་འདི་རྒྱན་གཞན་ལྷག་མ་
རྣམས་ཀྱིས་དཔུང་གཉེན་ཏེ་རྟེན་གཅིག་པུ་སྟེ་ཟླ་བོ་མེད་པར་མཁས་པ་རྣམས་ཀྱིས་བརྗོད་། །ཡང་
ནི་ཆོས་ཅན་སྙན་ངག་ཁོ་ནའི་རྒྱན་ཡིན་པ་ཙམ་དུ་མ་ཟད་པའོ །དེ་ཡང་རང་བཞིན་གྱི་རྒྱན་ཇི་ལྟ་བ་
བཞིན་གྱི་དངོས་པོའི་ངོ་བོ་བརྗོད་པ་ཡང་ཁྱད་པར་བརྗོད་པའི་སྒོ་ནས་ཕུལ་བྱུང་གི་རྒྱན་དང་ལྡན་ན་
མཛེས་ཀྱི་མི་ལྡན་ན་སྙན་ངག་གི་རྒྱན་དུ་མི་འགྱུར་ན་འཁྱོག་པོར་རྗོད་པ་དཔེ་དང་གཟུགས་ཅན་ལ་
82

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
སོགས་པ་རྣམས་ལྟ་སྨོས་ཞེས་པས་སོ། །འདིར་སློབ་དཔོན་རཏྣ་ཤྲཱི་སོགས་པས་བསྡུས་། ཟློག་
པའི་ཕུལ་བྱུང་དང་། དཔེའི་རྗེས་སུ་སོང་བའི་ཕུལ་བྱུང་དང༌། གཟུགས་དང་ལྡན་བའི་ཕུལ་བྱུང་དང༌།
རབ་བཏགས་དང་ལྡན་པའི་ཕུལ་བྱུང་བརྗོད་པ་དཔེར་བརྗོད་ཅིང༌། དེ་བཞིན་དུ་ཕུལ་བྱུང་གཞན་
ཡང་རྟོགས་པར་བྱའོ་ཞེས་འཆད་།།
བཅུ་གཉིས་རབ་རྟོག་གི་རྒྱན་ལ་བཞི། མཚན་ཉིད། དཔེར་བརྗོད།དཔེ་བརྗོད་ལ་ལོག་
རྟོག་དགག །རབ་རྟོག་གསལ་བྱེད་ཀྱི་སྒྲ་དགོད་པའོ། །དང་པོ་བརྗོད་པ་གང་དུ་སེམས་ལྡན་སྲོག་
ཆགས་སམ་དེ་ལས་ཅིག་ཤོས་སེམས་མེད་པའི་དངོས་པོའི་རྣམ་པ་རབ་ཏུ་རྟོག་པ་པོས་བརྗོད་པ་ལས་
གཞན་ཇི་ལྟ་བ་བཞིན་དུ་ཡོད་པའི་ངོ་བོར་གནས་པའི་ཚུལ་ཇི་ལྟར་གནས་པ་བཞིན་ལས་རྣམ་པ་
གཞན་དུ་རྟོག་ཅིང་སྒྲོ་འདོགས་པ་དེ་ནི་རབ་རྟོག་གི་རྒྱན་དུ་རིགས་སོ།།
གཉིས་པ་ལ་སེམས་ལྡན་གྱི་འཇུག་པ་རྣམ་པ་གཞན་དུ་རྟོག་པ་ནི་དེ་དཔེར་བརྗོད་ན་ཉིན་
མོའི་གུང་ལ་ཉི་མ་ཤིན་ཏུ་ཚ་བས་གདུངས་པའི་གླང་པོ་ཆེ་པདྨའི་མཚོར་འཇུག་པ་ནི་དེ་ལ་དངོས་སུ་
གནོད་པ་བྱ་བར་མ་ནུས་པས་ཉི་མ་དེའི་ཕྱོགས་དེ་ལ་བརྟེན་པའི་པདྨ་རྣམས་གཞོམ་པ་སྟེ་རྩ་བ་ནས་
དབྱུང་བར་འདོད་པ་ཡིན་ནམ་སྙམ་མོ་ཞེས་པའོ། །དེའི་དོན་བཤད་པ་ནི་ཁྲུས་བྱ་བ་དང་ཆུ་བཏུང་བ་
དང་པདྨའི་རྩ་བ་བཟའ་བའི་ཆེད་དུ་ལག་ལྡན་གླང་པོ་ཆེ་ཆུར་འཇུག་པ་ནི་ཇི་ལྟར་བཞིན་གནས་པའི་
ཚུལ་ཡིན་ལ།དེ་ཉི་མ་ལ་འཁོན་ལན་བླན་པའི་ཆེད་དུ་སྟེ་དེའི་ཕྱོགས་པདྨ་ལ་གནོད་པ་བྱས་པའི་སྒོ་
ནས་དེ་ལ་གནོད་པར་བྱའོ །ཞེས་པ་སྙན་ངག་མཁན་གྱིས་རབ་ཏུ་བརྟགས་ཤིང་སྒྲོ་བཏགས་ཏེ་
བརྗོད་དོ། །སེམས་མེད་ཀྱི་འཇུག་པའི་གཞན་དུ་རྟོག་པ་ནི་ཨུཏྤལ་འདི་ནི་མིག་བདག་གི་རིང་བའམ་
རོལ་པ་འགོག་པའི་རྣ་བའི་རྒྱན་ཞེས་ཏེ། ཀྱེ་མིག་ཡངས་མ་ཁྱོད་ཀྱི་མིག་རྣ་བའི་མཐའ་ཉེ་བར་གྱུར་
པའི་མཛེས་པས་རྣ་བའི་རྒྱན་གྱི་ཨུཏྤལའང་འགོངས་ཤིང་དེ་ཟིལ་གྱིས་མནན་པའམ་བསྒྲིབས་པ་འདྲ་
འོ་ཞེས་པ་། འདྲ་ཞེས་པ་རབ་བཏགས་གསལ་བྱེད་། །དེའི་བཤད་པ་ནི་གལ་སྟེ་སྔ་མ་ལ་ནི་རབ་
བཏགས་ཀྱི་ས་བོན་དེ་ལྟ་བུའི་ཆུར་འཇུག་པ་མཐོང་བས་རིགས་མོད། འདིར་མིག་དང་མིག་གིས་
མཛེས་པས་རྣ་བའི་ཨུཏྤལ་ལ་རེག་པ་མེད་པས་རབ་རྟོག་གི་ས་བོན་མེད་ཞེ་ན། མིག་ཟུར་གྱིས་
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཆར་ལྷུང་བའི་མིག་གི་འོད་ཀྱིས་རྣ་བའི་ཨུཏྤལ་མཛེས་མ་མཆོག་འགའ་ཞིག་གིས་རེག་པ་སྲིད་ཅིང་།
ཅི་སྟེ་རེག་པ་མིན་ཡང་སྙན་ངག་མཁན་གྱིས་ཕུལ་བྱུང་བརྗོད་པས་མིག་གི་འོད་ཀྱིས་རྣ་བའི་ཨུཏྤལ་
རེག་པ་གྲུབ་པར་བྱས་ནས་དེ་ལྟར་རྣམ་པར་གཞན་དུ་བརྟགས་ཏེ་བརྗོད་པས་ན། འདི་ཕུལ་བྱུང་གི་
མཐུ་ལས་རབ་རྟོག་གོ །དེས་ནི་ཕུལ་བྱུང་གི་རྒྱན་གཞན་གྱི་རྒྱན་ཡིན་པར་བཤད་པ་དེ་གཞུང་
བཙུགས་སོ །མུན་པ་བྱེད་པ་པོས་ལས་ལུས་ལ་བྱ་བ་འབྱུག་གོ་བཞིན་ཏེ། ཇི་ལྟར་ཁ་ཅིག་གིས་ཙན་
དན་ལ་སོགས་པས་འབྱུག་པ་ལྟར་རོ །བྱེད་པ་པོ་ནམ་མཁའ་ནི་ལས་མིག་སྨན་བྱ་བ་ཆར་དུ་
འབེབས་སོ་བཞིན་ཇི་ལྟར་ལྷས་ཆུ་ཆར་དུ་འབེབས་པ་ལྟར་རོ །ཞེས་པ་འདི་ཡང་རབ་རྟོག་གི
མཚན་ཉིད་དང་ཤིན་ཏུ་ལྡན་པས་ན། རབ་རྟོག་ཡིན་གྱི་དཔེ་མ་ཡིན་ནོ། །སྐྱེས་རབས་སུ། ཉི་མའི་
འོད་ཀྱིས་གནམ་སྔོན་བཞུས་པ་བཞིན། །ཞེས་གསུངས་པ་ཡང་རབ་རྟོག་ཡིན་གསུངས་ཏེ། གསུམ་
པ་ནི་བརྗོད་མ་ཐག་པའི་དཔེར་བརྗོད་འདིར་ནི་བཞིན་གྱི་སྒྲ་ཡིས་འཁྲུལ་རྒྱུ་བྱས་ཏེ་རྒོལ་བ་འགའ་
ཞིག་དཔེའི་རྒྱན་ཉིད་དུ་འཁྲུལ་པ་བསྐྱེད་དོ། །དེ་ལུང་དང་འགལ་བར་སྟོན་པ་ནི་འབྱུག་གོ་ཆར་
འབེབས་སོ་ཞེས་པ་ནི་ལིམ་པ་། བར་ཥ་ཏི་ཞེས་ཏིངའི་མཐའ་ཅན་ཡིན་ཞིང༌། ཏིངའི་མཐའ་བྱ་བ་
གཙོ་བོ་ཅན་དང་ལྷན་ཅིག་འགའ་ཡང་དཔེ་སྟེ་འདྲ་བ་རྟོགས་པ་མ་ཡིན་ཞེས་པ་ཡིད་ཅེས་པའི
གསུངས་ལས་བཟླས་ཏེ་འདས་ཤིང་འགོངས་ནས་དེ་ལྟར་སྨྲའོ་ཞེས་པའོ། །ཡིད་ཅེས་པའི་ཚིག་དེ་
རིགས་པ་དང་ལྡན་པར་སྟོན་པ་སྤྱིར་དཔེ་དང་དཔེར་བྱ་དོན་ནི་བྱ་བའམ་ཡོན་ཏན་མཚུངས་པའི་ཆོས་
ལ་ལྟོས་ཤིང་བརྟེན་པ་ཡིན་པ་ལ།དེ་འདི་ལ་མེད་དེ།དཔེ་འབྱུག་པ་དང་དཔེར་བྱ་མུན་པ་ལ་མཚུངས་
ཤིང་མཐུན་པའི་ཆོས་འདི་མངོན་པར་གྱུར་ཏམ་སྟེ་མ་མཐོང་བའི་ཕྱིར་དེ་དག་ནི་དཔེ་དོན་མིན་ནོ། །
དེའང་འབྱུག་པ་སྒྲའི་བདག་ཉིད་དང་བྱ་བའི་ངོ་བོ་དག་དང་མུན་པ་ཆོས་མཐུན་པ་འགའ་ཡང་མེད་དོ། །
གལ་ཏེ་འབྱུག་པ་ཉིད་བྱ་བའི་ངོ་བོ་དེ་དག་གི་མཚུངས་པའི་ཆོས་སུ་ངེད་འདོད་དོ་ཞེ་ན། འབྱུག་གོ་
ཞེས་བྱ་བ་ཆོས་ཅན་དཔེར་འགྱུར་བ་མཚུངས་ཆོས་སུ་འདོད་པའི་འབྱུག་པ་ལས་གཞན་པ་ཅི་སྟེ།དེ་
གཉིས་ཐ་མི་དད་པས་དཔེ་དང་མཚུངས་ཆོས་སུ་མི་རུང་ངོ་། །གལ་ཏེ་འབྱུག་པ་དེ་ཉིད་ཆོས་ཏེ་རྟེན་པ་
མཚུངས་ཆོས་གང་གི་རྒྱུས་འཇལ་བ་དང་། ཆོས་ཅན་ཏེ་རྟེན་འཇལ་བྱེད་ཀྱང་ཡིན་པས་སྐྱོན་མེད་དོ་
84

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཞེ་ན། ཞེས་པ་དེ་ལྟ་བུ་སྨྱོན་པ་སྨྲ་སྲིད་ཀྱི་མ་སྨྱོས་པ་སེམས་རང་བཞིན་དུ་གནས་པས་འཆད་པ་མ་
ཡིན་ཏེ། ཆོས་དང་ཆོས་ཅན་བརྟེན་པ་དང་རྟེན་པ་དག་ནི་འཇིག་རྟེན་དང་བསྟན་བཅོས་ལ་གྲུབ་
པས་། །གལ་ཏེ་བྱེད་པོ་སྟེ་བྱ་བ་འབྱུག་པ་ལ་རང་དབང་ཅན་གྱི་བྱེད་པ་ཅན་གྱི་བྱེ་བྲག་ཅིག་མུན་
པའི་དཔེ་ཡིན་ནོ་ཞེ་ན། བྱེད་པ་པོ་དཔེར་གྱུར་པ་འདི་བྱ་བའི་ཚིག་འབྱུག་གོ་ཞེས་པ་ཏིངའི་མཐའ་
ཅན་ལ་དབང་དང་བྲལ་ཏེ་ནུས་པ་ཉམས་པར་འགྱུར་ཞིང༌།དེ་ལྟར་ན་རང་གི་བྱ་བ་འབྱུག་པའང་སྒྲུབ་
པར་བྱེད་མི་ནུས་པ་བྱེད་པ་པོ་དེ་གཞན་དཔེར་བྱར་འདོད་པའི་ལྟོས་བྱ་དཔེ་ཡིན་པའི་སྒོ་ནས་བརྟེན་
བྱར་མི་འགྱུར་ཞིང་མི་ནུས་ཏེ། དཔེ་ནི་རབ་ཏུ་གྲུབ་པ་དང་ཆོས་མཐུན་པ་ཉིད་ཀྱིས་བསྒྲུབ་བྱ་སྒྲུབ་
པར་བྱེད་པ་ཡིན་ན། འདིར་འབྱུག་པའི་བྱེད་པོ་ནི་མུན་པའི་དེ་ལྟ་བུའི་སྒྲུབ་བྱེད་མ་ཡིན་པས་སོ །
དང།མན་པའི་དཔེར་ཡང་འགར་བ་ཡོད་དེ།ལས་སྲིན་ལ
གལ་ཏེ་བྱ་བ་དང་མི་འགལ་ཞིང༌། མུན་པའི་དཔེར་ཡང་འགྱུར་བ་ཡོད་དེ།ལྷས་སྦྱིན་ལ་སོགས་པ་
གང་གིས་འབྱུག་པའི་བྱ་བ་ཀུན་ཏུ་སྤྱོད་པ་བྱ་བ་འབྱུག་པས་ཁྱད་པར་བྱས་པའི་བྱེད་པ་པོ་འདི་དང་
མུན་པ་མཚུངས་ཞེས་སྨྲ་ཞིང་འཐད་པར་སེམས་ན་ཡང༌།སྨྲ་བ་པོ་འདིའི་ལུགས་ལའང༌།མུན་པ་ནི་
འབྱུག་གོ་བཞིན་ཞེས་བརྗོད་པར་བྱའི ལུས་ལ་ཞེས་པ་ལས་ཀྱི་ཚིག་མ་བྲལ་ཏེ། འབྱུག་པ་བྱེད་པོ་
ཙམ་དང་རྗེས་སུ་འབྲེལ་པ་དེ་ལུས་ལ་ལྟོས་པ་མེད་པས་། །གལ་ཏེ་གང་གི་ལུས་ལ་འབྱུག་པ་དེ་
དང་མུན་པ་མཚུངས་སོ་ཞེས་བརྗོད་པར་འདོད་པ་ན་ཅི་ལྟར་མ་འབྲེལ་ན། འབྱུག་པའི་ཡུལ་ཅན་
གྱི་བྱེད་ལུས་དོན་གཞན་ལ་ལྟོས་པ་དེ་ཅི་ལྟར་དོན་གཞན་མུན་པའི་ལྟོས་བྱར་འགྱུར། དེ་དང་འདི་
ལྟར་འགྱུར་དུ་ཆུག་ཀྱང་དཔེ་དང་དཔེར་བྱ་མ་ཡིན་། ཆོས་མཐུན་པ་མ་མཐོང་བས་སོ་ཞེས་སྟོན་པ་
ནི་ཡོན་ཏན་དང་ཆོས་གང་གིས་དཔེར་འགྱུར་བ་མཚུངས་པ་ཆོས་མཐུན་པ་དེ་ཡང་བལྟ་ཞིང་བཙལ་
བར་བྱ་ན་དེ་འདིར་མེད་དེ།འབྱུག་པ་ནི་བྱེད་པ་པོ་ཁོ་ནའི་ཆོས་ཡིན་གྱི་མུན་པའི་མ་ཡིན་པས་སོ། །
དེ་ཆོས་མི་མཐུན་པའི་དཔེས་གསལ་བར་བྱེད་པ།དཔེར་ན་ཁྱོད་གདོང་ཟླ་བ་བཞིན།ཞེས་
པ་ལ་གདོང་པ་དང་ཟླ་བའི་མཚུངས་པའི་ཡོན་ཏན་མཛེས་པར་རྟོགས་པ་དེ་བཞིན་དུ་འབྱུག་གོ་ཞེས་
པ་འབྱུག་པའི་བྱེད་པ་པོ་འདི་ལ་ནི་འབྱུག་པའི་ཆོས་ལས་གཞན་པའི་ཆོས་མུན་པ་དང་མཚུངས་པ་
རྟོགས་པ་མ་ཡིན་། །དེ་ལྟར་ལོག་རྟོག་བཀག་པས་གྲུབ་པ་སྡུད་དེ། གང་གི་ཕྱིར་དེ་ལྟར་ཡིན་ན་དེ་
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཡི་ཕྱིར་ལྷས་སྦྱིན་འབྲས་ཆན་འཚེད་ཞེས་པའི་ངག་ལ་འཚེད་དོ་ཞེས་པ་བྱ་བ་དང་ལྷས་སྦྱིན་བྱེད་པ་
པོ་དང་འབྲས་ཆན་ལས་ཡིན་པ་ལྟར་ངག་འདི་ལ་ཡང་ཉེ་བར་སྦྱར་པ་འབྱུག་པ་བྱ་བའི་ངོ་བོ་དོན་
བརྗོད་བྱ་འདི་འབྱུག་གོ་ཞེས་པས་བརྗོད་ཅིང༌། མུན་པ་བྱེད་པ་པོ་དང་ལུས་ཀྱང་ལས་ཡིན་པ་ལ་སྐྱེས་
བུ་སྙན་ངག་མཁན་གྱིས་དེ་ལྟར་བརྗོད་པའི་རྣམ་པས་དངོས་པོར་ན་མུན་པ་ལུས་ལ་བྱུགས་པ་མེད་
ཀྱང་ཤིན་ཏུ་སྟུག་པ་ལས་བྱུགས་པ་བཞིན་ཞེས་རབ་ཏུ་བརྟགས་པས་ན་རབ་རྟོག་ཅེས་འདོད་པར་བྱ་
ཡི་དཔེ་མིན་ནོ། །དེ་བཞིན་དུ་མཁའ་ནི་ཞེས་པ་ལའང་ཤེས་པར་བྱ་སྟེ་འདི་དག་གི་ས་བོན་ནི་མུན་པ་
སྟུག་པ་དང་མཁའ་ཆེས་ནག་པའོ། །
བཞི་པ་ནི་དཔག་བསམ་འཁྲི་ཤིང་དུ།སྟོབས་ལྡན་ས་འོག་བར་ཏུ་ཞུགས། །ད་དྷི་ཙ་ཡང་
རུས་ལྷག་ཉིད། །ཆུ་གཏེར་དིང་སང་འཁྲུག་མི་འདོར། འདི་ཡི་གཏོང་བས་ཡིན་མམ་སྙམ །ཞེས་པ་
ལྟ་བུ་སྙམ་དང༌། སྟོབས་དང་མི་འཇིགས་ཐུབ་པའི་མ་འདྲེས་ཆོས །ཐུགས་རྗེ་ཆེ་སོགས་ཕུལ་བྱུང་
ཡོན་ཏན་རྣམས། །མ་ལུས་ཁྱོད་ཀྱི་ཐུགས་ལ་བསྡུས་པ་ཡིས །སྐྱེས་དགུ་འདི་རྣམས་འཁོར་བར་
འཁྱམས་པར་དོགས། ཞེས་པ་རྫོགས་པའི་སངས་རྒྱས་ཆོས་དེ་རྣམས་དང་ལྡན་པ་དང་འགྲོ་བ་སྲིད་
པ་ན་རྒྱུ་བའི་ས་བོན་ཅན་ལྟ་བུ་དོགས་པ་དང་། འགྲོ་བའི་བླ་མ་ཁྱོད་ཀྱི་སྐུ་མཐོང་བས། །གཟི་རྗིད་
ཕུང་པོ་ཆེན་པོ་འདི་འདྲའི་ཁུར། །བདག་གིས་བཟོད་པར་ནུས་པ་མིན་ཞེས། །རྒྱ་མཚོའི་གོས་ཅན་
སྐྲག་པས་འདར་བ་འདྲ། །ཞེས་པ་རྒྱལ་བ་བཞུགས་པ་ན་གཡོས་པའི་ས་བོན་ཅན་ལྟ་བུ་འདྲ་དང༌།
ཚངས་པ་རྩེ་མོ་ལྟ་ཆེད་སྟེང་སོང་ཡང༌། །ཕྱིན་པས་ཆེས་ཆེར་མཐོ་བར་གྱུར་པ་བཞིན །ཁྱོད་ཀྱི་
གཙུག་ཏོར་རྩེ་མོ་མ་མཐོང་བས །ཡིད་ཆད་ཚངས་པའི་གནས་སུ་གནས་པར་ངེས། །ཞེས་པ་ལྟ་བུ་
ངེས་པ་དང༌། དཔག་བསམ་འཁྲི་ཤིང་དུ། གང་གི་བཞིན་རས་མཛེས་དང་སྲང་ལ་གཞལ་ཚེ་ཡང་བ་
ཉིད་ཀྱིས་ན། །རྒྱུ་སྐར་བདག་པོ་དེ་ནི་མཁའ་ལ་ལྷག་པར་འཛེགས་པ་མ་ཡིན་ནམ །ཞེས་པ་
གསུངས་པ་ལྟ་བུ་མིན་ནམ་ཞེས་པ་དང་། རྟོག་གོ་རྣམ་པར་རྟོག་གོ་ཆེས་མཐོང་ཇི་ལྟ་བའོ་ཞེས་པ་
གསུངསཔལྟབུམན
ལ་སོགས་པའི་སྒྲ་ཡིས་རང་རྟོག་སྒྲ་གཞན་གྱིས་བརྗོད་ཀྱང་མི་གསལ་བ་དེ་གསལ་བར་བྱེད་ཅིང༌།
བཞིན་གྱི་སྒྲའང་བཤད་ཟིན་པའི་རྣམ་པས་རབ་རྟོག་གསལ་བྱེད་དེ་འདྲ་བ་ཡིན་ཏེ། དཔག་བསམ་
86

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
འཁྲི་ཤིང་དུ། ཁྲོ་དང་རྨོངས་པ་མི་ཐུལ་ན། །བདག་ཅག་དོན་མེད་ཁུར་གྱུར་ཅེས། །དེ་རྣམས་རལ་པ་
ངོ་ཚ་ནས །ས་གཞི་ལ་ནི་འབྱར་བ་བཞིན། །གསུངས་པ་ལྟ་བུའོ། །རྒྱུ་ཕྲ་མོ་ཆ་རྒྱན་གསུམ་ལ་
གཉིས། སྤྱིར་བསྟན། སོ་སོ་བཤད་པའོ །དང་པོ་ནི་རྒྱུ་དང་ཕྲ་མོ་དང་ཆ་ཞེས་བྱ་བ་གསུམ་ནི་ཚིག་
སྙན་ངག་རྣམས་ཀྱི་རྒྱན་གྱི་མཆོག་གཙོ་བོའོ།།
གཉིས་པ་ལ་གསུམ་ལས་རྒྱུའི་རྒྱན་ལ་གསུམ། བསྟན་བཤད། བསྡུ་བའོ། །དང་པོ་ནི་རྒྱུ་
ནི་བྱེད་པོ་འབྲས་བུའི་དངོས་པོ་སྔར་མེད་སྐྱེད་པར་བྱེད་པ་ས་བོན་སོགས་ལྟ་བུ་དང་ཤེས་པར་བྱེད་པ་
རྟོགས་པར་བྱ་བ་ཡོད་པ་ཞིག་འབྲེལ་པ་འགའ་ཞིག་ལས་རྟོགས་པར་བྱེད་པ་དུ་བ་སོགས་ལྟ་བུ་
གཉིས་སུ་ཤེས་པར་བྱའོ །རྒྱུ་དེ་དག་གི་དབྱེ་བ་ནི་བསྐྱེད་བྱ་དང་ཤེས་པར་བྱ་བ་སྣ་ཚོགས་པའི་ཕྱིར་
རྣམ་པ་དུ་མའོ། །བཤད་པ་ལ་གསུམ།རྒྱུ་དངོས་པོར་གྱུར་པ། དངོས་མེད་དུ་བགྲང་བ།མཚར་བའི་
རྒྱུའོ། །དང་པོ་ལ་གཉིས།བྱེད་པ་པོའི་།ཤེས་བྱེད་ཀྱི་རྒྱུའོ།།དང་པོ་ལ་གསུམ་ལས་འགྲུབ་པའི་རྒྱུ་
བཤད་པ་ནི་དཔེར་བརྗོད་ན།ལྷོ་མ་ལ་ཡའི་རླུང་ཉམས་སུ་མྱོང་བཞིན་པ་འདི་ནི་འཇིག་རྟེན་ཀུན་གྱི་
དགའ་བ་སྐྱེད་ཅིང་འགྲུབ་པར་བྱེད་དོ། །རླུང་ཅི་ལྟ་བུ་ཞེ་ན།ཙན་དན་གྱི་ལྗོན་པ་རྣམས་ཀྱི་ཡལ་
འདབ་གསར་བ་སྐྱོད་ཅིང་འགུལ་བར་བྱེད་པའོ །འོ་ན་དེ་འདིས་འདི་བྱེད་དོ་ཞེས་རང་གི་བོ
བརྗོད་པ་ཙམ་ཡིན་གྱི་ཁྱད་པར་ཅི་ཡང་མི་བརྗོད་པས་རྒྱན་དུ་མི་འགྱུར་རོ་ཞེ་ན། དགའ་བ་སྐྱེད་པར་
འོས་པ་དགའ་བའི་རྗེས་སུ་མཐུན་པའི་རང་བཞིན་དྲི་བཟང་བ་ལ་སོགས་པ་ཙན་དན་ཞེས་པ་ལ་
སོགས་པས་གསལ་བར་བྱས་པ་ཉེ་བར་སྦྱར་བ་བཀོད་པ་ནི་ངག་འདིར་རྒྱན་ཉིད་དེ་སྙན་ངག་གི་
བོར་བསྟན་པས་ཁྱད་པར་བརྗོད་པ་ཡོད་དོ། །འདི་ནི་དངོས་པོའི་འབྲས་བུ་ཅན་གྱི་བྱེད་པོའི་རྒྱུ་
དཔེར་བརྗོད་ལ།དེ་ཉིད་ལྡོག་པ་འབྲས་བུ་ཡོད་ལ་མེད་པར་མེད་པ་ལ་མཚུངས་ཏེ།རླུང་དེའི་འབྲས་
བུ་དངོས་འགལ་ཞིག་ཀྱང་བྱེད་པས་སོ །དེ་དཔེར་བརྗོད་ན། མ་ལ་ཡའི་རི་བོ་ལ་ཡོད་པའི་རི་ངོས་
ནས་འབབ་པའི་ཆུ་རྒྱུན་ལ་རེག་ཅིང་ཞེས་པས་རླུང་དེ་བསིལ་བར་བསྟན་ལ།ཙན་དན་གྱི་ནགས་
བསྐྱོད་ནས་ཞེས་པས་དྲི་བཟང་བ་དང་དགའ་བར་འོས་པར་བསྟན་ཅིང་། དེ་འདྲའི་རླུང་ཡིད་དུ་འོང་
བ་འདི་ནི་མགྲོན་པོ་ཆུང་མ་དང་བྲལ་བ་རྣམས་ཉམས་པ་སྟེ་མེད་པར་བྱ་བའི་ཆེད་དུ་སྟེ་འཆི་བའི་དོན་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དུ་ཉེ་བར་གནས་སོ །འོ་ན་དེ་ལྟར་དགའ་བར་བྱེད་པའི་ལུང་དེ་འཆི་བའི་ཆེད་དུ་ཅི་ལྟར་འགྱུར་ཞེ་ན།
དེ་ལྟར་དྲི་བཟང་ཞིང་བསིལ་བར་གྱུར་པའི་རླུང་གིས་རྒྱུས་ནི། འབྲལ་བར་དགའ་བའི་སྐྱེ་བོ་དང་
བྲལ་བ་ཉིད་གདུང་བར་བྱེད་པའི་ཕྱིར་རིམས་ཡིན་ཞིང་དེ་ལས་བྱུང་པའི་ཡིད་དུ་འོང་བའི་དངོས་པོ་
མ་ལ་ཡའི་རླུང་ལ་སོགས་པ་སྲེད་པའི་སྐྱེ་བོ་ལ་ཉམས་པ་སྟེ་མེད་པ་ཉིད་སྒྲུབ་པར་བྱེད་པར་ནུས་སོ། །
འདི་ནི་ཕུལ་བྱུང་གི་རྒྱན་གྱིས་འཆི་བ་བརྟགས་ཤིང༌། མགྲོན་པོ་མེད་པར་བྱེད་པའི་ཕྱིར་མེད་པའི་
འབྲས་བུ་ཅན་གྱི་བྱེད་པ་པོའི་རྒྱུའོ། །རྒྱུ་གསུམ་གྱི་རྣམ་གཞག་དཔེར་བརྗོད་ཀྱི་བཀོད་རིམ་དང་
བཅས་པ་ནི་འགྲུབ་པར་བྱ་བ་སྔར་མེད་སྐྱེ་བར་བྱ་བ་དང་རྣམ་པར་འགྱུར་བར་བྱ་བ་སྔར་ཡོད་པ་ཉིད་
གནས་སྐབས་གཞན་དུ་བྱ་བའི་ལས་དག་ལ་ནི་འགྲུབ་བྱ་དང་རྣམ་པར་བསྒྱུར་བྱ་དེ་ཉིད་ལ་ལྟོས་ཤིང་
བརྟེན་པའི་རྒྱུ་ཡིན་། འཐོབ་བྱ་སྟེ་བྱ་བ་ཡིས་འབྲེལ་པར་བྱ་བ་རིག་བྱེད་བཀླགས་པས་འཐོབ་པར་བྱ་
ལྟ་བུའི་ལས་ལ་ཉིད་དུ་འགྱུར་བ་བྱ་བ་ལ་ལྟོས་པ་ཁོ་ན་ཡིན་གྱི་ལས་ཀྱི་ངོ་བོ་ལ་ལྟོས་པ་མ་ཡིན་།།
ཅི་སྟེ་འདི་ལ་ཡང་བྱ་བ་དང་འབྲེལ་པའི་ངོ་བོ་གཞན་བྱ་བའོ་ཞེས་པས་རྣམ་པར་བསྒྱུར་བྱ་
ཡོད་དོ་ཞེ་ན། དངོས་པོའི་འཇུག་པ་དེ་འདྲ་ཡིན་ཡང་ཕལ་ཆེར་སྔར་བརྗོད་པ་དེ་ཉིད་ཡིན་ནོ། །
འགྲུབ་པར་བྱ་བའི་ལས་དངོས་པོའི་ངོ་བོ་དང་དངོས་མེད་ཀྱི་ངོ་བོ་དག་གི་བསྟན་ཟིན་ཏོ། །ལྷག་མ་
རྣམ་པར་བསྒྱུར་བྱ་དང་འཐོབ་བྱའི་ལས་དག་གི་རྒྱུའི་དཔེར་བརྗོད་གཉིས་བཀོད་ནས་དེའི་རྗེས་སུ་
ཤེས་པར་བྱེད་པའི་ཆ་བསྟན་ཅིང་དཔེར་བབརྗོད་པར་བྱའོ །རྣམ་འགྱུར་དང་འཐོབ་ཤེས་པར་བྱེད་པའི་བསྟན་ཅིང་དཔེར་བརྗོད་པར་བྱའོ། །རྣམ་འགྱུར་དང་འཐོབ་པའི་རྒྱུའི་དཔེར་
བརྗོད་ལ་སྔ་མ་ནི་ལོ་འདབ་གསར་དུ་འཁྲུངས་པའམ་མཐོན་པོར་སྐྱེས་པའི་ནགས་ཚལ་དང༌། འདམ་
སྐྱེས་པདྨ་རབ་ཏུ་རྒྱས་པའི་རྫིང་དང་ཟླ་བ་གང་བ་སྟེ་ཡིད་དུ་འོང་བའི་དངོས་པོ་དེ་རྣམས་བསྒྱུར་བྱ་
ཡིན་ལ སྒྱུར་བྱེད་འདོད་པའི་རྒྱུ་ཡིས་མགྲོན་པོ་དགའ་མ་དང་བྲལ་བས་ཉེན་པ་རྣམས་ཀྱི་ལྟ་བྱེད་
མིག་གི་དུག་ཏུ་བྱས་ཤིང་ཡོངས་སུ་བསྒྱུར་ཏེ་འདོད་པའི་དབང་གིས་མིག་གདུང་སྐྱེད་པའི་ཕྱིར་རོ །
འདིར་རྣམ་པར་བསྒྱུར་བྱའི་ལས་ཀྱི་འདོད་པ་ཡིན་ཏེ།དཔེ་ནགས་ལ་སོགས་པ་རྣམས་དུག་ཏུ་
བྱས་པའི་ཕྱིར་། །ཕྱི་མ་ནི་ཁེངས་པ་མཛའ་བོ་དང་རྗེས་སུ་མི་མཐུན་པ་གོམས་པར་བྱའོ་ཞེས་བྲལ་
ལ་འདི་ལྟ་བུ་མི་འཐད་པས་ན། གྲོགས་མོ་མཛའ་བོའི་གནས་སུ་བཀོད་པ་འགའ་ཞིག་ལ་བུ་མོ་
88

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
འགའ་ཞིག་སྨིན་མ་འཁྱོག་ཅིང་མིག་གཡོ་བ་ཅན་གྱིས་མཆུ་གཡོ་ཞིང་ལྟ་བར་བྱེད་།།
འདི་ནི་འཐོབ་བྱའི་ལས་ཀྱི་རྒྱུ་ཡིན་ཏེ། འགྲུབ་བྱེད་དང་རྣམ་པར་འགྱུར་བྱེད་ལས་ཐ་དད་
པ་འགའ་ཞིག་གི་གྲོགས་མོའི་ཡུལ་ཅན་གྱི་ལྟ་བ་ཙམ་བུ་མོས་སྒྲུབ་པར་བྱེད་པའི་ཕྱིར་།ཤེས་བྱེད་
ཀྱི་རྒྱུ་ནི་ཉི་མ་ནུབ་ཅིང་ཟླ་བ་ཤར་བ་མཛེས་ཤིང་སྣང་བར་བྱེད་ལ། འདབ་ཆགས་བྱ་རྣམས་རང་གི་
གནས་ཀྱི་ཆེད་དུ་སོང༌།ཞེས་པ་རང་གི་ངོ་བོ་བརྗོད་པ་ཙམ་འདི་ཡང་ལེགས་པ་སྟེ་རྒྱན་ཉིད་ཡིན་ནོ། །
ཅི་ཞིག་ལ་ཞེ་ན།དུས་ཀྱི་སྐབས་སྲོད་ཅེས་པ་གོ་ཞིང་ཤེས་པར་བྱེད་པ་ལའོ། །ཉི་མ་ནུབ་པ་ལ་སོགས་
པ་དེ་ལ་མི་འཁྲུལ་བས་སྲོད་ལ་བཤད་པ་ན་ཤེས་བྱེད་ཀྱི་རྒྱུ་སྟེ།དེས་འདི་རྒྱན་མིན་པར་སྨྲ་བ་
བསལ་།།གཞན་ཡང་ཀྱེ་གྲོགས་མོ་ཁྱོད་ཀྱི་ཡིད་འདོད་པས་གཟིར་བ་གོ་བྱར་གྱུར་པ་འདི་ནི།ཤིན་
ཏུ་བསིལ་བའི་ཟླ་བའི་ཟེར་གྱིས་མི་ཟློག་ཅིང༌། ཙན་དན་གྱི་ཆུ་ཡིས་མི་བཟོད་པ་བསལ་བྱ་མིན་པའི་
ལུས་ཀྱི་དྲོད་ཀྱིས་རྟོགས་པར་སླ་སྟེ་གསལ་བར་ཤེས་སོ། །ཞེས་པ་རྣམ་པ་དེ་ལྟ་བུས་སྦྱོར་བ་སྙན་ངག་
རྣམས་ལ་ཡིད་དུ་འོང་བའི་ཤེས་བྱེད་ཀྱི་རྒྱུ་རྣམས་མཚོན་ཅིང་ཤེས་པར་བྱའོ། །རང་ཉིད་ཀྱང་སྦྱར་བར་
བྱའོ།།
དངོས་མེད་དུ་བགྲང་བའི་རྒྱུ་ལ་གསུམ། མེད་པ་བཞིས་དངོས་པོ་སྐྱེད་བྱེད་དང༌། ལྡོག་པ་
སྐྱེད་བྱེད་དང༌།དོན་བསྡུ་བའོ། །དང་པོ་ནི་དངོས་པོ་མེད་པ་ཡང་ཡིན་ལ་རྒྱུ་ཡང་ཡིན་པ་ཡིད་འཕྲོག་
ཅིང་ཉམས་དང་ལྡན་པ་བསྟན་ཅིང་དཔེར་བརྗོད་པར་བྱའོ།།དེ་ཡང་འགའ་ཞིག་ཅུང་ཟད་དེ།ཐམས་
ཅད་ནི་མཐའ་ཡས་པའི་ཕྱིར་མ་ཡིན་ནོ། །མེད་པ་བཞི་ལས་དང་པོ་ནི་རིག་པ་ཡོན་ཏན་དང་སྐྱོན་
འབྱེད་པའི་ས་གཞི་སྟེ་གཞིའི་བསྟན་བཅོས་མ་གོམས་པ་དང་།བློ་ལྡན་བསྟན་བཅོས་ཤེས་པ་རྣམས་
དང་མ་འགྲོགས་པ་དང༌། དབང་པོ་མིག་སོགས་རྣམས་མ་བསྡམས་ཏེ་ཉེས་པ་སྐྱེད་པའི་ཡུལ་ལ་མ་
བཀག་པའི་རྒྱུས་མི་རྣམས་ཕོངས་པར་སྐྱེ་ཞིང་གདུང་བར་འགྱུར་རོ། །འདིར་རིག་པ་མ་གོམས་པ་ལ་
སོགས་པ་མ་སྐྱེས་པ་ལ་འབྲས་བུ་ཕོངས་པ་དངོས་པོ་སྐྱེ་བས་ན་སྔ་མ་མེད་པའི་བྱེད་པ་པོའི་རྒྱུའོ། །
ཡང་འདོད་པ་ཡུལ་གྱི་ལོངས་སྤྱོད་ཀྱི་གཏམ་མངོན་པར་འདོད་པ་དང་བཅས་པའི་བརྗོད་པ་དང་བྱ་བ་
ཞི་བའི་བར་ཆད་བྱེད་པ་ཉིད་མྱོས་པ་འཁྲུལ་པ་ཡིན་ལ་དེ་སོང་ཞིང་ཞིག་གོ །ལང་ཚོ་གཞོན་པ་དུལ་
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བར་གནས་པ་དང་འགལ་བ་ཁོ་ན་ཤིན་ཏུ་ཆགས་པས་གདུང་བར་བྱེད་པས་རིམས་ཡིན་ལ།དེ་
ཉམས་ཤིང་བྲལ་།རྨོངས་པ་འཁོར་བ་སྡུག་བསྔལ་གྱི་བདག་ཉིད་ལ་བདེ་བའོ་ཞེས་ཕྱིན་ཅི་ལོག་
པ་ཟད་ཅིང་། སྲེད་པ་རྨོངས་པའི་རྗེས་སུ་འབྲང་བའི་ཡུལ་ལ་ཆགས་པ་འཕོས་ཏེ་ཉམས་སོ །རྒྱུ་
ལས་བསོད་ནམས་ཀྱི་གནས་ཆོས་ཞེས་བྱ་བ་ཆགས་བྲལ་དུ་རོ་གཅིག་པ་ལ་ཡིད་བྱས་ཏེ་སེམས་
བཞག་པའོ །འདིར་འདོད་པའི་གཏམ་གྱིས་མྱོས་པ་ལ་སོགས་པ་སྐྱེས་པ་རྣམས་མེད་པར་འགྱུར་པ་
ལས་ཆོས་ཀྱི་ལམ་ལ་བློ་སྐྱེས་སོ་ཞེས་པས་ཞིག་ནས་མེད་པའི་བྱེད་པ་པོའོ་རྒྱུའོ། །
གསུམ་པ་ནགས་ཚལ་སྣང་བཞིན་པ་འདི་རྣམས་ཁྱིམ་སྐྱོན་མང་པོ་དང་ལྡན་པ་མ་ཡིན་
ཞིང་།ཆུ་ཀླུང་མཚོན་བཞིན་པ་འདི་རྣམས་བུད་མེད་ཡུལ་གྱི་དུག་གིས་རྒྱལ་བར་བྱེད་པའི་ས་གཞི་
མིན་ལ། རི་དྭགས་འདི་རྣམས་བུ་ཚ་མཛའ་བས་འཆིང་བའི་རྒྱུ་མིན་ཏེ དེ་ལྟར་ཐམས་ཐམས་ཅད་དགེ་བར་
གནས་པ་དེའི་ཕྱིར་བདག་གི་ཡིད་དགའ་ཉམས་སུ་མྱོང་ཞེས་ཁྱིམ་ན་རྒྱུ་བ་ལས་ཆགས་པ་དང་བྲལ་
བའི་བློ་ཅན་ཞིག་ནགས་སུ་གསན་པར་བྱས་ཏེ་མངོན་པར་དགའ་བར་བྱེད་དོ། །འདིར་ནགས་དང་
ཁྱིམ་ལ་སོགས་པ་རྣམས་ཕན་ཚུན་གཅིག་ལ་གཅིག་མེད་པས་དགའ་བ་སྐྱེད་པར་བྱེད་དོ། །ཞེས་པས་
ཕན་ཚུན་མེད་པའི་བྱེད་པ་པོའི་ཡིན་། །བཞི་པ་ནི་མ་བརྟགས་པ་དམ་པ་དང་དམ་པ་མ་ཡིན་པ་
མ་དཔྱད་པའི་སྤྱོད་པ་སྐྱོན་གྱི་ངོ་བོ་འཕགས་པ་རྣམས་ལ་སྟེ་དམ་པ་ཀུན་ལ་ཤིན་ཡོད་པ་མ་ཡིན་ཏེ།
རྟག་ཏུ་དཔྱད་ནས་བྱེད་པའི་ཕྱིར་རོ །རྒྱུ་དེའི་ཕྱིར་འཕགས་པ་དེ་རྣམས་ཀྱི་ཚེ་འདི་དང་ཕྱི་མའི་ཕུན་
སུམ་ཚོགས་པ་ཐམས་ཅད་རྟག་པར་རྒྱུན་དུ་འཕེལ་ཏེ་རབ་ཏུ་གྱུར་པར་འགྱུར་རོ །འདིར་མ་
བརྟགས་པའི་སྤྱོད་པ་རྣམ་པ་ཐམས་ཅད་དུ་མེད་པས་ཕུན་སུམ་ཚོགས་པ་ཀུན་འཕེལ་བའི་འབྲས་བུ་
སྐྱེད་ཞེས་པས་དངོས་པོའི་འབྲས་བུ་ཅན་གྱི་ཤིན་ཏུ་མེད་པའི་བྱེད་པ་པོའི་རྒྱུའོ། །
གཉིས་པ་ནི་སྐྱེད་མོས་ཚལ་གྱི་ས་ཧ་ཀཱ་ར་ཨཱ་མྲ་རྣམས་ཀྱི་སྙེ་མ་མ་འཁྲུངས་པ་མིན་པ་ཞེས་
པ་དགག་པ་གཉིས་ཀྱིས་རྣལ་མ་གོ་བས་དེའི་སྙེ་མ་སྐྱེས་པས་ནི་མགྲོན་པོའི་བུད་མེད་སྙེ་མ་དེ་མཐོང་
བས་ཆགས་པའི་མེས་བསྲེགས་པ་རྣམས་ཏིལ་དང་བཅས་པའི་ཁྱོར་ཆུ་སྦྱིན་བྱར་གྱུར་ཏེ་ཤིའོ་ཞེས་
ཕུལ་བྱུང་བརྗོད་པའི་རྒྱན་གྱིས་བསྟན་། །ཤི་བ་ལ་ཏིལ་དང་བཅས་པའི་ཁྱེར་ཆུ་སྦྱིན་ནོ་ཞེས་པ་
90

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
འཇིག་རྟེན་གྱི་ལུགས་སོ །འདིར་མ་འཁྲུངས་པ་སྔར་མེད་པ་དེ་འཁྲུངས་པའི་ངོ་བོ་མགྲོན་པོ་བུད་
མེད་བའི་སྐྱེད་བྱེད་ཡིན་ནོ་ཞེས་པས་དངོས་པོ་མེད་པའི་འབྲས་བུ་ཅན་གྱི་སྔ་ན་མེད་པའི་བྱེད་པ་
པོའི་རྒྱུའོ། །ངག་གི་དབང་ཕྱུག་ནི་མ་སྐྱེས་པ་ཞིག་པའི་འཁྲུངས་པའི་འབྲས་བུ་མགྲོན་པོའི་བུད་མེད་
འཆི་བ་ཡིན་པས་ཞིག་ནས་མེད་པ་རྒྱུའོ་ཞེས་འཆད་དོ།།
གསུམ་པ་ནི་ཡོད་པ་སྒྲུབ་པའི་རང་བཞིན་དང་མེད་པ་དགག་པའི་རང་བཞིན་གྱི་འབྲས་བུ་
སྐྱེད་པར་བྱེད་པ་ལ་སྐབས་འདིར་སྔ་ན་མེད་པ་དང་སོགས་པས་ཞིག་ནས་མེད་པ་དང་ཕན་ཚུན་མེད་
པ་དང་ཤིན་ཏུ་མེད་པའི་རང་བཞིན་ནམ་བོའང་ཡིན་ལ་དངོས་པོ་སྟེ་ཚིག་གི་དོན་ཡང་ཡིན་བའི་རྒྱུ་
ཉིད་དུ་བསྟན་། །དེ་ཡང་ལྡོག་པའི་རྗེས་སུ་ཞུགས་པའི་བློས་གཟུང་བར་བྱ་བ་ཉིད་ཀྱི་ཕྱིར་དངོས་པོ་
མེད་པ་ཡང་དངོས་པོར་མི་འགལ་ལོ་ཞེས་འཆད་དོ།།
མཚར་བའི་རྒྱུ་ལ་གཉིས།མིང་གི་དབྱེ་བ། སྦྱོར་བའི་དངོས་པོའོ། །དང་པོ་ནི་རྒྱུའི་བྱ་བ
ལས་ཐག་རིང་དུ་འབྲས་བུ་སོན་པ་དང་།རང་གི་འབྲས་བུ་དེ་ལ་ལྷན་ཅིག་རྒྱུ་སྐྱེས་པ་དང༌།འབྲས་བུ་
སྔར་སྐྱེ་ཞིང་དེའི་དེ་མ་ཐག་ཏུ་སྐྱེས་པ་དང༌།རིགས་པ་མིན་པའི་འབྲས་བུ་བྱེད་པ་དང༌།འབྲས་བུ་
རིགས་པར་བྱེད་པ་ཞེས་པ་ལྔ་སྟེ།དེ་ལ་སོགས་པ་མཚར་བའམ་སྔོན་མེད་པའི་རྒྱུ་རབ་ཏུ་གྲགས་པའི་
རྒྱུ་དང་མི་མཐུན་པ་རྣམ་གྲངས་མེད་པ་ཡོད་། །འོ་ན་འདི་ལྟ་བུའི་རྒྱུ་དངོས་མཐོང་བ་མེད་ན་ཅི་ལྟར་
RRRRRRRRRRR མ་སྙན་ངག་རྣམས་ལ་དངོས་
སྲིད་ཅེ་ན།དེ་འདྲའི་རྒྱུ་འདི་རྣམས་སྦྱོར་བའི་ལམ་སྙན་ངག་རྣམས་ལ་དངོས་མིན་ཡང་བརྟགས་པའི་
ཚུལ་ཏེ་རྣམ་བཞག་ལ་བརྟེན་པ་ཤིན་ཏུ་མཛེས་པ་མཐོང་།།
གཉིས་པ་ནི་དེ་རྣམས་དཔེར་བརྗོད་ཇི་ལྟར་ཏེ།དཔེར་ན།དང་པོའི་ནི་རབ་ཏུ་གྲགས་པའི་
མཚོན་ནི་གང་ལ་འཕངས་པ་དེ་འབིགས་པ་ཡིན་པ་ལ་ཀྱེ་ལུས་ཅན་མ་ཁྱོད་ཀྱི་མིག་ཟུར་ཞེས་བྱ་བ་
ལུས་སྐྱེས་འདོད་པའི་མཚོན་ཆ་འགྲོ་བ་ལས་རྒྱལ་བར་བྱེད་པ་གང་ཡིན་པ་དེ་ཁྱོད་ཀྱིས་གཞོམ་བྱ་
སྐྱེས་པ་གཞན་ལ་འཕངས་པ་དེ་ཡིས་འབེན་དུ་མ་བྱས་པ་བདག་གི་ཡིད་ཀྱང༌།ཀྱང་གི་སྒྲ་གཞན་ཁོ་
ནར་མ་ཟད་པའོ །དེ་འདྲ་ནི་མཚར་ཆེའོ །གཉིས་པའི་རབ་ཏུ་གྲགས་པའི་རྒྱུ་རྣམས་འབྲས་བུ་
ལས་སྔར་སྐྱེ་བ་ཡིན་པ་ལ་སྐྱེས་བུ་རྣམས་ཀྱི་ལུས་སྐྱེས་འདོད་པ་ཉིད་རྣམ་འགྱུར་གྱི་རྒྱུ་ཡིན་བའི་ཕྱིར་
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མྱོས་པ་ཡིན་ཞིང་དེ་རྣམས་འཁྲུལ་བ་མིག་ཚུགས་སུ་ལྟ་བ་ལ་སོགས་སྣ་ཚོགས་པ་འབྲས་བུར་གྱུར་པ་
རྣམས་དང་ལྷན་ཅིག་དུས་གཅིག་ཉིད་དུ་བུད་མེད་རྣམས་ལ་བུ་མོ་རྩེད་མོ་དང་སྨྲ་བ་མི་ནུས་པ་ཡོངས་
སུ་ནུབ་པའི་ན་ཚོད་ལང་ཚོ་དར་ལ་བབས་པ་རྒྱུར་གྱུར་པ་སྐྱེས་པ་མཚར་ཆེའོ།།གསུམ་པ་ཟླ་བ་
ཤར་བ་ལས་སྔར་ཉིད་དུ་རི་དྭགས་མིག་ཅན་མ་མཛེས་མ་རྣམས་ཀྱི་ཆགས་པ་སྐྱེས་བུ་འདོད་པའི་རྒྱ་
མཚོ་རྒྱས་པ་འབྲས་བུར་གྱུར་པ་བྱུང་ཞིང༌། ཕྱི་ནས་ཏེ་ཆགས་པའི་རྒྱ་མཚོ་རྒྱས་ཟིན་ནས་འོད་ཟེར་
རྣམས་འཕྲོས་པས་ཟླ་བའི་དཀྱིལ་འཁོར་ཤར་བ་རྒྱུར་གྱུར་པ་བྱུང་བས་རྒྱུ་བས་འབྲས་བུ་སྔ་མ་འདི་ནི་
སྔོན་མེད་པས་མཚར་བའོ། །
བཞི་པའི་ནི་ཀྱེ་ལྷ་རྒྱལ་པོ་ཁྱོད་ཀྱི་ཞབས་གཉིས་དམར་བ་ཉི་མའི་འོད་གཞོན་ནུ་རྣམས་
ཀྱིས་རེག་པས་རྒྱལ་པོ་གཞན་རྣམས་ཀྱི་ལག་པའི་པདྨས་ཕྱག་འཚལ་བའི་ཐལ་མོ་སྦྱར་ཞིང་ཟུམ་པར་
བྱེད་པ་ཅི་སྟེ་ཉི་འོད་ཀྱི་པདྨ་རྒྱས་པར་རིགས་པས་སོ །ལྔ་པའི་དཔེར་བརྗོད་ནི་སྐྱེས་མཆོག་ཁྱོད་ཀྱི་
ཞབས་སེན་ཉིད་མཛེས་པ་ལ་སོགས་པས་ཟླ་བ་ཡིན་ན་དེའི་འོད་ཟེར་ཤིན་ཏུ་དཀར་བས་ཀུན་ད་རུ་
བཀོད་པ་དྲི་མ་མེད་པ་དག་པ་རྣམས་ས་སྐྱོང་རྒྱལ་པོ་རྣམས་ཀྱི་ལག་པ་ཉིད་མཛེས་པ་ལ་སོགས་པས་
པདྨ་ཡིན་ཞིང་།དེ་ཟུམ་པར་བྱེད་པ་སྔ་མ་ལྟ་བུ་ལ་དབང་ཞིང་རིགས་སོ །གསུམ་པ་དོན་བསྡུ་བ་ནི
ཞེས་པ་བཤད་པ་རྣམ་པས་རྒྱུའི་རྒྱན་གྱི་རྣམ་རྟོག་དབྱེ་བའི་ལུགས་བཤད་མ་ཐག་པ་འདི་འདྲ་བར་
བསྟན་རྟོགས་པར་བྱས་སོ། །
སྤྱིའི་བཅུ་བཞི་པ་ཕྲ་མོའི་རྒྱན་ལ་གཉིས མཚན་ཉིད།དཔེར་བརྗོད་། །དང་པོ་ནི་ཟུར་
ཞེས་པ་ནང་དུ་བསམ་པ་འགའ་ཞིག་ཤེས་པར་བྱ་བའི་དོན་དུ་དེ་འདྲ་བའི་སྐབས་ལ་བབས་པ་ན་བློ་
སྔོན་དུ་བཏང་བའི་ལུས་ཀྱི་བྱ་བ་རྒྱུད་སྡེ་རིན་པོ་ཆེར།གང་ཞིག་སོར་མོ་གཅིག་སྟོན་ན།།གཉིས་ཀྱིས་
ལེགས་པར་འོངས་པ་ཡིན །ཞེས་བཀའ་བསྩལ་པ་ལྟ་བུ་དང༌། རྣམ་པ་ཞེས་པ་བློ་སྔོན་དུ་མ་བཏང་
ཡང་རང་ཉིད་ངང་གིས་སེམས་ཀྱི་འགྱུར་བ་དང་རྗེས་སུ་མཐུན་པར་དེ་གསལ་བར་བྱེད་པའི་ལུས་ཀྱི་
གནས་སྐབས་གཞན་གསལ་བར་གྱུར་པ་འདུལ་བ་ལུང་དུ། བསམ་པ་ནང་ན་གནས་པ་ནི། །རྣམ་
པར་སྦ་བར་ཡོང་མི་ནུས། །སྐད་མདོག་དབང་པོའི་བྱེ་བྲག་གིས། །ཕྱི་རོལ་ཏུ་ནི་རྣམ་པར་གསལ།
92

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཞེས་བཀའ་བསྩལ་པ་ལྟ་བུ་སྟེ། དེ་དག་གིས་མཚོན་པར་བྱ་ཞིང་རྟོགས་བྱའི་དོན་ཅན་ནི།སྒྲའི་སྣང་
བ་མེད་པར་དངོས་པོ་དེ་ལུས་ཀྱི་རྣམ་པར་རིག་བྱེད་ཙམ་གྱིས་མཚོན་པར་བྱ་བས་ན་ཕྲ་བའི་ཕྱིར་ཕྲ་
མོ་ཞེས་པར་བརྗོད་། །གཉིས་པ་ལ་གཉིས་ལས་ཟུར་གྱི་ཕྲ་མོ་ནི་དུས་ནམ་ཞིག་འུ་ཅག་འགྲོག་
འགྱུར་ཏེ་འགྲོགས་ན་དགའ་ཞེས་སྐྱེ་བོས་གང་བའི་ཚོགས་སུ་བརྗོད་པར་ངོ་ཚ་ནས་མ་བཟོད་དེ་མ་
ནུས་པའི་མཛའ་བོ་རྣམ་པ་ལས་རིག་ནས་བུད་མེད་སྒེག་མོ་འགའ་ཞིག་གིས་རྩེ་དགའི་དོན་གྱི་པདྨ་
ལག་པས་ཁ་བཙུམ་པར་བྱས་ཏེ མཚན་མོར་འགྲོགས་པར་བྱའོ། །ཞེས་པའི་དོན་རྟོགས་པར་བྱ་
བའི་ཆེད་དུའོ །དེ་འཆད་པ་སྦྱོར་བ་འདིར་ནི་ལུས་སྐྱེས་འདོད་པས་གཟིར་བའི་མཛའ་བོ་ཟུར་གྱིས་
སྨོས་པ་ལ་མཁས་པ་དེ་དབུགས་དབྱུང་བར་འདོད་པའི་བུད་མེད་ཀྱི་པདྨ་ཁ་བསྡུས་པའི་ཟུར་གྱི་ཁྱད་
པར་ལས་མཚན་མོར་འགྲོགས་པ་གསལ་བར་བྱས་སོ། །
རྣམ་པའི་ཕྲ་མོ་ནི་གླུའི་མདུན་སར་ལང་ཚོ་ཅན་ཁྱོད་ལ་མིག་གཏད་པའི་མཛེས་མ་དེའི་
གདོང་པ་མཛེས་པ་སོགས་ཀྱི་ཆུ་སྐྱེས་པདྨ་ཡིན་པ་ལ་ཆགས་པ་འཁྲིག་པ་བྱ་བའི་བསམ་པ་རྒྱས་པས་
གསལ་བའི་མཛེས་པ་ཅི་ཡང་སྟེ་ཆེན་པོ་བྱུང་བར་གྱུར་ཏོ། །འདི་ན་རྣམ་པའི་ཕྲ་མོ་སྟེ་གདོང་པའི་
མཛེས་པ་དེ་ལྟ་བུ་ནི་ཆགས་པའི་དབང་ལས་བློ་སྔོན་དུ་མ་བཏང་ཡང་རང་ཉིད་གསལ་བར་འགྱུར་
བའི་ཕྱིར་རོ །དེ་འཆད་པ་ནི་ཞེས་པ་བཤད་པའི་རྣམ་པས་འཁྲིག་པ་ལ་འདུན་པའི་རང་བཞིན་མ་
བརྗོད་ཅིང་སྒྲས་གསལ་བར་བྱས་པར། དགའ་བའི་དགའ་སྟོན་འཁྲིག་པ་འདོད་པ་གནས་པར་གྱུར་
ཅིང་གསལ་བར་བྱེད་པ་དེ་ནི་མཚོན་པར་དཀའ་བས་ཕྲ་མོ་ཉིད་ལས་མ་འདས་།།
ཆའི་རྒྱན་ལ་གཉིས།དངོས་པོ་གསལ་བ་ཟོལ་གྱིས་སྦེད་པའི་ཆ།ཟོལ་གྱིས་སྟོད་སྨད་བྱེད་
པའི་ཆའོ །དང་པོ་ནི་ཆའི་རྒྱན་ནི་ཆའི་ཟོལ་གྱིས་དངོས་པོ་རྗེས་སུ་ཆགས་པ་ལ་སོགས་པའི་རང་
བཞིན་རྣམ་པ་ལས་གསལ་བར་གྱུར་པ་སྒྲིབ་ཅིང་སྦེད་ལ་འཆབ་པས་སྙན་ངག་མཛེས་པར་བྱེད་པའོ །
དེ་ལྟ་ན་ཡང་འདིའི་རང་བཞིན་མི་གསལ་བའོ་ཞེ་ན།དཔེར་བརྗོད་ཉིད་ལ་ཆའི་རྒྱན་འདིའི་ཞེས་སོ །
ང་འདའ་རང་བཞན་མ་
དེ་ཉིད་ནི་བདག་རྒྱལ་བོའི་བུ་མོ་ལ་ཆགས་པ་མེད་ཀྱང་དེ་ལ་ཆགས་པའི་སྤུ་ལོང་རྒྱས་པའི་རྟགས་ཀྱིས་བུ་
མོ་སྲུང་བ་རིག་པར་གྱུར་པ་ལ་ཞེས་པ་དངོས་པོའི་རང་བཞིན་ངེས་པར་གསལ་བར་བསྟན་། །དེ་
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྒྲིབ་པའི་ཆེད་དུ་སྤུ་ལོང་གི་རྒྱུ་གཞན་འགོད་པ་ཨེ་མ་ནགས་ཚལ་བསིལ་བའི་རླུང་དང་ལྡན་པ་ཡིན་
པར་ཤེས་ཏེ། རླུང་གྲང་མོས་རེག་པས་སྤུ་ལོང་སྐྱེས་པ་ཞེས་པས། གཞན་ཡང་བུ་མོ་ཁྱོད་འདམ་མ་
མཐོང་བ་ཉིད་ལ་ཆགས་པ་མེད་ཀྱང་བདག་ལ་དགའ་བའི་མཆི་མ་ལྟར་བྱུང་སྟེ་མི་རིགས་སོ་ཞེས་
རྗེས་སུ་ཆགས་པའི་དངོས་པོ་གསལ་བར་གྱུར་པ་ལ། དེ་རྡུལ་གྱི་རེག་པས་མཆི་མ་བྱུང་པའོ་ཞེས་
སྒྲིབ་པ་ནི་རླུང་གིས་རྩུབ་པའམ་སྐྱོད་པའི་མེ་ཏོག་གི་རྡུལ་བདག་གི་མིག་ཏུ་ལྷུང་བས་མཆི་མ་བྱུང་
ཞེས་པའོ །ཞེས་པ་རྒྱལ་པོའི་བུ་མོ་མཐོང་བ་དང་མྱ་ངན་སྦེད་པ་ལ་སོགས་པའི་སྐབས་སུ་ཆའི་རྒྱན་
འདི་ཤིན་ཏུ་མཛེས་ཤིང་བཟང་ངོ་ཞེས་རང༌ལུགས༌བསྡུས་པའོ །
གཉིས་པ་ནི་སྙན་ངག་མཁན་ཁ་ཅིག་ཆ་སྟེ་ཟོལ་ལས་སྨད་པ་སྐྱོན་བརྗོད་པའམ་ཆ་ཡིས་
ཅུང་ཟད་བསྟོད་པ་ཡོན་ཏན་གསལ་བར་བྱེད་པ་ནི་ཆའི་རྒྱན་ཞེས་བརྗོད་པར་བྱེད་དོ།།དེ་དག་དཔེར་
བརྗོད་ན་སྔ་མ་ནི་རྒྱལ་པོ་གང་གིས་ཡིད་གཡུལ་འཐབ་མོ་ཉིད་སེམས་དགའ་བར་བྱེད་པས་དགའ་
སྟོན་ཡིན་ཞིང༌།དེ་ལ་འདོད་པ་འཁྲིག་པའི་དགའ་སྟོན་ལ་ཆགས་པ་ལས་ཀྱང་ལྷག་པར་ཆགས་ཤིང་
གཟི་བརྗིད་དམ་མཐུ་ཆེན་པོ་དང་ལྡན་ལ་ལང་ཚོ་གཞོན་ནུ་ཡོན་ཏན་དུལ་བ་ཕུན་སུམ་ཚོགས་པ་ཅན་
རྒྱལ་པོ་མིའི་འཇིག་རྟེན་སྐྱོང་བ་འདི་བུ་མོ་ཁྱོད་ཀྱི་བདག་པོར་འོས་སོ། །དེ་འཆད་པ་ནི་འདིར་ཡོན་
ཏན་ཁོ་ན་བརྗོད་པས་ན་སྐྱོན་ཅི་ཡང་མ་བརྗོད་པའི་ཕྱིར་ཅི་ལྟར་ཆ་ལས་སྨད་པ་ཡིན་ཞེ་ན།བརྩོན་
འགྲུས་སམ་ཕ་རོལ་གནོན་པ་ཁྱད་པར་དུ་འཕགས་པ་བསྟོད་པ་ཡིན་ཡང་རྒྱལ་པོ་དེ་ལྟ་བུ་འདི་ལ་
ཟོལ་གྱིས་དུས་རྒྱུན་དུ་གཡུལ་ཁོ་ན་བྱེད་པའོ་ཞེས་སྨད་པ་ཉིད་དེ་ལོངས་སྤྱོད་འཁྲིག་པའི་བདེ་བ་ལ་
རྒྱུན་སྤྱོད་པའི་བུ་མོ་འགའ་ཞིག་གི་བསམ་པ་བདག་པོར་འདོད་པ་བཟློག་པར་ནུས་།དེའི་འདོད་
པ་དང་མི་མཐུན་པས་སོ །ཕྱི་མ་ནི་གནོད་པ་སྐད་ཅིག་སོ་སོ་ལ་འབྱུང་བ་རབ་ཏུ་གཞིལ་བ་ཁོ་ནའི་
ཆེད་དུ་སྟེ་ཕན་གདགས་པའི་ཆེད་དུ་མ་ཡིན་པ་སྙམ་པར་སྨྲ་བ་ངོ་བསྟོད་བསླབས་མོད། སྐྱེ་བོ་འདི་ནི་
རྩེ་བ་མེད་པ་མ་རུངས་པ་དག་གཡོ་བ་མ་དུལ་ཞིང་ཅི་ཐོད་པ་བྱེད་པ་སྟེ། ཀྱེ་གྲོགས་མོ་སྡུག་བསྔལ་
སྟེར་བ་ཡོན་ཏན་མེད་པ་དེ་ཡིས་བདག་ལ་ཅི་སྟེ་དགོས་པ་མེད་དོ། །འམ་ངོ་བསྟོད་དེས་བདག་ལ་ཅི་
ཞེས་ཀྱང་སྦྱར་རོ། །དེ་འཆད་པ་ནི་འོ་ན་འདིར་སྐྱོན་ཁོ་ན་བརྗོད་ཀྱི་ཡོན་ཏན་མ་བརྗོད་ན་ཅི་ལྟར་ཆ་
94

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ལས་བསྟོད་པ་ཡིན་ཞེ་། སྐྱེ་བོ་གྲོགས་མོས་བུད་མེད་གཅིག་ཤོས་ལ་ཁེངས་ཤིང་མི་འདུད་པ་བྱོས་
ཤིག་ཅེས་བསྟན་ཅིང་རང་ཉིད་ཆགས་པའི་རྒྱུ་ལས་དེ་བྱེད་པར་མ་ནུས་པའི་བུད་མེད་ཀྱི་གནོད་པ་ཞི་
བའི་ཆེད་དུ་བ་ཙམ་ཡིན་པས་སྐྱོན་ལྟར་སྣང་བའི་ཡོན་ཏན་གྱི་ཁྱད་པར་སྙན་པར་སྨྲ་བ་ཉིད་ཅེས་པ་
འགའ་ཞིག་བསྟན་པའི་ཆ་ལས་བསྟོད་པའོ།།
བཅུ་དྲུག་པ་རིམ་པའི་རྒྱན་ལས གཉིས་ལས་མཚན་ཉིད་ནི་དངོས་པོ་རབ་ཏུ་བསྟན་པ།
སྔོན་ལ་བཀོད་པ་རྣམས་ཀྱི་རིམ་པ་བཞིན་དུ་སྟེ་སྔར་བརྗོད་པ་དེའི་རིམ་པ་ལས་མ་འདས་པར་དེ་དང་
འབྲེལ་བའི་དོན་རྣམས་རྗེས་སུ་སྟོན་པ་ཕྱིས་འགོད་པ་ནི་གྲངས་སམ་བགྲང་བ་བཞིན་ཞེས་པ་དང་
རིམ་པ་བཞིན་ཞེས་པ་དང༌། གྲངས་བཞིན་ཞེས་པའི་རྒྱན་སྔོན་གྱི་སློབ་དཔོན་རྣམས་ཀྱིས་རབ་ཏུ་
བརྗོད་དོ། །དཔེར་བརྗོད་ནི་ཀྱེ་གཟུགས་ཅན་མ་ཁྲུས་ལ་མེ་ཏོག་གི་རྫིང་བུའི་ཆུར་ཞུགས་པར་གྱུར་པ་
ཁྱོད་ཀྱི་འཛུམ་པའི་མཛེས་པ་དང་མིག་གི་མཛེས་པ་དང་གདོང་པའི་མཛེས་པ་ཞེས་པ་རབ་ཏུ་བསྟན་
པ་དང་ཀུ་མུ་དང་ཨུཏྤལ་དང་པདྨ་ཡིས་ཞེས་པ་རྗེས་སུ་བསྟན་པ་སྟེ།དེ་དག་གི་རིམ་པ་ལྟར་བསྐུལ་
ཞེས་པ་དཔེ་གསལ་བྱེད་དང་།ངེས་སོ་ཞེས་པ་རབ་རྟོག་གསལ་བྱེད་དེ། མིག་ལ་སོགས་པ་ཨུཏྤལ་
སོགས་དང་འདྲ་བ་དང་མེ་ཏོག་གི་རྫིང་བུར་ཁྲུས་བྱས་པ་ནི་ས་བོན་ནོ། །
དགའ་བ་ཉམས་ལྡན་གཟི་བརྗིད་ཅན་རྣམས་ལ་གཉིས། མཚན་ཉིད་ཀྱིས་མདོར་བསྟན།
དཔེ་སྦྱོར་གྱི་རྒྱས་པར་བཤད་པའོ། །དང་པོ་ནི་དགའ་བའི་རྒྱན་ནི་མཆོག་ཏུ་སྟེ་ཁྱད་པར་དུ་འཕགས་
པར་ཤིན་ཏུ་དགའ་བ་སྐྱེས་པར་བརྗོད་ཅིང་རྟོགས་པར་བྱེད་པ།ཁྱོད་ཀྱིས་གཞན་གྱི་དོན་སླད་དུ། །སྐུ་
སྲོག་བཏང་ནས་དགྱེས་གྱུར་གང༌། །དེ་འདྲ་སྲོག་ཆགས་འགུལ་བ་ལས །གསོས་པ་རྣམས་ལའང་
བྱུང་མ་གྱུར། །ཅེས་བསྟོད་པ་བརྒྱ་ལྔ་བཅུ་པར་གསུངས་པ་ལྟ་བུའོ། །ཉམས་ལྡན་གྱི་རྒྱན་ནི་ཉམས་
སྒེག་པ་ལ་སོགས་པ་རྟོགས་པར་བྱེད་པས་ཡིད་དུ་འོང་བའི་ངག་གོ།གཟི་བརྗིད་ཀྱི་རྒྱན་ནི་ང་རྒྱལ་
སྐྱེས་པའམ་རྒྱས་པར་སྟོན་པ་སྤྲོ་བ་བརྗོད་པའི་ཚིག་སྟེ། དེ་གསུམ་ཁྱད་པར་དུ་འཕགས་ཤིང་ཕུལ་དུ་
བྱུང་བ་དང་ལྡན་ན་རྒྱན་ཡིན་ནོ། །
གཉིས་པ་ལ་གསུམ་ལས་བཅུ་བདུན་པ་དགའ་བའི་དཔེར་བརྗོད་ལ་གོ་བིན་ད་ནི་ཁྱབ་
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འཇུག་སྟེ་གླང་རྫི་ཞེས་པར་བསྒྱུར་ཡང་ས་གཞི་ཐོབ་ཅེས་པར་རུང་། །ཀྱེ་གོ་བིན་ད་ལྷ་ཁྱོད་བདག་
གི། ཁྱིམ་དུ་འོང་པ་ཁང་པ་ཤིན་ཏུ་བསྔགས་པར་འོས་པ་ལ་དིང་སྟེ་བསོད་ནམས་ཀྱི་ཉིན་མོ་འདི་ལ་
བདག་ཤིན་ཏུ་དགའ་བ་སྐྱེས་པ་གང་ཡིན་པའི་དགའ་བ་འདི་གཞན་ལས་མི་སྐྱེའི་སླར་ཡང་ལྷ་ཁྱོད་
འདི་ལྟ་བུའི་དགེ་བའི་དུས་ཀྱིས་བྱོན་ན་འབྱུང་བར་འགྱུར་རོ། །དགའ་བ་འདི་འདྲའི་རྒྱུ་ཐུན་མོང་མ་
ཡིན་པ་ནི་ཁྱོད་བྱོན་པ་ཁོ་ན་སྟེ། ཟླ་འོད་ཀྱི་ཟླ་བ་བཞིན་ནོ། །འདིའི་དཔེ་བརྗོད་རྣམ་པ་ཤིན་ཏུ་
གསལ་བ་འདི་ནི༼ཀླུ་ཀུན་ཏུ་དགའ་བའི་ཟློས་གར༽།ཇི་ལྟར་མངོན་པར་འདོད་དོན་གྲུབ་པའི་སླད། །གསོད་
པའི་རྡོ་འདི་ལ་འཛེགས་དགའ་བ་ལྟར། །མ་ལ་ཡ་ཡི་ཙན་དན་རོས་བརླན་པའི །མ་ལ་ཡ་ཅན་མས་
ཀྱང་དགའ་མི་བྱེད། །ཅེས་བྱང་ཆུབ་སེམས་དཔའ་སྤྲིན་ལ་ཞོན་གྱིས་ཀླུ་དུང་གི་གཙུག་གི་གླུད་དུ་རང་
གི་སྐུ་ལུས་བཏང་བ་ན་གསུངས་པར་སྙན་ངག་མཁན་གྱིས་བཀོད་པ་དེ་ཡིན་ནོ། །དེ་འཆད་པ་གོ་བིན་
ད་འོང་པ་ལས་བྱུང་བ་དེ་འདྲ་བའི་དགའ་བའི་དགའ་བ་ཁྱབ་འཇུག་འོང་པ་ལ་གཞན་པའི་རྒྱུ་ལས་
སྐྱེས་པ་མིན་ཞེས་བི་དུ་ར་ཞེས་བྱ་བའི་མིའི་མཆོག་འགའ་ཞིག་གིས་རིགས་པར་ཏེ་དུས་ལ་བབ་པར་
སྨྲས་ཏེ། ཤིན་ཏུ་དགའ་བར་སྟོན་པའི་ཚིག་དེ་ལས་ཚིག་དེ་ལྟ་བུ་སྨྲ་བ་ལ་སོགས་པའི་གུས་པ་ཙམ་
ལས་རབ་ཏུ་བརྟེན་པར་བྱ་བ་འཕྲོག་བྱེད་སེང་གེར་བསྒྱུར་བ་ཁྱབ་འཇུག་དེ་ཤིན་ཏུ་དགྱེས་སོ། །ཡང་
དབུ་མ་སྤྱན་རས་གཟིགས་རྟུལ་ཞུགས་སུ། དབང་ཕྱུག་ལ་དད་པ་རྣམས་ས་དང་ཆུ་དང་མེ་དང་རླུང་
དབུ་སྤྱན་རས་གཟགས་
མཆོད་སྦྱིན་བྱ་བ་དང་ནམ་ཀ་དང་ཟླ་བ་དང་ཉི་མ་ཞེས་བྱ་བ་གཟུགས་གསལ་བ་བརྒྱད་དུ་རྟོག་ཅིང་དེ་
རྣམས་ལ་ཕྱག་འཚལ་བར་བྱེད་པས་ཞེས་གསུངས་པ་ལྟར ཟླ་བ་དང་ཉི་མ་དང་རླུང་དང་ས་དང་
མཁའ་དང་སྦྱིན་བསྲེག་བྱེད་པ་མཆོད་སྦྱིན་བྱེད་བཞིན་པ་དང་མེ་དང་ཆུ་ཞེས་པ་གསལ་བར་གྱུར་
པའི་གཟུགས་བརྒྱད་རྣམས་འདས་ནས་ཏེ་དེ་རྣམས་མ་གཏོགས་པར་ཤིན་ཏུ་མི་གསལ་བ་རྣལ་འབྱོར་
པ་ཆེན་པོ་རྣམས་ཀྱིས་ཀྱང་རྟོགས་བྱ་མིན་པའི་ལྷ་བདེ་བྱེད་ཁྱོད་ལྟ་ཞིང་མངོན་དུ་བྱ་བར་ངེད་སྐྱེ་བོ་
གཞན་རྣམས་ཀྱིས་ཅི་སྟེ།ལྷ་ཁྱོད་བདག་ཅག་བུ་རྣམས་ཀྱི་སྤྱོད་ཡུལ་གཏན་མིན་ནོ། །དེ་འཆད་པ།
མཆོག་ཏུ་གུས་པ་གཉེས་པར་བྱས་པ་ལྷ་དབང་ཕྱུག་མངོན་སུམ་དུ་བྱས་ཏེ་མཐོང་བ་ལའང་ར་གྷུའི་
རིགས་ལས་བྱུང་བའི་རྒྱལ་པོ་དགའ་བའི་གོ་ཆའམ་གླེགས་བམ་ལ་ལར་རྒྱལ་པོའི་གོ་ཆ་ཞེས་ཀྱང་
96

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
འབྱུང་སྟེ། དེ་སྐད་ཅེས་བྱ་བས་དགའ་བར་རབ་ཏུ་གསལ་བར་བྱས་པ་མཐོང་བར་ཆེས་ཤིན་ཏུ་དཀའ་
བ་མཐོང་བ་ནི་ཤིན་ཏུ་ཁྱད་པར་དུ་འཕགས་པར་དགའ་བའོ་ཞེས་རྟོགས་པར་བྱེད་པ་གང་ཡིན་པ་
ཡང་ཆེས་དགའི་རྒྱན་དུ་རྗེས་སུ་རྟོགས་པར་བྱའོ། །
བཅོ་བརྒྱད་པ་ཉམས་ལྡན་གྱི་དཔེར་བརྗོད་ལ་གཉིས། བསམ་པ་བརྒྱད་རྒྱས་པའི་ཉམས་
བརྒྱད་བཤད།སྙན་པའི་ཉམས་ལས་ཁྱད་པར་དབྱེ་བའོ། །དང་པོ་ལ་གཉིས། སྒེག་དྲག་དཔའ་བརྩེ་
བཞིའི་སྦྱོར་བ་བཤད་པས་རྒྱན་པ་དང༌། གཞན་བཞིའི་མིང་དཔེར་བརྗོད་ཀྱིས་བརྒྱན་པའོ །དང་
པོའི་དང་པོ་ནི་ཨུ་ད་ཡ་ན་ཞེས་བྱ་བའི་རྒྱལ་པོ་འགའ་ཞིག་རྒྱལ་པོ་ཨ་བན་ཏིའི་བུ་མོ་ལ་ཆགས་ནས་
རྒྱལ་སྲིད་ཀྱི་བྱ་བ་ཤོར་བ་ན་བློན་པོ་རྣམས་ཀྱི་དེ་ག་ཤེད་ཅིག་ཏུ་སྦས་ནས་ཤིའོ་ཞེས་སྨྲས་པས་རྒྱལ་པོ་
དེ་ཡང་དེ་དང་བྲལ་བ་མི་བཟོད་པས་ན་ཤིན་ཏུ་ཆགས་པས་དེ་དང་འགྲོགས་པའི་ཆེད་དུ་ངའང་འཆི་
བར་བྱའོ་ཞེས་ཞེན་པར་གྱུར་ཏོ་ཞེས་པའི་གཏམ་དཔེར་བརྗོད་དུ་བྱས་པ་སྟེ།དགའ་མ་ཝན་ཏཱི་དེ་ཤིའོ་
ཞེས་གྲགས་པའི་རྒྱུ་ལས་ང་ཤི་ནས་སྐྱེ་བ་ཕ་རོལ་ཏུ་སྟེ་ཚེ་ཕྱི་མ་ལ་མཛེས་མ་གང་དང་འགྲོགས་ཤིང་
བརྩེ་བའི་ཆེད་དུ་བདག་འཆི་བར་འདོད་དེ་བདག་ནས་དེ་དང་ངེས་པར་འགྲོགས་པར་འགྱུར་བས་
སོ། །གལ་མ་ཤི་ན་ཨ་ཝན་ཏཱི་ཤི་ཟིན་པ་དེ་ཉིད་བདག་གསོན་པས་ནི་སྐྱེ་བ་འདི་ལ་ཅི་ལྟར་འཐོབ་
སྟེ་མི་འཐོབ་པས་སོ །ངག་དེས་དེ་དང་འགྲོགས་པར་ཤིན་ཏུ་དགའ་བར་སྟོན་པའི་ལུས་ངག་གི་རྣམ་
འགྱུར་བྱུང་བར་བསྟན་ཏོ། །དེར་བློན་པོ་རྣམས་ཀྱིས་དེ་སླར་ཡང་འཚོའོ་ཞེས་སྨྲས་སོ །དེ་འཆད་པ་
ནི་དགའ་བ་འདི་རྒྱན་སྔ་མས་བརྗོད་པས་འདིར་ཅི་བྱེད་ཅེ་ན། དགའ་བ་སྐྱེས་བུའི་ཡུལ་ཅན་ནི་སྔར་
དགའ་བའི་རྒྱན་ལ་བསྟན་ཅིང་དཔེར་བརྗོད་དེ།བུད་མེད་ཀྱི་ཡུལ་ལ་བྱུང་བའི་དགའ་བ་ཞེས་བྱ་བའི་
འགྱུར་བའམ་བསམ་པ་སྒེག་པའི་ཉམས་ཀྱི་སྐྱེ་གནས་དེ་སྒེག་པ་ཉིད་དུ་གྱུར་པ་དཔེར་བརྗོད་ཕྱི་མ་
འདི་ཡིན་།།དེ་དེར་ཅིས་འགྱུར་ཞེ་ན། འགྱུར་བའམ་བསམ་པ་དེ་ངོ་བོ།རང་བཞིན་ཆེ་བ་ཉིད་ལྡན་
ཏེ་རྒྱས་ཤིང་ངག་དང་ལུས་ཀྱི་བྱ་བས་གསལ་བར་གྱུར་པས་དེར་འགྱུར་རོ །དེའང་སྤྱིར༼འཆི་མེད་མཛོད༽དུ
ཡིད་ཀྱི་རྣམ་འགྱུར་བསམ་པའོ །ཞེས་འབྱུང་བ་ལྟར་དགའ་བ་དང་ཁྲོ་བ་དང་འདོད་པ་ལ་སོགས་པ་
ནང་གི་དེ་ཁོ་ན་ཉིད་དུ་འཇུག་ཅིང་ལུས་ངག་གི་རྣམ་འགྱུར་དུ་མ་ཤོར་བ་ནི་འགྱུར་བའམ་བསམ་པ་
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཞེས་བྱ་ཞིང༌། དེ་ཉིད་རྒྱས་པས་འཛུམ་པ་དང་ཁྲོ་གཉེར་ལ་སོགས་པའི་རྗེས་སུ་གྱུར་པ་དེ་ཉིད་དུ།
བསམ་པའི་བྱེད་རྗེས་འགྱུར་བའོ། །ཞེས་འབྱུང་བ་ལྟར་ལུས་ངག་གི་བྱ་བས་གསལ་བར་གྱུར་པ་
ནི་ཉམས་ཞེས་བྱའོ །
དེ་དག་བསྡུ་བའི་ཚིགས་སུ་བཅད་པ་སློབ་དཔོན་རཏྣ་ཤྲཱིས་མཛད་པ་ནི།དགའ་དང་དགོད་
བྲོ་མྱ་ངན་དང༌། །ཁྲོ་དང་སྤྲོ་བ་དེ་བཞིན་འཇིགས། །སྐྱུག་བྲོ་ངོ་མཚར་ཞེས་པ་རྣམས །གནས་བྱེད་
འགྱུར་བར་རབ་ཏུ་གྲགས། །སྒེག་དང་དགོད་དང་སྙིང་རྗེ་དང༌། །དྲག་པོ་དཔའ་བ་འཇིག་བྱེད་དང༌།
མི་སྡུག་རྨད་བྱུང་མིང་ཅན་ཞེས། །བརྒྱད་རྣམས་གར་གྱི་ཉམས་སུ་བཤད། །ཅེས་སོ །སྐབས་ཀྱི་དོན་
བསྡུ་བ་ནི། དགའ་བ་སྒེག་པར་སོན་པ་དེའི་ཕྱིར་དཔེ་བརྗོད་འདི་ནི་སྒེག་པའི་རོ་དང་བཅས་པས་
ཉམས་དང་ལྡན་པའི་ཚིག་གོ།གཉིས་པ་ལ་གང་གིས་བསྟན་དཀའ་བས་སོ །ནག་མོ་ནི་འཇིགས་
སྡེའི་དགའ་མ་སྟེ། །བདག་གི་ནི་འཇིགས་སྡེའོ། །སྡིག་པ་སྟེ་ངན་པའི་བདག་ཉིད་ཅན་ཁོ་བོས་ཐོབ་པ་
འདི་སྐད་ཅིག་ཙམ་ཡང་འཚོའམ་ཅི་སྟེ་ངེས་གསོད་པས་སོ །དེ་འཆད་པ་ཞེས་པ་བརྗོད་པའི་རྣམ་
པས་རྒྱལ་པོ་སྐྱ་བསེང་གི་བུ་འཇིགས་སྡེ་དགྲ་བསྟན་དཀའ་ལ་ལྟ་ཞིང་མཐོང་བར་འགྱུར་བའི་ཁྲོ་བའི་
འགྱུར་བ་འཕེལ་བས་མཆོག་མཐར་འཛེགས་ཏེ་རྗེས་སུ་འགྱུར་བས་གསལ་བར་གྱུར་ནས་དྲག་པོའི་
ཉམས་ཀྱི་བདག་ཉིད་དུ་གྱུར་པ་འདི་རོ་སྟེ་མྱང་བྱ་དྲག་པོའི་ཉམས་དང་ལྡན་པའི་བརྗོད་པའོ། །
གསུམ་པ་ལ་ས་ལས་རྒྱལ་བས་ནི་ནོར་ཕུན་སུམ་ཚོགས་པར་འགྱུར་ཞིང༌།རྣམ་པ་མང་པོ་
སྣ་ཚོགས་པ་རྟས་གཙང་དང་རཱ་ཛ་པཱུ་ཡ་ལ་སོགས་པའི་མཆོད་སྦྱིན་ཡང་རྒྱལ་པོའི་སྒྲུབ་བྱེད་དམ་པར་
གྲགས་ལ།རྒྱལ་པོ་བྱེད་པ་ན་སློང་བ་ལ་ནོར་ཇི་ལྟར་འདོད་པ་ལྟར་སྦྱིན་དགོས་པ་ཡིན་ན།རྒྱལ་པོའི་
ཆོས་ཀྱི་སྟོང་བ་ལས་སའི་བདག་པོར་བདག་ཅི་ལྟར་འགྱུར་། འདི་རྨི་ལམ་མིན་ནམ།དེ་འཆད་པ་
ནི་ཞེས་པ་སྤྲོ་བ་ཞེས་པའི་འགྱུར་བ་ཁྱད་པར་དུ་འཕགས་ཤིང་མངོན་པར་གསལ་བའི་བདག་ཉིད་ནི་
དཔའ་བའི་ཉམས་ཀྱི་བདག་ཉིད་གནས་པས་ན་ཉམས་ལྡན་ཞེས་ཏེ།ཚིག་འདི་ནི་མཚོར་བཅས་ཞེས་
མས་རྒྱ་བདགབདགནས་པས
སོགས་། །བཞི་པ་ནི་ལུས་འཇམ་པ་ཅན་གྱི་ལྷ་མོ་གང་ལ་པདྨའི་མལ་སྟན་ཤིན་ཏུ་འཇམ་པ་ཉིད་
ཀྱང་རྩུབ་པར་བྱེད་ན་གཞན་རེ་ལྡེ་སོགས་ལྟ་ཅི་སྨོས། །དེ་འདྲའི་ལྷ་མོ་རྒྱལ་པོའི་བཙུན་མོ་ཤིན་ཏུ་
98

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གཞོན་ཤ་ཅན་ནི་རོ་ཁང་རོ་སྲེག་པའི་ཐབ་བསྲེག་བྱ་ཟ་བ་མེ་ལྡན་པར་ཅི་ལྟར་ཉལ་ཀྱེ་ཧུད་སྲེག་གོ།
ལྷས་བསྐོས་ཁྱོད་ཀྱིས་འདི་ལྟར་ཕོངས་པར་བྱས་སོ། །ཞེས་རྒྱལ་པོ་ཤི་བ་ན་དང་ལྷན་ཅིག་བཙུན་
མོ་བསྲེགས་པ་ན་སྐྱོ་བ་ཅན་འགའ་ཞིག་གིས་སྨྲས་པའོ །དེ་འཆད་པ་ནི་ཞེས་པ་དེ་ལྟ་བུ་ནི་སྙིང་རྗེ་བྱ་
བར་འོས་པ་མྱ་ངན་ཞེས་པའི་འགྱུར་བ་རྒྱས་ཏེ་གསལ་བར་གྱུར་པ་སྙིང་རྗེའི་ཉམས་ཡིན་པས་སྙན་
ངག་གི་རྒྱན་དུ་བཤད་དོ།།
གཉིས་པ་ལ་མིང་གི་ཇི་ལྟར་དགའ་བ་ལ་སོགས་པའི་འགྱུར་བ་འཕེལ་བ་སྒེག་པ་ལ་
སོགས་པའི་ཉམས་ཡིན་པ་དེ་བཞིན་དུ་འགྱུར་བ་གཞན་སྨད་པ་དང་དགོད་བྲོ་བ་དང་ངོ་མཚར་བ་དང་
འཇིགས་པ་སྟེ་བཞི་འཕེལ་བ་ཡང་རིམ་པ་བཞིན་དུ་མི་སྡུག་པ་དང་བཞད་གད་རྨད་བྱུང་རྔམ་པ་དང་
འཇིགས་རུང་གི་ཉམས་སུ་བརྗོད་དོ །དེ་བཞིའི་དཔེར་བརྗོད་ལ་དང་པོ་ནི་ཀྱེ་ལྷ་རྒྱུ་མ་ཁྲག་གི་མེ་
ཏོག་གི་ཕྲེང་བ་ཅན་གྱིས་རྒྱན་པའི་སྲིན་པོ་རོ་ཟ་བ་རྣམས་མགོ་བོ་མེད་པའི་ཁྱོད་ཀྱི་དགྲའི་རོ་དང་
ལྷན་ཅིག་ཏུ་ལག་པ་སྦྱར་བས་ཁྱོད་ཀྱི་དགྲ་བོ་ཁྱོད་ཀྱི་རལ་གྲིས་བཅད་པས་སྲོག་ཆད་པའི་ཁྲག་ཡང་
དང་ཡང་དུ་འཐུངས་ཤིང་འཐུངས་ཤིང་གར་བྱེད་དོ་ཞེས་པ་སྐྱུག་བྲོ་བའམ་སྨད་པ་འཕེལ་བའོ། །
གཉིས་པ་ནི་ཀྱེ་གྲོགས་མོ་མེ་ཏོག་གི་ཕྲེང་བ་མ་རྙིང་མ་ཞེས་པ་སྐྱེས་པ་དང་རྩེས་པའི་ངལ་དུབ་ཀྱིས་
རྙིང་ཡང་བཞད་གད་ཀྱི་དོན་དུ་དེ་སྐད་བརྗོད་པ་སྟེ། སྐྱེས་བུ་གཟུགས་ངན་འགའ་ཞིག་ལ་གཟུགས་
བཟང་པོ་ཞེས་འཛུམ་ཞིང་བཞད་གད་ཀྱི་དོན་དུ་སྨྲས་པ་བཞིན་། །ཁྱོད་ཀྱི་ནུ་མའི་ངོས་ལ་སེན་རྗེས་
རྨ་བྱའི་རྐང་པ་དང་རི་བོང་འཕར་བ་ལ་སོགས་པ་གསར་པ་ཆགས་པ་འདི་སྟོད་གཡོགས་ཀྱིས་བསྒྲིབ་
པར་མཛོད་ཅིག །འདིར་སྐྱེས་པས་རྩེས་པ་སེན་རྗེས་བྱུང་བ་དང་མེ་ཏོག་ཕྲེང་བ་མ་རྙིང་པ་གཉིས་
འགལ་བའི་དོན་བསྟན་པས་བཞད་གད་དོ།།
གསུམ་པ་ནི་དགའ་བའི་ཚལ། ཞེས་པའི་སྐྱེད་མོས་ཚལ་གྱི་ལྗོན་ཤིང་འདི་རྣམས་ཀྱི་ལོ་
འདབ་གོས་བཟང་པོར་གྱུར་པ་དང་མེ་ཏོག་རྣམས་དོ་ཤལ་དང་དཔུང་རྒྱན་དང་རྣ་རྒྱན་ལ་སོགས་པའི་
རྒྱན་དུ་གྱུར་པ་དང་ཡལ་ག་རྣམས་ཀྱང་ཁང་པར་གྱུར་པ་ཨེ་མ་མཚར་ཏེ་སྔར་མ་མཐོང་བ་མཐོང་ངོ་
ཞེས་པའོ །བཞི་པ་ནི་བརྒྱ་བྱིན་གྱི་རྗེ་ཤིན་ཏུ་འཇིགས་སུ་རུང་བར་སྟོན་པ་སྟེ།ལྷ་མིན་གྱི་བུད་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
མེད་ཀྱི་ངལ་ཤིན་ཏུ་འཇིགས་པས་ཉམས་པས་ལྟུང་བ་ནི་འགའ་ལ་ཕུལ་བྱུང་གི་རྒྱན་ཡང་ཡིན་། །
གཉིས་པ་སྙན་པའི་ཉམས་ལས་ཁྱད་པར་དབྱེ་བ་ནི་ཉམས་ལྡན་འདི་སྔར་སྙན་པའི་སྐབས་སུ་བསྟན་
ཟིན་པའི་ཕྱིར་སླར་ཡང་བརྗོད་པས་ཅི་བྱ་ཞེ་ན། སྙན་པའི་ཡོན་ཏན་གྱི་སྐབས་ལ་གྲོང་པ་ཉིད་ཡིན་པ་
ཚོགས་པར་དབྱུང་བྱ་ལས་སྐྱེས་པ་སྙན་ངག་གི་བརྗོད་བྱའི་དངོས་པོ་དང་འབྲེལ་བའི་ཉམས་བསྟན་ལ།
སྐབས་འདིར་ནི་སྒེག་པ་ལ་སོགས་པ་ཉམས་བརྒྱད་ཀྱི་དབང་དུ་བྱས་ཏེ། དེ་བརྒྱད་དང་ལྡན་པའི་
ཚིག་སྙན་ངག་རྣམས་ཉམས་དང་ལྡན་པར་སྙན་ངག་མཁན་རྣམས་ཀྱིས་བཤད་དོ། །
བཅུ་དགུ་པ་ནི་གཟི་བརྗིད་ཅན་གྱི་རྒྱན་གྱི་དཔེར་བརྗོད་ནི་བདག་ནི་ཞེས་ཏེ། འཇིགས་མ་
བྱེད་དེ་ངས་ཁྱོད་མི་གསོད་པས་སོ །དེའི་རྒྱུ་མཚན་བོའི་རལ་གྲི་ནི་ཕྱིར་ཕྱོགས་པ་བྲོས་ཏེ་འགྲོ་བ་
རྣམས་དུས་ནམ་ཡང་འཇོམས་པར་འདོད་པ་མ་ཡིན་པས་སོ །དེ་འཆད་པ་ཞེས་པ་སྐྱེས་བུ་དྲེགས་
པས་རྒྱགས་པ་འགས་ཏེ་རིགས་དང་མིང་མ་བསྟན་པ་ཞིག་གིས་གཡུལ་དུ་གཞན་དགྲ་བོ་བཀག་པ་
མ་བཅོམ་པར་གཏོང་བ་དེ་ལྟ་བུ་ལ་སོགས་པའི་ཚིག་ནི་གཟི་བརྗིད་ལྡན་པའི་རྒྱན་དུ་ཤེས་པར་བྱའོ། །
རྒྱན་ཉི་ཤུ་པ་ནི་མངོན་པར་འདོད་པའི་དོན་མཛའ་བོ་དང་འགྲོགས་པོ་ལ་སོགས་པ་དངོས་སུ་སྒྲས་མ་
བརྗོད་པར་འདོད་དོན་དེ་ཉིད་འགྲུབ་པའི་ཆེད་དུ་རྣམ་པ་གཞན་དེ་འགྲུབ་པ་དང་རྗེས་སུ་མཐུན་པའི་
དོན་རྗོད་པར་བྱེད་པ་གང་ཡིན་པའི་ངག་དེ་ནི་རྣམ་གྲངས་སམ་བརྒྱུད་པས་བརྗོད་པའི་རྒྱན་དུ་མཁས་
དན་རྗད་པར་བྱ མགྲངས་སམབརྒྱུདཔ
པ་རྣམས་ཀྱིས་འདོད་དེ། དེ་དཔེར་བརྗོད་ན་ས་ཧ་ཀཱ་ར་ཨཱ་མྲའི་སྙེ་མ་རྣམས་གཞན་བྱ་རོག་གིས་
གསོས་པ་ཁུ་བྱུག་འདི་ཡིས་ཟ་བར་བྱེད་པས་ཟ་བའི་ཁུ་བྱུག་ནི་བདག་གིས་བཟློག་པར་བགྱི་ཡིས།
ང་སོང་བ་དང་ཁྱེད་གཉིས་དལ་གྱིས་སམ་རང་དབང་དུ་འདུག་པར་མཛོད་དེ། ང་ལ་ལྟོས་མི་དགོས་
སོ་ཞེས་པའོ། །དེ་འཆད་པ་དུས་སར་ཏེ་ཆད་བྱས་པའི་གནས་འགའ་ཞིག་ཏུ་གྲོགས་མོ་མཛའ་བོ་ལང་
ཚོ་དར་མ་དང་ཕྲད་པར་བྱས་ནས་དེ་གཉིས་དག་དགའ་བའི་དགའ་སྟོན་འཁྲིག་པའི་བདེ་བ་བསྒྲུབ་ཏུ་
གཞུག་པར་འདོད་པས་གྲོགས་མོ་མཁས་མ་འགའ་ཞིག་བརྗོད་མ་ཐག་པའི་རྣམ་པ་དེ་ལྟར་ཁུ་བྱུག་
ཟློག་པར་སྟོན་པས་དུས་སའི་གནས་དེ་ནས་སོང་བར་གྱུར་ཏོ་ཞེས་པའོ། །རྒྱན་ཤུ་རྩ་གཅིག་པ་ནི།
བྱ་བ་དགའ་མ་དང་བར་བྱེད་པ་ལ་སོགས་པ་འགའ་ཞིག་རྩོམ་པའི་སྐྱེས་བུ་ལ སྐལ་བ་ཁར་ཆེའི་
100

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
སྟོབས་ལས།བསྒྲུབ་པར་འདོད་པའི་བྱ་བ་དེའི་སྒྲུབ་བྱེད་མཐུན་པའི་རྐྱེན་ཕུན་སུམ་ཚོགས་པ་ཉེ་བར་
གྱུར་པ་གང་ཡིན་པ་དེ་ཀུན་ཕན་པ་ཞེས་པའི་རྒྱན་དུ་སྙན་ངག་མཁན་རྣམས་ཀྱིས་རྗོད་པར་བྱེད་། །
དེ་དཔེར་བརྗོད་པ་ནི་དགའ་མ་དེའི་ཁེངས་པ་མི་མཐུན་པར་འཇུག་པ་གཞོམ་པའམ་གསལ་བའི་ཆེད་
དུ་མོའི་རྐང་པ་དག་ལ་ཕྱག་འཚལ་ཞིང་འདུད་པ་བདག་ལ་བརྩམ་པའི་བྱ་བ་ལ་ཕན་པའི་ཆེད་དུ་ཀྱེ་
ལྷ་ལས་འོངས་པ་ཞེས་དགའ་བའི་བོས་ཏེ་འབྲུག་གི་སྒྲ་ཁེངས་ལྡན་མའི་ཁེངས་པས་བཟོད་དཀའ་བ་
འདི་ནི་ཡིད་སྲུབས་ཀྱི་དམོད་པ་བཞིན་དུ་གྲག་པར་གྱུར་ཞེས་པའོ། །འདིར་ནི་དིཥ་ཞེས་པ་ནི་ལྷ་
ལས་འོངས་པའམ་ལྷས་བསྐོས་སམ་སྐལ་བ་སྟེ་དོན་གྲུབ་པ་ལས་ཀུན་དགའ་གསལ་བར་བྱེད་པའི་
སྒྲའོ །འདིར་ཁེངས་པ་གསལ་བའི་བྱ་བ་རྩོམ་པ་དེ་ལ་སྐལ་བའི་སྟོབས་ལས་སྒྲུབ་བྱེད་གཞན་
འབྲུག་གི་སྒྲའང་བྱུང་ངོ་ཞེས་མཚན་ཉིད་སྦྱར་བར་བྱའོ།།
ཉི་རྩ་གཉིས་པ་རྒྱ་ཆེ་བའི་རྒྱན་ལ་གསུམ། མཚན་ཉིད། རིམ་པས་དཔེར་བརྗོད། དེ་
གཉིས་སྦྱར་ཏེ་འཇུག་བསྡུ་བའོ །དང་པོ་ནི་བསམ་པ་བཟང་བའམ་འབྱོར་པ་ཕུན་སུམ་ཚོགས་པའི་
ཆེན་པོ་ཉིད་ཕུལ་དུ་བྱུང་བར་སྟོན་པ་གང་ཡིན་པའི་ཚིག་སྦྱོར་བ་དེ་ནི་རྒྱ་ཆེ་ཞེས་པའི་རྒྱན་དུ་མཁས་
ཤེས་རབ་ཕུལ་དུ་བྱུང་བ་དང་ལྡན་པ་རྣམས་ཀྱིས་བརྗོད་། །གཉིས་པ་ལ་སྔ་མ་ནི་སྲིན་པོའི་རྒྱལ་པོ་
རཱ་ཝ་ཎ་སྟེ་སྒྲ་སྒྲོག་བུ་ཞེས་བྱ་བ་ལང་ཀ་མགྲིན་བཅུ་འཇིག་རྟེན་གསུམ་བྲན་དུ་བྱས་པས་མགོ་བོ་
གཅོད་པའི་བྱ་བ་ཤིན་ཏུ་སྒྲུབ་དཀའ་བའི་ཁུར་ཤིན་ཏུ་ལྕི་བའང་འདེགས་པར་བཟོད་ཅིང་ནུགས་ན་རང་
གི་མི་མཐུན་ཕྱོགས་ཚར་གཅོད་པ་ཙམ་ནུས་པ་ལྟ་ཅི་སྨོས་པ་གང་ར་གྷུའི་བུ་རཱ་མ་དེ་བླ་མ་རང་གི་ཕ་
ཤིང་རྟ་བཅུ་པའི་བཀའ་བྷ་ར་ཏ་ལ་ངས་རྒྱལ་སྲིད་བྱིན་ཟིན་པས་ཁྱོད་ནགས་སུ་སོང་ཞེས་པ་ལས་
དུལ་བའི་གཞན་དབང་གིས་འདའ་བར་ནུས་པར་མ་གྱུར་ཏོ །ཕྱི་མ་ནི་རིན་པོ་ཆེ་པདྨ་རཱ་ག་ལ་
སོགས་པའི་རྩིག་པ་ལ་འཕོས་པའི་སྒྲ་སྒྲོག་བུ་ཉིད་ཀྱི་གཟུགས་བརྙན་བརྒྱའི་ཡོངས་སུ་བསྐོར་བའི་
ལང་ཀའི་དབང་ཕྱུག་རཱ་ཝ་ཎ་དེ་འདི་ནི་རཱ་ཝ་ཎའོ་འདི་རྣམས་ནི་གཟུགས་བརྙན་རྣམས་སོ་ཞེས་དེ་ཁོ་
ན་ཉིད་ཀྱི་སྟེ་ཡང་དག་པའི་ཤེས་པས་ངེས་པར་ཟིན་པའི་སྒོ་ནས་ཨཉྫ་ནའི་བུ་ཧ་ནུ་མ་ཏ་ཤཱི་ཏ་ཚོལ་
བའི་དོན་དུ་དེར་སོང་བས་དཀའ་བས་ཏེ་ལེགས་པར་བརྟགས་པས་ཤེས་ཀྱི་ཡིད་ཀྱིས་མ་ཤེས་སོ །
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གསུམ་པ་ནི་དཔེར་བརྗོད་སྔ་མར་བསམ་པ་སེམས་ཀྱི་བདག་ཉིད་ཆེ་སྟེ་ཤིན་ཏུ་རྒྱ་ཆེ་བ་བླ་མ་ལ་གུས་
ཤིང་རང་གི་སྐལ་བའི་རྒྱལ་སྲིད་གཞན་ལ་གཏད་ཀྱང་རྒྱལ་སྲིད་ལ་ཆགས་པས་ཟིལ་གྱིས་མ་ནོན་པ་
ཉིད་བསྟན་པས་སོ། །བརྗོད་མ་ཐག་པའི་དཔེར་བརྗོད་འདིར་མངོན་པར་འབྱོར་པ་ཕུལ་དུ་བྱུང་བས་
རླིང་བར་བསྟན་ཏེ་ཁང་པ་རྣམས་ཀྱི་རིན་པོ་ཆེའི་རང་བཞིན་ཡིན་པས་སོ། །དེ་དག་རབ་ཏུ་མཚོན་
པར་བྱས་པས་ན་རྒྱ་ཆེ་གཉི་གའང་གསལ་བར་བླངས་པའོ།།
ཉི་རྩ་གསུམ་པ་བསྙོན་དོར་གྱི་རྒྱན་ལ་གསུམ། མཚན་ཉིད། ཆོས་ཡུལ་རང་བཞིན་ལ་
དོར་བྱས་པས་སྦྱོར་བ། བཤད་ཟིན་པ་དྲན་པ་ལ་སྦྱར་ཏེ་དོན་བསྡུ་བའོ། །དང་པོ་ནི་བསྙོན་དོར་གྱི་
རྒྱན་ནི་དངོས་པོའི་ངོ་བོ་ལ་འདི་མིན་ནོ་ཞེས་ཅུང་ཟད་བསྙོན་བྱས་ནས་དོན་གཞན་ཆོས་ཀྱི་ངོ་བོའམ་
ཆོས་ཅན་གྱི་ངོ་བོ་སྟོན་པས་སྙན་ངག་མཛེས་པར་བྱེད་པའོ། །གཉིས་པ་ལ་སྔ་མ་ནི་འདོད་པའི་ལྷ་ནི་
མདའ་ལྔ་པ་ཞེས་གྲགས་ཀྱང་དེ་ལྟ་མ་ཡིན་གྱིས་སྒྲོ་ལྡན་མདའ་སྟོང་ཕྲག་ཡོད་དེ།དེ་མེད་ན་སྲིད་པ
གསུམ་ལས་རྒྱལ་བར་མི་ནུས་པས་། །འདིར་འདོད་ལྷའི་ཆོས་མདའ་ལྔ་ལ་བསྙོན་ཏེ་ཆོས་གཞན་
མདའ་སྟོང་ཕྲག་ཡོད་པ་སྟོན་པས་ཆོས་ལ་བསྙོན་པའོ། །བར་པ་ནི་ཙན་དན་དང་ཟླ་བའི་འོད་དང་ལྷོ་
ཕྱོགས་ཀྱི་རླུང་དལ་བུ་འདི་བདག་སྲེག་པར་བྱེད་པས་མེའི་རང་བཞིན་སྤྲོ་བ་གདུང་བར་བྱེད་པ་སྟེ།
སྐྱེ་བོ་གཞན་གྱི་ངོར་ནི་བསིལ་ཞིང་དགའ་བ་སྐྱེད་པར་བྱེད་དོ་ཞེས་གྲགས་ཞེས་པས་བསིལ་བ་ནི་
ཐོས་པ་ཙམ་གྱིས་རྟོགས་བྱར་གསལ་བར་བྱེད་དེ།ཚ་བ་ཉིད་ཉམས་སུ་མྱོང་བས་རྟོགས་པའི་ཕྱིར་རོ
དེ་སྐད་བྲལ་བས་སེམས་བསླད་པའི་འདོད་ལྡན་འགའ་ཞིག་གིས་སྨྲས་སོ །དེ་འཆད་པ་འདོད་པ
དང་ལྡན་པས་གཞན་རང་བཞིན་དུ་གནས་པའི་ཡུལ་ལ་ཙན་དན་ལ་སོགས་པ་དེ་བསིལ་བར་ཁས་
བླངས་ནས་བདག་ཉིད་ཀྱི་ཡུལ་ལ་ཚ་བར་བསྟན་པའི་ཕྱིར ངག་འདི་ནི་ཡུལ་འགའ་ཞིག་ལ་ལྟོས་
ནས་དངོས་པོའི་ངོ་བོ་ལ་བསྙོན་གྱི་ཡུལ་ཀུན་ལ་ལྟོས་ཏེ་མིན་པས་ན་ཡུལ་ལ་བསྙོན་དོར་ཞེས་བྱའོ །
ཕྱི་མ་ནི་བདུད་རྩི་ཟགས་པའི་འདོད་ཟེར་ཅན་གྱི་དངོས་པོའི་བྱེ་བྲག་ཅིག་ཟླ་བ་ཞེས་བྱ་བར་ངེད་
རྣམས་འདོད་དེ་རབ་ཏུ་གྲགས་སོ །དོན་གྱི་བདག་ཉིད་དངོས་པོ་རི་བོང་ཅན་འདི་བདུད་རྩི་ལས་
གཞན་ཡིན་ཏེ་དེའི་འགལ་ཟླ་དུགས་ཟག་པའི་འོད་ཟེར་དང་ལྡན་པའི་ཕྱིར་རོ་ཞེས་བྲལ་བས་བསླད་
102

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
པ་འགའ་ཞིག་གིས་སྨྲས་པའོ། །དེ་འཆད་པ་ནི་ཞེས་པ་བཤད་པའི་རྣམ་པས་ཟླ་བའི་ཟླ་བ་རང་གིས་
ངོ་བོ་བདུད་རྩི་རང་བཞིན་ཉིད་བཟློགས་ཏེ་བསྙོན་དོར་བྱས་ནས་དོན་གཞན་གྱི་བདག་ཉིད་དུག་གི་
ངོ་བོར་ནི་འདོད་པས་གཟིར་བ་བྲལ་བས་ཉེ་བར་བརྗོད་པའི་ཕྱིར་དཔེར་བརྗོད་འདི་ནི་ཟླ་བའི་རང་
གི་ངོ་བོ་ལ་བསྙོན་པའི་ཕྱིར་རང་བཞིན་ལ་བསྙོན་དོར་དུ་འདོད་དོ།།
གསུམ་པ་ནི་དཔེའི་བསྙོན་དོར། ཟླ་བ་ལ་ནི་ཁྱོད་གདོང་དང༌། །འགྲན་པའི་ནུས་པ་ནམ་
ཡང་མེད། །ཅེས་སྔར་དགག་པའི་དཔེ་ལ་བསྟན་ཟིན་ཏོ། །བཤད་ཟིན་པའི་རྗེས་སུ་འབྲང་བ་དེ་ཡིས་
བསྙོན་དོར་གྱི་དབྱེ་བ་ཐམས་ཅད་ལ་བསྙོན་དོར་དང་རྒྱུ་ལ་བསྙོན་དོར་དང་སྙན་པར་སྨྲ་བའི་བསྙོན་
དོར་ལ་སོགས་པ་རྣམས་མཚོན་བྱ་སྙན་ངག་རྣམས་རྒྱ་ཆེར་མཚོན་པར་བྱ་ཞིང་བལྟ་བར་བྱའོ། །ཉི་ཤུ་
རྩ་བཞི་པ་སྦྱར་པའི་རྒྱན་ལ་བཞི།མཚན་ཉིད།ཚིག་གཅིག་པ་དང་ཐ་དད་ཀྱི་སྦྱར་བའི་དཔེར་བརྗོད།
བཤད་ཟིན་དྲན་པ་ལ་སྦྱར།སྦྱར་བའི་ཁྱད་པར་གཞན་བདུན་བཤད་པའོ །དང་པོ་ནི་སྦྱར་བའི་རྒྱན་
ནི་གཟུགས་སྒྲའི་རང་བཞིན་མཚུངས་པ་གཅིག་དང་ལྡན་པའི་ཚིག་གང་ཞིག་དུ་མ་སྟེ་ཐ་དད་པའི་དོན་
བརྗོད་བྱ་ཅན་ཏེ། ཚིག་གཅིག་གིས་དོན་གཉིས་ལ་སོགས་པ་རྗོད་པར་བྱེད་པ་ཡིན་ཞིང་སྦྱར་རྒྱན་
དེས་ཚིག་སི་སོགས་དང་ཏི་སོགས་ཀྱི་མཐའ་ཅན་དོན་གཉིས་ཀ་ལ་གཅོད་མཚམས་ཐ་དད་མིན་ཏེ་
གཅིག་པ་དང༌།དོན་གཉིས་ལ་ཚིག་གིས་གཅོད་མཚམས་འགའ་ཞིག་གཅིག་ཅིང་ཚིག་ཐ་དད་མང་བ་
གཉིས་སུ་དབྱེའོ། །
གཉིས་པ་ལ་སྔ་མ་ནི་རཱ་ཛའི་སྒྲ་ཟླ་བའམ་རྒྱལ་པོ་སྟེ་ཁྱད་པར་གྱི་གཞིའོ། །དེ་དག་གི་ཁྱད་
པར་གྱི་ཆོས་ལ་དེ་གཉིས་ཀྱི་རིམ་པ་ལྟར་ཨུ་ད་ཡ་ཤར་གྱི་རིའམ་དར་བའི་རྒྱལ་སྲིད་ལ་གནས་པ་
དང༌མཛེས་པ་ལེགས་པའམ་གཟུགས་བཟང་བ་དང༌། རཀྟ་མཎྜ་ལ་ཞེས་པ་ཤར་མ་ཐག་པའི་
དཀྱིལ་འཁོར་དམར་བའམ་དཀྱིལ་འཁོར་ཏེ་འཁོར་འདབ་ལ་བྱམས་པ་དང༌།མྲི་དུ་ཀ་རའི་སྒྲ་འཇམ་
སིལ་ཟེར་རམ་འཇལ་བའི་དཔྱ་ཡིད་འབྱུང་བར་བྱ་བ་མ་ཡིན་པ་དྲུག་ཆ་ལ་སོགས་པ་
རིགས་པ་སྟེ་དེ་རྣམས་ཀྱིས་འཇིག་རྟེན་གྱི་ཡིད་འཕྲོག་སྟེ་དགའ་བར་བྱེད་དོ། །འདི་ནི་དོན་གཉིས་ཀ་
ལའང་ཚིག་གི་གཅོད་མཚམས་གཅིག་པས། གཅིག་ལ་སྦྱར་བའི་ཚིག་ལ་གཅིག་ཤོས་ལ་སྦྱོར་བ་
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ནའང་ཚིག་གི་དཀྱིལ་དུ་བཅད་མི་དགོས་པའོ། །ཕྱི་མ་ནི་རྒྱ་དཔེའི་ཚིགས་བཅད་གཅིག་ལ་བོད་སྐད་
ཚིགས་བཅད་གཉིས་སུ་བསྒྱུར་བ་ལས་གཅིག་ནི་རྒྱལ་རིགས་ཀྱི་ལམ་སྟེ་ཆོས་བཟང་པོ་སྐྱོང་བ་དང་
ངན་པ་ཚར་གཅོད་པ་ལ་སོགས་པ་ལ་མི་གནས་པའི་རྒྱལ་པོ་སྐྱོན་སྡུག་རྩུབ་ལ་སོགས་པའི་འབྱུང་
གནས་ཡིན་ཏེ། དབུ་མ་བཞི་བརྒྱ་པར། སྔོན་གྱི་ས་བདག་དགེ་རྣམས་ཀྱིས། །འཇིག་རྟེན་བུ་བཞིན་
ལེགས་བསྐྱངས་པ། །རྩོད་དུས་ཆོས་ལ་བརྟེན་རྣམས་ཀྱིས། །དིང་སང་རི་དྭགས་དགོན་པར་བྱས། །
ཞེས་གསུངས་པ་ལྟར་།དེ་དང་སྡོང་ཤིང་སྐྱོན་འདོད་ཆེན་ལ་སོགས་པ་མང་བའམ་ཤས་ཆེ་བའི་སྐྱེ་
བོ་ངན་པ་ཡིས་སྟོབས་ཆུང་བདག་དགའ་བ་མེད་པ་འདི་ལྟར་ཏེ་རྣམ་པ་འདིས་ཅིས་མ་མནར་གནོད་
པ་མ་བྱས་ཏེ་ཚར་བཅད་པ་ཁོ་ནའོ་ཞེས་པའོ །དོན་གཞན་པ་ནི་རྒྱུ་སྐར་གྱི་ལམ་ནམ་མཁའ་ལ་
གནས་པའི་ཟླ་བ་ཉིད་མཚན་མོར་བྱེད་པའམ་མཚན་མོའི་འབྱུང་གནས་ཡིན་ཞིང༌། དེ་དང་བསྡོངས་
ནས་སྲོད་ལ་ཡིས་བྲལ་བས་ཉེན་པ་བདག་འདི་ལྟར་དགའ་བ་མེད་པར་ཅིས་མ་མནར་ཏེ་གདུང་པར་
བྱེད་པ་ཁོ་ནའོ། །འདི་ནི་དོན་གཉིས་ལ་ཚིག་གཅོད་མཚམས་ཐ་དད་པ་སྟེ།ནཀྴ་ཏྲ་པ་ཐ་བནྟི་ནཱ་ཞེས་
པ་ནཀྵ་ཏྲ་རྒྱུ་སྐར་དང༌། པ་ཐ་ལཾ་དང༌། བདྷི་འཇུག་པ་ཡིན་པས། རྒྱུ་སྐར་ལམ་ལ་རབ་འཇུག་པ།
ཞེས་པའོ །ཡང་ཀྵ་ཏྲ་རྒྱལ་རིགས་དང༌།ཐོག་མའི་ན་ཡིག་དགག་པའི་ཚིག་ཡིན་པས།རྒྱལ་རིགས་
ལམ་ལ་མི་འཇུག་པ། །ཞེས་པའོ། །དེ་བཞིན་དུ། དོ་ཥཱ་ཀ་ར་ཞེས་པ་ལ་དོ་ཥཱ་མཚན་མོ་དང་ཀ་ར་བྱེད་
པ་ཞེས་བཅད་ཅིང༌།ཅིག་ཤོས་ལ་དོ་ཥ་སྐྱོན་དང་ཨཱ་ཀ་ར་འབྱུང་གནས་ཞེས་པར་གཅད་པར་བྱའོ། །
གསུམ་པ་ནི། བསིལ་ཟེར་ཅན་གྱི་འགྲན་ཟླ་དང༌། ཞེས་པ་ལ་སོགས་པ་དཔེའི་སྦྱར་པ་
དང༌། ངང་པའི་རྒྱལ་པོས་ཉེར་སྤྱད་འོས། །ཞེས་གཟུགས་ཅན་གྱི་དང༌། བདུད་རྩིའི་བདག་ཉིད་
པདྨར་སྡང༌། །ཞེས་པ་འགོག་པའི་དང༌། ཁྱོད་དང་རྒྱ་མཚོ་དུར་བཱ་རོ། །ཞེས་པ་ལྡོག་པ་ཅན་གྱི་དང༌།
སོགས་པས དྲི་ཡི་བཞོན་པ་ཡིད་འོང་མཐོ། །ཞེས་པ་གསལ་བྱེད་ཀྱི་སྤྱོད་ཡུལ་ཅན་གྱི་སྦྱར་བ་གོང་
དུ་བསྟན་ཟིན་ཏོ། །
བཞི་པ་ལ་གཉིས། མིང་དགོད། དཔེར་བརྗོད་པའོ། །དང་པོ་ནི་སྦྱར་པ་གཞན་པ་སྔར་མ་
བརྗོད་པ་འགའ་ཞིག་བསྟན་པ་བྱ། སྦྱར་པ་འགའ་ཞིག་དོན་གཉིས་ཀ་བྱ་བ་གཅིག་པས་མཛའ་བོ
104

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
འགུགས་པ་ལྟ་བུ་བྱེད་པ་ཡོད་། །བྱ་བ་འགལ་མིན་ནི་ཐོས་བྱ་དང་འཁྱུད་བྱ་ལྟ་བུའོ །འགལ་བའི་
ལས་ནི་ནུབ་པ་དང་རྣམ་པར་རྒྱས་པ་ལྟ་བུའོ །དོན་གཉིས་ལ་སྦྱར་བ་གཅིག་ཁོ་ན་ལ་ངེས་པར་
བཟུང་བ་ཡང་ཡོད་ལ།དོན་གཉིས་ལ་སྦྱར་ཞིང་དེ་གཅིག་ལ་ངེས་པར་བྱས་པ་ལས་སླར་ཡང་དེ་
འགོག་པའི་ངོ་བོ་བརྗོད་པ་དང་། ཁྱད་པར་གྱི་ཆོས་དེ་དོན་གཉིས་ཀ་ལ་འགལ་བ་མིན་པ་དང་།དོན་
གང་རུང་ལ་མི་འགལ་ཞིང་ཅིག་ཤོས་ལ་འགལ་བ་ཅན་ཡང་ཡོད་། །སྦྱར་བ་དེ་རྣམས་ཀྱི་ངོ་བོ་ནི་
དཔེར་བརྗོད་རྣམས་ལ་རྣམ་པ་གསལ་བར་འགྱུར་རོ། །གཉིས་པ་ལ་དང་པོ་ནི་མིག་ཟུར་དང་ཕོ་ཉ་མོ་
གཉིས་ལ་སྦྱར་བ་སྟེ། ཡིད་འོང་རང་བཞིན་ཅན་ནི་རིམ་པས་དགའ་བའི་ཉམས་ལས་བྱུང་བ་དང་མི་
རྩུབ་པའོ །ཆགས་པའི་འགྱུར་བ་གསལ་བར་སྟོན་བྱེད་པ་ནི། ནང་ན་ཡོད་པ་རྣམ་པའི་བྱེ་བྲག་གིས་
གསལ་བར་བྱེད་པ་དང་དཔཽན་མོའི་ཆགས་པ་ལྷག་མ་གོ་བར་བྱེད་པའོ །གཉིས་ཀས་ཀྱང་མཛའ་བོ་
འགུགས་པའི་བྱ་བ་གཅིག་བྱེད་པའོ། །
གཉིས་པ་ནི་ཁུ་བྱུག་གི་སྒྲ་དང་། མཛེས་མ་ལ་སྦྱར་བ་སྟེ། གཉིས་ཀ་ཡང་ཡིད་དུ་འོང་བ་
དང་ཆགས་པ་འཕེལ་བར་བྱེད་པ་ཡིན་ལ། འཇམ་པ་རིམ་ལྟར་ཉན་པ་ཡིད་དབྱུང་བར་མི་བྱེད་པའི་
ཕྱིར་དང་། རེག་ན་བདེ་བའི་ཕྱིར་རོ། །གདངས་སྙན་པ་ནི་དགའ་བ་རྒྱས་པར་བྱེད་པ་དང༌། མ་ད་ཀ་
ལཱ་ཞེས་པ་མྱོས་པས་རྣམ་པར་འགྱུར་བའོ། །འདི་དག་གི་བྱ་བ་ཐོས་བྱ་དང་འཁྱུད་བྱ་ལྷན་ཅིག་འབྱུང་
བའི་ཕྱིར་འགལ་བ་མིན་པའོ །གསུམ་པ་ནི་ཚ་བའི་འོད་ཟེར་ཅན་ཉི་མ་དང་འདོད་པ་གཉིས་ལ་སྦྱར་
བ་སྟེ།ཆུ་མ་ནུབ་ཕྱོགས་དང་སྦྱར་བས་དགོངས་ཐུན་མཚམས་ལ་དམར་བར་སྟོན་པ་དང༌།ཆུ་མ་ཆང་
དང་སྦྱར་བས་འཕེལ་ཞིང་རྒྱས་པའི་རཱ་ག་ཆགས་པ་སྟོན་པའོ །འདི་དག་གི་བྱ་བ་ནུབ་པ་དང་རྒྱས་པ་
དག་ནི་འགལ་བའོ། །བཞི་པ་ནི་ཤ་ཤ་རལ་གྲི་དང་ཁྲོ་བ་གཉིས་ལ་འཇུག་པ་ལས་མི་དབང་འདི་ཡི་
དབང་དུ་བྱས་ན་རྒྱལ་པོ་འདི་བརྩེ་མེད་མིན་བས་རལ་གྲི་ཉིད་ལ་སྒྲ་དེའོ། །འཁྱོག་པོའི་གཞུ་དང་
གཡོན་ཅན་གཉིས་ལ་སྦྱར་བ་ལས་རྒྱལ་པོ་དེའི་སེམས་ལ་གཡོ་མེད་པས་སྒྲ་དེ་གཞུ་ཉིད་ལ་ངེས་པར་
བཟུང་ངོ༌། །མརྒ་ཎ་མདའ་དང་སློང་བ་གཉིས་ལ་སྦྱར་བ་ལས་རྒྱལ་པོ་དེ་བདག་ཉིད་སློང་བ་མིན་
པས་སྒྲ་དེ་མདའ་ཁོ་ན་ལ་ངེས་པར་བཟུང་བའོ །ལྔ་པ་ནི་ཀྱེ་ལྷ་ཞེས་རྒྱལ་པོ་ཞིག་ལ་བོས་ཏེ་བསྟོད་
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པ་ནི་ཀཎ་ཊ་ཀའི་སྒྲ་ཚེར་མ་དང་སེམས་ཅན་མ་རུང་བ་དང་པདྨའི་ཡུ་བ་ལ་ཡོད་པ་དང་སྤུ་ལོང་རྣམས་
ལ་འཇུག་པ་ལས།ཁྱོད་ཀྱིས་བསྲུང་བའི་འགྲོ་བ་རྣམས་ལ། ཀཎ་ཊ་ཀའི་སྒྲ་མ་རུང་པས་འཚེ་བ་མེད་
པས་པདྨའི་ཡུ་བ་ཉིད་ལ་འཇུག་གོ།ཞེས་ངེས་པར་བཟུང་ནས། དེ་འགོག་པ་འོན་ཀྱང་དེ་འདྲའི་ངེས་
པ་མེད་དེ་ཆགས་པ་ཅན་འཁྲིག་པ་བྱེད་པ་རྣམས་ཀྱི་ཕན་ཚུན་འཁྱུད་པར་གྱུར་པ་རྣམས་ལ་ཆགས་པ་
བསྐྱེད་པའི་སྤུ་ལོང་མཐོང་བས་སོ།།
དྲུག་པ་ནི་ས་འཛིན་རིའམ་རྒྱལ་པོ་སྟེ་ཁྱད་པར་ཅན་ཡིན་ལ་ཁྱད་ཆོས་ནི་ཀ་ཊ་ཀ་རི་ངོས་
སམ་ལག་གདུབ་དག་ཆེ་བའམ་མང་བའམ། ཁྱད་པར་ཅན་གཟི་བརྗིད་ལྡན་པ་ནི་ཉི་མའམ་རྒྱལ་པོ་སྟེ
ཁྱད་ཆོས་ནི་ཡ་ཏོ་ད་ཡ་ནི་ཉིན་མོ་སོ་སོར་ངེས་པར་འཆར་བའམ་ངེས་པར་དར་བ་སྟེ་བརྟན་པའི་རྒྱལ་
སྲིད་ཅན་ནོ། །ཁྱད་པར་ཅན་སྐྱེ་དགུའི་བདག་མོ་ནི་ཚངས་པ་དང་རྒྱལ་པོ་ལ་སྦྱར་བ་སྟེ། ཁྱད་ཆོས་ནི་
དེ་གཉིས་ཀའི་མིང་མཁས་པ་ཞེས་བཏགས་པའོ །ཡང་ན་ཚངས་པའི་མིང་མཁས་པ་ཞེས་བྱ་བར་
བཏགས་པ་སྟེ རྒྱལ་པོའང་མཁས་ཤིང་འཇིག་རྟེན་རྣམས་ཀྱི་བདག་པོ་ཡིན་པས་དེ་སྐད་དུ་བརྗོད་
པའོ །ཁྱད་པར་ཅན་རྗེ་བོ་ནི་སྨིན་དྲུག་གི་བུ་དང་རྒྱལ་པོ་གཉིས་ལ་དོན་སྦྱར་བ་སྟེ། ཁྱད་ཆོས་ཤཀྟི་
དྷ་ར་ཞེས་པ་ནི་རིམ་པས་མཚོན་ཆ་ཤཀྟི་ཞེས་བྱ་བ་འཛིན་པ་དང་ནུས་པ་སྤྲོ་བ་དང་སྔགས་ལས་བྱུང་
བའི་མཐུ་སྟོབས་འཛིན་པའོ །བདུན་པ་ནི་ཁྱད་པར་ཅན་ཉམས་མེད་ནི་རང་གི་གོ་འཕང་ལས་འགྱུར་
བའི་མཐུ་སྟབས་འཇན་པའི།།བདུན་པ་ཁྱད་པར་ཅནཉམས་མ
པའི་རྒལ་པོ་ལ་སར་
བ་མེད་པས་ཁྱབ་འཇུག་དང་ལུགས་ལས་མ་ཉམས་པས་བརྟན་པའི་རྒྱལ་པོ་ལ་སྦྱར་བ་སྟེ། ཁྱད་པར་
གྱི་ཆོས་ཨ་བྲི་ཥོ་ཚེ་ད་ནི་གླང་མི་གཅོད་པ་ཞེས་པར་བསྒྱུར་ན་ཁྱབ་འཇུག་གི་གླང་ཟོས་པས་དེས་དེ་མ་
གཅོད་པ་འགལ་ཞིང༌། ངག་གིས་དབང་ཕྱུག་གིས་གླང་གི་གཟུགས་ཅན་གྱི་ལྷ་མ་ཡིན་དེས་གཅད་
ཞེས་འཆད་དོ། །བྲི་ཥ་ཆོས་ལ་འཇུག་པས་རྒྱལ་པོ་དང་ཆོས་གཅོད་པ་མིན་པ་མི་འགལ་ལོ། །དེ་
བཞིན་དུ་ཁྱད་པར་ཅན་རྒྱལ་པོ་ནི་ཟླ་བ་དང་མིའི་བདག་པོ་ལ་སྦྱར་བ་སྟེ། ཁྱད་ཆོས་ཟད་མི་ཤེས་པ་
ནི་ནག་ཕྱོགས་ལ་མཛད་པས་ཟླ་བ་དང་འགལ་ཞིང༌།རྒྱལ་པོ་དང་རྒྱལ་སྲིད་མི་ཟད་པ་མི་འགལ་ལོ །
ཡང་ཁྱད་པར་ཅན་བདེ་བྱེད་ནི་དབང་ཕྱུག་ཆེན་པོ་དང་ཞི་བ་བྱེད་པའི་རྒྱལ་པོ་ལ་སྦྱར་བའོ །ཁྱད་
ཆོས་ལ་ལག་འགྲོ་ནི་ཀླུ་དང་སྐྱེ་བོ་ངན་པ་ལ་འཇུག་པ་ལས། དབང་ཕྱུག་ལ་ཀླུ་མེད་པ་འགལ་ཏེ།
106

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གདེངས་ཀ་འཛིན་པས་རལ་ཐོད་བཅིངས། །བྲང་འགྲོས་རྣ་བའི་རྒྱན་བྱས་པ། །ཞེས་པས་སོ །རྒྱལ་
པོ་ནི་སྐྱེ་བོ་ངན་པ་དང་མི་འགྲོགས་པས་ལག་འགྲོ་མེད་པ་མི་འགལ་ལོ། །ལྷ་ཡང་མཁས་བྲལ་མིན་
ཤེས་སོ །ཞེས་པ་ལ། ཁྱད་པར་ཅན་ལྷ་ནི་ལྷའི་འགྲོ་བ་དང་བསྔགས་པའི་ལྷ་རྒྱལ་པོ་ནི། ཁྱད་ཆོས་
ཨ་བི་བུ་དྷ་ཞེས་པའི བི་བུ་དྷ་ལྷ་ཡིན་ཞིང་ཨས་བཀག་པས་ལྷ་མ་ཡིན་ཞེས་པ་ནི་ལྷའི་འགྲོ་བ་དང་
འགལ་ཞིང༌། བུདྡྷ་མཁས་པ་དང་བི་བྲ་བ་དང་ཨ་དགག་ཚིག་ཏུ་བྱས་པའི་མཁས་བྲལ་མིན་ནི་རྒྱལ་
པོ་དང་མི་འགལ་ལོ། །ཚུལ་དེ་ལྟ་བུར་རྟོགས་པས་ན་ཤེས་སོ་ཞེས་པ་ནི་བྱ་བའི་ཚིག་གོ་ཡང་ཞེས་པ་
རྣམས་ནི་དོན་སྔ་མ་རྣམས་ལ་ལྟོས་ནས་འགལ་བའི་རྒྱན་དུ་གསལ་བར་བྱེད་པའོ། །བདུན་འདི་ལ་
མིང་དོན་དང་སྦྱར་ཞིང་བཤད་པར་བྱའོ།།
ཉི་རྩ་ལྔ་པ་ཁྱད་པར་བརྗོད་པའི་རྒྱན་ལ་གསུམ། མཚན་ཉིད། དཔེ་སྦྱོར། མ་བཤད་པ་
བསླབ་ཚུལ དང་པོ་ནི་འབྲས་བུའི་ཡུལ་ཅན་གྱི་རྒྱུ་འགའ་ཞིག་ཁྱད་པར་འཕགས་ཤིང་ཕུལ་དུ་བྱུང་
བ་བསྟན་ཅིང་རྟོགས་པར་བྱ་བའི་ཆེད་དུ། རྒྱུ་དེ་རང་ཉིད་ཀྱི་ཡོན་ཏན་དང་རིགས་དང་བྱ་བ་ལ་
སོགས་པ་རྫས་མ་ཚང་པ་ཉིད་དེ་མེད་པར་སྟོན་པའི་བརྗོད་པ་གང་ཡིན་པ་དེ་ནི་ཁྱད་པར་བརྗོད་པའི་
རྒྱན་དུ་མཁས་པ་རྣམས་ཀྱིས་འདོད་དོ།།
གཉིས་པ་ལ་གཉིས་ཏེ། ཡོན་ཏན་སོགས་བཞི་མ་ཚང་བ་བརྗོད། རྒྱུའི་ཁྱད་པར་བརྗོད་
འདོང་ལའི་མ
པའོ། །དང་པོ་ནི་མེ་ཏོག་གཞུ་ཅན་འདོད་ལྷའི་མཚོན་ཆ་མེ་ཏོག་འདི་རྩུབ་པའམ་སྲ་བ་མ་ཡིན་ཞིང་
བའང་མིན་པས་མཚོན་ཆའི་ཡོན་ཏན་མེད་པ་དེ་ལྟ་ནའང་མེ་ཏོག་གཞུ་ཅན་འདི་ཡིས་སའམ་སྲིད་པ་
གསུམ་མཐོ་རིས་དང་ས་སྟེང་དང་ས་འོག་གི་འགྲོ་བ་ཀུན་ལས་རྒྱལ་ཞིང་དེ་མནན་པར་གྱུར་པ་ཨེ་མ་
མཚར་ཆེའོ། །འདིར་རབ་ཏུ་གྲགས་པའི་མཚོན་ཆའི་ཡོན་ཏན་བཀག་པས འབྲས་བུ་འགྲོ་བ་ལས་
རྒྱལ་བའི་ཡུལ་ཅན་གྱི་མཚོན་ཆ་དེ་ཅི་ཡང་ཁྱད་པར་དུ་འཕགས་པར་བསྟན་། །ཤིན་ཏུ་མཛེས་པའི་
བུད་མེད་འདི་ནི་གཟུགས་ཕུལ་དུ་བྱུང་བ་ཅན་གྱི་ལྷའི་བུ་མོ་མིན་ཞིང་།དྲི་ཟ་ཞེས་པ་ལྷའི་བྱེ་བྲག་
གིས་རིགས་ལས་བྱུང་བའང་མིན་མོད། རིགས་མ་ཚང་བ་དེ་ལྟ་མོད་ཀྱི་གཟུགས་མཛེས་པས་འདོད་
ཆགས་དང་བྲལ་བ་ཚངས་པའི་ཡང་དཀའ་ཐུབ་ཡུལ་ལ་སྡོམ་པར་བྱེད་པར་འདོད་པའི་དབང་དུ་གྱུར་
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པས་གཞོམ་པ་བསྒྲུབ་པར་ནུས་ན་གཞན་ཐ་མལ་བའི་ལྟ་ཅི་སྨོས། འདིས་མི་མོ་འགའ་ཞིག་མཛེས་པ་
ཁྱད་པར་ཅན་དུ་སྟོན་པའོ། །ཁྲོ་གཉེར་ཁྲོ་བ་ལས་སྐྱེས་པས་མ་བསྡུས་ཤིང༌།སོའི་གཡོགས་མཆུ་ཡང་
མ་བསྐྱོད་དེ་ཁྲོས་པས་འདར་བ་མེད་ལ།མིག་ཀྱང་ཁྲོས་པས་དམར་པོར་གྱུར་པར་མེད་པར་ཏེ་ཁྲོས་
པའི་བྱ་བ་དང་བྲལ་ནའང༌། དཔའ་བོ་འགའ་ཞིག་གིས་དགྲའི་རིགས་ཏེ་སྡེ་ཉམས་པར་བྱས་པ་
མཚར་རོ། །འདིར་བྱ་བ་དང་བྲལ་བས་རྣམ་འགྱུར་མེད་པར་དགྲ་ལས་རྒྱལ་བ་ཁྱད་པར་དུ་འཕགས་
པར་བསྟན་། །ཤིང་རྟ་ལ་སོགས་པ་རྒྱལ་པ་ལ་ཕན་འདོགས་པའི་དཔུང་གི་ཡན་ལག་བཞིའི་རྫས་
རེ་རེ་ཙམ་ཡང་མེད་པར་ཡང༌། བྱེད་པ་ཟུར་མིག་ཉིད་འབའ་ཞིག་གིས་བྱེད་པ་པོ་བུད་མེད་རྣམས་
འཇིག་རྟེན་མཐོ་རིས་ལ་སོགས་པ་གསུམ་པོ་རྣམས་ལས་རྒྱལ་ཏེ། དེ་རྣམས་དབང་དུ་བྱས་སོ །
འདིར་བུད་མེད་ཀྱི་མིག་ཟུར་གྱི་ཁྱད་ཆོས་གླང་པོ་ལ་སོགས་པའི་རྫས་མེད་ཀྱང་འཇིག་རྟེན་ལས་
རྒྱལ་བ་བསྟན་།
གཉིས་པ་ནི་ཉི་མ་འདྲེན་པའི་ཤིང་རྟ་འཁོར་ལོ་གཅིག་ལས་མེད་པ་དང༌། ཁ་ལོ་བ་བརླ་
མེད་པས་ཉམས་པ་ཡན་ལག་མ་ཚང་བ་ནི་དྲང་སྲོང་འདྲོ་བ་བོ་སྐྱོང་གི་བུ་བྱ་ཁྱུང་གི་ཕུ་བོ་ཡིན་པར་
སྒྲོག་གོ།ཤིང་རྟ་འདྲེན་པའི་རྟ་མི་མཉམ་སྟེ་བདུན་ལས་མེད་པས་སོ །དེ་གསུམ་རིམ་པ་ལྟར་ཅི་ལྟར་
འདྲེན།ཅི་ལྟར་ལས་སུ་རུང་བ་ཡིན།ཅི་ལྟར་བརྟན་པ་ཉིད་ཡིན།དེ་ལྟ་ཡང་གཟི་བྱིན་ཅན་ཡིན་པའི་
རྒྱུ་མཚན་གྱིས་ཉི་མ་ཡིས་འགྲོ་བ་ས་སྟེང་སོགས་གསུམ་མནན་ཏེ་ཟིལ་གྱིས་མནན་ནོ། །དེ་འཆད་པ།
གཟི་བྱིན་ཅན། ཞེས་པའི་ཉི་མའི་ཁྱད་པར་གྱི་རྒྱུ་མཚན་ལས་འགྲོ་བ་མནན་པར་བརྗོད་པའི་ཕྱིར་
སྦྱོར་བ་འདི་ནི་རྒྱུའི་ཁྱད་པར་བརྗོད་པ་ཞེས་བྱ་བར་ཤེས་པར་བྱའོ། །གསུམ་པ་ནི་རིམ་པ་སྟེ་ཚུལ་
བཤད་མ་ཐག་པ་འདི་ཡིས་བྱ་བ་མི་འགལ་བའི་ཁྱད་པར་བརྗོད་པ། སྙན་སྨྲའི་ཁྱད་པར་བརྗོད་པ་ལ་
སོགས་པ་གཞན་རྣམས་ཀྱི་དབྱེ་བ་རྣམས་ཀྱང་ཕྱོགས་འདིས་བརྟག་པར་བྱའོ།།
རྒྱན་ཉི་རྩ་དྲུག་པ་ལ་གཉིས། མཚན་ཉིད། དཔེར་བརྗོད་དོ། །དང་པོ་ནི་བརྗོད་པར་
འདོད་ཅིང་རྟོག་པར་བྱ་བར་འདོད་པ་ཡོན་ཏན་ཏེ་ཆོས་ལེགས་པའམ་ལེགས་པ་མ་ཡིན་པ་ཞིག་གིས་
ཁྱད་པར་དུ་འཕགས་ཏེ་ཆོས་དེ་ལྷག་པར་གྲགས་པ་གཅིག་དང་སྐྱེས་བུ་ལ་སོགས་པའི་དོན་འགའ་
108

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཞིག་དངོས་པོར་ན་མི་མཚུངས་ཀྱང་མཚུངས་པར་སྒྲོ་བཏགས་ཏེ། བསྟོད་པའམ་སྨད་པའི་དོན་དུ་
བསྒྲགས་པ་གང་ཡིན་པ་དེ་ནི་མཚུངས་པར་སྦྱོར་བའི་རྒྱན་ཞེས་པར་བཤད་དོ། །གཉིས་པ་ལ་གཉིས།
བསྟོད་པའི་དོན་དུ་ཡོན་ཏན་མཚུངས་པར་སྦྱོར་བ། སྨད་པའི་དོན་དུ་སྐྱོན་མཚུངས་པར་སྦྱོར་བའོ། །
དང་པོ་ནི་ལྷོ་ཕྱོགས་ཀྱི་བདག་པོ་གཤིན་རྗེ་དང་བྱང་ཕྱོགས་སྐྱོང་བ་ལུས་ངན་ཏེ་རྣམ་ཐོས་ཀྱི་བུ་དང་
ནུབ་ཀྱི་ཆུ་ལྷ་དང་ཤར་གྱི་མིག་སྟོང་པ་སྟེ་བརྒྱ་བྱིན་རྣམས་དང་མི་བདག་ཁྱོད་ཉིད་ཀྱང་འཇིག་རྟེན་
སྐྱོང་ཞིང་སྲུང་བ་ཞེས་པའི་སྒྲ་ཡུལ་ཁྱེད་རྣམས་ལས་གཞན་ལ་འཇུག་པ་མེད་པ་རྣམ་པར་འཛིན་ཏེ་དེ་
ཐམས་ཅད་ཀྱིས་འཇིག་རྟེན་རྣམས་སྲུང་བར་བྱེད་པའི་ཕྱིར་རོ །འདིར་བརྗོད་པར་འདོད་པའི་ཡོན་
ཏན་འཇིག་རྟེན་སྐྱོང་བ་ཉིད་ཁྱད་པར་དུ་འཕགས་པས་རྒྱ་བྱིན་ལ་སོགས་པ་དང་རྒྱལ་པོ་འགའ་ཞིག་
ཏན་འཇག་རྟན་སྐྱང་
མཚུངས་པར་བྱས་ཏེ་བསྟོད་པའི་དོན་དུ་བསྒྲགས་པའོ།།ཞེས་མཚན་ཉིད་སྦྱར་བར་བྱའོ།།
གཉིས་པ་ནི་རི་དྭགས་ཀྱི་མིག་ཅན་མ་མཛེས་མ་དང་འགྲོགས་ཤིང་དགའ་བར་བྱེད་པ་དང༌།
གློག་གི་རྩེ་དགའམ་རོལ་པ་སྟེ་འཁྱུག་པ་དང་སྤྲིན་གྱི་རྩོམ་པ་བར་མེད་པར་ཁྱབ་པ་རྣམས་ཀྱང་རང་
བཞིན་གྱིས་ཏེ་རྒྱུ་མ་ཚང་བས་མ་ཡིན་པར། སྐད་ཅིག་གཉིས་སུའང་མི་གནས་ན་ཡུན་རིང་པོར་ལྟ་ཅི་
སྨོས། རང་ཉིད་ཤིན་ཏུ་གཡོ་བའི་ཕྱིར་རོ། །འདིར་བརྗོད་པར་འདོད་པའི་ཡོན་ཏན་སྐད་ཅིག་ཙམ་
གནས་པས་ཁྱད་པར་དུ་འཕགས་པར་གྲགས་པ་གློག་གི་རྩེ་དགའ་རྣམས་དང་མཚུངས་པར་བྱས་
ང་མེང་ཀི་ང
ནས་བུད་མེད་ཀྱི་དགའ་བ་ཤིན་ཏུ་གཡོ་བ་ཉིད་ཀྱིས་སྨད་པའི་དོན་དུ་བསྒྲགས་པའོ་ཞེས་མཚན་ཉིད་
སྦྱར་བར་བྱའོ།།
རྒྱན་ཉི་ཤུ་རྩ་བདུན་པ་ལ་གསུམ།མཚན་ཉིད།སྦྱོར་བ།དོན་བསྡུའོ།།དང་པོ་ནི་ཁྱད་པར་
རམ་འགལ་ཟླ་དག་བསྒྲུབ་ཅིང་ཁྱད་པར་དང་བཅས་པར་རྟོགས་པའི་ཆེད་དུ་བརྗོད་པའི་རྣམ་པ་གང་
དུ་དངོས་པོ་བྱ་བ་དང་ཡོན་ཏན་ལ་སོགས་པ་འགལ་བ་རྣམས་ལྷན་ཅིག་ཏུ་འགྲོགས་པར་སྟོན་པ་དེ་
འགལ་བའི་རྒྱན་ཞེས་བྱ་བར་མཁས་པ་རྣམས་ཀྱིས་བཤད་དོ།།སྦྱོར་བ་ནི་དེ་དཔེར་བརྗོད་ན་དྲུག་སྟེ།
གཞི་ཐ་དད་ཀྱི་བྱ་བ་འགལ་བ། ཡོན་ཏན་འགལ་བ། རྫས་འགལ་བ།ཡོན་ཏན་ནམ་རྫས་དང་ལས་
འགལ་བ། གཞི་གཅིག་པའི་བྱ་བ་འགལ་བ། སྦྱར་བའི་འགལ་བའོ། །དང་པོ་ནི་སྟོན་ཀའི་དུས་སུ་
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ངང་པའི་རྒྱལ་པོ་ཞེས་བྱ་བ་ངང་པའི་བྱེ་བྲག་རྐང་པ་དང་མཆུ་དམར་བ་རྣམས་ཀྱི་མྱོས་པ་སྟེ་དུས་ལས་
བྱུང་བ་དགའ་བ་འཕེལ་བའི་གདངས་སྙན་པ་ཅན་སྒྲ་ཅ་ཅོ་འཕེལ་ཞིང་ཆེར་གྱུར་ཏེ། སྤྲིན་དེངས་པས་
རྨ་བྱ་རྣམས་ཀྱི་སྒྲ་ཡིད་འོང་ངམ་བཟང་བ་ཉིད་ཕུལ་དུ་བྱུང་བ་དང་བྲལ་བའི་ཕྱིར་ཉམས་སོ། །འདིར་
འཕེལ་བ་དང་ཉམས་པའི་བྱ་བ་ཕན་ཚུན་འགལ་བ་གཉིས་གཅིག་ཏུ་འགྲོགས་པར་སྟོན་ནོ། །
གཉིས་པ་ནི་དབྱར་གྱི་དུས་སུ་སྐྱེས་པའི་ཆུ་འཛིན་སྤྲིན་རྣམས་ཀྱི་ནམ་མཁའ་ཡུལ་ངན་ནམ་
ཉིན་མོ་ངན་པ་སྟེ་ཆགས་པ་ཞིག་པ་ལྟ་བུར་སྤྱོད་དེ།དུར་དི་ནཱ་ཡ་སྟེ།ཞེས་པའོ། །ཡང་སྤྲིན་དེ་རྣམས་
ཁོ་ན་ཡིས་ཆགས་པ་སྟེ་དགའ་བའི་འགྱུར་བ་ཡིས་འགྲོ་བའི་ཡིད་ཀུན་ནས་ཆགས་པར་འགྱུར་། །
འདིར་ཡུལ་ངན་ཆགས་ཁྲལ་དང་ཆགས་པ་ཡོན་ཏན་འགལ་བ་དག་འགྲོགས་པར་བསྟན་། །
གསུམ་པ་ནི་སྐྱེད་པ་ཞེས་པ་ལ་སོགས་པ་སྟེ། དཀར་བ་མིན་པ་ནག་པའོ །དེ་ལྟ་བུའི་བུད་མེད་ཀྱི་
ལུས་ཀྱིས་སུ་མ་བཅོམ་སྟེ་དགའ་བ་དང་ཡིད་ཆགས་པ་ལ་སོགས་པའི་རིམ་གྱིས་ཐམས་ཅད་བཅོམ་
མོ་ཞེས་པའི་དོན་ནོ། །འདིར་ཕྲ་བ་དང་སྦོམ་པ་ལ་སོགས་པ་ལུས་ཀྱི་ཆ་ཤས་ཀྱི་རྫས་ཕན་ཚུན་འགལ་
བ་འགྲོགས་པར་བསྟན་ཏོ་ཞེས་། །ངག་གི་དབང་ཕྱུག་ནི་སྐྱེད་པ་ལ་སོགས་པའི་ཆོས་ཅན་རྣམས་
ཀྱི་ཆོས་ཕྲ་བ་ལ་སོགས་པ་རྣམས་འགལ་བ་བརྗོད་ཅིང༌། དེ་དང་ལྡན་པའི་ལུས་ནི་གཞན་འཇོམས་པ་
ལ་ཉིད་ཅེས་པས་རྒྱུ་དང་འགལ་བའོ་ཞེས་འཆད་།།
ཅས་པས་རྒྱ་དང་འགལ
བཞི་པ་ནི་པདྨའི་རྩ་བ་འདྲ་བའི་ལག་པ་ཅན་ཆུ་ཤིང་ལྟ་བུའི་གླ་ཅན་པདྨ་དང་འདྲ་བའི་
གདོང་པ་ཅན་ཨུཏྤལ་ལྟ་བུའི་མིག་ཅན་ཞེས་པ་ཁྱད་པར་དང༌། ཁྱོད་ཀྱི་གཟུགས་ཞེས་པ་ཁྱད་པར་
ཅན་ཏེ། དེ་ལྟར་པད་རྩ་ལ་སོགས་པ་ཤིན་བསིལ་བའི་རང་བཞིན་ཡིན་ཡང་།དེའི་རྒྱུས་ཆགས་པ་
དྲག་པོས་གདུང་བར་བྱེད་པ་འགལ་བ་འདི་ཅི་ཡིན། འདིར་གྲང་བའི་ཡོན་ཏན་དང་ངམ། དེ་དང་
ལྡན་པའི་རྫས་དཔུང་པ་ལ་སོགས་པ་དང་ངམ། དེ་རྣམས་ཚོགས་པའི་ངོ་བོ་ལུས་ཀྱི་རྫས་དང་དྲོད་ཀྱི་
འབྲས་བུ་གདུང་བ་ལས་དག་འགལ་བར་སྟོན་པའོ །ངག་དབང་གིས་བསིལ་བའི་རྫས་དགའ་བར་
འོས་པ་རྣམས་གདུང་བར་བྱེད་པ་དང་འགལ་བའོ་ཞེས་འཆད་དོ།།
ལྔ་པ་ནི་སྐྱེད་མོས་ཚལ་རོལ་རྩེད་ཀྱི་གཞིར་བྱས་པའི་ནགས་རྣམས་སུ་རླུང་གིས་བསྐྱོད་
110

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཅིང་གཡོ་བའི་ཤིང་ཙཱུ་ཏ་ཨཱ་མྲ་དང་ཙམ་པ་ཀའི་མེ་ཏོག་གི་རྡུལ་ཙམ་མིག་ལ་མ་རེག་ཀྱང་མགྲོན་པོ་
བྲལ་བས་ཉེན་པ་རྣམས་ཀྱི་མིག་ལ་ཆགས་པ་སྐྱེས་པ་ལས་དགའ་མ་དྲན་པས་མཆི་མ་ཟགས་པར་བྱེད་
པ་འགལ་ཏེ་རྡུལ་རྣམས་ནི་རེག་པ་ཁོ་ནས་མིག་ཆུ་ཟགས་པར་བྱེད་པའི་རྒྱུ་མཚན་ཡིན་པའི་ཕྱིར་།
འདིར་རེག་པ་བཀག་པ་དང་མཆི་མ་ཟགས་པའི་བྱ་བ་དག་འགལ་བའོ །ངང་པའི་ཞེས་པར་ནི་གཞི་
ཐ་དད་པའི་བྱ་བ་འགལ་བ་ཡིན་ལ། འདིར་ནི་གཞི་ཐ་མི་དད་པ་ཅན་གྱི་བྱ་བ་དག་འགལ་བ་ཡིན་
པས། དེ་དག་ལ་ཁྱད་པར་ཡོད་དོ། །དྲུག་པ་ནི་ཀྱེ་སྙན་པར་སྒྲོག་མ་ཁྱོད་ཀྱི་མིག་ཀྀཥྞཱ་ནག་པ་དང་
རྫུ་ན་དཀར་བ་དང་ཨ་རཀྟ་རྗེས་སུ་དམར་བའང་ཀྱུས་རིང་བས་ཀརྞ་ཞེས་པས་རྣ་བ་ལ་བརྟེན་པ་
ནི་སྐྱེ་བོ་སུ་ཡི་ཡིད་བརྟན་བྱར་འགྱུར་མཛེས་པའི་རྒྱུས་ཆགས་པ་སྐྱེས་ཏེ་སླུ་བས་སོ་ཞེས་སྦྱར་བ་
བ
ལ་ནི་འགལ་བ་མེད་། །དེ་ལ་སྒྲའི་དོར་བྱས་ན་ནག་པོ་ཁྱབ་འཇུག་གམ་ཡང་ན་ཀཱྲྀཥྞ་ཞེས་པ་ནག་མོ་
སྟེ་སྲིད་སྒྲུབ་ཀྱི་ཆུང་མ་པ་དཱི་ཞེས་བྱ་བ་ལ་དང་། ཨ་རྫུ་ན་སྲིད་སྒྲུབ་ལ་ཨ་ནུ་རཀྟ་རྗེས་སུ་ཆགས་པ་
དང་དེ་དག་གི་མི་མཐུན་ཕྱོགས་ཀརྞ་ཞེས་བྱ་བ་ལ་བརྟེན་ཅིང་རྟེན་ནོ་ཞེས་སྦྱར་བ་ན་འགལ་བ་སྟེ།
སྲིད་སྒྲུབ་དང་ཀཪྵ་གཉིས་ཤིན་ཏུ་མི་མཐུན་པས་ན་དགྲ་ཟླ་གཉིས་ཀ་ལ་བརྟེན་པ་ནི་སུ་ཡང་ཡིད་
ཆེས་པར་བྱེད་པ་མ་ཡིན་པས་། །ཁྱབ་འཇུག་སྲིད་སྒྲུབ་ལ་ཆགས་ཀྱང༌། །ཀརྞ་ལ་སྟེན་ལྟ་བ་ནི།
ཞེས་པའམ ནག་མོ་སྲིད་སྒྲུབ་ལ་རྗེས་ཆགས །ཞེས་པར་བསྒྱུར་བ་ནའོ། །དོན་བསྡུ་ནི་དེ་ལྟར་
བརྗོད་ཟིན་པ
བརྗོད་ཟིན་པའི་རིམ་པས་འགལ་བའི་རྒྱན་འདི་རྣམ་པ་དུ་མ་སྣ་ཚོགས་སུ་རབ་རྟོགས་ཤིང་མཚོན་
པར་བྱའོ། །གང་ཞིག་སྲིད་པའི་འཆིང་བ་རྣམས་ལས་གྲོལ་ཡང་སེམས་ཅན་དོན་དུ་སྲིད་པ་འཛིན།
ཞེས་དྲི་མ་དང་བྲལ་བའི་འོད་དུ་གསུངས་སོ །རྒྱན་ཉི་ཤུ་རྩ་བརྒྱད་པའི་མཚན་ཉིད་ནི་ཕྱི་རོལ་གྱི་དེ་
ཁོ་ན་ཉིད་དུ་ན་སྐབས་སུ་བབ་པ་མིན་པ་འདོད་པའི་དངོས་པོ་བློ་ལ་གནས་པའི་ཡུལ་འགའ་ཞིག་ལ་
བསྟོད་པ་ནི་སྐབས་སུ་མ་བབ་པའི་བསྔགས་ཞེས་བྱ་བའི་རྒྱན་ཡིན་ནོ། །དེ་དཔེར་བརྗོད་པ་ནི་གཞན་
མི་སྟོན་པ་ཕ་རོལ་གྱི་སེམས་སྲུང་མི་དགོས་པར་རང་དབང་དང་བཅས་པའི་རི་དྭགས་རྣམས་བསྟེན་
པའི་ཉོན་མོངས་སོགས་དང་བྲལ་བས་འབད་པ་མེད་ཅིང་རྙེད་པར་སླ་བའི་ནོར་ཏེ་ཉེ་བར་མཁོ་བ་ཆུ་
དང་རྩྭའི་མྱུ་གུ་དང་ཤིང་གི་ལོ་མ་ལ་སོགས་པ་རྣམས་ཀྱིས་ནགས་རྣམས་སུ་བདེ་བར་ཏེ་འཁྲུག་པ་
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
མེད་པར་འཚོའོ། །བདག་ཅག་ཀྱང་དེ་ལྟ་བུའི་འཇུག་ཚུལ་དུ་གྱུར་ཅིག་པའོ། །དེ་འཆད་པ་སྦྱོར་བ་
འདི་རྒྱལ་པོའི་རྗེས་སུ་འབྲང་བ་འཁོར་བ་བསྟེན་པའི་ཉོན་མོངས་པ་སྟེ་སྡུག་བསྔལ་གྱི་ངོ་བོས་ཆེར་
ཡིད་ཕྱུང་ཞིང་ཆགས་པ་དང་བྲལ་བའི་ཡིད་ཅན་གྱི་དེ་ལྟ་བུའི་སྐབས་མེད་པས་ན་སྐབས་སུ་བབ་པ་
ཉིད་དུ་རི་དྭགས་ཀྱི་སྤྱོད་ཚུལ་རྩྭ་ལ་སོགས་པས་བདེ་བར་འཚོ་བ་འདི་བསྔགས་ཤིང་བསྟོད་དོ། །
སྐབས་སུ་མ་བབ་ཀྱང་དེ་འདྲའི་ཡུལ་ཅན་གྱི་སྙན་ངག་མཛེས་པར་བྱེད་པས་ན་རྒྱན་ཡིན་། །
འདིར་སློབ་དཔོན་རཏྣ་ས། ཆོས་ཤེས་པ་ཡིས་ཡོངས་བསྒོམ་གང༌། །དེ་ལྟར་སྣང་བའི་
ཉོན་མོངས་པ །ཡོངས་སུ་འཛིན་པ་བོར་བ་ཡི། །བདག་ཉིད་ཆེན་པོ་དེ་རྣམས་བདེ། །འདི་ལྟར་
སྐབས་མིན་ཉིད་ནི་། །ནོར་གསོག་སོགས་ཀྱི་ཉོན་མོངས་ཀྱིས། །ཡིད་ཕྱུང་དབང་གིས་འཇུག་པ་
ཡིས །དྲང་སྲོང་སྤྱོད་ཚུལ་རབ་ཏུ་བསྔགས། །ཞེས་དཔེར་བརྗོད་གཞན་མཛད་། །འོ་ན་བསྡུས་པ་
བརྗོད་པ་དང་འདི་ལ་ཁྱད་པར་ཅི་ཡོད་དེ་གཉི་ག་ལའང་གཞན་ལ་བསམས་ནས་གཞན་བརྗོད་པའི་
ཕྱིར་། །ཞེ་ན། དེ་ནི་དོན་གཞན་འདྲ་བ་ཁོ་ན་བརྗོད་ལ། འདིར་ནི་མི་འདྲ་བའོ་ཞེས་པས་ཁྱད་པར་
ཆེའོ །འོ་ན་མི་འདྲ་བ་ལས་ཅི་ལྟར་དོན་གཞན་རྟོགས་ཤེ་ན། འདྲ་བ་ལས་ཀྱང་ཅི་ལྟར་རྟོགས་ཞེས་
དྲིའོ །དོན་གྱི་སྐབས་ལ་སོགས་པ་ལས་སོ་ཞེ་ན། འདིར་ཡང་དེ་ལྟ་བུར་འགྱུར་མོད། ཉེར་དགུ་པ་
ཟོལ་གྱི་རྒྱན་ལ་གསུམ།མཚན་ཉིད་ཀྱིས་ངོས་བཟུང༌། སྦྱར་བའི་སྦྱོར་བ་དགོད།གཞན་མཐའ་མེད་
དུ་བསྡུ་བའོ། །དང་པོ་ནི་ངག་གང་དུ་གལ་ཏེ་སྨད་པ་སྐྱོན་བརྗོད་པ་བཞིན་བྱས་ཏེ་བསྟོད་པ་བསྔགས་
པ་སྨྲ་བར་བྱེད་ན་དེ་ལྟ་བུའི་མཚན་ཉིད་ཅན་འདི་ནི་ཟོལ་གྱིས་བསྟོད་པར་བཤད་དོ། །འོ་ན་བསྟོད་པ་
ནི་ཡོན་ཏན་བརྗོད་པ་ཡིན་ན་འདི་ལ་ཡོན་ཏན་ཅི་ལྟར་རྟོགས་ཤེ་ན། ངག་གི་ཁྱད་པར་གང་ལ་སྐྱོན་
ལྟར་སྣང་བའི་ཡོན་ཏན་ཉིད་འཐོབ་ཀྱི་སྐྱོན་འགའ་ཡང་མ་ཡིན་པ་དེ་ཡིན་། །ཆ་ལས་བསྟོད་པ་ལ་
ནི་སྐྱོན་རྣམས་ཀྱི་ནང་དུ་ཡོན་ཏན་འགའ་ཞིག་བརྗོད་པ་ཡིན་ལ། འདིར་ནི་སྐྱོན་འགའ་ཡང་བརྗོད་པ་
མ་ཡིན་པས་ན་དེ་གཉིས་ཐ་དད་དོ། །
གཉིས་པ་ནི་རྒྱལ་པོ་རཱ་མ་ཞེས་བྱ་བ་ཤིང་རྟ་བཅུ་པའི་བུའམ་བྲྀ་གུའི་བུ་ཅི་ཞིག་ལྟར་ཐུབ
པའི་གཟུགས་གཟུང་བས་ན། དཀའ་ཐུབ་པ་དཔུང་ཡན་ལག་བཞི་པ་མེད་པ་ཡིས་ཀྱང་འབྱུང་པོ་
112

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
འཛིན་མ་ས་གཞི་ལས་རྒྱལ་བ་སྟེ་མནན་ལ། ས་གཞི་དེ་ཉིད་ཙམ་དཔུང་ཡན་ལག་བཞི་དང་བཅས་པ
རྒྱལ་པོ་ཁྱོད་ཀྱིས་ཀྱང་རྒྱལ་ཏེ། འདི་ལ་ལྷག་པའི་ཆོས་ཅིའང་མེད་དོ་ཞེས་པ་ཀྱང་གི་སྒྲའི་དོན་། །
དེས་ན་དཀའ་ཐུབ་པ་གཅིག་གིས་ཀྱང་རྒྱལ་བ་འདི་ལ་ཁྱོད་རྒྱགས་པ་ང་རྒྱལ་ང་ས་ལས་རྒྱལ་བར་
གྱུར་ཞེས་པ་མ་མཛད་ཅིག །ཡང་ན་དཀའ་ཐུབ་པ་ནི་སྐྱེ་བ་གཞན་ལ་བསགས་པའི་དཀའ་ཐུབ་ཀྱི་
མཐུ་དང་ལྡན་པའི་ཕྱིར་རོ། །དེས་ན་སྦྱར་བའི་ཚུལ་དང་ལྡན་པའོ། །འདིར་ཁྱད་པར་དུ་འཕགས་པ་
ཅིའང་མེད་ཅེས་སྨད་པ་ལྟར་བྱས་ནས་མཐུ་ཆེན་པོ་རཱ་མ་དང་མཚུངས་པར་བསྟོད་པའོ། །ཡང་དཔེར་
བརྗོད་པ་ཀྱེ་རྒྱལ་པོ་སྔོན་གྱི་སྐྱེས་བུ་ཅི་ཡང་མི་ནུས་པའི་རྒན་པོའམ་ཁྱབ་འཇུག་ལས་བཅད་དེ་
འཕྲོག་ནས། དཔལ་དར་བའི་རྒྱལ་སྲིད་དམ་ལྷ་མོ་དཔལ་མོ་ཁྱོད་ཀྱི་ལོངས་སྤྱོད་པ་ནི་བུ་རམ་ཤིང་
པའི་ནང་ང་ག
པའི་རྒྱུད་དུ་གྱུར་པ་ཁྱོད་ཀྱི་གཞན་གྱི་བུད་མེད་འཕྲོག་པའི་ལས་འདི་ནི་རིགས་སམ་ཅི་སྟེ་མི་རིགས་
པ་ནའོ་ཞེས་པའི་དོན་ནོ། །འདི་ནི་རྒན་པོ་ལས་འཕྲལ་བ་ལ་སྨད་པ་བཞིན་བྱས་ནས་ཁྱབ་འཇུག་
ལས་དཔལ་རྒྱལ་སྲིད་ཀྱི་འབྱོར་བའམ་ལྷ་མོ་ཕྲལ་བ་ལས་བསྟོད་པ་སྟེ། སྐྱེས་བུ་མཆོག་དེ་ལས་ཀྱང་
ཕྲལ་ལོ་ཞེས་པ་བརྩོན་འགྲུས་ཁྱད་པར་དུ་འཕགས་པ་བསྟོད་པའོ། །ཡང་དཔེར་བརྗོད་གཞན་ཀྱེ་
རྒྱལ་པོ་ཁྱོད་ཀྱི་བཙུན་མོ་དང་། དེ་དང་བསྐྱང་དགོས་པ་ལ་སོགས་པར་འདྲ་བའི་ས་གཞི་འདི་ལག་
འགྲོ་ཀླུའམ་སྐྱེ་བོ་ངན་པའི། བྷོ་ག་ཞེས་པ་གདེངས་ཀའམ་ལུས་དང་ལོངས་སྤྱོད་ལ་ཆགས་ཏེ་ས་གཞི་
ཀླུའི་ལུས་ལ་གནས་ཤིང་བཙུན་མོ་སྐྱེ་བོ་ངན་པའི་ལོངས་སྤྱོད་ལ་ཆགས་པས་སོ །དེས་ན་ཅིའི་
ཕྱིར་ཁྱོད་ཀྱི་ང་རྒྱལ་ནི་ང་ཁོ་ན་ལྷག་པའི་བདག་པོ་ཞེས་མཆོག་གི་མཐའ་རུ་ཆེས་ཆེ་བར་མཛེས་ཤིང་
གནས་པར་གྱུར་ཏེ།ཁྱོད་ཀྱི་དེ་ལྟ་བུའི་ང་རྒྱལ་བྱ་བར་མི་རིགས་སོ་ཞེས་སྨད་པ་བཞིན་བསྟོད་པ་དེས་
ས་གཞི་མ་ལུས་པའི་རྒྱལ་སྲིད་ཀྱི་བདག་པོར་བསྔགས་པའོ། །ངག་གི་དབང་ཕྱུག་ནི་ཁྱོད་ཀྱི་བཙུན་
མོ་གཞན་གྱི་གཟུང་བའོ་ཞེས་སྨད་ཅིང་། བསྟོད་པའི་ཕྱོགས་ལ་ལག་འགྲོ་ནི་ཀླུ་ལྷག་མ་སྟེ། དེའི་བྷོ་
ག་ལུས་ལ་གནས་པའི་སའོ་ཞེས་སྦྱར་བར་བྱའོ་ཞེས་འཆད་། །གསུམ་པ་ནི་དེ་ལྟར་བརྗོད་པའི་
རིམ་པས་སྦྱར་བ་ཅན་བཤད་ཅིང་དེ་ཡིས་ཉེ་བར་མཚན་པ་ལས་སྦྱར་པ་ཅན་དེ་ཉིད་དང༌། གཞན་
ལྷག་མ་རྣམས་ཀྱི་ཟོལ་བསྟོད་ཀྱི་རྣམ་པ་སྟེ་རྟོགས་པའི་སྤྲོས་པ་རྣམས་རྒྱ་ཆེ་ཞིང་མཐའ་དང་བྲལ་ཏེ་
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་
ཚད་མེད་། །
སུམ་ཅུ་པ་ངེས་པར་བསྟན་པའི་རྒྱན་ལ་གཉིས། མཚན་ཉིད།དཔེ་སྦྱོར་རོ །དང་པོ་ནི་
གལ་ཏེ་དོན་ངེས་པར་བསྟན་བྱ་ལས་གཞན་འཆར་བ་སྔོན་མ་ཅན་གྱི་པདྨ་རྒྱས་པ་ལྟ་བུ་འཇུག་པ་
ཡིས་དོན་གཞན་དེ་དང་མཚུངས་པའི་འབྲས་བུ་གྲོགས་པོ་ལ་ཕན་པ་སྟོན་པ་ལྟ་བུ་འགའ་ཞིག་མཆོག་
འདོད་བྱའམ་མཆོག་མིན་པ་འདོད་བྱ་མ་ཡིན་པར་སྟོན་ཏེ་རྟོགས་པར་བྱེད་པས་ན་དེ་འདྲའི་མཚན་
ཉིད་ཅན་དེ་ངེས་པར་བསྟན་པའི་རྒྱན་ཡིན་ནོ། །གཉིས་པ་ལ་གཉིས། དཔེའི་འཇུག་པས་དོན་དེ་
མཆོག་ཏུ་བསྟན་པའི་ངེས་བསྟན། དཔེའི་འཇུག་པས་དཔེར་བྱ་མཆོག་མ་ཡིན་པར་སྟོན་པའོ། །དང་
པོ་ནི་ཉི་མ་འཆར་བ་ཉིད་ཀྱིས་པདྨ་རྣམས་ལ་དཔལ་རྒྱས་པའི་ངོ་བོ་སྟེར་བའམ་གཏོད་པར་བྱེད་དོ་
ཞེས་དོན་གཞན་ཉི་མའི་འཇུག་པ་ཤར་མ་ཐག་ཏུ་པདྨ་ལ་དགའ་བ་སྟེར་བ་། དེ་ཅིའི་དོན་དུ་ཡིན་ཞེ་ན།
ཕུན་སུམ་ཚོགས་པ་ཉི་མ་ལྟ་བུ་རྣམས་ཀྱི་འབྲས་བུ་གྲོགས་པོ་པདྨ་ལྟ་བུ་རྣམས་རྗེས་སུ་འཛིན་པ་ཕན་
འདོགས་པ་རྒྱས་པ་ལྟ་བུ་བསྟན་ཅིང་གསལ་བར་བྱ་བའི་ཆེད་དུའོ། །འདི་ནི་འབྲས་བུ་མཆོག་ཏུ་ངེས་
པར་བསྟན་པ་སྟེ་གྲོགས་པོ་རྗེས་སུ་འཛིན་པ་ནི་འདོད་པར་བྱ་བ་ཉིད་ཡིན་པས་སོ །དེ་བཞིན་དུ་རྗེ་
བཙུན་འཇམ་པའི་དཔལ་ལ་སློབ་དཔོན་དཔལ་ལྡན་ཕྱོགས་ཀྱི་གླང་པོས་བསྟོད་པ་མཛད་པར། འདི་
ལྟར་མིག་སྨན་དང་མཚུངས་པའི། །ཅོད་པན་ཕྲེང་བས་མཛེས་པ་ནི། །ཉོན་མོངས་བུད་ཤིང་ཡེ་ཤེས་
མེའི། །དུ་བའི་རི་མོ་ལྟ་བུར་མཚོན། །ཞེས་པའང་ངེས་དོན་གྱི་རྒྱན་དུ་བཤད་དུ་རུང་ངོ༌། །གཉིས་པ་
ནི་ཟླ་བའི་འོད་ཟེར་རྣམས་ཀྱིས་རེག་པ་ན་མུན་པའི་ཕྲེང་བ་སྟེ་ཚོགས་རྣམས་ནུབ་པར་གྱུར་པ་ནི་དོན་
གཞན་གྱིས་འཇུག་པ་སྟེ།དེས་འཕྲལ་ཏེ་དེའི་སྐད་ཅིག་ལ་རཱ་ཛ་ཞེས་པ་རྒྱལ་པོའམ་ཟླ་བ་དང་འགལ་
བ་རྣམས་མཐའ་ངན་པ་རྒུད་པར་འགྱུར་བ་གསལ་བར་བྱེད་། །འདིས་མི་འདོད་པ་རྒྱལ་པོ་དང་
འགལ་བའི་རྒྱུ་ཅན་ངེས་པར་སྟོན་།1
རྒྱན་སུམ་ཅུ་རྩ་གཅིག་པ་དང་རྩ་གཉིས་པ་ལ་གཉིས།མཚན་ཉིད།དཔེར་བརྗོད་དོ།།དང་
པོ་ནི་ཡོན་ཏན་དང་ལས་རྣམས་ལྷན་ཅིག་གི་དངོས་པོ་སྟེ་ཅིག་ཅར་དུ་ཡོད་པ་ཉིད་བརྗོད་པ་སྟེ་རྟོགས་
པར་བྱེད་པ་དེ་ལྷན་ཅིག་བརྗོད་པའི་རྒྱན་ཡིན་ཞིང༌། དོན་ཡོན་ཏན་དང་བྱ་བ་ལ་སོགས་པ་རྣམས་
114

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཕན་ཚུན་བསྣོལ་བ་གང་ཡིན་པ་དེ་ནི་ཡོངས་རྗེས་ཀྱི་རྒྱན་ཡིན་།།གཉིས་པ་ནི་དེ་དག་དཔེར་བརྗོད
ན་ཞེས་པ་སྟེ་དེ་ལ་གཉིས་ལས་ལྷན་ཅིག་བརྗོད་པའི་དཔེར་བརྗོད་ལ་གསུམ། ཡོན་ཏན་ལྷན་ཅིག་
བརྗོད་པ། བྱ་བ་དད་ལྷན་ཅིག་བརྗོད་པ། བྱ་བ་གཅིག་པའི་ལྷན་ཅིག་བརྗོད་པའོ །དང་པོ་ནི་
བྲལ་བས་ཉེན་པའི་དུས་ད་ནི་མཚན་མོ་འདི་རྣམས་བྲལ་བས་ཉེན་པ་བདག་གི་དབུགས་ཤུགས་རིང་
ནར་གྱིས་འབྱུང་བ་དང་ལྷན་ཅིག་རིང་ཞིང༌།ཟླ་བའི་རྒྱན་དང་ལྡན་པ་ཞེས་པས་དཀར་བའི་རྒྱུ་མཚན་
བརྗོད་དེ།དེ་འདྲའི་རྒྱུ་མཚན་རྣམས།བྲལ་བ་ཅན་བདག་གི་ལུས་བྲལ་བས་ཉམས་པ་དང་ལྷན་ཅིག་
སྐྱ་ཞིང་དཀར་བ་ཉིད་ཀྱང་སྟེ།ཀྱང་ནི་རིང་བ་ཁོ་ནར་མ་ཟད་པའོ །འདིར་རིང་བ་ཉིད་དང་དཀར་བ་
ཉིད་ཆོས་གཉིས་གཉིས་དང་འབྲེལ་པ་དག་ཅིག་ཅར་འབྱུང་བར་བརྗོད་དེ། རིང་བ་དང་དཀར་བ་
དག་ཡོན་ཏན་བརྗོད་པའོ། །གཉིས་པ་ནི་མགྲོན་པོ་བྲལ་བ་ཅན་རྣམས་ཀྱི་ཆགས་པའི་རྒྱུས་རྨོངས་པ་
དང་ལྷན་ཅིག་ཙཱུ་ཏ་ཤིང་ས་ཧ་ཀཱ་རའི་དོག་པ་སྙེ་མ་རྒྱས་ཤིང་འཕེལ་ལོ། །མགྲོན་པོ་དེ་རྣམས་ཀྱི་མཆི་
མའམ་དབུགས་རྣམས་དང་མཉམ་དུ་ལྷའི་རླུང་འབབ་བོ། །འདི་ནི་གཉིས་ཀའི་རྟེན་ཅན་གྱི་བྱ་བ་དག་
ལྷན་ཅིག་བརྗོད་པ་སྟེ།རྒྱུ་འབྲས་ལྷན་ཅིག་བྱུང་བའི་མཚར་བའི་རྒྱུ་ཡང་ཡིན་། །
གསུམ་པ་ནི་ཁུ་བྱུག་སྒྲ་སྒྲོག་པའི་རྒྱུས་སྐལ་བ་བཟང་བ་ཡིད་དུ་འོང་བ་དང་ནགས་ཀྱི་རླུང་
དྲི་བཟང་པོ་ཅན་རྣམས་དང་དཔྱིད་ཀའི་ཉིན་མོ་རྣམས་སྐྱེ་བོ་ཀུན་དགའ་དང་ལྷན་ཅིག་འཕེལ་བར་
གྱུར་ཏོ།།འདིར་ནི་གཉིས་ཀའི་རྟེན་ཅན་འཕུལ་བའི་བྱ་བ་དང་ལྷན་ཅིག་བརྗོད་པའོ། །རྒྱན་འདི་སྡུད་
པ་ནི་དེ་ལྟར་བཤད་ཟིན་པའི་རྣམ་པས་ལྷན་ཅིག་བརྗོད་པའི་སྦྱོར་བ་འགའ་ཞིག་སྟེ་ཉུང་ཟད་གཞུང་
འདིར་བྱས་ཀྱི་ཐམས་ཅད་ནི་མ་ཡིན་ནོ། །ལྷག་མ་རབ་ཏུ་སྦྱོར་བ་ལས་རྟོགས་པར་བྱའོ། །གཉིས་པ་
ལ་ཡོངས་བརྗེས་ཀྱི་དཔེར་བརྗོད་ནི་ཡོངས་སུ་བརྗེས་ཡིད་རང་བཞིན་ཏེ་མཚན་ཉིད་ཀྱི་ངེས་པར་
བསྟན་ཅིང་དཔྱད་པ་ཅུང་ཟད་དེ་མདོར་བསྡུས་པ་བྱའོ །དེ་ནི་ས་སྤྱོད་རྒྱལ་པོ་དགྲ་ཟླ་རྣམས་ལ་
མཚོན་རལ་གྲི་ལ་སོགས་བསྣུན་པ་སྟེར་བར་བྱེད་པ་ལག་འགྲོའི་རྒྱལ་པོའི་ལག་པ་ལྟ་བུ་ཁྱོད་ཀྱི་
ལག་པ་ཡིས ས་གཞི་ལ་སྤྱོད་པ་དེ་རྣམས་ཀྱི་ཀུ་མུ་ད་ལྟར་དཀར་བ་དུས་ཡུན་རིང་པོར་བསྒྲུབས་
པའམ་བསགས་པ་ཕྲོགས་ཤིང་བླངས་སོ། །
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདིར་བསྣུན་པ་ལས་དང་གྲགས་པ་ཡོན་ཏན་བརྗེས་པས་ན་ཡོངས་རྗེས་སོ །འདིའི་
དཔེར་བརྗོད་རྣམ་པ་ཤིན་ཏུ་གསལ་བ་བྱང་ཆུབ་སེམས་དཔའ་ཆེན་པོ་གཞོན་ནུ་སྤྲིན་ལ་ཞོན་གྱིས་ཀླུ་
དུང་གི་གཙུག་ཕུད་ཅན་བསྐྱབ་པའི་ཆེད་དུ་ཉིད་ཀྱི་སྐུ་ལུས་མཁའ་ལྡིང་ལ་བྱིན་ནས་ཟོས་པ་ནའང་
དགའ་བས་སྤུ་ལོང་རྒྱས་པ་ལ་མཁའ་ལྡིང་གིས་སྨྲས་པར་སྙན་ངག་མཁན་གྱིས་བཀོད་པ། ཁྱོད་ཀྱི་
སྙིང་ལས་ཁྲག་རྣམས་ནི། །བདག་གི་མཆུ་ཡིས་རབ་ཏུ་འཕྲོག །སླར་ཡང་ཁྱོད་ཀྱི་བརྟན་པ་འདིས། །
བདག་གི་སྙིང་ཉིད་འཕྲོག་པར་གྱུར། །ཞེས༼ཀླུ་ཀུན་ཏུ་དགའ་བའི་ཟློས་གར༽དུ་འབྱུང་ངོ༌། །རྒྱན་སུམ་ཅུ་རྩ་
གསུམ་པའི་མཚན་ཉིད་མངོན་པར་འདོད་པ་སྟེ་དོན་དུ་གཉེར་བྱའི་དངོས་པོ་བྱ་བའི་ཁྱད་པར་སྲུང་བ་
ལྟ་བུ་འགའ་ཞིག་ལ་སྨོན་ཞིང་དོན་དུ་གཉེར་བ་ནི་ཤེས་པ་ཞེས་བྱ་བའི་རྒྱན་ནོ། །དེ་དཔེར་བརྗོད་པ་
ངག་གི་བརྗོད་བྱ་མ་ཡིན་ཞིང་ཡིད་ཀྱིས་བརྟག་བྱ་མ་ཡིན་པས་དེའི་སྤྱོད་ཡུལ་མ་ཡིན་པའི་སྣང་བ་
དམ་པ་ཡང་དག་པའི་ཡེ་ཤེས་དངོས་པོ་ཀུན་གྱི་དེ་ཁོ་ན་ཉིད་གསལ་བར་བྱེད་པས་ཁྱེད་ལ་སྲུངས་
ཤིག་ཅེས་པའོ །སློབ་དཔོན་རཏྣ་ཤྲཱིས་ཀྱང་། ཡོན་ཏན་རྒྱ་མཚོ་འཇིག་རྟེན་མཁྱེན། །བདག་མེད་
གཉིས་པོ་ཡང་དག་རིག །སྒྲིབ་པ་གཉིས་ལས་རྣམ་རྒྱལ་བས །འཇིག་རྟེན་ངན་འགྲོ་ལས་སྲུངས་
ཤིག །ཅེས་དཔེར་བརྗོད་། །ཟློས་གར༼ཀླུ་ཀུན་ཏུ་དགའ་བར༽ཡང་བྱང་ཆུབ་སེམས་དཔའ་སེམས་དཔའ་
ཆེན་པོ་སྤྲིན་ལ་ཞོན་གྱིས་སྨྲས་པར་དཔལ་དགའ་བའི་ལྷས་བཀོད་པ། ཀླུ་ནི་སྲུང་བྱེད་བདག་གི་
བསོད་ནམས་གང༌། །རང་ལུས་བྱིན་ལས་དེ་རིང་གང་བསྒྲུབས་པ། །དེ་ཡིས་བདག་ཉིད་སྲིད་པ་སྲིད་
པར་ནི། །གཞན་ཕན་སྙིང་པོར་ལྡན་པའི་ལུས་འཐོབ་ཤོག །ཅེས་སོ།།
གཉིས་པ་རྒྱན་གཞན་དུ་འདོད་པ་འདིར་འདུས་ཚུལ་ནི་གལ་ཏེ་གང་དུ་དེ་ཡི་ཆོས་གཞན་
འགའ་ལ་ཡང་མི་འཇུག་པའི་ཕྱིར་དེ་ཉིད་དེས་ཉེ་བར་འཇལ་བ་དེ་ནི་རྗེས་འགྲོ་མེད་པའི་རྒྱན་ཞེས་བྱ་
གང་གསུངས་པ། གང་དུ་དེ་ཉིད་ཁོ་ནས་དེས། །དཔེ་དང་དཔེ་ཅན་ཉིད་གྱུར་ཏེ། །འདྲ་བ་བརྗོད་
འདོད་མེད་ཕྱིར་རོ། །དེ་ནི་རྗེས་འགྲོ་མེད་ཅེས་བཤད། །སོ་རྩི་དམར་བའི་ཟླུམ་སྒོར་ཅན། །སོ་ཡི་
འོད་ཟེར་འཕྲོ་བ་ཅན། །ཨུཏྤལ་འདྲ་བའི་འདྲེན་བྱེད་ལྡན། །ཁྱོད་ཀྱི་གདོང་པ་དེ་ཁོ་ནའོ། །ཞེས་པ་
དང་། དཔེ་དང་ཐ་དད་པ་ཡང་ནི། དེ་ཉིད་དུ་ནི་སྨྲ་བ་གང་། །བསྟོད་ཆེད་ཐེ་ཚོམ་བཅས་བརྗོད་པ། །
116

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཐེ་ཚོམ་ཅན་དུ་མཁས་པས་ཤེས །འདི་ཅི་རི་བོང་ཅན་ནམ་དེ་ནི་ཉིན་མོ་རྣམ་པར་གསལ་མ་ཡིན། །
མེ་ཏོག་གཞུ་ཅན་ཡིན་ནམ་འདི་ཡི་གཞུ་ནི་མེ་ཏོག་ལས་བྱུང་མིན། །ཤིན་ཏུ་མཚར་བའི་ཕྱིར་ན་རྣམ་
པར་བཙལ་ཡང་བདག་གི་བློ་གྲོས་ནི།ཁྱོད་མཐོང་གྱུར་པ་ན་ནི་དོན་ལ་ངེས་པ་འཐོབ་པ་མ་ཡིན་ནོ། །
ཞེས་ཇི་སྐད་བཤད་པ་ལྟ་བུ་ཐེ་ཚོམ་ཅན་གྱི་རྒྱན་དང༌། དཔེ་ཡིས་དེ་ཡི་དངོས་ཉིད་དུ། །ཉེ་བར་
གཞལ་བྱ་སྒྲུབ་བྱེད་ཅིང༌། །དཔེ་རུ་བརྗོད་པར་བྱེད་པ་གང༌། །དེ་ནི་དཔེ་ཡི་གཟུགས་ཅན་ཡིན། །
ཞེས་བཤད་པ་ལྟ་བུ་དཔེའི་ངོ་བོ་ཅན་གྱི་རྒྱན་དང༌།སྦྱར་བའི་དོན་དང་ཡང་དག་ལྡན། །ཅུང་ཟད་
རབ་རྟོག་དང་ལྡན་ཞིང༌། །སླར་ཡང་གཟུགས་ཅན་དོན་དང་ཡང༌། །རབ་རྟོག་ཆ་ཤས་ཡིན་ཏེ་དཔེར། །
འཆར་དང་མཐའ་མ་མཚུངས་ཉིད་ཕྱིར། །འོད་ལྡན་ནུབ་པར་གྱུར་པ་ན། །ཉིན་པར་ངལ་བ་གནས་
ཆེད་དུ། །མུན་པའི་ཕུག་ཏུ་འཇུག་བྱེད་བཞིན། །ཞེས་བཤད་པར་རབ་རྟོག་ཆ་ཤས་ཀྱི་རྒྱན་རྣམས་
འདིར་མ་འདུས་སོ་ཞེ་ན། ཟླ་བ་པདྨ་དག་གི་ནི། །ཞེས་པ་ལ་སོགས་པས་རྗེས་འགྲོ་མེད་པའི་རྒྱན་
དང་། ཁྱོད་གདོང་ལ་མིག་གཡོ་བའམ་ཅི །ཞེས་པ་ལ་སོགས་ཐེ་ཚོམ་ཅན་གྱི་རྒྱན་དག་ནི་རིམ་པས་
ཐུན་མོང་མིན་པའི་དཔེ་དང་ཐེ་ཙོམ་གྱི་དཔེ་ཡིན་པས་དཔེའི་རྒྱན་རྣམས་ཉིད་ལ་བསྟན་ཅིང༌། དཔེའི་
ངོ་བོ་ཅན་ཡང༌། བཀབ་པ་བཞིན་རས་ཟླ་བ་འདི །ཞེས་པ་ལ་སོགས་པས་གཟུགས་ཅན་གྱི་རྒྱན་
རྣམས་ལ་བསྒྲགས་ལ རབ་རྟོག་ཆ་ཤས་ཀྱི་རྒྱན་སྦྱར་པའི་དོན་དང་རབ་རྟོག་དང་གཟུགས་ཅན་གྱི་
དོན་དང་ལྡན་པ་འདི་ཡང་རབ་རྟོག་གི་རྒྱན་གྱི་དབྱེ་བ་ཉིད་ཡིན་པས་དེ་རྣམས་འདིར་མ་བསྡུས་པ་མ་
ཡིན་། །
གསུམ་པ་རྒྱན་ཕྱི་མ་གཉིས་བཤད་པ་ལ་སྤེལ་མའི་རྒྱན་དང༌། དགོངས་པ་ཅན་གྱི་རྒྱན་
གཉིས་ལས་དང་པོ་ལ་གསུམ།མཚན་ཉིད་དང་དབྱེ་བས་བསྟན།རྒྱུ་དང་རྒྱུ་ཅན་གྱི་དངོས་པོ་དཔེར་
བརྗོད། དེའི་སྒྲུབ་བྱེད་དང་རྒྱན་སྤྱིའི་རྣམ་དབྱེའོ། །དང་པོ་ནི་ཐ་དད་པའི་རྒྱན་གཉིས་སམ་མང་པོ་
རྣམས་བསྲེས་རྣམས་སྦྱོར་བ་གཅིག་ལ་གནས་པ་ནི་སྤེལ་མའི་རྒྱན་དུ་བརྗོད་པར་བྱའོ། །ནིའི་སྒྲ་ནི་
གནསཔནསྤལམའརྒྱན
རང་བཞིན་ལ་སོགས་པ་ལྟར་མཚན་ཉིད་ལ་སོགས་པ་མེད་ཀྱི་དེ་རྣམས་ཉིད་འདྲེས་པའོ །ཞེས་སྟོན་
པའོ་ཞེས་འཆད་དོ། །སྦྱོར་བ་གཅིག་ལ་རྒྱན་དུ་མ་ཅི་ལྟར་གནས་ཤེ་ན། བསྲེས་པའི་རྒྱན་རྣམས་ཡན་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལག་སྒྲུབ་བྱེད་ཕན་འདོགས་བྱེད་དང་ཡན་ལག་བསྒྲུབ་བྱ་ཕན་གདགས་བྱའི་དངོས་པོར་གནས་པ་
ལྟོས་པ་དང་བཅས་པ་དང་། འདྲེས་པའི་རྒྱན་ཐམས་ཅད་སྟོབས་མཚུངས་པ་ཉིད་དེ་གཅིག་ལ་གཅིག་
མི་ལྟོས་པ་ཉིད་རང་དབང་ཅན་ཏེ།རྒྱ་བསྲེས་པ་ལ་ལུགས་གཉིས་ཡོད་།།
གཉིས་པ་ནི་ཀྱེ་མཛེས་མ་ཁྱོད་ཀྱིས་བཞིན་རས་ཡི་དཔལ་མཛེས་པ་པདྨ་རྣམས་ཀྱིས
འགོག་པར་བྱེད་དེ། པདྨ་རྣམས་ཁྱོད་ཀྱི་གདོང་པ་དང་མཚུངས་སོ་ཞེས་པའི་དོན་ནོ། །དེ་ནི་བསྒྲུབ་
པར་བྱ་བ་ཡན་ལག་ཅན་དུ་གནས་པ་དཔེའི་རྒྱན་ནོ། །དེའི་བསྒྲུབ་བྱེད་ནུས་པ་ཅན་ནི་ཀོ་ཥའི་སྒྲ་
པདྨའི་སྙིང་པོའམ་ནོར་འཇུག་པའི་མཛོད་དེ་དེ་དང༌། དཎྜིའི་སྒྲ་པདྨའི་ཡུ་བའམ་ཡན་ལག་བཞི་པའི་
དཔུང་སྟེ། དེ་དག་ཕུན་སུམ་ཚོགས་པ་ཅན་པདྨ་འདི་ལ་བྱ་དཀའ་བ་བསྒྲུབ་པར་བྱ་བ་མ་ཡིན་པ་ཅི་
ཡོད་དེ། ཐམས་ཅད་སྒྲུབ་པར་ནུས་པས་ཁྱོད་ཀྱི་གདོང་པའི་དཔལ་ཡང་འགོག་པར་བྱེད་དོ་ཞེས་པ་
དོན་གཞན་བཀོད་པ་སྦྱར་པ་རྗེས་སུ་འབྲེལ་པ་ཅན་ནི་སྒྲུབ་བྱེད་ཡིན་པས་ཡན་ལག་ཉིད་དུ་གནས་པ་
་་རྒྱན་གསུམ་བསྲེས་པའམ་སྦྱར་པ་དོན་གཞན་བཀོད་པའི་བདག་ཉིད་དུ་གནས་པས་ལོགས་
སུ་མི་བགྲང་ན་གཉིས་སྤེལ་བའོ །ཐམས་ཅད་སྟོབས་མཚུངས་པའི་སྤེལ་མའི་དཔེར་བརྗོད་སློབ་
དཔོན་གྱིས་མ་མཛད་དོ།།
གསུམ་པ་ནི་གལ་ཏེ་སྦྱར་པ་དང་དོན་གཞན་བཀོད་པ་གང་རུང་གི་ཆོག་མོད། གཉིས་ཀ་
རྒྱར་བ་དང་
བསྟན་པས་ཅི་བྱ།དེ་གཉིས་ཡན་ལག་གི་དངོས་པོ་ཅི་ལྟར་ཡིན་ཞེ་ན། འཁྱོག་པར་བརྗོད་པ་དངོས་
པོ་ཇི་ལྟར་གནས་པ་ལས་རྣམ་པ་གཞན་དུ་དེ་ལྟ་དེ་ལྟར་བརྟགས་པ་དཔེའི་རྒྱན་ལ་སོགས་པ་ཐམས་
ཅད་ལ་ཕལ་ཆེར་ཏེ་མང་དུ་སྦྱར་བའི་རྒྱན་གྱིས་དཔལ་ཏེ་མཛེས་པ་རྒྱས་པར་བྱེད་དེ།དེ་འགའ་ཞིག་
ལ་མི་སྦྱོར་བའི་ཕྱིར་ཕལ་ཆེར་ཞེས་བརྗོད་དོ། །དེ་ཡང་སྔར་རང་བཞིན་མ་གཏོགས་མང་པོ་ཞིག་ལ་
སྦྱར་པ་དང་ལྡན་པར་དཔེར་བརྗོད་དོ། །དེས་ན་ཚུལ་རྟོགས་པར་བྱ་བའི་ཆེད་དུ་དོན་གཞན་བཀོད་པ་
འཁྱོག་བརྗོད་འདི་སྦྱར་པའི་སྙིང་ཅན་དུ་བཀོད་ཅིང་དེ་ཡན་ལག་ཀྱང་ཡིན་།།
སྤྱིར་རྒྱན་འདི་ཐམས་ཅད་རིགས་གཉིས་སུ་སྡུད་དེ། ངག་གི་རང་བཞིན་རྒྱན་གྱི་རིགས་
ཐམས་ཅད་དབྱེ་བའི་གཞི་སྟེ། གྲངས་ཀྱིས་དབྱེ་བ་གཉིས་སོ། །དབྱེ་བའི་དངོས་པོ་ནི་རང་བཞིན་
118

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
བརྗོད་པ་དངོས་པོ་ཇི་ལྟར་གནས་པ་ལྟར་རྣམ་པ་སྣ་ཚོགས་པ་གསལ་བར་བྱེད་པ་རྒྱན་དང་པོ་དང༌།
འཁྱོག་པོར་བརྗོད་པ་དངོས་པོའི་རང་བཞིན་རྣམ་པ་གཞན་དུ་བརྗོད་པ་དཔེའི་རྒྱན་ལ་སོགས་པ་སྟེ།
དེ་དག་ཐ་དད་པའོ། །འཁྱོག་པོར་བརྗོད་པ་ལ་སློབ་དཔོན་ཆེན་པོ་དཔལ་བརྩེགས་ཀྱིས་ཚིག་ཟུར་
ཞེས་པར་བསྒྱུར་རོ། །
གཉིས་པ་རྒྱན་སུམ་ཅུ་རྩ་ལྔ་པ་བཤད་པ་ལ་གཉིས། རྒྱུ་དག་ངོ་བོས་མདོར་བསྟན།ཆོས་
བཞི་ལྡན་གྱི་ངོ་བོ་རྒྱས་པར་བཤད་པའོ། །དང་པོ་ནི་སྙན་ངག་མཁན་རྒྱུན་སྦྱོར་བ་པོའི་བསམ་པ་སྙན་
ངག་གི་རྒྱུན་འགྲུབ་པར་བྱེད་པའི་རྟོག་པ་རྩོལ་བའི་ཁྱད་པར་ནི་དགོངས་པ་ཞེས་བྱ་སྟེ་དེའི་ཁྱད་པར་
ནི་སྙན་ངག་གི་ཐོག་མ་ནས་བཟུང་སྟེ་གྲུབ་ཅིང་རྫོགས་པའི་བར་མཚམས་སུ་བྱས་ཏེ་གང་གནས་པ་
ཡིན་གྱི་ཁྱབ་བྱེད་མ་ཡིན་པ་ཉི་ཚེ་བའི་བསམ་པ་མ་ཡིན་པའོ། །དེ་རྒྱན་འདིའི་འབྱུང་བྱེད་དོ། །ངོ་བོ་
ནི་སྙན་ངག་གི་རྒྱུན་ཚིགས་བཅད་དང་ལྷུག་པ་དང་སྤེལ་མའི་བདག་ཉིད་ཀྱི་ཡུལ་ལ་ཡོད་པ་སྙན་ངག་
ཚོགས་པའི་སྤྱོད་ཡུལ་ཅན་གྱི་ཡོན་ཏན་གྱི་ཁྱད་པར་དེ་ནི་དགོངས་པ་ཅན་ཞེས་མཁས་པ་རྣམས་
བརྗོད་པར་བྱེད་། །དེས་ན་འདི་ནི་རྒྱན་ཐམས་ཅད་ཀྱི་རྒྱན་དུ་གྱུར་པ་སྟེ། དང་པོ་དང་བར་དང་ཐ་མ་
རྣམས་སུ་རྒྱུན་ལ་རྗེས་སུ་འཇུག་པའོ། །ངག་གི་དབང་ཕྱུག་ནི་འདི་གཞུང་གི་རྒྱུན་ལ་ཡོད་པ་ཡིན་པས་
ཚིགས་བཅད་གཅིག་དང་གཉིས་ལ་སོགས་པའི་ཡུལ་ལ་ཡོད་པ་ཡིན་པ་བསལ་ལོ་ཞེས་འཆད་དོ། །
གཉིས་པ་ནི་དངོས་པོ་སྙན་ངག་གི་རྒྱུན་རིང་པའི་ཚིག་ཆ་ཤས་གྲོང་ཁྱེར་གྱི་བསྔགས་པ་ལ་
སོགས་པ་རྣམས་སོར་མོ་རིང་པའི་ཚིག་བཞིན་དུ་ཕན་ཚུན་ཡན་ལག་དང་ཡན་ལག་ཅན་གྱི་དངོས་
པོས་ཕན་པ་བྱེད་པ་ཅན་ལྟོས་པ་དང་བཅས་པ་ཉིད་ཡིན་གྱི། རང་དབང་ཅན་ལྕགས་ཀྱི་ཐུར་མ་ལྟར་
འབྲེལ་མེད་མ་ཡིན་པ་སྟེ། ཡིན་ན་རྒྱུན་གཅིག་མི་རྩོམ་པས་སོ། །དེ་ལྟར་ན་སྐབས་དེ་དང་དེར་གྲོང་
གི་བསྟོད་པ་དང་། རི་དང་རྒྱ་མཚོ་དང་ཉི་མ་དང་ཟླ་བ་འཆར་བའི་བསྔགས་པ་ལ་སོགས་པ་བྱས་ན་
མཛེས་པར་འགྱུར་སྙམ་པས་དེ་རྣམས་བྱས་པ་སྟེ། དཔག་བསམ་འཁྲི་ཤིང་དུ་ཡལ་འདབ་དང་པོ་གྲོང་
ཁྱེར་འོད་ལྡན་གྱི་བསྟོད་པ་དང༌།ཡན་འདབ་དྲུག་པ་རྒྱ་མཚོ་དང་རིའི་བསྟོད་པ་དང་།དྲུག་པ་དེ་ཉིད་
ལ་སོགས་པར་ཟླ་བ་འཆར་བའི་བསྟོད་པ་དང༌།ཡལ་འདབ་ཉི་ཤུ་རྩ་བཞི་ལ་སོགས་པར་དཔྱིད་དུས་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཀྱི་བསྔགས་པ་བྱས་པ་དང༌།ཡལ་འདབ་ཐམས་ཅད་ལ་སརྒའི་མཐའ་སྡེབ་སྦྱོར་ཐ་དད་པ་ཡོད་པ་ལ་
སོགས་པའི་ཚིག་རྣམས་འདུས་པས་སྙན་ངག་ཆེན་པོ་གྲུབ་པ་ལྟ་བུའོ །འདི་ནི་འདིའི་ཆོས་དང་པོའོ། །
རྒྱུན་གྱི་ཡུལ་ལ་ཡོད་པའི་ཁྱད་པར་ཅན་ཅུང་ཟད་སྲིད་ཅིང་དེ་ལ་ཁྱད་པར་དོན་དགོས་པ་དང་བྲལ་བ་
སྐབས་དེར་ཉེ་བར་མི་མཁོ་བ་མ་བྱས་ཀྱི་དོན་དང་བཅས་པ་སྐབས་སུ་ཉེ་བར་མཁོ་བ་ཁོ་ན་བྱས་པ་སྟེ།
གཉིས་པའོ །བརྒྱ་བྱིན་ལ་སོགས་པའི་དངོས་པོ་འགའ་ཞིག་ལ་གནས་སུ་སྟེ་སྐབས་སུ་བབ་ཅིང་
དུས་ལ་བབ་པར་བསྔགས་པས་མཛེས་པ་སྟེ།བྷཱ་ར་ཝིས་གང་བཤད་པ།སྐབས་སུ་སྨྲ་བ་ཉིད་ནི་རྣམ་
པར་མཛེས་སོ །ཞེས་སོ །སྐབས་སུ་མ་བབ་པ་ལ་བསྔགས་པ་མ་ཡིན་པ་སྟེ།གསུམ་པའོ། །དངོས་
སུ་བརྗོད་པའི་རིམ་པ་རྣམ་པ་ལག་མཐིལ་གྱི་སྐྱུ་རུ་ར་ལྟ་བུར་དོན་གསལ་བར་བྱེད་པའི་སྟོབས་
ཤུགས་ལས་དངོས་པོ་ཟབ་མོ་ཤིན་ཏུ་རྟོགས་དཀའ་བ་ཆོས་ལ་སོགས་པ་སྐབས་སུ་བབ་པ་གསལ་བ་
བདེ་བླག་ཏུ་རྟོགས་པ་སྐྱེས་པའི་རབས་ཀྱི་ཕྲེང་བར་བཤད་པ་ལས་རྫོགས་པའི་སངས་རྒྱས་ཤིན་ཏུ་ངོ་
མཚར་བར་གོ་བ་ལྟ་བུ་སྟེ་བཞི་པའོ། །ཁྱད་པར་བཞི་པོ་དེ་ཀུན་དགོངས་པ་རྒྱུན་ལ་ཁྱབ་པའི་རིགས་
པ་དང་མི་རིགས་པ་འབྱེད་པའི་ཡིད་ཀྱི་འབྲས་བུ་ཡིན་པས་དེའི་དབང་དུ་གྱུར་པའི་གཏན་ཚིགས་ཀྱི་
ཕྱིར་དགོངས་པ་ཅན་གྱི་རྒྱན་ཞེས་བྱ་བར་མཁས་པ་རྣམས་ཀྱིས་རིག་གོ།འོ་ན་རང་བཞིན་བརྗོད་པ་
ལ་སོགས་པ་ཡང་བསམ་པ་མེད་པར་མི་འགྲུབ་པའི་ཕྱིར་དགོངས་པ་ཅན་དུ་འགྱུར་ཏེ། རྒྱ་ཆེ་བའི་
རྒྱན་སློང་བ་རྣམས་ཀྱི་བཀྲེན་པའི་མིག །ཅེས་པའི་ཚིགས་བཅད་ལ། བརྗོད་པའི་ཤུགས་ལས་གཏོང་
ཕོད་ཆེ་བའི་དངོས་པོ་ཟབ་མོ་གསལ་བ་ལྟ་བུ་ཡང་ཡོད་ཅེ་། མ་ཡིན་ཏེ་རྒྱུན་གྱི་ཡུལ་ལ་ཡོད་པའི་
བསམ་པ་ལས་བྱུང་བ་དགོས་པ་ཅན་ཡིན་ལ།རང་བཞིན་བརྗོད་པ་ལ་སོགས་པ་ནི་ཉི་ཚེ་བའི་བསམ་
པའི་དབང་དུ་གྱུར་གྱི་རྒྱན་ལ་མི་འཇུག་པའི་ཕྱིར་རོ །
བཞི་པ་ཟློས་གར་གྱི་མཚན་ཉིད་ཀྱང་རྒྱན་དུ་བསྟན་པ་ནི། གང་ཡང་མཚམས་སྦྱོར་གྱི་ཡན་
ལག །སྒོ་དང་སྒོ་ཡིས་ལན་ཉིད་དང་། །སྙིང་པོ་དང་ནི་མི་བཟོད་ཉིད། །དེ་བཞིན་དུ་ནི་ངེས་འཐོབ་
བྱེད། །མཚམས་སྦྱོར་ལྔ་རྣམས་ཟློས་གར་དུའོ། །ཞེས་པ་དང༌།ཀོ་ཧ་ལ་རུ་ཡང༌།མཚམས་སྦྱོར་ཡན་
ལག་སྒོ་སོགས་རྣམས། །བསྡུ་ན་མངོན་མཐོའི་བདག་ཉིད་ཅན། །སྣ་ཚོགས་ཀུན་དགའི་རོ་ལྡན་པ། །
120

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཡང་དག་བསྡུས་པར་ཡོངས་སུ་བསྒྲགས། །ཞེས་པ་བཤད་པ་དང་།ཚིག་ལྡན་ལ་སོགས་པ་བཞི་ལ་
རབ་ཏུ་སྣང་བྱེད་ལ་སོགས་པ་བཅུ་དྲུག་ཏུ་ཕྱེ་བའི་འཇུག་པའི་ཡན་ལག་རྣམས་དང་། རྒྱན་བྱེད་དང་
ཡི་གེ་འདུས་པ་ལ་སོགས་པ་མཚན་ཉིད་སུམ་ཅུ་རྩ་དྲུག་དང༌། སོགས་པས་སྒེག་པའི་ཡན་ལག་དང་
ཕྲེང་བའི་ཡན་ལག་དང་མཚམས་སྦྱོར་གཞན་པའི་ཡན་ལག་ལ་སོགས་པ་ལུས་གཞན བསྟན་
བཅོས་བྷ་ར་ཏ་ལ་སོགས་པར་རྒྱ་ཆེར་བརྗོད་པའི་སྙན་ངག་གི་ཆོས་འདི་ཡང་སྙན་ངག་མཛེས་པ
བྱེད་པ་ཉིད་ཀྱིས་ན་རྒྱན་ཉིད་དུ་དབྱུག་པ་ཅན་བདག་ཅག་འདོད་དོ། །དེ་རྣམས་ཀྱི་ངོ་བོ་ནི་གཞུང་
མང་བས་འཇིགས་པ་དང་སྐབས་མ་ཡིན་བའི་ཕྱིར་འདིར་མ་བཤད་དེ། ལུང་གཞན་ལས་རྟོགས་པར་
བྱའོ།།
གསུམ་པ་མཇུག་བསྡུ་ཞིང་མ་བཤད་པ་བསླབ་ཚུལ་ནི་རྒྱན་རྣམས་རྒྱ་ཆེ་བ་མཚན་ཉིད་དང་
ད་བྱའི་དབྱེ་བ་རབ་ཏུ་སྤྲོས་པ་ཡིན་ཞིང་མཐའ་ཡས་པ་ཚད་མེད་པ་ཡིན་ཡང༌། བ་ལང་གི་རབ་ཏུ
དབྱེ་བ་མཐའ་ཡས་པ་མ་ལུས་པ་རྣམས་ལྐོག་ཤལ་སོགས་པ་དང་ལྡན་པ་ཉིད་ཀྱིས་བསྡུས་པ་ལྟར།
དབྱེ་བ་མཐའ་དག་ལ་ཁྱབ་པར་བྱེད་པ་སྤྱིའི་མཚན་ཉིད་ཀྱིས་བསྡུས་ནས།དོན་གྱི་རྒྱན་སུམ་ཅུ་རྩ་
ལྔའོ་ཞེས་ཚད་དུ་གྱུར་པས་རང་བཞིན་བརྗོད་པ་ལ་སོགས་པའི་རྒྱན་རྣམས་ཀྱི་ལམ།མཚན་ཉིད་དང་
མཚོན་བྱའི་རྣམ་རྟོག་རྣམས་དབྱུག་པ་ཅན་ཁོ་བོས་རྣམ་པར་ཕྱེ་སྟེ། རབ་ཏུ་ལེགས་པར་སྦྱར་ཞིང་སྤྱི་
མཚནབྱརནསཏ ནས
དང་ཁྱད་པར་གྱི་མཚན་ཉིད་དང་མཚོན་བྱའི་དབྱེ་བ་རྟོགས་པར་བྱས་སོ། །གལ་ཏེ་རྒྱན་མཐའ་ཡས་
པ་ཡིན་ན་ཚད་དུ་བྱས་པ་འདིས་ཅི་ལྟར་བསྡུས་ཤེ་ན། འདིར་དངོས་པོ་གསལ་བའམ་རྫས་སོ་སོའི་སྒོ་
ནས་མ་བརྗོད་ཀྱང༌། ཚད་མེད་པ་དེ་རྣམས་འདིར་བཤད་པའི་རིགས་ཅན་ཉིད་ཡིན་པའི་ཕྱིར་རིགས་
བསྡུས་པས་སྐྱོན་མེད་དོ། །བརྗོད་པ་ངག་གི་ཚིག་རྣམས་ཀྱི་ཡུལ་ལས་འདས་པར་གནས་ཚད་མེད་པ་
འདིར་དངོས་སུ་བཤད་པའི་ཁྱད་པར་རྣམས་ནི་གོམས་པ་ཇི་སྐད་བཤད་པའི་རྒྱན་གྱི་རྗེས་སུ་
འབྲངས་ཏེ་རང་ཉིད་རབ་ཏུ་སྦྱོར་བ་ལ་ཤིན་ཏུ་བརྩོན་པར་བྱེད་པ་ཉིད་ཀྱིས་དབྱེ་བར་ཏེ་རབ་ཏུ་སྦྱོར་
བའི་སྒོ་ནས་གསལ་བར་བྱ་བར་ནུས་སོ །དེ་ལྟར་ལམ་འདི་ཉིད་དེ་རྣམས་ཀྱང་རྟོགས་པའི་ཐབས་
ཡིན་པས་ན་རྒྱན་མ་ལུས་པ་ཤེས་པར་འདོད་པ་རྣམས་ཀྱིས་ལམ་འདི་ལ་ཇི་ལྟ་བ་བཞིན་དུ་གོམས་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པར་བྱའོ། །དོན་གྱི་རྒྱན་ཡོངས་སུ་བཅད་པའི་རྒྱ་ཆེར་འགྲེལ་པའོ །།
གཉིས་པ་སྒྲའི་རྒྱན་ལ་གསུམ ཟུང་ལྡན་གཏན་ལ་དབབ། བྱ་དཀའི་ཁྱད་པར་གཞན་
བརྗོད། དབྱངས་སོགས་ངེས་པའི་བྱ་དཀའོ། །དང་པོ་ལ་གཉིས། མདོར་བསྟན། རྒྱས་པར་བཤད་
པའོ །དང་པོ་ལ་གཉིས་ལས་མཚན་ཉིད་ནི་ཡིག་གེ་དབྱངས་དང་གསལ་བྱེད་ཚོགས་པ་གཉིས་ཕན་
ཆད་བསྐོར་བ་ཡང་ལྡན་ཏེ་བརྗོད་པ་ནི་ཟུང་ལྡན་ཡིན་ཏེ། སྔར་ལེའུ་དང་པོར་ཡང་བསྐོར་བ་ཁོ་ན་
ཞེས་པ་ལ་སོགས་པས་རྗེས་ཁྲིད་ཀྱི་ཞར་བྱུང་དུའང་བཤད་ཟིན་པ་དེ་འདི་རྗེས་སུ་བརྗོད་པའོ །དབྱེ་
བ་ནི་དེ་འདྲ་ལ་བསྐོར་བའི་ཡི་གེ་ལ་ཡི་གེ་གཞན་གྱི་བར་མ་ཆོད་པ་དང་བར་ཆོད་པའི་བདག་ཉིད
དེ་རེ་ཞིག་གཉིས་། །གཉིས་པོ་དེ་ཡང་རྐང་པ་བཞི་པོ་སོ་སོར་ཇི་ལྟར་རིགས་པ་རྣམས་ཀྱི་དང་པོ་
དང་བར་དང་མཐའི་སྤྱོད་ཡུལ་ཅན་ཏེ དེའི་བར་སྐབས་ཀྱི་དབྱེ་བ་ཡང་རྐང་པ་གཅིག་ལ་ཡོད་པ་དང་
གཉིས་དང་གསུམ་ལ་དང་བཞི་ཀ་ལ་ཡོད་པ་དང༌། དེའི་གཅིག་ལ་ཡོད་པའང་རྐང་པ་དང་པོ་ཉིད་ལ་
ཡོད་པ་དང་གཉིས་པ་ལ་དང་གསུམ་པ་ལ་དང་བཞི་པ་ཉིད་ལ་ཡོད་པ་ལ་སོགས་པར་དབྱེའོ།།
སླར་ཡང་ཟུང་ལྡན་དེ་རྣམས་ཀྱི་རྣམ་རྟོག་དབྱེ་བ་ནི་རྐང་པ་གཅིག་གམ་གཉིས་སམ་གསུམ་
བཞི་ཀའི་ཡང་ཐོག་མ་ཁོ་ན་ལ་ཡོད་པ་དང༌། བར་དུ་དང་མཐའ་མ་ན་ཡོད་པ་གསུམ་དང་། དང་པོ་
བོར་ནས་བར་རང་མཐའ་ན་ཡོད་པ་དང་། མཐའ་བོར་ནས་བར་དང་ཐོག་མ་ན་ཡོད་པ་དང་།དབུས་
བོར་ཏེ་ཐོག་མ་དང་མཐའ་མ་ལ་ཡོད་པ་དང་།ཐོག་མཐའ་བར་གསུམ་ཀུན་ཏུ་བྱས་པ་སྟེ་བདུན་ནི་
རྐང་པ་དང་པོ་གཅིག་པུ་ལ་ཡོད་པ་ལྟ་བུ་ལ་ཡང་འགྱུར་ཞིང་དེ་བཞིན་དུ་གཞན་རྣམས་ལ་ཡང་རྐང་པ་
བཞི་ཀའི་གནས་གསུམ་ཀ་ལ་ཡོད་པའི་བར་དུ་ཤེས་པར་བྱའོ། །གང་གི་ཚེ་ཀུན་ཏུ་ཟུང་ལྡན་ཡིན་པ་
དེའི་ཚེ་རྐང་པ་བཟླས་པ་ལ་སོགས་པ་རྣམས་འབྱུང་། །གཞན་ཡང་བདུན་པོ་དེ་རྣམས་ཀྱི་ཡང་དག་
སྟེ་འདྲེས་པའི་དབྱེ་བ་ལས་སྐྱེས་པའི་དབྱེ་བ་ཤིན་ཏུ་མང་སྟེ།ཚིགས་བཅད་གཅིག་ལ་ཡང་ཁ་ཅིག་
དང་པོར་ཟུང་ལྡན་དང་ལ་ལར་བར་གྱི་དང་འགའ་ཞིག་ཏུ་མཐའི་དང༌།རྐང་པ་ཁ་ཅིག་ཏུ་བར་དང་
མཐའ་དང༌། ལ་ལར་བར་དང་ཐོག་མའི་དང་། ལ་ལར་དང་པོ་དང་མཐའི་ཟུང་ལྡན་དང༌། ལ་ལར་
གསུམ་ཀ་ལ་ཡོད་པ་སྟེ། དེ་ལྟར་འདི་རྣམ་པ་དུ་མར་འགྱུར་རོ། །དེ་རྣམས་ཀྱང་བྱ་སླ་བ་བདེ་བླག་ཏུ་
122

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
བྱ་བ་དང་དེ་ལས་བཟློག་པ་བྱ་དཀའ་བ་གཉིས་སུ་བསྡུའོ། །དེ་ལ་གཉིས་པོ་དེ་ཧ་ཅང་ཐལ་བས་
ཐམས་ཅད་མ་ཡིན་གྱི་འགའ་ཞིག་བསྟན་ཅིང་དཔེར་བརྗོད་པར་བྱའོ།།
རྒྱས་པར་བཤད་པ་ལ་དྲུག ། རྐང་པའི་དང་པོ་ན་ཡོད་པའི་ཟུང་ལྡན། གནས་གཞན་ན་
ཡོད་པའི་ཟུང་ལྡན།མཐའ་ཐོག་སྦྱར་བའི་ཟུང་ལྡན།ཀུན་ཏུ་ཟུང་ལྡན།བསྲེས་པའི་ཟུང་ལྡན།བཟློག་
པའི་ཟུང་ལྡན་ནོ། །དང་པོ་ལ་གཉིས། སྦྱོར་བ་རྒྱས་པར་དཔེར་བརྗོད། དོན་བསྡུ་བའོ། །དང་པོ་ལ་
གསུམ། བར་མ་ཆོད་ཀྱི་ཟུང་ལྡན། བར་དུ་ཆོད་པའི་ཟུང་ལྡན། ཆོད་ཅིང་མ་ཆོད་པའི་ཟུང་ལྡན་ནོ། །
དང་པོ་ལ་ལྔ།རྐང་པ་གཅིག་ལ་ཡོད་པ།གཉིས་པ་ལ་ཡོད་པ།གསུམ་ལ་ཡོད་པ། བཞི་ཀ་ལ་ཡོད་པ
དོན་བསྡུ་བའོ། །དང་པོ་ནི་ཀྱེ་གྲོགས་མོ་ཞེས་བོས་ཏེ། མཛའ་བོའི་སྐྱེ་བོའི་ཡུལ་ལ་འགྲོགས་པའི་
བདེ་བ་འགོག་པའི་ཁེངས་པ་རྗེས་སུ་མི་མཐུན་པ་འདི་དང་འགྲོགས་པའམ་འདྲིས་པ་སྟེ་མངོན་བར་
འགྲོགས་པར་མ་བྱེད་ཅིག །འོ་ན་ཅི་བྱ་ཞེ་ན། གང་གིས་ཁྱོད་བསླུས་ཤིང་བྲལ་བར་བྱས་མོད། དེ་ལྟ་
ནའང་དེའི་མགྲིན་པ་ལ་འཁྱུད་ལ། མཛའ་བོ་དེ་ཉིད་ལ་ངོ་ཚ་དང་ལྡན་པར་གྱིས་ཤིག །ཅེས་དུས་
བཏབ་པའི་དུས་ལ་མ་འོངས་པའི་མཛའ་བོ་ལ་ཁྲོས་པའི་གྲོགས་མོ་ལ་དང་བོར་བྱ་བའི་ཆེད་དུ་སྨྲས་
པའོ། །འདིའི་རྒྱ་དཔེ་རྐང་པ་དང་པོ་ལ་མཱ་ནེ་ན་མཱ་ན་མཱ་ཞེས་པའི་ཐོག་མའི་ཟུང་ལྡན་བར་མ་ཆད་པར་
ཡོད་། །བོད་སྐད་དུ་བསྒྱུར་བ་ན་འདི་རྣམས་ལ་སྒྲ་རྒྱན་ཞིག་པ་ཡིན་ནོ། །ངང་ཞེས་པ་ལ། སྤྲིན་གྱི་
སྒྲ་ནི་འབྲུག་སྟེ།དེའི་ཁྱད་པར་ནི་ངང་པའི་དྲེགས་པ་འཇོམས་པའོ །མྱོས་བྱེད་ནི་འདོད་ལྷ་སྟེ།དེའི་
ཆུང་མ་དགའ་མའོ། །ཁེངས་པ་དང་བྲལ་བས་ནི་འབྲུག་གི་སྒྲ་ཐོས་པས་འདོད་པའི་དབང་དུ་གྱུར་
པའོ །འདི་ནི་རྐང་པ་གཉིས་པ་ལ་མ་ད་ནོ་མ་ད་ནོ་ཞེས་པའི་ཐོག་མའི་ཟུང་ལྡན་བར་མ་ཆོད་པའོ། །
ཆུ་གཏེར་རྒྱ་མཚོ་བཞི་ནི་ཤར་ཕྱོགས་ལ་སོགས་པ་སྟེ དེ་ཉིད་ཡོངས་སུ་བསྐོར་བས་དང་རིན་པོ་ཆེ་
དང་ལྡན་པ་ལ་སོགས་པས་ཆོས་མཐུན་པས་ན་སྐྱེ་རིགས་ཏེ། དེ་དང་ལྡན་པ་ས་གཞིའི་ལག་པ་དང་
དཔྱ་འཛིན་པ་ལ་རན་པར་བསྡུད་པས་མཁས་པ་ཁྱོད་ཐོབ་ནས་སྐྱེ་དགུ་འོག་མི་རྣམས་རྒྱལ་པོ་བཟང་
པོ་དང་ལྡན་བར་གྱུར་ཏོ་ཞེས་རྒྱལ་པོ་འགའ་ཞིག་ལ་བསྟོད་དེ། རྐང་པ་གསུམ་པའི་ཐོག་མ་ལ་ཙ་
རམ་ཙ་ཏུ་རམ་ཞེས་པ་ཡོད་པའོ །རྐང་ཐང་ནི་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་དཔུང་བུ་ཆུང་གི་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཚོགས་ཞེས་བདྷ་མཛད་པ་། དེ་ལ་སོགས་པ་དཔུང་གི་ཚོགས་ཡན་ལག་བཞི་རྣམས་དང་བྲལ་བ་
ཁྱོད་ཀྱི་དགྲ་འགའ་ཞིག་ཁྱིམ་བཏང་སྟེ་ནགས་སུ་སོང་ཞིང་། གཞན་རྣམས་ཁྱོད་ཀྱི་རལ་གྲིའི་ལམ་
ལས་ལྷ་རྣམས་ཀྱི་གནས་སུ་སོང་སྟེ་ཤིའོ་ཞེས་པའི་དོན་ནོ། །འདི་ནི་རྐང་པ་བཞི་པ་ལ་ར་ཧི་ར་ཧི་ཏཻ་
ཞེས་པ་ཐོག་མའི་ཟུང་ལྡན་ཡོད་པའོ། །
གཉིས་པ་གཉིས་ལ་ཡོད་པ་ནི་ཀྱེ་ཆུ་སྐྱེས་པདྨའི་གདོང་ལྡན་མ། ཁྱོད་ཀྱི་མིག་གཉིས་ཀྱི
རྣམ་འཕྲུལ་འདི་ལ་བུང་བའི་རྣམ་འགྱུར་གྱི་ཅོ་འདྲི་བྱེད་ཅིང་རྗེས་སུ་བྱེད་པ་དེ་ཅི་ཡིན་པ་སྨྲོས་ཤིག་
ཅེས་ངོ་བསྟོད་བྱས་པ་དཔེའི་རྒྱན་ཏེ་རྐང་པ་དང་པོ་དང་གཉིས་པ་ལ་རིམ་པ་ལྟར་མ་དྷུ་རམ་མ་དྷུ་རམ་
ཞེས་པ་དང༌། ཝ་ད་ནེ་ཝ་ད་ནེ་ཞེས་པ་ཐོག་མའི་ཟུང་ལྡན་བར་མ་ཆད་པར་ཡོད་པའོ །ཀྱེ་འདོད་པ་
དེ་ཕིར་གཡལ་ང་དཔ
གང་གི་ཕྱིར་གཡུལ་དུ་དཔའ་བ་ནུས་པ་དང་ལྡན་པའི་གླང་པོའམ་ཟུང་དཀའ་ཞིང་ཤིན་ཏུ་མགྱོགས་
པའི་རྟ་འཁྲུག་པ་ལ་འཁོ་བ་མེད་པ་ཉིད་ཀྱེ་བདག་ཅག་མཐར་བྱས་ཤིང་ཉམས་པར་བྱས་པ་དེའི་ཕྱིར་
ཁྱོད་ཀྱི་རྣམ་པར་གནོན་པ་མཐུ་སྟོབས་མཚར་ཆེ་བ་རྨད་དུ་བྱུང་བའོ་ཞེས་པ་ཁྱད་པར་བརྗོད་པའི་
རྒྱན་། རྐང་པ་དང་པོ་དང་གསུམ་པ་ལ་རིམ་པ་ལྟར་ཝཱ་ར་ཎོ་ཝཱ་ར་ཎོ་ཞེས་པ་དང་། ན་ཡ་ཏོ་ན་ཡ་ཏོ་
ཞེས་པའི་ཐོག་མའི་ཟུང་ལྡན་ཡོད་པའོ། །གཡུལ་དུ་རྣོ་བ་ཉིད་དེ་དཔའ་བས་མཛེས་པར་གྱུར་པའི་མི་
ལེགས་པར་སྐྱོང་ཞིང་སྲུང་བ་རྒྱལ་པོ་ཁྱོད་འདྲ་བས་ནོར་འཛིན་ས་གཞི་རྒྱལ་བ་དབང་དུ་བྱས་པར་
གྱུར་ཏེ། དེའི་སུ་ནོར་གྱི་རྒྱུན་གྱིས་ཚིམ་པར་འདོད་པ་ཡོངས་སུ་རྫོགས་པའང་ཐོབ་པར་གྱུར་ཏེ་རྒྱལ་
བ་ནར་མ་ཟད་པའོ། །འདི་ནི་བར་གྱི་གསལ་བྱེད་དེ།རྐང་པ་དང་པོ་དང་བཞི་པ་ལ་རཱ་ཛི་ཏཻ་རཱ་ཛི་
ཏཻ་ཞེས་པ་དང་།བ་སུ་དྷཱ་བ་སུ་དྷཱ་ཞེས་པའི་ཐོག་མའི་ཟུང་ལྡན་ཡོད་པའོ། །ས་ན་ཀཱ་ར་ཞེས་ཏེ་མེ་ཏོག་
ཁ་འབུས་པའམ་བྱེ་མ་ཐག་པ་དང་དཔྱིད་སོས་ཀྱི་ཁུ་བྱུག་དགའ་བས་མྱོས་པའི་སྒྲས་ནང་སེམས་ཅན་
ལ་སྲེད་པ་ཆེས་ཆེར་བསྐྱེད་ཞེས་པ་རང་བཞིན་དང་གསལ་བྱེད་ཀྱི་རྒྱན་། རྐང་པ་གཉིས་པ་དང་
གསུམ་པ་ལ་རིམ་པ་ལྟར་ཀ་ལི་ཀོ་ཀ་ལི་ཀོ་ཞེས་པ་དང༌། མནྫ་མནྫ་ནོ་ཞེས་པའི་ཐོག་མའི་ཟུང་
ལྡན་ཡོད་པའོ །ཁྱོད་ལ་དམིགས་པའམ་འཐོབ་པར་རེ་བ་དང་མ་བྲལ་བའི་སྐབས་འདི་ལ་མངོན་
པར་འདོད་པ་དང་སེམས་པ་དང་རྗེས་སུ་དྲན་པ་དང་ཡོན་ཏན་སྒྲོག་པ་དང་ཡིད་འབྱུང་བ་དང་སྨྲེ་
124

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
སྔགས་དང་སྨྱོ་བ་དང་ནད་དང་བླུན་པ་ཉིད་ཀྱི་རིམ་པས་རབ་ཏུ་རྒས་པ་ཉིད་ཀྱི་གནས་སྐབས་དེ་འདྲ་
ནི་ལུས་འཇིག་པར་བྱེད་དེ། ཁྱོད་བུད་མེད་བཟང་མོ་ལ་འཛེག་པར་ནུས་པ་ཅི་ལྟར་ཡིན་ཏེ་ཐེ་ཚོམ་
མེད་པར་ནུས་པས་དེ་ལ་རྗེས་སུ་བརྩེ་བར་མཛོད་ཅིག །བུད་མེད་ལ་གནོད་པ་འདོད་པས་ཅི་བྱ།
འདི་ནི་འགོག་རྒྱན་དང་ཕུལ་བྱུང་ཡང་ཡིན་ཞིང༌། རྐང་པ་གཉིས་པ་དང་བཞི་པ་ལ་བི་ཧ་ཏཱ་བི་ཧ་ཏཱ་
ཞེས་པ་དང༌། མཾ་ག་ནཱ་མཾ་ག་ནཱ་ཞེས་པའི་དང་པོའི་ཟུང་ལྡན་ཡོད་པའོ། །ཡལ་འདབ་གསལ་པས་
མཛེས་ཤིང་ཡིད་དུ་འོང་བའི་ཤིང་ལྗོན་པས་མིག་ནས་བཟུང་དྲངས་ཏེ་ཡིད་གཡེངས་པའི་གཞོན་ནུ་
ལང་ཚོ་ཅན་རྣམས་མེ་ཏོག་པདྨ་ལ་མངོན་དུ་ཕྱོགས་པའི་བུང་བ་རྣམས་ཀྱིས་ཀྱང་མིག་ནས་བཟུང་སྟེ་
ལྟ་བའི་སྐལ་བ་བཟང་པོ་ཉིད་ཀྱིས་འགུགས་པ་མངོན་དུ་ཕྱོགས་པར་བྱེད་དོ། །རིགས་བརྗོད་པའི་
བར་གྱི་ག
བར་གྱི་གསལ་བྱེད་ཡིན་ཞིང༌། རྐང་པ་གསུམ་པ་ལ་ཏ་རུ་ཎ་ཏ་རུ་ཎ་ཞེས་པ་དང་རྐང་པ་བཞི་པ་ལ་ན་
ལི་ནོ་ན་ལི་ནོ་ཞེས་པ་དང་པོའི་ཟུང་ལྡན་བར་མ་ཆོད་པའོ །
གསུམ་པ་གསུམ་ལ་ཡོད་པ་ནི་དགའ་བས་ཀུན་མྱོས་པའི་བཞད་ཅེས་བྱ་བའི་བྱའི་ཁྱད་
པར་འཇུག་པའི་རྫིང་གི་ཆུ་ལ་གནས་པའི་ངང་མོ་དཀར་མོ་འདིས་ཅ་ཅོ་སྟེ་བྲལ་བ་རྣམས་ཀྱི་ཡིད་
དབྱུང་བར་བྱ་བ་ཡིན་བའི་ཕྱིར་མི་བཟོད་པའི་སྒྲ་ཡིས་འདོད་ལྡན་བདག་མཐར་བྱེད་གཤིན་རྗེའི་ཟས་
སུ་བྱེད་དོ། །འདི་ནི་རྒྱུའི་དང་ཕུལ་བྱུང་གིའང་རྒྱན་།རྐང་པ་དང་པོ་ལ་བི་ཤཱ་དཱ་བི་ཤཱ་དཱ་ཞེས་པ་དང་
གཉིས་པ་ལ་སཱ་ར་སེ་སཱ་ར་སེ་ཞེས་པ་དང་གསུམ་པ་ལ་ཀུ་རུ་ཏེ་ཀུ་རུ་ཏེ་ཞེས་པ་ཐོག་མའི་ཟུང་ལྡན་
ཡོད་པའོ །དྲི་མ་དང་བྲལ་བའི་ཟླ་བའི་ཆ་བཅུ་དྲུག་ཅི་རིགས་པ་དང་ལྷན་ཅིག་འགྲོགས་པའི་མ་ལ་
ཡའི་རླུང་བདག་གདུང་བར་བྱེད་པའི་ཕྱིར་དགའ་བར་མི་བྱེད་པ་འདི་ནི། འདོད་པའི་ལྷ་སྲོག་འཇིག
པར་བྱེད་པའི་ཕྱིར་མི་བཟད་པའི་དུག་གི་རྗེས་སུ་འགྲོ་སྟེ་དེ་དང་འདྲའོ་ཞེས་པའི་དོན་ནོ།།
འདིར་ལྷན་ཅིག་བརྗོད་པ་དང་དགག་པ་དང་གཟུགས་ཅན་དང་དཔེ་དང་ཕུལ་བྱུང་གི་རྒྱན་
ཡོད་ཅིང་།རྐང་པ་དང་པོ་དང་གཉིས་པ་དང་བཞི་པ་ལ་རིམ་པ་ལྟར་བི་ཥམ་བི་ཥམ་ཞེས་པ་དང༌།མ་
ད་ནཾ་མ་ད་ནཾ་ཞེས་པ་དང་། མ་ལ་ཡ་མ་ལ་ཡ་ཞེས་པའི་དང་པོའི་ཟུང་ལྡན་ཡོད་དོ། །ཀྱེ་ལུས་མེད་
འདོད་པ། འདོད་ལྡན་བདག་བསྟེན་པའམ་འཐོབ་པར་མི་འདོད་པའི་ཁེངས་པ་ཅན་མ་མུ་ཏིག་ལ་
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སོགས་པའི་དོ་ཤལ་དང་ལྡན་མ་ཡིད་འཕྲོག་པར་བྱེད་མ་མིག་གི་ཨུཏྤལ་དང་གདོང་པའི་པདྨ་དང་
འཛུམ་པའི་ཀུ་མུ་ད་དང་ལྡན་པས་འདོད་ལྷ་ཁྱོད་ཀྱི་མདའི་ཚོགས་ཀྱིས་གང་བའི་ཕྱིར་དོར་པ་ཉིད་དུ་
བརྗོད་པར་འདོད་པའི་བུད་མེད་འགའ་ཞིག་ཕྲ་གྱུར་ཏེ་རྗུད་མ་སྲོག་ལའང་ཐེ་ཚོམ་ཟ་བར་འཇུག་པ་
དེ་བདག་དང་འགྲོགས་པའི་བདེ་བས་རྒྱས་པར་མཛོད་ཅིག་ཅེས་དོན་དུ་གཉེར་བའོ །གང་བདག་
གདུང་བའི་རྒྱུ་ཁེངས་ལྡན་མ་དེ་ཉིད་ཁྱོད་ཀྱིས་བསལ་བ་ལས་ཀུན་དགའི་རྒྱུར་འགྱུར་བར་མཛོད་
ཅེས་པའི་དོན་ཏེ།འདི་གཟུགས་ཅན་དང་ཤིས་བརྗོད་ལ་སོགས་པའི་རྒྱན་ཏེ། རྐང་པ་དང་པོ་ལ་མཱ་ནི་
ནཱི་མཱ་ནི་ནཱི་ཞེས་པ་དང༌། གསུམ་པ་ལ་ཧཱ་རི་ཎཱི་ཧཱ་རི་ཎཱི་ཞེས་པ་དང༌།བཞི་པ་ལ་ཏ་ནུ་ཏམ་ཏ་ནུ་ཏམ་
ཞེས་པ་རྐང་པའི་ཐོག་མར་ཟུང་ལྡན་བར་ཆད་མེད་པ་ཡོད་པའོ། །ཀྱེ་བདག་གི་དགའ་མ་ཞེས་བོས་ཏེ།
ཁྱོད་ཀྱི་གདོང་གི་བདག་གཏམ་སྨྲ་བ་ལས་རྒྱལ་ཞིང་དབང་དུ་བྱས་ཏེ། ཡོན་ཏན་དང་ལྡན་པས་རྟེན་
ཆུའི་རྒྱན་དུ་གྱུར་པ་རབ་ཏུ་རྒྱས་པས་འདབ་མ་དང་ལྡན་ཞིང་སྦྲང་རྩི་ཤིན་ཏུ་འདོད་པའི་བུང་བ་ཅན་མེ་
ཏོག་པདྨ་གཏམ་སྨྲ་བ་མེད་པ་ལས་ཇི་ལྟར་མི་རྒྱལ་ཏེ་རྒྱལ་བ་ཁོ་ནའོ་ཞེས་པདྨས་གདོང་པ་འཇལ་
བའོ །རྐང་པ་ཕྱི་མ་གསུམ་ལ་རིམ་པ་ལྟར་ན་ཀ་ཐཾ་ན་ཀ་ཐཾ་ཞེས་པ་དང༌། ཀ་མ་ལཾ་ཀ་མ་ལཾ་ཞེས་པ་
དང༌།ད་ལི་མ་ད་ཏ་ལི་མ་ཏ་ཞེས་པ་རྐང་པའི་དང་པོའི་ཟུང་ལྡན་ཡོད་པ་སྟེ།དེ་གསུམ་དང་འོག་མ་ནི
ཅུང་ཟད་བྱ་དཀའོ།།
བཞི་པ་བཞི་ལ་ཡོད་པ་ནི་མ་ཡོད་པ་ནི་མཐུན་མཚམས་སུ་ཉི་མའི་འོད་ཀྱིས་དམར་བར་
གྱུར་པའི་ཆུ་ལྷ་ཕྱོགས་བདག་དུ་ཡོད་པ་མོ་ནུབ་ཕྱོགས་བཞིན་དང་ཤིང་པ་ཊ་ལའི་མེ་ཏོག་ལྟར་དམར་
བའི་གོས་ཅན་བདག་གི་དགའ་མ་ནི་དགའ་བར་བྱ་བ་ཡིད་དུ་འོང་བའོ །སླར་ཡང་དགའ་མའི་ཁྱད་
པར་ནི་བཟང་པོ་ལྷན་ཅིག་སྐྱེས་པའམ་འཕྲལ་བྱས་པའི་གནས་གཞིར་གྱུར་པའོ། །གོས་དམར་པོ་གོན་
པའི་དགའ་མ་དེ་ཐུན་མཚམས་ཀྱི་དུས་ཀྱི་ནུས་ཕྱོགས་བཞིན་དུ་ཡིད་དུ་འོང་བའོ་ཞེས་པའི་དོན་། །
འདི་རྐང་པ་བཞི་པོ་ལ་རིམ་པ་ལྟར་ར་མ་ཎཱི་ར་མ་ཎཱི་ཞེས་པ་དང་། པཱ་ཊ་ལ་པཱ་ཊ་ལ་ཞེས་པ་དང༌། ཝཱ་
རུ་ཝ་རུ་ཎཱི་ཞེས་པ་དང་། སོ་ར༌བྷ་སོ་ར་བྷ་ཞེས་པ་དང་པོའི་ཟུང་ལྡན་ཡོད་པའོ །ལྔ་པ་དོན་བསྡུ་
བ་ནི་དེ་ལྟར་བཤད་པའི་རྣམ་པས་རྐང་པའི་ཐོག་མ་ལ་ཡོད་པའི་ཟུང་ལྡན་བར་ཆད་མེད་པའི་རྣམ་
126

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
རྟོག་སྟེ་རྣམ་པར་དབྱེ་བའོ། །
གཉིས་པ་མཆོད་པའི་ཟུང་ལྡན་ལ་དྲུག །བཤད་པར་དམ་བཅའ། རྐང་པ་གཉིས་ལ་ཡོད་པ།
གསུམ་ལ་ཡོད་པ། བཞི་ལ་ཆ་གཉིས་སུ་ཡོད་པ། དོན་བསྡུ་བའོ། །དང་པོ་ནི་ད་ནི་ཞེས་པ་སྐབས་སུ་
བབ་པའི་ཚིག་སྟེ། རྐང་པ་དང་པོའི་ཟུང་ལྡན་དེའི་བར་དུ་ཆོད་པའི་རྣམ་རྟོག་རབ་ཏུ་དབྱེ་བ་འགའ
ཡང་སྟེ་ཅུང་ཟད་ཅིག་བསྟན་ཅིང་དཔེར་བརྗོད་པར་བྱའོ། །གཉིས་པ་ནི་ཤིང་ཙཱུ་ཏ་ལས་འཁྲུངས་པ་
དེའི་མྱུ་གུ་ཡིད་དུ་འོང་ཞིང་དྲི་བཟང་པོ་དང་ལྡན་པ་བྱེད་པར་གྱུར་པ་ཡིས་བྱེད་པ་པོར་གྱུར་པ་དཔྱིད་
ཀྱིས་རི་དྭགས་ཨེ་ཎའི་མིག་ཅན་མཛེས་མ་རྣམས་ཀྱིས་ཁེངས་པ་མཛའ་བོའི་སྐྱེ་བོ་ལ་ཕྱིར་ཕྱོགས་པ་
དོན་དང་བྲལ་བས་སྒྲའི་ལྷག་མར་ཏེ་མེད་པར་བྱེད་། །འདི་ནི་མེད་པ་བྱེད་པའི་དངོས་པོའི་རྒྱུའི་
རྒྱན་། རྐང་པ་དང་པོ་ཐོག་མར་མ་དྷུ་རེ་ཎ་ཞེས་པ་དང༌། གཉིས་པའི་དང་པོར་ཡང་མ་དྷུ་རེ་ཎ་ཞེས་
པ་དེ་གཉིས་ལ་ཟུང་ལྡན་ཆོད་པ་ཡོད་པའོ། །དགའ་མ་རྣམས་ཀྱི་ལག་པའི་མཐིལ་ཤིན་ཏུ་དམར་བས་
པི་ཝང་གི་རྒྱུད་ལ་བསྣུན་པའི་རྣམ་འཕྲུལ་ཏེ་རྣམ་པར་འགྱུར་བ་ལ་ཕྲག་དོག་དང་བཅས་པར་མཛའ་
བོ་ལ་ཡང་དགའ་མའི་རྣ་བའི་རྒྱན་གྱི་ཨུཏྤལ་གྱིས་བསྣུན་ཅིང་ཆགས་པར་བྱེད་དོ་ཞེས་པ་ལ་ཕྲག་དོག་
ལྡན་ཞེས་པ་དཔེའི་རྒྱན་། རྐང་པ་དང་པོ་དང་གསུམ་ལ་ཐོག་མར་ཀ་རོ་ཏི་ཞེས་པ་ཟུང་ལྡན་ཆོད་པ་
ཡོད་པའོ །སྤྲིན་གྱི་ཕྲེང་བ་ནི་ཁྱད་པར་གྱི་གཞིའོ། །དེའི་ཁྱད་པར་ནི་རླུང་གིས་གར་སྒྱུར་བ་སྟེ་དལ་
བུ་དལ་བུས་གཡོ་བའོ། །དེ་འདྲ་དེས་དང་པོར་མཐའ་དག་ཆུ་ལས་གྱུར་པ་རྣམ་པར་མཐོར་ཏེ་ཆར་པ་
འབེབས་སོ །དེའི་རྗེས་སུ་མཇུག་མ་རབ་ཏུ་བསླང་ཞིང་མཆོག་ཏུ་སྒེག་པས་མཇུག་སྒྲོ་ལྡན་པ་རྨ་བྱ་
དགའ་བས་གར་བྱེད་དོ། །འདི་ནི་བྱ་བ་བརྗོད་པའི་རིགས་ཀྱི་རྒྱན་ཏེ། རྐང་པ་དང་པོ་དང་བཞི་པ་ལ་
ཐོག་མར་པ་ཀ་ལཱ་པོ་ཞེས་པ་ཟུང་ལྡན་ཆོད་པ་ཡོད་པའོ། །ཀྱེ་འདོད་ལྡན་མ་ཞེས་བོས་ཏེ། ཁྱོད་ཀྱི་
ཡིད་ཀྱི་ཁེངས་པའི་རྩོད་པ་ད་ལྟ་ཡང་འདོད་པས་གཟིར་བས་རང་ཉིད་རྒྱུ་གཞན་མེད་ཀྱང་ཉམས་པ་
འདོད་པས་གཟིར་བར་འགྱུར་།ཤིང་ནི་པའི་ཀ་ལི་ཀ་མེ་ཏོག་ཁ་འབུས་པ་དབྱར་གྱི་དུས་སུ་མཐོང་ན།
དེ་ཡིད་དུ་འོང་བས་ཆགས་པ་སྐྱེ་བ་དང་རྗེས་སུ་མཐུན་པས་ན་སྐབས་ཅི་ལ་རེག་པར་འགྱུར། ངས་མི་
ཤེས་ཏེ། ཆེས་ཤིན་ཏུ་འདོད་པའི་དབང་དུ་འགྱུར་རོ་ཞེས་པ་དགོངས་པའོ །འདི་ནི་ཐེ་ཚོམ་ཕུལ་བྱུང་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གི་རྒྱན་ཏེ། རྐང་པ་གཉིས་པ་དང་གསུམ་པ་ལ་ཀ་ལི་ཀ་ཞེས་པ་ཐོག་མའི་ཟུང་ལྡན་ཆོད་པ་ཡོད་པའོ །
རྩེ་དགའི་དོན་གྱི་རི་ལ་ཡོད་པའི་ཟླ་བ་ཆུ་ཤེལ་གྱི་རང་བཞིན་ནམ་དེ་དང་འདྲ་བའི་ཐང་འདི་ལ་
འཛེགས་ཤིང་གནས་ནས་མདོངས་ཀྱི་མཐའ་སྒེག་པས་མཛེས་པའི་གཙུག་ཕུད་ཅན་རྨ་བྱ་འདི་གར་
བྱེད་དོ། །འདི་ནི་རང་བཞིན་བརྗོད་པའི་རྒྱན་ནམ་རྒྱ་ཆེ་བའི་ཡོན་ཏན་། རྐང་པ་གཉིས་པ་དང་བཞི་
པ་ལ་ཙནྡྲ་ཀཱ་ན་ཏ་ཞེས་པ་ཐོག་མའི་ཟུང་ལྡན་ཆོད་པ་ཡོད་པའོ། །ས་གཞི་གང་ཞིག་སྦྲུལ་ལམ་ཀླུའི་
མཆོག་ལྷག་མ་ཅན་གྱི་སྟེང་ན་གནས་ཤིང༌། ཕག་པའི་གཟུགས་འཛིན་པའི་ཁྱབ་འཇུག་གིས་རྒྱ་མཚོ་
ནས་ཕྱུང་པའི་ས་གཞི་འདི་རྒྱལ་པོའི་ཚོགས་ལས་རྒྱལ་བར་བྱས་ཤིང་བླངས་ནས་དུས་ད་ལྟ་བརྗོད་
པར་འདོད་པའི་རྒྱལ་པོ་ཁྱོད་ཀྱི་ལག་པས་གཟུང་ཞིང་རིག་པ་བཞིན་བསྐྱངས་ཏེ། ཁྱོད་གཅིག་པུ་ས་
གཞིའི་བདག་པོའོ་ཞེས་པའི་དོན་ནོ། །འདི་ནི་བར་གྱི་གསལ་བྱེད་ཀྱི་རྒྱན་དང་ཁམས་ཀྱི་རྒྱལ་པོ་
ཞིག་ལ་བསྟོད་ན་ཕུལ་བྱུང་གི་རྒྱན་ཡང་ཡིན་ཏེ། རྐང་པ་ཕྱི་མ་གཉིས་ལ་ཐོག་མའི་ཟུང་ལྡན་ཆོད་པ་
བ་ར་ཧེ་ཞེས་པ་ཡོད་པའོ །རྐང་པ་གསུམ་པ་ལ་ཡོད་པ་ནི་གཡུལ་དུ་ཁྱེད་ཀྱི་དགྲའི་གླང་པོ་ཆེ་རྣམས་
དཔའ་བོ་ཁྱོད་ཀྱི་ལག་པ་དགྲའི་མཐར་བྱེད་དེ་འཇིག་བྱེད་མ་གཤིན་རྗེ་ཉིད་ཀྱི་བསྣུན་པའམ་བཅོམ་
པས་རྨ་རྣམས་ལས་ཁྲག་ཟགས་པ་རྣམས་ཐུན་མཚམས་ཀྱིས་དམར་བའི་སྤྲིན་བཞིན་དུ་སྣང་ངོ༌། །
གཟུགས་ཅན་དང༌།དཔེའི་ང་རྒྱལ་ཏེ། རྐང་པ་དང་པོ་གསུམ་ཀའི་ཐོག་མ་ན་ཀ་རེ་ཎ་ཞེས་
པ་ཡོད་པས་དེ་གསུམ་ལ་ཟུང་ལྡན་ཆོད་པ་ཡོད་པའོ། །རླུང་རྣམས་ཀྱི་རི་ལ་ཡོད་པའི་ལྗོན་ཤིང་གི་
ཕྲེང་བ་ཚོགས་རྣམས་བཅོམ་པ་བཞིན་དུ། གཞན་དགྲ་བོའི་སྡེ་དམག་དཔུང་རྣམས་དཔའ་བོ་རྣམས་
ཀྱིས་བཅོམ་ཞིང་ཉམས་པར་བྱས་པར་གྱུར་ཏོ། །སྐབས་དེར་གཡུལ་འཁྲུགས་པ་ལས་བྱུང་བའི་རྡུལ་
གྱི་ནམ་མཁའ་བར་སྣང་ཁྱབ་པར་གྱུར་ཅིང༌། མཐའ་ནི་གཡུལ་ག་ཤེད་དེ་བསྟན་བྱ་མ་ཡིན་པའི་
གནས་སུ་སོང་བ་བཞིན་ནོ། །འདི་ནི་དཔེ་དང་ཕུལ་བྱུང་དང་རབ་རྟོག་གི་རྒྱན་ཏེ། རྐང་པ་དང་པོ་དང་
གསུམ་པ་དང་བཞི་པ་ལ་པ་ར་ག་ཏ་ཞེས་པ་ཐོག་མའི་ཟུང་ལྡན་ཆོད་པ་ཡོད་པའོ།།འདིར་རྐང་པ་དང་
པོ་དང་གཉིས་པ་དང་བཞི་པ་ལ་ཡོད་པ་ཞིག་དཔེར་མ་བརྗོད་པར་སྣང་ངོ༌། །ལེགས་ལྡན་ནམ་བཅོམ་
ལྡན་ནམ་སྐལ་ལྡན་ཆུ་འཛིན་ཆར་སྤྲིན་གསར་པའི་འོད་ལྟར་སྔོ་བསངས་བསམ་ནག་པོ་ལྷ་མིན་
128

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
རྣམས་ཀྱི་རིགས་ཉམས་བྱེད་དུ་གྱུར་པ་ཆང་ལྡན་ཏེ་མྱོས་པའི་གླང་པོ་མཆོག་བཅོམ་པའི་ཁྱབ་འཇུག་
དེས་ཁྱེད་རྣམས་རྟག་ཏུ་གནོད་པ་ལས་སྲུངས་ཤིག །འདི་ནི་རྫས་བརྗོད་པའི་བར་གྱི་གསལ་བྱེད་དང་
ཤིས་པའི་རྒྱན་།རྐང་པ་ཕྱི་མ་གསུམ་ལ་ས་དཱ་ན་ཝ་ཞེས་པའི་ཟུང་ལྡན་ཆོད་པ་ཡོད་པའོ།།
བཞི་ཀ་ལ་ཡོད་པ་ནི་བརྗོད་པར་འདོད་པའི་མཛེས་མ་ཁྱོད་ཀྱི་མགོ་བོའི་སྐྲ་བུང་བའི་དང་
འདྲ་བར་ནག་ཅིང༌།གདོང་པ་ནི་པདྨར་ཕྲག་དོག་བྱེད་དེ་དེ་དང་མཚུངས་ཤིང་རྣམ་པར་གསལ་ཏེ།དེ་
ལྟར་གཟུགས་མཆོག་མ་ཁྱོད་ཀྱིས་ལྷ་མོ་དཔལ་མོས་འདོད་ལྡན་དུ་བགྲང་བར་བྱ་བར་བྱེད་པ་བཞིན་
དུ་རབ་ཏུ་མྱོས་པ་འདོད་པས་མྱོས་པའི་ངང་ཅན་གྱི་ནང་དུ་སྐྱེས་བུ་སུ་ཞིག་རྩི་ཞིང་བགྲང་བར་བྱ་བར་
མི་བྱེད་ཀུན་བྱེད་དེ། གང་ཁྱོད་ཀྱི་གཟུགས་མཛེས་པ་འདི་འདྲ་བ་མཐོང་བ་དེ་ཐམས་ཅད་འདོད་པས་
མྱོས་པར་འགྱུར་རོ་ཞེས་པའི་དོན་ནོ། །འདི་ནི་དཔེ་དང་རྒྱུའི་རྒྱན་། རྐང་པ་བཞི་ཀ་ལ་ཀ་མ་ལེ་ཞེས་
པའི་ཟུང་ལྡན་ཆོད་པ་ཡོད་པའོ། །
ལྔ་པ་བཞི་ལ་ཆ་གཉིས་སུ་ཡོད་པ་ནི་རྒྱ་ཆེ་བའི་རིན་པོ་ཆེ་འམ་ནོར་བུ་པདྨ་རཱ་ག་དང་ཨིནྡྲ་
ནཱི་ལ་སོགས་པའི་རྒྱན་སྐེ་རགས་སོགས་དང་ལྡན་ཞིང༌། ལང་ཚོ་དང་སྦྲང་རྩི་འཐུངས་པ་ལ་སོགས་
པས་མྱོས་པས་མིག་ཁྲོ་ཞིང་འཁྲུལ་པ་ཛ་གྷ་ན་ཚང་ར་ཆུང་བ་མིན་པ་སྟེ་ཆེ་བའི་མཛེས་པ་རྣམས་ཀྱིས་
མཛའ་ཆེས་ཤིན་ཏུ་དགའ་བ་ལྡན་པར་བྱ་བར་ལྡན་པར་བཟོད་ཅིང་ནུས་སོ། །འདི་ནི་རྒྱུའི་རྒྱན་།
པོ་དང་གཉིས་པ་དག
རྐང་པ་དང་པོ་དང་གཉིས་པ་དག་ལ་མུ་དཱ་རཱ་མ་ཎ་ཞེས་པ་དང༌། གསུམ་པ་དང་བཞི་པ་དག་ལ་མ་ད་
བྷྱ་ཞེས་པའི་ཟུང་ལྡན་ཆོད་པ་ཡོད་པའོ །ཀྱེ་ཕོ་ཉ་མོ་ཞེས་བོས་ཏེ་གཞན་གསོས་ཁུ་བྱུག་རྣམས་ཀྱིས་
སྒྲ་བསྒྲགས་པ་དང༌། ཁྱོད་ཀྱིས་བརྗོད་པའི་སྒྲ་ཤིན་ཏུ་འཇམ་པ་དང་དེ་དག་མ་ཟད་ལྷོའི་ཕྱོགས་མ་
ལ་ཡའི་རླུང་གིས་ཀྱང་སྲེད་ལྡན་བདག་གི་ཡིད་འཕྲོགས་ཏེ་འདོད་པ་ལྡན་པར་བྱས་སོ །འདི་ནི་རང་
བཞིན་དང་རྒྱུ་དང་བར་གྱི་གསལ་བྱེད་ཀྱི་རྒྱན་ཏེ། རྐང་པ་མི་མཉམ་པ་དག་ལ་ཨུ་དི་ཧཻ་ར་ཞེས་པ་
དང༌། མཉམ་པ་དག་ལ་མཱ་རུ་ཞེས་པའི་ཟུང་ལྡན་ཆོད་པ་ཡོད་པའོ །སྐེད་པ་ཕྲ་ཞིང་ཆགས་པའི་
གདུང་བས་རྔུལ་ཟགས་པས་གདོང་པའི་ཟླ་བ་རབ་ཏུ་མཛེས་པ་ཅན་གྱི་བུད་མེད་གཞོན་ནུ་མ་ཆང་
གིས་ཤིན་ཏུ་མྱོས་པས་ངོ་ཚ་བཅོམ་ཞིང་ཉམས་པར་བྱས་པ་རྣམས་སྐྱེས་པ་ལང་ཚོ་ཅན་རྣམས་ཀྱི་ལུས་
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལ་འཛེག་སྟེ་འཛིངས་པ་ལ་སོགས་པ་བྱེད་དོ། །འདིར་རྐང་པ་གཉིས་པ་དང་གསུམ་པ་དག་ལ་ཏ་ནུ་
མ་ངྷུ་ཞེས་པ་དང་དང་པོ་དང་བཞི་པ་དག་ལ་པུ་ར་ཛི་ཏ་ཞེས་པ་ཆོད་པའི་ཟུང་ལྡན་ཡོད་པ་སྟེ རང་
བཞིན་དང་གཟུགས་ཅན་དང་བར་གྱི་གསལ་བྱེད་དང་རྒྱུའི་རྒྱན་ཡོད་དོ། །དོན་སྡུད་པ་དེ་ལྟར་བཤད་
ཟིན་པའི་རྣམ་པས་བར་དུ་ཆོད་པའི་ཟུང་ལྡན་རྐང་པའི་དང་པོ་ན་ཡོད་པའི་རབ་ཏུ་དབྱེ་བ་འདི་ཡང་
བསྟན་ཅིང་དཔེར་བརྗོད་།ཡང་གི་སྒྲ་ནི་བར་མ་ཆོད་ཀྱི་དབྱེ་བ་ཁོ་ནར་མ་ཟད་ཅེས་པའོ།
གསུམ་པ་ཆོད་ཅིང་མ་ཆོད་པའི་ཟུང་ལྡན་ནི་མ་ཆོད་པ་དང་ཆོད་པ་འབའ་ཞིག་པ་དེ་དག་
ཙམ་དུ་མ་ཟད་ཀྱི་བར་དུ་ཆོད་པ་ཡང་ཡིན་ལ་མ་ཆོད་པ་ཡང་ཡིན་པ་སྔར་གྱི་གཉིས་པོ་དེ་བསྲེས་པའི་
བདག་ཉིད་ཟུང་ལྡན་གྱི་རྣམ་རྟོག་སྟེ་དབྱེ་བ་ཡང་ཡོད་ཅིང་དེ་དཔེར་བརྗོད་ན་འདི་ལྟ་སྟེ། ཀ་ལི་ཀཱ་མེ་
ཏོག་ཁ་འབུས་པ་འཕྱང་བའི་ཡལ་ག་ཡོད་པ་ཅན་གྱི་སཱ་ལ་ཞེས་པ་ས་རྫ་ར་ས་འབྱུང་བའི་ཤིང་བྲལ་
བས་ཉེན་པའི་གྲོགས་མོ་དེས་བལྟ་བར་མི་ནུས་ཏེ། དེ་བཞིན་དུ་བ་ཀུ་ལ་ཞེས་པའི་ཤིང་མེ་ཏོག་ཕུན་
སུམ་ཚོགས་པ་ཅན་ལ་ཆགས་ཤིང་འགོངས་པའི་བུང་བ་ཅན་ཡང་དེས་བལྟ་བར་མི་ནུས་ལ།པདྨ་ཅན་
པདྨ་འབྱུང་བའི་གཞི་ཡང་བལྟ་བར་ནུས་པ་མིན་ཏེ། འབྲལ་བའི་རིམ་ལས་བྱུང་བའི་ཡིད་དུ་འོང་བ་
ལ་སྲེད་པར་བྱེད་པའི་ཕྱིར་རོ །འདི་ནི་འགོག་པའི་རྒྱན་ཏེ་རྐང་པ་སྔ་མ་གཉིས་ཀྱི་དང་པོར་པཱ་ལཾ་པཱ་
ལཾ་ཞེས་པ་དང༌།ཕྱི་མ་དག་ལ་ནཱ་ལི་ནཱ་ལི་ཞེས་པ་ཡོད་པས། བསྐོར་བ་གཉིས་ལ་བར་མེད་པས་བར་
མ་ཆོད་པ་དང་། རྐང་པ་དང་པོ་དང་གཉིས་པ་དག་ལ་ཡོད་པ་དང་གསུམ་པ་དང་བཞི་པ་དདག་ལ་ཡོད་
པའི་བར་དུ་ཡི་གེ་གཞན་གྱིས་ཆོད་པའི་ཕྱིར་ཆོད་ཅིང་མ་ཆོད་པའི་ཟུང་ལྡན་ཏེ།དེ་ལྟར་མ་དག་ལ་
ཡང་རིགས་པར་ཤེས་པར་བྱའོ །ཡང་ཆར་སྤྲིན་ཆེན་པོ་དང་ལྡན་པའི་དབྱར་གྱི་དུས་སྣང་བ་དང་
རྒྱུ་སྐར་རྣམས་ཀུན་ནས་མི་མཚོན་ཏེ་མི་མཐོང་བ་གསང་མཐོར་ཏེ་སྒྲ་དྲག་པོར་དགའ་བ་ཡིད་དུ་འོང་
བ་སྒྲོག་པར་བྱེད་པ་ཤིན་ཏུ་བཟོད་པར་དཀའ་བའི་ཕྱིར་བྲལ་བས་ཉེན་པའི་སྐྱེ་བོའི་དུས་ཏེ་གཤིན་རྗེ་
དང་འདྲ་བ་དེ་མ་བྲལ་བས་ཀྱང་བལྟ་བར་མི་ནུས་ན་བྲལ་བས་ཉེན་པའི་བུད་མེད་སུ་ཡིས་བལྟ་བར་
དང་འདྲ་བ་ད་མ་བྲལ་བས
ནུས་མི་ནུས་པ་ལྟ་ཅི་སྨོས དེས་ནི་དབྱར་གྱི་དུས་དེ་ཤིན་ཏུ་ཆགས་པ་སྐྱེད་པར་བྱེད་པ་བསྟན་ཏོ། །
འདི་དཔེའམ་གཟུགས་ཅན་དང་འགོག་པའི་རྒྱན་ཡང་སྟེ། ཀཱ་ལཾ་ཀཱ་ལཾ་ཞེས་པ་རྐང་པ་དང་པོ་དང་
130

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
བཞི་པ་དག་ལ་ཡོད་ཅིང་། བར་པ་དག་ལ་ཏཱ་ར་ཏཱ་ར་ཞེས་པ་ཡོད་པས་ཆོད་ཅིང་མ་ཆོད་པའོ། །ཡང་
རྐང་པ་བཞི་ཀ་ལ་ཡཱ་མ་ཡཱ་མ་ཞེས་པ་ཡོད་པའི་ཆོད་ཅིང་མ་ཆོད་པའི་ཟུང་ལྡན་ནི་མཐུན་གསུམ་གྱི་
དབང་དུ་གྱུར་ཏེ་གསུམ་པ་དང་ལྡན་པའི་མཚན་མོ་ཆར་འབབ་བཞིན་པ་ཡིས་དགའ་མ་དང་བྲལ་བ་
བདག་འདོད་པའི་གདུང་བ་མི་བཟོད་པས་ཕྱིར་འགྲོ་སྟེ་སྲོག་གཏོང་ངོ༌། །འདིས་བདག་གདུང་བ་མིན་
གྱི་དགའ་མ་གང་ལ་བདག་སོང་བ་ཙམ་གྱིས་སྲོག་གཟིར་བཞིན་པས་འགྲོ་སྟེ་སྲོག་མཐར་འགྱུར་བའི་
དགའ་མ་དེ་ཡོངས་སུ་བཏང་བས་བློ་མེད་པ་བདག་གིས་འདི་འདྲ་མ་བསམས་པར་བཅོམ་སྟེ བཟང་
མོ་དེ་བདག་དང་བྲལ་ན་འཚོ་བ་མ་ཡིན་པས་སོ།།དེ་ལྟར་འདོད་ལྡན་བྲལ་བ་འགའ་ཞིག་དགའ་མའི་
རྗེས་སུ་འགྱོད་པར་བྱེད་། །གཉིས་པ་དོན་བསྡུ་བ་ནི་ཞེས་པ་བརྗོད་པའི་རྣམ་པས་རྐང་པའི་དང་པོ་
ན་ཡོད་པའི་ཟུང་ལྡན་གྱི་རྣམ་རྟོག་སྟེ་དབྱེ་བའི་ལུགས་ནི་སུམ་ཅུ་རྩ་གཅིག་པོ་འདི་འདྲ་སྟེ་ཞེས་པའོ །
གཉིས་པ་གནས་གཞན་ན་ཡོད་པའི་ཟུང་ལྡན་ལ་གཉིས། རྣམ་གཞག་སྤྱིར་བསྟན། བྱ་
དཀའ་དཔེར་བརྗོད་པའོ། །དང་པོ་ནི་རྐང་པའི་དང་པོའི་ཟུང་ལྡན་ལ་དབྱེ་ན་སུམ་ཅུ་རྩ་གཅིག་ཡོད་
པ་འདི་ལྟ་ཁོ་ནར་ཟུང་ལྡན་གཞན་བར་ན་ཡོད་པ་ལ་སོགས་པ་ཀུན་ན་ཡོད་པའི་བར་དྲུག་པོའི་དབྱེ་
བའི་རྣམ་རྟོག་རྣམས་ཀྱང་ཇི་ལྟར་རིགས་པར་ཡིན་ནོ། །འོ་ན་དེ་རྣམས་འདིར་དཔེར་མི་རྗོད་པ་ཅི
ཡིན་ཞེ་ན། སྤྲོས་པ་སྟེ་གཞུང་ཤིན་ཏུ་མང་བས་འཇིགས་པའི་ཕྱིར་ན་ཟུང་ལྡན་གྱི་དབྱེ་བ་བྱ་སླ་བ་རྐང་
པའི་དབུས་དང་མཐའ་ན་ཡོད་པ་ཀུན་ཁོ་བོ་བརྗོད་པར་མི་འདོད་དེ། སྔར་སྙན་ངག་གི་མཚན་ཉིད་
བསྡུས་པར་བྱེད་པར་དམ་བཅས་པའི་ཕྱིར་རོ །ཟུང་ལྡན་དེ་ལ་བྱ་སླ་བ་རྣམས་ཀྱང་མ་ཡིན་གྱི་བྱ་
དཀའ་བར་མངོན་པར་འདོད་པའི་བར་གྱི་ཟུང་ལྡན་ལ་སོགས་པའི་རྣམ་པ་འགའ་ཞིག་བསྟན་ཅིང་
དཔེར་བརྗོད་པར་བྱའོ། །ཐམས་ཅད་མ་ཡིན་ཏེ་སྤྲོས་པས་འཇིགས་པའི་ཕྱིར་རོ། །དེ་ཡང་རྐང་པ་
བཞི་ཀ་ལ་ཡོད་པ་རྣམས་བྱ་དཀའ་ཞིང་གསུམ་ལ་ཡོད་པ་རྣམས་ཀྱང་ཅུང་ཟད་བྱ་དཀའ་སྙམ་མོ། །
གཉིས་པ་ལ་དྲུག་རྐང་པ་བཞིའི་དབུས་ན་ཡོད་པ་དང༌། མཐའ་ན་ཡོད་པ་དང༌། བར་
མཐའ་གཉིས་ལ་ཡོད་པ་དང༌།ཐོག་བར་ན་ཡོད་པ་དང༌།ཐོག་མཐའ་གཉིས་ན་ཡོད་པ་དང༌།གནས་
གསུམ་ཀ་ན་ཡོད་པའོ །དང་པོ་ལ་གཉིས། ཆོད་ཅིང་མ་ཆོད་པ་དང༌། ཆོད་པའོ། །དང་པོ་ནི་ཀྱེ་
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དཔལ་འཇིག་རྟེན་གཉིས་ཀའི་མངོན་པར་མཐོ་བ་བརྟན་པ་མི་ཉམས་པ་ཞེས་བོས་ཏེ། དབང་པོ་མིག་
ལ་སོགས་པ་དང་ལས་ཀྱི་དབང་པོ་ལག་པ་དང་རྐང་པ་ལ་སོགས་པ་རྣམས་བསྡམས་ཏེ་བྱ་བ་མ་ཡིན་
པ་ལ་བཀག་པའི་ཕྱིར་ན་ཁྱོད་ནི་སྡོམ་བརྩོན་ཏེ་བཙུན་ཚུགས་ལས་མི་ཉམས་ཏེ འདིར་རྣམ་དབྱེ་ལྔ་
པ་ནི་ཕྱིར་ཞེས་པར་མི་བསྒྱུར་གྱི་ལས་ཞེས་པར་བསྒྱུར་རོ། །དེ་འབའ་ཞིག་ཏུ་མ་ཟད་ཀྱི་ཁྱོད་། སླུ་
བ་མེད་པ་ཉིད་ཡིན་ལ།དེ་དག་ཀྱང་ཁྱོད་ཀྱི་བདེ་བ་འཇིག་ཅིང་ཉམས་པར་མི་འགྱུར་འདི་སྙེད་དུ་ཆེ་
བའི་ཆེད་དུ་གྱུར་པའང་ཡིན་ཞིང་གཞན་ལ་ཕན་པ་བྱེད་པ་ཉིད་ཡིན་ཏེ།ཁྱོད་རྟག་ཏུ་ཕུན་སུམ་ཚོགས་
པ་ཁོ་ནར་འགྱུར་གྱི་འགར་ཡང་རྒུད་པར་འགྱུར་བ་མ་ཡིན་ཞེས་པའི་དོན་ནོ །སྒྱུ་མེད་ཁྱོད་ཀྱི་བདེ་
འཇིག་པར། །མི་འགྱུར་འདི་སྙེད་ཆེད་དུའང་འགྱུར། །ཞེས་པར་བསྒྱུར་རོ །འདི་ནི་སྡོམ་བརྩོན་
འགའ་ཞིག་ལ་རང་བཞིན་བརྗོད་པའི་རྒྱན་གྱིས་བསྟོད་པ་སྟེ། རྐང་པ་བཞི་ཀའི་དབུས་ན་ཡ་ཏེ་ཡ་ཏེ་
ཞེས་པ་ཡོད་པས། རྐང་པ་སྔ་མ་སྔ་མ་ལ་ཡོད་པ་དང་ཕྱི་མ་ཕྱི་མ་ལ་ཡོད་པའི་བར་དུ་ཡི་གེ་གཞན་གྱི
ཆོད་ཅིང༌། རྐང་པ་གང་རུང་རེ་རེ་ལ་ཡོད་པའི་ཡ་ཏེ་གཉིས་པོ་ལ་མ་ཆོད་པའོ། །དེ་བཞིན་དུ་ཕྱི་མ་
རྣམས་ལ་ཡང་ཤེས་པར་བྱའོ། །
གཉིས་པ་ནི་ཀྱེ་རྒྱལ་པོ་ཞེས་བོས་ཏེ འདུན་སར་ཏེ་ཚོགས་པ་རྣམས་སུ་སའི་ལྷ་བྲམ་ཟེ
རྣམས་ཀྱི་ཞལ་ཆང་གིས་མ་བཅོམ་ཞིང་སྐྱོན་ཅན་དུ་མ་བྱས་པས་གཙང་བ། ནོར་ཇི་ལྟར་འདོད་པར་
རྣམས་ཀྱི་ཞལ་ཆང་གིས་མ་བཙན
བསྒྲུབས་པས་མཛེས་པ་དགའ་བ་དང་ལྡན་པ་ལས་རྣམ་པར་རྒྱལ་བ་རྣམས་ཀྱིས་བསྟོད་ཅིང་
བསྒྲགས་པའི་ཁྱོད་ཀྱི་ཡོན་ཏན་གཏོང་བ་དང་བདེན་པ་དང་དཔའ་བ་ཉིད་ལ་སོགས་པ་སྐྱོན་དང་མ་
འདྲེས་པས་རབ་ཏུ་གསལ་ཡོངས་སུ་དག་པ་མི་བདག་ལ་རྗེས་སུ་ཆགས་ཤིང་ཞེན་པའི་བདག་ཉིད་
ཅན་ཏེ་རང་བཞིན་ཅན་གྱི་སྐྱེ་དགུ་འཇིག་རྟེན་འདི་རྣམས་ལ་ཕུང་པོ་ཉིད་དུ་གྱུར་ཏེ་མིའི་འཇིག་རྟེན་
མཐའ་དག་གྲགས་པས་ཁྱབ་པར་བྱས་ནས་ཡོན་ཏན་དེ་རྣམས་ལྷ་རྣམས་སུ་མི་འགྲོ་བ་ཡིན་ཏེ།
དགག་པ་གཉིས་ཀྱི་རྣལ་མ་གོ་བས་འགྲོ་བ་ཁོ་ན་ཡིན་ཞིང་།ཁྱོད་ལྷ་ཡུལ་དུ་ཡང་གྲགས་སོ་ཞེས་པའི་
དོན་། །འདི་ནི་རྐང་པ་བཞི་ཀའི་དབུས་ཀྱི་སྟོད་དང་སྨད་ན་སུ་རཱ་ཞེས་པ་ཡོད་པས་བར་གྱི་ཟུང་ལྡན་
ཆོད་པའོ། །གཉིས་པ་མཐའ་ན་ཡོད་པ་ནི་ཀྱེ་དམ་པའི་སྤྱོད་པ་ལ་བག་མེད་ཅིང་སྤྱོད་ཚུལ་ངན་པ་ཞེས་
132

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཁྲོ་བ་དང་བཅས་བོད་པ་། ཁྱོད་ཀྱི་དགའ་མ་ཡིད་འོང་མ་གང་ཡིན་པ་དེ་ཡིས་ཞེས་པ་སྟེ་གང་དང་དེ་
ནི་འབྲེལ་བས་སོ། །ཅི་ལྟ་བུས་ཤེ་ན། དགའ་བའི་དགའ་སྟོན་འཁྲིག་པའི་དགའ་བ་ཁྱད་པར་ཅན་
ཕུལ་དུ་བྱུང་བས་མྱོས་ཤིང་ཁེངས་པ་ཅན་གྱིས་སོ །དེ་འདྲ་དེས་སྐབས་འདིར་ནི་འོད་ཟེར་དང་ལྡན་
པའི་རྒྱན་སྐྱེ་རགས་ལ་སོགས་པ་རྣམས་གཟུང་བར་འོས་ཀྱི་ཁོ་བོས་ནི་མི་འོས་ཏེ། བདག་ལ་མཛེས་
ལྡན་ཉིད་དེ་རྒྱན་རྣམས་ཀྱིས་འབྲས་བུ་དགོས་པ་འགའ་ཡང་སྟེ་ཅུང་ཟད་ཀྱང་མེད་དེ། ང་རྒྱན་མི་
འདོགས་པས་། །དེ་ལྟ་ཡིན་ཡང་ཁོ་བོ་ཁྱོད་ལ་ཞེ་སྡང་བས་དེ་ལྟ་བུའི་སྐབས་མེད་དོ། །འདི་ནི་རྐང་
པ་བཞི་ཀའི་མཐའ་ལ་མཏྟ་ཡཱ་ཞེས་པ་ཟུང་ལྡན་ཆོད་པ་གཟུགས་གཅིག་པ་ཡོད་པའོ །ཀྱེ་མགོན་པོ་
ཇོ་བོ་ཁྱེད་ལྟ་བུའི་བདག་ཉིད་ཆེན་པོས་འདུད་པ་གཞན་ལ་ཕྱག་འཚལ་བའི་རོ་བྲོ་བམ་མི་མཁྱེན་ཅིང་
གཞན་ལ་ཕྱག་མི་བྱེད་དེ། མཆོག་ཡིན་པའི་ཕྱིར་རོ། །དེ་ཡང་དམན་པ་འདུད་པའི་རོ་ཤེས་པ་ཉིད་
མཆོག་དབང་ཕྱུག་དམ་པ་ཉིད་དག་ནི་ངེས་པར་ཕན་ཚུན་འགལ་བས་སོ །གང་དམན་པ་དེ་རྣམས་
ཇོ་བོ་ཁྱོད་ལ་མགོ་བོས་འདུད་ཕྱག་འཚལ་བར་བྱེད་ཅིང༌། དམན་པ་དེ་རྣམས་ཁོ་ན་དམན་པའི་རོ་
མྱོང་བས་མཆོག་ཏུ་སྟེ་ཤིན་ཏུ་རྒྱུ་བར་བྱེད་དོ། །འདིར་རྐང་པ་བཞི་ཀའི་མཐའ་ལ་ན་ཏེ་ན་ཏེ་ཞེས་པ་
ཟུང་ལྡན་ཆོད་ཅིང་མ་ཆོད་པ་ཡོད་པའོ།།
གསུམ་པ་བར་མཐའ་ན་ཡོད་པ་ནི་རོལ་པ་དང་རྗེས་སུ་འབྲེལ་བའི་འཛུམ་པ་ཅུང་ཟད་རྒོད་
པ་དཀར་པོས་དང་མི་རྩུབ་པར་བརྗོད་པའི་ཕྱིར་འཇམ་པར་སྨྲ་བས་དང་འདོད་པའི་ཤུགས་ཀྱིས་སྐྱོད་
པའི་ཆུང་ངུའི་ལྟ་བ་མིག་ཟུར་དང་ལྕི་བའི་འགྲོ་བ་དལ་བར་བགྲོད་པས་དང༌། རྣམ་པར་རྒྱལ་བའམ་
རྣམས་འགྱིངས་པ་ཡན་ལག་འཁྱོགས་པའི་ཛ་གྷ་ན་བུད་མེད་ཀྱི་བསྐྱེད་པའི་མདུན་སྒྲོམ་སྟོན་པས་ཏེ།
ཡིད་སྲུབ་ཀྱི་མཚོན་ཆའི་རྣམ་པ་དེ་རྣམས་ཀྱིས་བརྗོད་པར་འདོད་པའི་མཛེས་མ་དེས་བདག་ལ་
བསྣུན་ཏེ།གནད་ཕུག་པ་དེས་ན་བདག་ནི་མཚོ་བས་དམན་པ་སྲོག་དང་བྲལ་བར་གྱུར་ཏོ་ཞེས་འདོད་
པས་གཟིར་བ་འགའ་ཞིག་གིས་སྨྲེ་སྔགས་བྱས་པའོ །འདི་ནི་རྐང་པ་བཞི་ཀའི་བར་དང་མཐའ་ན་དེ་
པས་གཟར་བ་འགའ་
ན་ཞེས་པའི་ཟུང་ལྡན་ཆོད་པ་ཡོད་པའོ། །དཔལ་ཞེས་སོགས་ཏེ། ལྷ་ཁྱབ་འཇུག་དེ་ཞེས་པ་ཁྱད་པར་
གྱི་གཞི་སྟེ། ཀྱེ་སྐྱེ་བོ་རྣམས་ཕྱག་མཛོད་ཅིག་ཅེས་པ་བའི་ཚིག་གོ།ལྷ་དེའི་ཁྱད་པར་ནི་དཔལ་
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལྷ་མོ་དཔལ་མོ་ལྡན་པ་ཡང་ཐམས་ཅད་ཀྱི་རང་བཞིན་ཡིན་པའི་ཕྱིར་གང་དུ་ཡང་གཞི་གཅིག་ཏུ་མི་
ཤོང་བ་སྟེ་ཁྱབ་བདག་ཅེས་པའི་དོན་ནོ། །ཡང་བརྟན་ལྡན་ཏེ་རྟག་གནས་ཤིང་རྗེས་སུ་འགྲོ་བ་རྟག་
པ་དང་། ལྷ་གང་གི་བདག་ཉིད་དེ་རང་བཞིན་སྣ་ཚོགས་ཀྱི་ངོ་བོ་ཉིད་ཀྱི་ཕྱིར་བྷཱ་མ་ནཾ་ཞེས་པ་མང་པོ་
སྟེ་ཐོབ་ཅེས་སྦྲེལ་ལོ །ཡང་འཆི་མེད་ལྷའི་ལམ་ནམ་ཀ་དང་མཉམ་པའི་ཚད་ལྡན་ཏེ་ནམ་ཀ་ལྟར་
ཚད་མེད་པ་དང་།ཡང་རབ་ཏུ་འདུད་ཅིང་གུས་པར་བྱེད་པའི་འགྲོ་བ་ལ་ཕན་འདོགས་པས་རྒྱས་པར་
བྱེད་ལ་དེས་ན་འགྲོས་བར་མཆོད་པ་ཅན་ཏེ་ཡང་ཀུན་གྱི་རང་བཞིན་ཡིན་པས་ཚད་མེད་པའི་མིང་
ཅན་དང་། ཡང་མཚུངས་པ་མེད་པར་མཐོ་བ་དང་ལྡན་པ་ཐུན་མོང་མ་ཡིན་པའི་ཡོན་ཏན་ཅན་དང༌།
བྷཱུ་མཱ་ན་ཞེས་པ་དེ་ཡང་ན་ས་འཇལ་ཞེས་པར་བསྒྱུར་ཏེ་ལྷ་མ་ཡིན་གྱི་དབང་པོ་སྟོབས་ལྡན་བསླུས་
ནས་འཆིང་བའི་དུས་སུ་ས་གཞི་གོམ་པས་འཇལ་བ་ཐོབ་པ་སྟེ་ཁྱད་པར་དགུའོ། །འདིར་རྐང་པ་
བཞིའི་དབུས་དང་མཐའ་ན་མཱ་ན་མཱ་ན་ཞེས་པ་ཟུང་ལྡན་གཟུགས་གཅིག་པ་ཆོད་ཅིང་མ་ཆོད་པ་ཡོད་
པའོ། །
བཞི་པ་ཐོག་བར་ན་ཡོད་པ་ནི་བཅུད་རོ་མྱོང་བ་ལ་ཞུགས་པའམ་འཁྱུད་དེ།ནུ་མའི་ཁུར་གྱི་
ནོན་པའི་བྲང་གི་མཛའ་བོ་སྟེ་དགའ་བ་ལ་སྦྱོར་བར་བྱེད་ཅིང་སྙིང་པོར་གྱུར་མཆོག་ཏུ་གྱུར་པའི་
བཅུད་མང་པོའམ་ཆེ་བ་སྟེ་གསེར་རྒྱན་དུ་བྱས་པའམ་བུད་མེད་ཀྱི་ཡོན་ཏན་ནམ་གྲོང་ཁྱེར་བའི་ཚུལ་
ཕུན་སུམ་ཚོགས་པ་འཛིན་ལ བྱ་ཡིས་བྱེ་བྲག་བཞད་སྒྲ་སྒྲོག་པ་དང་རྗེས་སུ་མཚུངས་པའི་དྲིལ་ཆུང་
ལ་སོགས་པའི་སྒྲ་ཁྲོལ་ཁྲོལ་དང་ལྡན་པའི་སྐེ་རགས་ཅན་མངོན་པར་འདོད་པའི་བུད་མེད་དེས་ནི
བཅུད་ལེན་མི་རྒས་པ་ལ་སོགས་པའི་བདེ་བའི་སྦྱོར་བ་ཡང་འཁྲིག་པའི་བདེ་བ་ལ་ལྟོས་ནས་སྙིང་པོ་
མེད་པ་སྟེ་ཆུང་བར་རིག་གོ།འདིར་རྐང་པ་བཞི་ཀའི་ཐོག་མ་དང་བར་ན་སཱ་རཱ་ཞེས་པས་བསྐོར་བའི་
ཟུང་ལྡན་གཟུགས་གཅིག་པ་ཆོད་པ་ཡོད་པའོ། །ཀྱེ་རྒྱས་པ་མངོན་བར་མཐོ་བ་བརྟན་ཅིང་གནས་པ་
སྟེ་མངོན་བར་མཐོ་བ་འཇིགས་པ་མེད་པ་ཀྱེ་ཞེས་བོས་ཏེ། ཚུལ་ལེགས་པར་བརྟགས་ནས་བྱེད་
པའམ་ཆོས་ནོར་ཐར་པ་སྟེ་སྡེ་གསུམ་གྱི་ཐབས་དང༌།དེ་ལས་བཟློག་པ་ཚུལ་མིན་པ་བརྟག་ཅིང་ལྟ་
བ་རྒྱུར་གྱུར་པའམ་བྱེད་པར་གྱུར་པ་འདི་ཡིས། ཚུལ་སྡེ་གསུམ་དང་རྗེས་སུ་འབྲེལ་པའི་སྒྲུབ་པ་མེད་
134

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
པའི་སྐྱེས་བུ་དགེ་བ་མངོན་པར་འདོད་པའི་འབྲས་བུ་འཐོབ་པར་བྱེད་པའི་ཐབས་མི་ཤེས་པའི་ཕྱིར་དེ་
ལ་ལོང་བ་རྣམས་ཐུལ་ཅིག་སྟེ་ཚུལ་འཐོབ་པར་སྒྲུབས་ཤིག་པའོ། །གཞན་ཡང་ཤེས་རབ་ཀྱི་སྟོབས་
ལས་ཕན་པ་འཐོབ་པའི་ཕྱིར་གཞོན་པ་ཡོངས་སུ་ཉོན་མོངས་པས་མི་འགྲོའི། རྒྱལ་བ་བདེ་བར་
གཤེགས་པའི་ཐེག་པའི་ལུང་གིས་འགྲོ་བ་ཁྱོད་ཀྱི་སྐྱེ་བོ་གང་ཚུལ་ཕན་པ་འཐོབ་པའི་ཐབས་མ་ཐོས་
པ་རྣམས་ཚུལ་དེ་ཐོབ་པ་ལ་བརྟེན་པ་སྐྱེད་མཛོད་ཅིག །འདིར་རྐང་པ་དང་པོ་དང་གསུམ་པ་དག་ལ་
དང་པོ་མཐའི་ཟུང་ལྡན་ན་ཡཱ་ན་ཡཱ་ཞེས་པ་དང༌། གཉིས་པ་དང་བཞི་པ་དག་ལ་དང་པོ་དང་བར་དུ་ན་
མཱ་ན་ཡཱ་ཞེས་པའི་ཟུང་ལྡན་ཆོད་ཅིང་མ་ཆོད་པ་ཡོད་པའོ །
ལྔ་པ་ཐོག་མཐའ་ན་ཡོད་པ་ནི་མཚུངས་པ་མེད་ཅིང་ལྕི་བ་བཟློག་པར་དཀའ་བའི་མཚོན་ཆ་
དང་ལྡན་པ་འཇིགས་སུ་རུང་བའི་གཡུལ་དུ། ས་སྐྱེས་ཞེས་བྱ་བའི་ལྷ་མ་ཡིན་གྱི་བྱེ་བྲག་ན།རྒྱལ་
མཚན་ལ་གནས་པའི་བྱ་མཁའ་ལྡིང་དཔའ་བོའི་སྒྲ་ཡིས་བྲོས་པའམ་འདར་བར་གྱུར་ཏོ། །དེས་ན་
མ་བཞིན་དུ་དྲེགས་པ་གཟི་བརྗིད་དང་ལྡན་པའི་འཕྲོག་བྱེད་ལྷ་ཁྱབ་འཇུག་འདིའི་མདུན་དུ་དགྲ་བོ
ས་སྐྱེས་སམ་གཞན་ཡང་རུང་སྟེ་དེ་ནི་ལུགས་དང་མཚུངས་པར་ཅི་ཡང་བྱེད་མི་ནུས་པར་རིག་པའམ་
ཤེས་པར་གྱིས་ཤིག་པའོ །དེ་ལྟར་ཁྱབ་འཇུག་པ་དཔའ་བའི་ཡོན་ཏན་གྱིས་བསྟོད་པའོ །འདིར་
རྐང་པ་བཞི་ཀའི་དང་པོ་དང་ཐ་མ་དག་ལ་ར་ཝེ་ཞེས་པའི་ཟུང་ལྡན་ཆོད་པ་ཡོད་ཅིང་།སྔ་མ་སྔ་མའི་
མཐའ་ལ་ཡོད་པ་དང་ཕྱི་མ་ཕྱི་མའི་དང་པོ་ན་ཡོད་པ་དག་མ་ཆོད་པར་ཡང་འགྱུར་རོ། །ཀྱེ་སྙིང་རྗེའི་
རང་བཞིན་ཅན་གྱི་གྲོགས་པོ་ཞེས་བོས་ཏེ གཟུགས་བཟང་བས་སྐལ་ལྡན་མ་འདི་དང་འབྲལ་བ་
མེད་པར་འགྲོགས་པར་མཛོད་ཅིག་ཅེས་སྦྲེལ་ལོ། །དགའ་མ་ཁྱད་པར་ཅི་ལྟ་བུ་དང་ཞེ་ན། ཟད་ནད་
དེ་གཅོང་ཟད་བྱེད་ལ་རྟེན་ཞིང་ཆའི་རང་བཞིན་ཟླ་བའང་གདུང་བར་བྱེད་པའི་ཕྱིར་ནད་དུ་གྱུར་པ་
ཅན་མའོ། །སླར་ཡང་ཁྱད་པར་ཅི་ལྟ་བུ་ཞེ་ན། མཛའ་དང་འབྲལ་བ་དེས་ཡོངས་སུ་དོར་བ་ཉིད་ན་
ཡིན་ཞིང་དེས་གཟིར་ཞིང་མནར་མའོ། །ཁྱད་པར་དེ་དག་རྒྱུ་ཅིས་བྱས་ཤེ་། མཚན་མོས་བྱས་སོ། །
ཅི་ལྟ་བུས་ཤེ་ན། སྙན་ངག་མཁན་ཆེན་པོ་ཟླ་བའི་དབང་པོས། བདག་ནི་བག་མར་གནས་པ་ཡི། །
བར་ན་གནས་པའི་མི་མཐུན་ཕྱོགས། །མཚན་མོ་འདི་ནི་ཐུན་བརྒྱ་དང༌། །ལྡན་པ་ལྟ་བུར་ཡོངས་མི་
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འཛད། །ཅེས་གསུངས་པ་དང་ཆ་འདྲ་བར་བྲལ་བའི་དབང་ལས་གཉིད་མེད་པས་ན་ཚད་མེད་པའི་
ཐུན་དང་ལྡན་པས་དང༌།ཤིན་ཏུ་སྡུག་བསྔལ་བའི་རྒྱུ་ཡིན་པའི་ཕྱིར་དཔལ་མེད་པ་དང༌།ཚད་མེད་པ་
དང༌། བྲལ་བས་ཉེན་དུས་མཐའ་མེད་པའི་ཕྱིར་མཐའ་བགྲོད་བྱ་མིན་པའི་ཁྱད་པར་བཞིན་དང་ལྡན་
པས་སོ། །འདིར་རྐང་བཞི་ཀའི་དང་པོ་དང་མཐའ་ན་མ་ཡཱ་མ་ཡཱ་ཞེས་པ་མ་ཆོད་ཅིང་ཆོད་པའི་ཟུང་
ལྡན་གཟུགས་གཅིག་པ་ཡོད་དོ། །དྲུག་པ་ནས་གསུམ་ཀ་ན་ཡོད་པ་ནི་ཉེས་པར་སྤྱོད་པ་མེད་ལས་
དང་ཤེས་རབ་དང་མཁས་པ་ལས་དོན་གྲུབ་པའི་ཕྱིར་ངལ་བ་མེད་ཅིང་སྐྱོ་བ་ཉམས་སུ་མ་མྱོང་བ་ཁྱེད་
ཀྱི་བློ་ལ་འདོད་ཆགས་དང་ཞེ་སྡང་ལ་སོགས་པས་མི་མཉམ་པ་མེད་པས་མཉམ་པ་ཉིད་ཡིན་གྱི་
བཟློག་པ་མ་རུངས་པ་ཉིད་མ་ཡིན་ཞེས་ཏེ།ཅི་ལྟ་བུའི་མཉམ་པ་ཉིད་ཅེ་ན། བླ་མེད་དམ་བླ་མ་སྟེ་
གཙོ་བོར་གྱུར་པའི་རྗེས་སུ་མི་མཐུན་པ་ངན་པ་ཉིད་དུ་འགྲོ་བ་མ་ཡིན་པ་དང༌། གདུང་བར་དཀའ་
བའི་ལས་མེད་པ་ཉིད་ཀྱིས་ཐོབ་པ་དང་། ཤིན་ཏུ་མཆོག་ཏུ་གྱུར་པ་རྣམས་ཀྱི་རྗེས་སུ་མཐུན་པ་ཉིད་
དང༌།རྒ་མེད་དཀའ་ཐུབ་པ་འདོད་པ་བརྐམ་ཆགས་མེད་པ་རྣམས་ཀྱིས་བཞེད་པ་མཆོག་ལས་རྒྱལ་
ཏེ་དེ་དང་མཚུངས་པ་སྟེ་ཁྱད་པར་བཞི་དང་ལྡན་པའོ །འདི་རྐང་པ་བཞི་ཀའི་དང་པོ་དང་བར་དང་
མཐའ་མར་ཟུང་ལྡན་གཟུགས་གཅིག་པ་མ་ཏཱ་ཞེས་པ་ཡོད་ཅིང་སྔར་བཤད་པ་ལྟར་མཆོད་པར་ཡང་
འགྱུར་རོ །དུས་ཀྱི་དུས་ནི་དུས་ཆེན་པོ་སྟེ་དེ་དབང་ཕྱུག་ཡིན་ལ་དེའི་མགྲིན་པ་ནག་པོ་ཉིད་དང་ངོ་
ནག་ནི་གདོང་ངམ་སྒོ་ནག་པོ་ནི་བ་ལང་གི་རྔ་མ་སྟེ་དེ་རྣམས་ཀྱི་ནག་པོ་ཉིད་འཛིན་ཅིང༌། སྙན་པར་
སྒྲོག་པ་རྨ་བྱའི་སྒྲོག་བྱེད་སྒྲ་དང་ལྡན་པའི་དུས་སུ་འབྱུང་བའི་བུང་བའི་ཚོགས་དང་འདྲ་བའི་སྤྲིན་ནག་
པོ་ལྟར་ནག་པ་ཀྱེ་ཞེས་པ་དང་། རྟག་པའི་ཕྱིར་དུས་གཤིན་རྗེ་ཡིས་བཟུང་བྱ་མིན་ཞིང་དུས་དབྱར་ལ་
སོགས་པའི་ཆ་ཟླ་ཕྱེད་ལ་སོགས་པའི་གཙོ་བོ་ཁྱབ་བདག་རྟག་པ་ཀྱེ་ཞེས་པ་ལྷ་ཁྱབ་འཇུག་ལ་བོས་
པ་སྟེ།ཆུ་འཛིན་སྤྲིན་རྣམས་ཀྱིས་མཛེས་པའམ་རོལ་པ་རྒྱ་མཚོར་ཁྱོད་དང་བྲལ་བས། དཀའ་བས་
འཚོ་བའི་བུད་མེད་དཔལ་མོ་ལན་བུའི་ཕྲེང་བས་མགོ་བོ་ནག་པོ་ཅན་མ་བསྟེན་ཅིག་སྟེ། འགྲོགས་
པའི་བདེ་བས་རྗེས་སུ་གཟུང་བར་མཛོད ཅེས་ལྷ་རྣམས་ཀྱི་མ་དྷུའི་ལ་རྟོགས་པར་བྱེད་པའོ། །
འདིར་རྐང་པ་བཞི་ཀའི་དང་པོ་དང་བར་དང་མཐའ་ན་ཀཱ་ལ་ཀཱ་ལ་ཞེས་པའི་ཟུང་ལྡན་མ་ཆོད་ཅིང་
136

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཆོད་པ་ཡོད་དོ། །
གསུམ་པ་མཐའ་ཐོག་སྦྱར་པའི་ཟུང་ལྡན་ནི་རྐང་པ་གཉིས་དག་གི་སྟེ། དང་པོ་དང་གཉིས་
པ་དག་གི་དང༌། གཉིས་པ་དང་གསུམ་པ་དག་གི་དང་། གསུམ་པ་དང་བཞི་པ་དག་གི་མཐའ་དང་
ཐོག་མ་དག་སྦྱར་ཞིང་བསྐོར་བའི་ཟུང་ལྡན་གྱི་གནས་སྐབས་འདི་བརྗོད་མ་ཐག་པའི་ཚིགས་སུ་
བཅད་པ་བཞིའི་ཁོངས་སུ་འདུས་ཤིང་ཞར་ལ་བཤད་མོད། རང་དབང་ཉིད་ཀྱིས་ཏེ་རྐྱང་པར་དད་
པར་སྐབས་འདིར་བཤད་ཅིང་དཔེར་བརྗོད་པར་བྱའོ། །དེ་ནི་སྦྲང་རྩི་འཐུངས་པས་སམ་དགའ་བའི་
བྱེ་བྲག་གི་མྱོས་པས་ཆགས་པ་འཁྲིག་པ་འདོད་པ་ཉེ་བར་གནས་ཏེ་སྦྱོར་བ་དང་རྗེས་སུ་མཐུན་པའི་
གནས་སྐབས་སུ་གྱུར་ཀྱང་བརྗོད་པར་འདོད་པའི་བུད་མེད་དེས་བདག་ཉིད་སྐྱེས་པ་གཞན་དང་མ་
དེ་ཅིག་པ་ཡལ་
སྦྱར་ཏེ་མ་འགྲོགས་པར་བདག་གི་སྡིག་པ་ཡུལ་གཞན་དུ་འཁྱམས་པ་ལ་སོགས་པའི་སྐྱོན་གྱི་ཁྲོ་
བའམ་མྱ་ངན་གྱི་རོ་དང་སྦྱར་ཏེ། ཁོ་བོ་དང་བྲལ་བ་ལས་ལུས་མེད་འདོད་པས་གདུངས་པ་གཟིར་
བར་གྱུར་ཀྱང་མ་སྦྱར་བར་བདག་འདི་སྙེད་དུ་ཆེ་བར་གདུང་བའི་ཆེད་དུ་མ་བསྡད་དེ་མཉམ་པར་
གྱུར་ཏོ། །འདི་རྐང་པ་དང་པོའི་མཐར་དང་གཉིས་པའི་ཐོག་མར་མ་དེ་ནཱ་ས་ཞེས་དང་། གཉིས་པའི་
མཐའ་དང་གསུམ་པའི་དང་པོར་ན་ཡོ་ཛི་ཏཱ་ཞེས་པ་དང༌། གསུམ་པའི་མཐའ་དང་བཞི་པའི་དང་པོར་
ག་ཏཱ་པི་ཏཱ་ཞེས་པ་བསྐོར་བས་མཐའ་ཐོག་སྦྱར་བའི་ཟུང་ལྡན་ནོ། །
བཞི་པ་ཀུན་ཏུ་ཟུང་ལྡན་ལ་གསུམ། རྐང་པ་བཟླས་པ། ཚིགས་བཅད་བཟླས་པ། ཟུང་
ལྡན་ཆེན་པོའོ། །དང་པོ་ལ་གཉིས། སྤྱིར་བསྟན།སོ་སོར་བཤད་པའོ །དང་པོ་ནི་ཚིགས་སུ་བཅད་
པའི་ཕྱེད་དེ་རྐང་པ་གཉིས་བཟླས་ཏེ་ཡང་བརྗོད་པ་ནི་ཡང་དག་སྦྱར་པ་ཞེས་བྱ་བའི་ཟུང་ལྡན་ཡིན་
ཞིང༌། ཡང་དག་སྦྱར་པ་དེ་ལ་དབྱེ་བ་དང་པོ་གསུམ་པར་བཟླས་ཤིང་གཉིས་པ་བཞི་པ ས་པ་
དང་སྔ་མ་གཉིས་བཟླས་ཤིང་ཕྱི་མ་གཉིས་བཟླས་པ་དང༌། དང་པོ་དང་ཐ་མ་བཟླས་ཤིང་བར་པ་
གཉིས་བཟླས་པ་སྟེ་གསུམ་དུ་འདོད་དོ། །རྐང་པ་ཚིགས་བཅད་ཀྱི་བཞི་ཆ་བཟླས་པའང་དུ་མ་མང་
གཉས་བཟླསཔསྟབ
པོའི་བདག་ཉིད་ཡོད་དེ། ཡང་དག་སྦྱར་པ་དང་རྐང་པ་བཟླས་པ་དེ་དཔེར་བརྗོད་ཀྱིས་གསལ་བར་
བྱའོ། །གཉིས་པ་ལ་གཉིས། ལན་གཅིག་བཟླས་པའི་བྱེ་བྲག་ཡང་དག་སྦྱར་པ་དང༌།དེ་ལས་གཞན་
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པའི་རྐང་པ་བསྐོར་བའོ །དང་པོ་ནི་ཀྱེ་མི་གུས་མ་བརྙས་པ་ལྷུར་ལེན་མ་ཞེས་བོས་ཏེ་སྐྱེས་བུ་གང་
ཞིག་ཁེངས་པ་རབ་མཆོག་ཏུ་ཡངས་ཏེ་ཆེ་བ་དུས་གཞན་དུ་རྗེས་སུ་འཇུག་པ་ཁྱོད་ཀྱིས་སྤང་བར་བྱ་
བར་བློ་ཡིས་བཟུང་བའི་སྐྱེས་བུ་དེ་ནང་གི་དེ་ཁོ་ན་ཉིད་དུ་ན་སྙིང་སྟོབས་ཤིན་ཏུ་བརྟན་པ་རྣམ་པར་མི་
འགྱུར་བྱས་ནས། ཕྱིའི་དེ་ཁོ་ན་ཉིད་དུ་ན་མཆོག་ཏུ་འབད་པ་ན་ཡིད་བརྟན་པར་བྱའོ་འམ་འདུན་པར་
བྱའོ། །འདིར་རྐང་པ་དང་པོ་དང་གསུམ་པ་ལ་ནཱ་སྦྲེ་ཡཿསཏྭ་ཡཱ་ཝར་ཛཿཞེས་པ་དང༌། གཉིས་པ་དང་
བཞི་པ་ལ་པ་རཱ་མཱ་ཡཱ་ཏ་མཱ་ཡཱ་ཏ་ཡཱ་ཞེས་པ་ཡོད་། །རྒྱལ་པོ་ཁྱོད་ཀྱི་གཡུལ་ལ་བགྲོད་པ་ཁྱབ་བདག་
ཉིད་ཀྱི་གཟི་བྱིན་ཏེ་གདུང་བར་བྱེད་པས་ཞེས་པ་ལ་སོགས་པ་སྟེ་བཅོམ་པ་ནི་དགྲ་བོ་ལ་སོགས་པ་སྟེ
ཀྱེ་མ་ནི་མི་བཟོད་པའམ་སྐྱེ་བ་ལ་སྟེ། ཞིག་པ་ནི་ཁྱོད་ཀྱིས་གཡུལ་དུ་བསད་དོ་ཞེས་པའི་དོན་ནོ། །
སོགས་པས་སོ
བྱས་ནི་བྱ་རོག་ལ་སོགས་པས་སོ། །འདིར་རྐང་པ་དང་པོའི་ནཱ་རཱ་ཛི་ཏཱ་ས་མཱ་ནཱ་ན་ཡ་ས་མེ་ཏྱ།ཞེས་པ་
ཉིད་གཉིས་པར་བཟླས་ཤིང༌།བི་ནཱ་ཤི་ཏཱ་བེེ་བྷ་ཝ་བ་ཏཱ་ས་ན། ཞེས་པ་གསུམ་པ་ཉིད་བཞི་པར
བཟླས་པའོ། །སྒྲ་ཡིས་ཏེ་རང་གི་སྐད་འདོན་པས་སྤྲིན་བགྲོད་པ་དབྱར་གྱི་དུས་བྱུང་བ་ལ་དགའ་བར་
གྱུར་པའི་རྨ་བྱའི་ཚོགས་རྣམས་དབྱར་གྱི་དུས་སུ་གཟེངས་མཐོ་བས་མཛེས་པ་ཉིད་དུ་གྱུར་ཅིང༌།སྤྲིན་
དང་ལྷན་ཅིག་བྱུང་བའི་རླུང་གི་ཚོགས་སྟུག་པོ་མང་པོ་ལྷན་ཅིག་འོང་བ་དང་བྲལ་བ། ཆུར་སྒྲོགས་ངང་
པའི་ཚོགས་རྣམས་ཀྱང་དེའི་དུས་སུ་མི་དགའ་བས་སྒྲ་སྐད་འདོན་པ་དང་བྲལ་བར་གྱུར་ཏོ།།
འདིར་རྐང་པ་དང་པོའི། ཀ་ལཱ་པི་ནཱཾ་ཙ་རུ་ཏོ་མ་བ་ཡན་ཏི། ཞེས་པ་བཞི་པར་བསྐོར་ཅིང༌།
གཉིས་པའི། བྲིན་དཱ་ནི་ལཱ་པོ་ཌྷ་གྷ་ནཱ་ག་མཱ་ནཱཾ། ཞེས་པ་གསུམ་པར་བཟླས་པའོ །གཉིས་པ་དེ་ལས་
གཞན་པའི་རྐང་པ་བཟླས་པ་ལ་བཞི། ལན་གཅིག་བཟླས་པ། ལན་གཉིས་བསྐོར་བ། ལན་གསུམ་
བཟླས་པ།དོན་བསྡུ་བའོ། །དང་པོ་ལ་མི་འདྲ་བ་དྲུག་སྟེ།འཚོ་བའི་དབང་ཕྱུག་མཛའ་བོ་འདུད་ཅིང་
གུས་པར་བྱེད་པའི་བྲང་ལ་ཁོ་མོས་མ་འཁྱུད་དོ་ཞེས་སྦྲེལ་ལོ །ཁོ་མོ་ཅི་ལྟ་བུ་ཞེ་ན། དམན་ཏེ་བླུན་
ཞིང་ཁེངས་པ་བསྒྲུབ་པས་དེའི་བདག་ཉིད་དུ་གྱུར་མ། བརྩེ་བ་སྙིང་རྗེ་སྤངས་པའི་ཡིད་ཀྱི་བདག་
ཞང་ཁངས་པ་བ
ཉིད་ཅན་མས་། །འཁྱུད་ན་ཚུལ་ཇི་ལྟ་བུ་ཞེ་ན།འོ་མ་འཛིན་པ་ནུ་མ་གཉིས་པོ་ཉེ་བར་བྲང་ལ་
གཏད་ཅིང་ངོ༌། །དེ་ལྟར་བུད་མེད་འགའ་ཞིག་རྗེས་སུ་འགྱོད་། །འདིར་ན་མན་ད་ཡཱ་ཝར་ཛི་ཏ་མཱ་ན་
138

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
སཱ་ཏ་མ་ཡ་ཞེས་པ་དང་པོ་ཉིད་གཉིས་པར་བཟླས་པ་སྟེ། ཕྱི་མ་གཉིས་ནི་གང་བདེ་བར་བྱས་པའོ །
ལྷ་རྣམས་ཀྱི་མདུན་ས་འཁོར་གྱི་དཀྱིལ་འཁོར དབང་པོས་ཚར་བཅད་པས་སྟོབས་ཞེས་བྱ་བའི་ལྷ་
མ་ཡིན་མེད་ཅིང་ཁྱབ་བདག་བརྒྱ་བྱིན་གནས་པའི་མདུན་སར་ཁྱོད་ཀྱི་ཡོན་ཏན་པདྨའི་རྩ་བ་ལྟར་
དཀར་ཞིང་དྲི་མ་མེད་པས་འཛེགས་ཏེ་གྲགས་པས་ཁྱབ་ཞེས་པའི་དོན་ནོ། །དེ་ནི་སྟེ་ཁྱོད་ཀྱི་གྲོང་
ཁྱེར་བཟང་པོས་འབྱོར་པའི་མཛེས་པ་རྣམས་ཀྱི་ཕུན་སུམ་ཚོགས་པ་མངོན་བར་མཐོ་བའི་བདེ་བ་
རྣམས་སྤྱོད་དེ་ཉམས་སུ་མྱོང་བར་བྱེད་ཅེས་སྦྲེལ་ལོ །ཅི་བྱེད་ཅིང་ཞེ་ན།རྒྱན་སྣ་ཚོགས་ཀྱིས་བརྒྱན་
པའི་བུད་མེད་མཛེས་མ་རྣམས་དང་དགའ་བས་རྩེ་བར་བྱེད་ཅིང་། །དེ་ལྟར་བྱ་བ་བྱས་པའི་འདོད་
པ་ལ་ལོངས་སྤྱོད་པ་བསྟན་ཏོ། །འདིར་རྐང་པ་དང་པོའི་ས་བྷཱ་སུ་རཱ་ཎཱ་བི་ལཱ་བི་ཥི་ཏཱ་ཞེས་པ་ཉིད་
གསུམ་པར་བཟླས་པ་སྟེ། གཞན་གཉིས་ནི་གང་བདེ་བར་བྱས་པའོ །བུད་མེད་རྣམས་ཀྱི་སྙན་པར་
སྨྲ་བ་དང་ལུས་ཀྱི་སྐྱེད་པ་དུད་པ་དང་ནུ་མ་གཉིས་ཀྱིས། དབང་པོ་དུལ་བ་ཁྱོད་ལས་གཞན་པ་སུ་
ཞིག་མ་བཅོམ་སྟེ། ཁྱོད་ལ་མ་གཏོགས་པ་ཐམས་ཅད་མངོན་པར་འདོད་པ་ལ་སོགས་པ་འདོད་པའི་
གནས་སྐབས་ཀྱི་རིམ་པས་བཅོམ་ཞིང་སྐབས་བཅུ་བར་བྱས་སོ། །གང་གིས་ཕྱིར་དེ་ལྟར་ཡིན་པ་དེའི་
ཕྱིར་འབྱུང་པོ་སྐྱེས་བུ་ལུས་དང་ལྡན་པ་སྐྱོན་གྱི་རྙོགས་ལས་གྲོལ་བ་ཁྱོད་ལ་སོགས་ཏེ་ཁྱོད་ལྟ་བུ
རྣམས་བགྲང་བ་ལ་སོར་མོ་མིང་མེད་ཉེ་བར་འགྲོ་བ་གཉིས་པར་བགྲང་བྱ་མིན་གྱི། ཁྱོད་ལ་ལྟ་བུ་
ཡོན་ཏན་ཅན་ནི་དང་པོར་མཐེའུ་ཆུང་གི་བགྲང་བྱ་སྟེ་ཁྱོད་ལས་ལྷག་པ་མེད་ཞེས་པའི་དོན་། །
འདིར་རྐང་པ་དང་པོ་ཀ་ལཾ་ཀ་མུཀྟནྟ་ནུ་མ་དྷྱ་ནཱ་མི་ཀ་ཞེས་པ་ཉིད་བཞི་པར་བཟླས་པ་སྟེ གཞན་
གཉིས་ནི་གང་བདེ་བར་བྱས་པའོ །ཀྱེ་ཁྱབ་འཇུག་ལྟ་བུ་ཞེས་རྒྱལ་པོ་འགའ་ཞིག་ལ་བོས་། ཁྱོད་
ཀྱི་དམག་དཔུང་ཞེས་ལ་སོགས་པ་སྟེ། གྲགས་པ་ནི་ཁྱོད་རྒྱལ་བའི་འོ། །བྱེད་པ་པོར་གྱུར་པ་ཁྱོད་ཀྱི་
དགྲ་རྣམས་ཀྱི་རིགས་ནི་མཚོན་ཆ་བརྒྱ་བསྣུན་པས་ལུས་དང་སེམས་བྲལ་ཞིང་གཟི་བརྗིད་མེད་ལ་
རྒྱགས་པའམ་དྲེགས་པ་ཉམས་པར་བྱེད་དོ་ཞེས་རྒྱལ་པོ་ཞིག་གིས་དཔུང་བསྔགས་པའོ །
འདིར་རྐང་པ་གཉིས་པ་བི་ཏ་ནོ་ཏེ་ཛོ་པ་མ་དཾ་ཤི་ཏཱ་ཡུ་དྷཱ། ཞེས་པ་ཉིད་གསུམ་པར་བཟླས་
པ་སྟེ། གཞན་གཉིས་ནི་ཇི་ལྟར་བདེ་བར་བྱས་པའོ། །དྲན་པ་དང་ལྡན་པ་བདག་ལས་ཕན་པའི་ཚིག་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཙོ་བོར་གྱུར་པ་གཅིག་མཉན་ཞིང་གཟུང་བར་མཛོད་ཅིག །རྒྱལ་པོ་ཁྱོད་ཀྱི་ལག་པ་དཔལ་ཏེ་ཕུན་
སུམ་ཚོགས་པར་གྱུར་པ་དང་ལག་འགྲོ་ཀླུའི་རྒྱལ་པོ་ལྷག་མ་གཉིས་ལྷན་ཅིག་པས་ས་གཞིའི་དཀྱིལ་
འཁོར་རྣམ་པར་འཛིན་གྱི་ཁྱོད་གཅིག་པུས་མ་ཡིན་པ་དེའི་ཕྱིར་ཁྱོད་རང་གི་ལག་པས་ས་གཞི་འཛིན་
པར་རིག་ནས་ངའི་ལག་པས་ས་གཞི་ཆེན་པོ་འདི་འཛིན་ནོ་ཞེས་པའི་རྒྱགས་པ་དང་ང་རྒྱལ་རྒྱས་པར་
ཡོང་མ་བྱེད་དེ་དུལ་བའི་རྒྱན་གྱིས་བརྒྱན་པ་ཤིན་ཏུ་མཛེས་པར་འགྱུར་རོ། །བདག་གི་ཚིག་ཡོན་ཏན་
དུ་མས་རྒྱན་པ་འདི་བཟུང་བར་འོས་སོ་ཞེས་པའོ །འདིར་རྐང་པ་གཉིས་པ།བྷུ་ཛ་ག་མོ་མཱ་སྨྲ་ར་ཏོ་
མ་དཉྩི་ཏཾ། ཞེས་པ་ཉིད་བཞི་པར་བཟླས་པའོ། །ཀྱེ་པདྨའི་མིག་ཅན་མ།རོ་འདོད་པའི་ཟས་མེད་མ་
ཞེས་བོས་ཏེ། འདོད་པ་ཁོ་ན་གདུང་བར་བྱེད་པའི་ཕྱིར་མེ་སྟེ།དེ་ཁེངས་པ་མཛའ་བོ་དང་འགྲོགས་པ་
དང་འགལ་བའི་ང་རྒྱལ་གྱིས་བསྒྲུབ་པ་འཕེལ་བ་གང་ཞིག་སྐད་ཅིག་དང་མཉམ་པ་སྟེ་སྐད་ཅིག་ཙམ་
གྱིས་རྒྱས་པ་ཆེས་ཆེར་གྱུར་པ་དེས་ཁྱོད་ཀྱི་བདེ་བ་འགྲོགས་པ་ལས་བྱུང་བ་དེ་ཀུན་ནས་ཏེ་རྣམ་པ་
ཐམས་ཅད་དུ་ཉམས་པར་ཅིས་མི་བྱེད་དེ་བྱེད་པ་ཁོ་ན་ཡིན་པས་མཛའ་བོ་དང་འགྲོགས་ཤིག །
བསྲེག་པ་འདིས་ཅི་བྱ་འདིར་ས་མནྟ་ཏསྟུ་མཱ་ར་སེ་ཀྵ་ཎེ་ན། ཞེས་པ་རྐང་པ་གསུམ་པ་བཞི་པར་ཡང་
བཟླས་པའོ །
གཉིས་པ་ལན་གཉིས་བཟླས་པ་ལ་མི་འདྲ་བ་གསུམ་སྟེ། ཀྱེ་མ་དུད་པ་སྟེ་ཤིན་ཏུ་ལྷག་པའི་
ཕྱིར་གཞན་ལ་འདུད་པ་སྤངས་ཞེས་བོས་ནས། མཐུ་འམ་གཟི་བརྗིད་ཀྱི་རྒྱུ་ལས་ཡོན་ཏན་ལྷག་པའི་
ཕྱིར་མཐུ་ནུས་པ་དང་ལྡན་པ་རིན་ཆེན་མང་བརྒྱ་བྱིན་འདུད་པར་བྱེད་། བརྒྱ་བྱིན་ལས་རྒྱལ་ཞིང་དེ་
དང་མཚུངས་པ་ཞེས་ཀྱང་བོད་པའོ །དེའི་ཕྱིར་ཡོན་ཏན་ལྷག་པ་ཅན་ཁྱོད་འཇིག་རྟེན་གྱི་བདག་པོར་
གྱུར་པ་ན།བཏུང་བའི་བྱེ་བྲག་བཅོས་པའི་ཆང་ངམ་ཟླ་བའི་བཏུང་བ་གསར་པ་དང་ལྡན་པའི་མཆོད་
སྦྱིན་རྣམ་པ་ཀུན་ཏུ་ཆད་པར་མ་གྱུར་པ་ཉིད་དོ་ཞེས་མིའི་བདག་པོ་འགའ་ཞིག་བསྟོད་དོ། །འདིར་
རྐང་པ་དང་པོ་པཻ་བྷཱ་བ་ཏོ་ནཱ་མ་ན་ཝ་ས་ཝ་སྱ་ཞེས་པ་ཉིད་གཉིས་དང་གསུམ་པ་ལ་ཡང་བཟླས་པའོ །
ཁྱོད་ཀྱི་དཔུང་གི་གླང་གཞན་དང་གཞན་ཤིན་ཏུ་མང་པོ་བརྒྱུད་པ་ཤུགས་དང་ལྷན་ཅིག་སྒྲ་ཆེར་སྒྲོག་
པ་རྣམས་ཀྱིས་ཐང་ལས་རྡུལ་འཚུབ་ཆེན་པོ་བསྒྲུབས་ནས་ནམ་ཀ་བར་སྣང་འགོག་པར་བྱེད་ཅིང་།
140

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
དགྲ་བོའི་གཡུལ་གྱི་སྟོབས་ཟློག་ཅིང་ཟིལ་གྱི་གནོན་པ་ཁྱོད་གཞན་དགྲ་བོ་ལ་གཞོམ་པའི་ཆེད་དུ་
རྒྱུག་པར་བྱེད་།ཞེས་རྒྱལ་པོ་ཞིག་གིས་གཡུལ་ལ་བསྟོད་དོ། །འདིར་རྐང་པ་དང་པོ་པ་རཾ་པཱ་ར་མ་
མཱ་བ་ལ་བཱ་ར་ཎཱ་ནཱཾ་ཞེས་པ་ཉིད་གསུམ་པ་དང་བཞི་པ་ལ་བཟླས་པའོ། །ཀྱེ་ངོ་ཚ་མེད་པ་ཞེས་བོས་ཏེ།
ཁྱོད་ལྟ་བུ་སེམས་གཡེངས་པས་མཉམ་པར་མ་བཞག་པ། སྲིད་པར་ཏེ་འཁོར་བར་རྣམ་པ་གཉིས་ཏེ་
བདག་དང་བདག་གི་བའམ་ཆགས་པ་དང་སྡང་བ་ཡོད་པ་ཅན། ཇི་ལྟར་བདག་ཉིད་སླུ་བ་དེ་ལྟར་
གཞན་ཡང་སླུ་བས་མི་མཉམ་པ་ཡིན་ལ་ཕན་པ་ལེགས་པའི་ཆོས་མེད་པ་ཡང་ཡིན་པ་རྣམས་ཀྱི་ཚིག་
རྣམ་པ་གཞན་དུ་བརྗོད་ནས་རྣམ་པ་གཞན་དུ་བྱེད་པས་ན་ལོག་པར་གྱུར་པ་སྒྲུབ་པར་བྱེད་པ་མི་
མཉམ་པ་སྟེ་ཆེན་པོར་གྱུར་པའི་སྦྲུལ་གྱི་བགྲོད་པ་དང་མཚུངས་པར་འཁྱོག་པོ་ཉིད་ལ་སོགས་པ་ཅན་ཏེ།
ཁྱད་པར་བཞི་དང་ལྡན་པ་ཁྱོད་ལྟ་བུ་ལ་མི་དད་དེ་ཡིད་མི་ཆེས་སོ། །འགའ་ཞིག་གིས་འགའ་ཞིག་
ཤུགས་དང་ལྡན་པར་སྤངས་། །འདིར་བྷ་ཝ་དཱི་དྷཱ་ནཱ་མ་ས་མཱ་ཧེ་ཏཱ་ནཱཾ། ཞེས་པའི་རྐང་པ་གཉིས་པ
ཉིད་གསུམ་པ་དང་བཞི་བར་བཟླས་པའོ། །འདིར་རྐང་པ་དང་པོ་ཉིད་གཉིས་པ་དང་བཞི་པར་
བཟླས་པའི་དཔེར་བརྗོད་མ་མཛད་པར་སྣང་ངོ༌། །
གསུམ་པ་ལ་ལན་གསུམ་བཟླས་པ་ནི་ཀྱེ་དགྲ་བོ་མི་ཕན་པ་བྱེད་པའི་མཛེས་པ་ཉམས་པར་
བྱས་པ་ཞེས་དང་། ཀྱེ་རྒྱལ་པོ་རྣམས་ཀྱི་སྡེས་ཀུན་ནས་བཏུད་པ་ཞེས་དང་། ཀྱེ་ཨུ་མ་དབང་ཕྱུག་གི་
དབང་ཕྱུག་ག
ཆུང་མས་ཕན་ཞིང་། དཔལ་མེད་པ་མིན་ཏེ་དཔལ་ཡོད་པའི་ཟླ་བ་ཅན་ལྷ་དབང་ཕྱུག་ཡིན་ལ་དེ་སྡེ་སྟེ་
མགོན་དུ་ལྡན་པ་ཞེས་དང་། ཀྱེ་གཞན་ལ་མི་འདུད་པ་ཞེས་དང༌། ཀྱེ་རྡུལ་གྱི་རྣམ་འགྱུར་སྐྱོན་དང་
ལྡན་པ་མིན་པ་སྙིང་སྟོབས་ཅན་ཞེས་དང༌།ཀྱེ་རྗེ་བོ་ཞེས་པ་རྣམས་བོད་པ་སྟེ།སྐྱེས་བུ་མཆོག་ཏུ་གྱུར་
པ་མཆོད་པ་ཐོབ་པར་གྱུར་པ་གོ་ཆ་གྱོན་པ་ཁྱོད་མི་མཛེས་པའམ་མི་གསལ་བ་མིན་གྱི། ཤིན་ཏུ་
གསལ་ཏེ་ཡོན་ཏན་དུ་མ་དང་ལྡན་པས་། །ཞེས་རྒྱལ་པོ་འགའ་ཞིག་ལ་བསྟོད་པའོ། །འདིར་སནྣ་
ཧི་ཏོ་མཱ་ན་མ་རཱ་ཛ་སེ་ན་ཞེས་པ་རྐང་པ་དང་པོ་ཉིད་ཕྱི་མ་གསུམ་ལ་བཟླས་པ་སྟེ དེ་ཉིད་ལན་བཞི་
བརྗོད་པས་ཚིགས་བཅད་འགྲུབ་པའོ།།
བཞི་པ་དོན་བསྡུ་བ་ནི།དེ་ལྟར་ཞེས་པ་སྟེ་བསྟན་པ་ནི་དཔེར་བརྗོད་ཟིན་པའོ།།གཉིས་པ་
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཚིགས་བཅད་བཟླས་པ་ནི།ཚིགས་བཅད་ཚིག་འདྲ་བ་གཉིས་བརྗོད་བྱའི་དོན་ཐ་དད་པ་དང་ལྡན་པ་
སྦྱར་པའི་རྒྱན་དུ་གྱུར་པ་ནི་ཚིགས་བཅད་བཟླས་པའོ་ཞེས་མཚན་ཉིད་བརྗོད་ནས། དེ་དཔེར་བརྗོད་
ན་སྔར་སྦྱར་པའི་རྒྱན་གྱི་སྐབས་སུ རྒྱུ་སྐར་ལམ་ལ་རབ་གནས་པ། །ཞེས་སོགས་དང༌། རྒྱལ་
རིགས་ལམ་ལ་མི་གནས་པ། །ཞེས་སོགས་ཀྱང་ཡིན་ཞིང༌། འདིར་བི་ནཱ་ཡ་ཀེ་ན་བྷ་བ་ཏཱ་བྲྀཏྟོ་ས་ཙི་
ཏ་བ་ཧཱུ་ནཱ། སྭ་མི་ཏྲོད་དྷཱ་རི་ཎཱ་བྷི་ཏ། བྲི་ཤྲཱི་ཡ་མ་ཏི་ལཱ་ཏཱ་ཞེས་པ་ལོ་ཀ་གཅིག་ལ་བི་ནཱ་ཡ་ཀེ་ན་
ཞེས་པ་རྣམ་འདྲེན་དང་བྷ་བ་ཏཱ་ཞེས་པ་ཁྱོད་ཀྱི་དང་བྲྀཏྟ་ཞེས་པ་ཟླུམ་པ་དང་། ཨུ་པ་ཙི་ཏ་རྒྱས་པ་དང་།
བ་ནཱ་ཞེས་པ་དཔུང་པ་ཡིས་དང༌། སུ་ཞེས་པ་རབ་ཏུ་དང་། ཨ་མྲྀ་ཏ་འགྲོགས་མིན་དང༌།ཨུ་དྷཱ་རི་
ཎཱ་འཇོམས་པ་དང༌། ཨ་བྷི་ཏ་འཇིགས་པ་མེད་པ་དང༌། པྲི་ཤྲཱི་ས་གཞི་དང༌། ཨི་མཾ་ཞེས་པ་འདི་དང༌།
ཨ་ཏུ་ལཱ་ཞེས་པ་མཚུངས་མེད་དང༌། ཨཱ་ཤྲི་ཏཱ་བསྟེན་པར་བསྒྱུར་ན་ཟླུམ་ཞེས་པ་ལ་སོགས་པའི་
ཚིགས་བཅད་གཅིག་སྟེ། གྲོགས་མིན་ནི་དགྲ་བོ། རྣམ་འདྲེན་རྒྱལ་པོའོ། །མཚུངས་མེད་ནི་དགྲ་
ཟླས་ཟིལ་གྱིས་མི་ནོན་པའོ །ས་གཞི་ཡི་ནི་རྒྱལ་སྲིད་མཚོན་པར་བྱེད་། །ཡང་སཾ་སྐྲྀ་ཏ་དེ་ཉིད་ལ།
བི་ཞེས་པ་བྲལ་བ་དང་ནཱ་ཡ་ཀ་འདྲེན་པ་དང༌། བྷ་བ་ཏཱ་ཞེས་པ་གྱུར་པ་དང༌། བྲྀཏྟ་ཞེས་པ་ཡང་གྱུར་
པ་དང་ཨུ་པ་ཉེ་བ་དང་ཙི་ཏ་ཞེས་པ་སྲེག་ཁང་དང་། བཱ་ཧུ་ཞེས་པ་ལག་པ་དང༌། སྭ་མི་ཏྲ་ཞེས་པ་རང་
གྲོགས་དང་ཨུ་དྷཱ་ཞེས་པ་བཏང་བ་དང་། ཨ་རི་ཎ་ཞེས་པ་དགྲ་བོ་དང༌། ཨ་བྷི་ཏཱ་ཞེས་པ་མངོན་པར་
ཕྱོགས་པ་དང༌། པྲི་ཤྲཱི་ཞེས་པ་ས་དང༌། ཨི་ཡཾ་ཞེས་པ་འདི་དང་ཨཱ་ཤྲི་ཏཱ་བརྟེན་པར་བསྒྱུར་ན། འདྲེན་
པ་དང་ཞེས་པ་ལ་སོགས་ས་བཅད་གཉིས་པ་སྟེ། ཁྱོད་ཀྱི་མི་མཐུན་ཕྱོགས་ནི་ཁྱོད་ཁྲོས་པས་ན་སྐྱོབ་
པ་མེད་པའི་ཕྱིར་འདྲེན་པ་དང་བྲལ་བའོ། །མཚུངས་མེད་ནི་དུམས་མ་བྱས་པའོ །གཉིས་ཀ་ཡང་
རྒྱལ་པོ་འགའ་ཞིག་ལ་བསྟོད་པའོ། །
གསུམ་པ་ཟུང་ལྡན་ཆེན་པོ་ནི་རྐང་པ་བཞི་ཞེས་སྟེ། ཟུང་ལྡན་ཆེན་པོ་དེ་ལ་ཡང་རྐང་པ་
གསུམ་བཟླས་པ་ཡིན་པར་མཐོང་མོད། འོན་ཀྱང་ཆེན་པོ་རྐང་པ་དང་པོ་ཕྱི་མ་གསུམ་ལ་བཟླས་པར་
་པ་ཡན་པར་མཐང་མེད
མ་ཟད་ཀྱི་རྐང་པ་སོ་སོ་ལ་ཡང་སྔ་ཕྱི་རྣམ་པ་གཅིག་ཡིན་པས་ཟུང་ལྡན་གྱི་བྱ་བ་གཞན་ཡིན་། །དེའི་
དཔེར་བརྗོད་ལེགས་པར་སྦྱར་པ་ལ་རྐང་པ་རེ་རེ་ལ་ས་མཱ་ནཱ་ཡཱ་ཞེས་པ་གཉིས་གཉིས་དང་ཀུན་ལ་
142

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
བརྒྱད་ཡོད་ཅིང་། དེ་བསྒྱུར་བ་ན་ཟུང་ལྡན་ནི་ཞིག་མོད།དོན་ཙམ་བཤད་ན་ཀྱེ་མཉམ་མེད་པ་ཞེས་
བོས་ཏེ་དཔལ་ཏེ་མཛེས་པ་དང་ལྡན་ཞིང་མཚུངས་པ་མེད་ལ་ཁེངས་པ་དང་ལྡན་ཞིང་གང་གི་ཚེ་ངལ་
བ་ཡོད་པ་དེའི་ཚེ་ཁེངས་པའང་ཡོད་པས་ངལ་བ་དང༌། ཁེངས་པ་མཉམ་པར་ལྡན་མ་ཚུལ་མིན་བྱ་བ་མ་
ཡིན་དོར་བའི་ཚད་མ་ཅན་མ་སྟེ་བྱ་བ་མ་ཡིན་པ་སྤོང་བ་ཤེས་པ་འདི་དང་ལྷན་ཅིག་འགྲོགས་པར་མཛོད་
ཅིག།ཅེས་འདོད་ལྡན་མ་འགའ་ཞིག་གིས་གྲོགས་པོ་འགའ་ཞིག་ལ་དོན་དུ་གཉེར་བར་བྱེད་དོ།།
ལྔ་པ་བསྲེས་པའི་ཟུང་ལྡན་ནི། སྔར་འདྲེས་པའི་དབྱེ་བ་ལས་སྐྱེས་པ། དེ་རྣམས་དབྱེ་བ་
ཤིན་མང༌། ཞེས་བརྗོད་པ་ལ་འདྲེས་པའི་ཕྱོགས་ཙམ་ཞིག་སྟོན་པ་སྟེ་འཛིན་མ་ས་གཞི་འཛིན་པ་ཀླུ་
ལྷག་མའི་རྣམ་པ་འཛིན་པ་དེ་དང་ཆོས་འགའ་ཞིག་མཚུངས་པའི་འཛིན་མ་ས་གཞི་སྤྱོད་པ་རྒྱལ་པོ་
རྣམས་ཀྱི་ལག་པས ས་གཞི་སྟེ་རྒྱལ་སྲིད་བསྲུང་བའམ་བསྐྱང་བར་བཟོད་ཅིང་ནུས་སོ། །དེའི་ནི་
ལག་པ་སྟེ་རྣམ་པར་གནོན་པ་དཔའ་བ་མི་དམན་པས་སོ། །དེ་ཉིད་ཀྱི་རྒྱུ་ནི་འཕྲལ་ལ་སྟེ་ཤིན་ཏུ་མྱུར
བར་དགྲ་བོ་འཇོམས་པས་དང་ཤུགས་སྟོབས་ཆེན་པོ་ཡོད་པས་བཟློག་པར་དཀའ་བས་སོ །སླར་
ཡང་ལག་པའི་ཁྱད་པར་ནི་མཆོད་པ་ཉིད་བྱ་བ་ཡིན་པས་ཁུར་ཡིན་ལ་དེ་རྟེན་པའོ། །རིམ་པས་ནི་
བསྟན་བཅོས་ལས་བྱུང་བས་ཏེ། རིགས་པས་སོ །འདིར་རྐང་པ་དང་པོའི་དྷ་རཱ་དྷ་རཱ་ཞེས་པ་མ་ཆོད་
ཅིང་ཆོད་པ་དང་། དང་པོ་དང་གཉིས་པ་ལ་བྷུ་ཛ་ཞེས་པ་མཐའ་ཐོག་སྦྱར་པ་དང༌།གཉིས་པའི་བར་
དུ་མ་ཧི་ཞེས་པ་ཆོད་པ་དང་གཉིས་པ་དང་གསུམ་པ་ལ་ཀྲ་མཱ་ཞེས་པའི་མཐའ་ཐོག་སྦྱར་བ་དང༌།
གསུམ་པའི་བར་དུ་ས་ཧ་ཞེས་པ་ཆོད་པ་དང༌། དེ་དང་བཞི་པ་ལ་ར་ཡོ་ཞེས་པ་མཐའ་ཐོག་སྦྱར་བ་
དང༌། བཞི་པ་ལ་བར་དུ་དྷུ་རཱ་ཞེས་པ་ཆོད་པའི་ཟུང་ལྡན་ཡོད་པས་བསྲེས་པའི་ཟུང་ལྡན་། །དྲུག་པ་
ཟློག་པའི་ཟུང་ལྡན་ལ་གཉིས།མཚན་ཉིད་དཔེར་བརྗོད།དང་པོ་ནི་རྐང་པ་ཅིག་བཟློག་སྟེ་བཟླས་པ་
དང་ཚིགས་བཅད་ཕྱེད་བཟློག་སྟེ་བཟླས་པ་དང་ཚིགས་བཅད་རངས་པོའི་སྤྱོད་ཡུལ་ཅན་ཏེ་རངས་པ་
ལུགས་ལས་བཟློག་པས་བསྐོར་བ་བཟླས་པ་ནི་ཟུང་ལྡན་ལུགས་ལས་བཟློག་པ་ཞེས་པར་བཤད་དེ།
ལུགས་ལས་བཟློག་སྟེ་ཡི་གེ་བཟླས་པའི་ཕྱིར་རོ །
གཉིས་པ་ལ་གསུམ་ལས་རྐང་པ་བཟློག་པ་ནི་ཀྱེ་མཛའ་བོ་ཀྱེ་དགའ་རྩེད་བྱ་བར་རེ་བའི་
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདོད་པ་མེད་པ་སྟེ་ཁོ་མོ་དང་འགྲོགས་པར་མི་ནུས་པ། ཀྱེ་བཅོས་པ་མིན་པས་སམ་སེམས་དང་བྲལ་
བས་བྱེད་པ་མེད་པའི་ལྷ། ཀྱེ་བསྟོད་ཅིང་བསྔགས་པ་ཐོབ་པ་ཞེས་བོས་ཏེ། འབད་པ་བྱས་པས་ཕྲ་
སྟེ་རྗུད་པ་ཉིད་གང་ཡིན་པ་དེ་ནི་བདག་གི་ཐོབ་པས་ན།ཁྱོད་འགྲོ་བ་ཉིད་དུ་གྱུར་ཅིག་གམ་འགྲོ་བར་
མཛོད་དེ།འོངས་པས་ཅི་བྱ་ཞེས་དུས་ལས་འདས་ཏེ་འོངས་པའི་མཛའ་བོ་ལ་དགའ་མ་དགའ་ཞིག་
གིས་ཁྲོ་བ་དང་བཅས་པར་སྨྲས་པའོ །འདིར་རྐང་པ་དང་པོ་ཡཱ་མ་ཏཱ་ཤ་ཀྲ་ཏཱ་ཡཱ་པཱ། ཞེས་པ་བཟློག་
ཏེ་སཱ་ཡཱ་ཞེས་པ་ལ་སོགས་པས་རྐང་པ་གཉིས་པ་འགྲུབ་ཅིང༌། ར་མ་ཎཱ་ར་ཀ་ཏ་ཏེ་སྟུ། ཞེས་པ་བཟློག་
པ་སྟུ་ཏེ་ཏཱ་ཞེས་པ་སོགས་ཀྱི་རྐང་པ་བཞི་པ་འགྲུབ་བོ། །
གཉིས་པ་ལ་ཚིགས་བཅད་ཕྱེད་བཟློག་པ་ནི་ནཱ་རཱ་ཞེས་བྱ་བ་ཞི་བ་པའི་གཞུང་ལ་གྲགས་
པའི་དེ་ཁོ་ན་ཉིད་ཀྱི་བྱེ་བྲག་སྟེ། དེ་དང་ལྡན་པ་བདག་གི་རང་གི་བློ་འདོད་པས་མྱོས་པ་མིན་ཞིང་རང་
དབང་དུ་འཇུག་པར་གྱུར་ཏེ། དེ་ལས་ཀྱང་བདག་ལ་འདོད་པ་ཡུལ་ལ་ལོག་པར་ཆགས་པ་དང་
འགའ་ཡང་མེད་ཅིང༌། དེས་ན་དུལ་བ་འཇོམས་པ་ཞི་བའི་འགལ་ཟླར་གྱུར་པའི་འདོད་པས་གདུང་བ།
འདོད་པའི་རྒྱུ་མཚན་དུ་ཡོངས་སུ་གདུང་བ་མེད་། །འདིར་ཕྱེད་སྔ་མ་ནཱ་དི་ནོ་མ་དང་ནཱ་དྷཱི་སྭཱ། ན་མེ་
ཀཱ་ཙ་ན་ཀཱ་ལི་ཏཱ། ཞེས་པ། ཏཱ་མི་ཀཱ་ཞེས་པ་ལ་སོགས་པར་བཟློག་ཏེ་བཀླགས་ན་ཚིགས་བཅད་
འགྲུབ་བོ། །གསུམ་པ་ཚིགས་བཅད་བཟློག་པ་ནི་ཡིད་ལ་འགྲོ་བའམ་འཇིག་རྟེན་གསུམ་ལས་རྒྱལ་
བའི་ཕིར་ཁེངས་པ་
བའི་ཕྱིར་ཁེངས་པ་ཐོབ་པའི་བདུད་འདོད་པའི་ལྷ་ཡིན་ལ། དེ་སྐྱོང་བ་སྟེ་སྲུང་བ་སྒྲུབ་བྱེད་ཀྱི་དངོས་
པོར་ནུས་པའི་ལྕག་མི་དམན་ཞིང་ལྷག་པར་གྱུར་པའི་མཛེས་མ་གང་ཞིག་གིས་དབང་གྱུར་ཏམ་ནུས་
ལྡན་དབང་པོ་དུལ་བ་ལ་སོགས་པ་དང་ལྡན་པའི་སྐྱེ་བོ་འཇོམས་མ་སྟེ་དྲང་སྲོང་རྣམས་ཀྱི་ཡང་ཆགས་
པ་སྐྱེད་པར་བྱེད་མ།གང་ལ་བདག་སོང་ཞིང་འགྲོགས་ལ་བརྟེན་པ་ཅན་ཡིད་འོང་ངམ་ཆེ་བའི་སྐྱེ་བོ་
བརྒྱ་ཡི་དབང་དུ་གྱུར་ཅིང་རག་ལས་པའི་མཛེས་མ་དེ་ལ་བྱོན་ཞེས་སྨྲས་ཏེ་བོས་པར་གྱུར་ཏོ། །ཞེས་
འགའ་ཞིག་གིས་བདག་ཉིད་ཀྱི་ཚུལ་བརྗོད་པར་བྱེད་།འདིར་ཝི་མཱ་ན་མཱ་ན་ཡ་མཱ་རཱ་ཝི།ཀ་སོ་ནཱ་ན་
ཛ་ན་ས་ནཱ།ཡཱ་མ་དཱ་ར་ཤ་ཏཱ་དྷི་ནཱ།མཱ་ཡཱ་མཱ་ཡཱ་མ་ནཱ་དི་སཱ། ཞེས་པའི་ཚིགས་བཅད་འཇུག་ནས་བཟློག་སྟེ།
སཱ་དི་ནཱ་མ་ཡ།ཞེས་པ་ལ་སོགས་པར་བཀླགས་པས་ཚིགས་བཅད་འོག་མ་འགྲུབ་སྟེ།སྟོན་ཀའི་དུས་
144

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ཉི་མའི་འོད་ཤིན་ཏུ་གསལ་བ་འདིས་ཏེ་མངོན་དུ་གྱུར་པས་གཟིར་ཞིང་གདུངས་པར་གྱུར་ཏེ་ཉམས་
སུ་མྱོང་། སྟན་སྟེ་གནས་སྐབས་མི་ཤེས་ཤིང་བདེ་བར་གནས་པ་མ་ཐོབ་པའི་བུད་མེད་དེས ཉིན་
མོ་ཉིད་ཤིན་ཏུ་རྩུབ་པས་ནད་ཡིན་ཞིང་།དེ་མ་ཐོབ་པ་མིན་ཏེ་ཤིན་ཏུ་གཞོམ་པ་ཉིད་ཀྱིས་ཕྱིར་། །དེ་
འདྲ་དེ་ནི་ཁྱོད་དང་བྲལ་བ་ལས་བྱུང་བའི་མྱ་ངན་དང་བྲལ་བའི་སླད་དུ་ཁེངས་པ་ང་རྒྱལ་མི་བྱེད་དེ་
བྱེད་མི་ནུས་སོ །གཉིས་པ་བྱ་དཀའི་ཁྱད་པར་གཞན་བསྟན་པ་ལ་གཉིས། བ་ལང་གཅིན་གྱི་བྱ་
དཀའ་འཁོར་བའི་བྱ་དཀའ་འོ །དང་པོ་ནི་འདི་གསལ་བར་བྱ་བའི་དོན་དུ་ཚིགས་བཅད་ཕྱེད་ཕྱེད་
སྟེང་དང་འོག་ཏུ་བྲིས་པའི་གལ་ཏེ་ཕྱེད་ཀྱི་སྟེ་སྟེང་མ་དང་འོག་མའི་ཡི་གེ་རྣམས།གཅིག་གིས་ཏེ་རེ་
རེས་བར་དུ་ཆོད་པ་གཟུགས་གཅིག་ཉིད་དེ་རེ་རེ་གཅིག་ཅིང་རེ་རེ་མི་ཅིག་པ་ཡིན་ན། དེ་ནི་བ་ལང་
གཅིན་ཞེས་པའི་བྱ་དཀའ་བ་ལང་གཅིག་སྦྱར་བ།དེ་རིག་ཅིང་ཤེས་པ་རྣམས་སྨྲ་ཞིང་ཐ་སྙད་བྱེད་དོ །
དཔེར་བརྗོད་ན།ཆང་མིག་མ་བུད་མེད་རྣམས་ཀྱི་ཟུར་མིག་ཉིད་ཆགས་པ་སྐྱེད་པར་བྱེད་པའི་ཕྱིར
ཡིད་སྲུབ་ཀྱི་མཚོན་ཆ་ཡིན་ལ་དེ་ཡོད་པ་ཅན་གྱི་འདོད་པའི་ལྷ་འདི་རྒྱལ་ཞིང་འགྲོ་བའི་དབང་དུ་
བྱེད་དོ། །གལ་ཏེ་བདག་ཀྱང་འདོད་པའི་ཡུལ་དེ་ཐོབ་པའི་གེགས་སུ་གྱུར་པའི་སྡིག་པ་ཟད་ཅིང་རང་
གི་ཡུལ་ཐོབ་ན་འདོད་པའི་ལྷ་ལ་ཐལ་མོ་སྦྱོར་ཞིང་འདུད་པར་བྱེད་ལ་གུས་པར་བྱེད་ཞེས་འདོད་
ལྡན་ནམ་འདོད་ལྡན་མ་འགའ་ཞིག་གིས་སྨྲས་སོ །
འདད་ལྡན་མ་འགའ་ཞག་གས་སྨྲ་
གཉིས་པ་ལ་གསུམ། མཚན་ཉིད། ཕྱེད་འཁོར་དཔེར་བརྗོད། ཀུན་འཁོར་དཔེར་བརྗོད་
པའོ། །དང་པོ་ནི་འདི་དག་གསལ་བར་བྱ་བའི་དོན་དུ་རྐང་པ་བཞི་སྟེང་དང་འོག་ཏུ་བཞི་རྩེག་ཏུ་བྲིས་
པ་ལ་གལ་ཏེ་ཐོག་མའི་ཡི་གེ་ནས་བརྩམས་ཏེ་ཐད་ཀ་དང་འོག་ཏུ་རིམ་གྱིས་བཀླགས་པས་ན་ཕྱེད་སྔ་
མ་འཁོར་ཞིང༌། སྟེང་མའི་ཐད་ཀ་དང་འོག་མའི་འོག་ནས་གྱེན་དུ་རིམ་གྱིས་བཀླགས་པ་འདྲ་བར་ཕྱེད་ཕྱི་
མ་ལ་འཁོར་ན་དེ་འདྲ་དེ་ནི་ཕྱེད་དུ་འཁོར་བ་ཞེས་བྱ་བའི་བྱ་དཀའ་དེ་ཤེས་པས་རྗོད་པར་བྱེད་། །
གལ་ཏེ་ཚིགས་བཅད་ཀྱི་རྐང་པ་སྔ་མ་ཀུན་ཏུ་སྟེ་ལུགས་དང་མཐུན་པ་དང་ལུགས་ལས་བཟློག་པས་
གྱེན་དུ་དང་འོག་ཏུའང་འཁོར་བས་ན། ཀུན་ཏུ་བཟང་པོ་ཞེས་བྱ་བའི་བྱ་དཀའ། དེ་རིག་པ་རྣམས་
ཀྱིས་འདོད་།གཉིས་པ་ནི་ཀྱེ་སུ་ལའང་མ་བཏུད་པའམ། ཨ་ཞེས་པ་ཁྱབ་འཇུག་སྟེ་དེ་ལ་བཏུད་
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པའམ།ཡང་སེམས་ཅན་ཀུན་གྱི་སེམས་ལ་མི་གནས་པས་མི་གཞོལ་པ་ཞེས་དང༌།ཀྱེ་ཡིད་ལས་བྱུང་
བ་ཞེས་འདོད་ལྷ་ལ་བོད་ནས ཁྱོད་དར་བ་འགྲོ་བ་ལས་རྒྱལ་བའི་ཆེད་དུ་སྟེ་སྡེ་དཔུང་ཚོགས་ནི་
ཁེངས་ལྡན་མ་མཛེས་མ་མིན་པ་མིན་ཏེ་ཡིན་པ་ཁོ་ནའོ། །དཔུང་ནི་འཇིགས་པར་བྱེད་པ་ཡིན་པས་ན།
འདི་ཡང་འཇིགས་པ་ཅི་ཡང་རུང་བའི་ལས་ཏེ། འདི་ཁོ་ན་དཔག་ཏུ་མེད་པའི་ནད་དེ་གདུང་བར་
བྱེད་པ་ཡིན་ལ། ཁེངས་ལྡན་མ་འདི་ནི་བདག་ཅག་གི་སྡིག་པའི་རང་བཞིན་ཏེ། དང་བ་མ་ཐོབ་པའི་
ཕྱིར་དང་བརྩེ་མེད་དུ་གདུང་བར་བྱེད་པའི་ཕྱིར་རོ །འདི་མན་ཆད་སྒྲ་རྒྱན་དུ་འགྱུར་ཚུལ་ནི་ལེགས་
སྦྱར་གྱི་སྐད་ལས་རྟོགས་པར་བྱའོ།།
གསུམ་པ་ནི་ཟླ་བ་རྒྱས་པ་དང་ལྷན་ཅིག་བསྡོངས་ནས་དགའ་མ་བརྗོད་པར་འདོད་པའི་
བུད་མེད་དེ་བདག་ཅག་འཆི་བ་སྟེ་སྲོག་གཏོང་བའི་སླད་དུ་ཉེ་བར་གནས་སོ་ཞེས་སྦྲེལ་ལོ །དགའ་
མ་ཅི་ལྟ་བུ་ཞེ་ན། ནད་རིང་ཞིང་རྒྱས་པ་མིན་མའོ། །སླར་ཡང་དེའི་ཁྱད་པར་ཅི་ལྟ་བུ་ཞེ་ན། བདུད་
འདོད་པའི་རྒྱ་འགྲོ་བ་འཆིང་བར་བྱེད་པ་མ་ལྷུང་མ་སྟེ་ཆགས་པ་ཤིན་ཏུ་ཆུང་བ་ཞེས་པའི་དོན་ནོ། །
དེས་ན་བགྲོད་པ་ཟློག་པར་བྱེད་མ། སྒྲ་བརྗོད་པ་མེད་མའོ། །སླར་ཡང་དེའི་ཁྱད་པར་ནི་སྟོབས་དང་
ལྡན་མ་དང་སྒྱུ་གཞན་སླུ་བས་རྩེ་བའམ་སྐུའི་སྐྱེད་མོས་ཚལ་ཅན་མ་དག་གོ།དགའ་མ་དེས་བདག་གི་
ཡིད་འཕྲོགས་ཤིང་དེ་དང་འགྲོགས་པ་མ་ཐོབ་པས་ཁོ་བོ་འཆིའོ་ཞེས་ཕུལ་བྱུང་གི་རྒྱན་གྱི་བརྗོད་པ་
ཚོགས་པའི་ནོ།
ཚོགས་པའི་དོན་ནོ། །
གསུམ་པ་དབྱངས་སོགས་ངེས་པའི་བྱ་དཀའ་ལ་གཉིས།མཚན་ཉིད་དང་དཔེར་བརྗོད་དོ། །
དང་པོ་ནི་དབྱངས་ཨ་ཡིག་ལ་སོགས་པ་ངེས་པ་དང་གནས།ཡི་གེའི་མདོར།དེ་ལ་གནས་ནི་ཨ་ཀུ་ཧ་
རྣམ་པར་བཅད་བྱ་རྣམས་ཀྱི་མགྲིན་པའོ། །རི་ཊུ་ར་ཥརྣམས་ཀྱིས་སྤྱི་བོའོ། །ལི་ཏུ་ལ་ས་རྣམས་ཀྱི་
སོའོ །ཨི་ཙུ་ཡ་རྣམས་ཀྱི་རྐན་ནོ། །ཨུ་པུ་ཝ་མཆུ་དང་ཉེ་བ་ཅན་རྣམས་ཀྱི་མཆུའོ །ཞེས་གསུངས་
པ་ངེས་པ་དང༌། ཡི་གེ་ཀ་ལ་སོགས་པ་གསལ་བྱེད་ངེས་པ་ཅན་འདི་ཡང་བྱ་དཀའ་བ་ཡིན་ཞིང་དེ་
ལའང་དེ་གསུམ་པོ་བཞིར་ངེས་པ་དང༌། སོགས་པས་གསུམ་དང་གཉིས་དང་གཅིག་ངེས་པར་བསྟན་
པར་བྱའི།གཞན་དབྱངས་དང་གནས་དང་ཡི་གེ་རྣམས་ལྔ་ལ་སོགས་པ་བྱས་པ་ནི་བྱ་སླ་བར་འདོད་དོ།།
146

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
གཉིས་པ་ལ་གསུམ། དབྱངས་ངེས་པ། གནས་ངེས་པ་གསལ་བྱེད་ངེས་པའོ། །དང་པོ་ལ་
བཞི། བཞིར་ངེས་པ། གསུམ་དུ་ངེས་པ། གཉིས་སུ་ངེས་པ། གཅིག་ཏུ་ངེས་པའོ། །དང་པོ་ནི་རིག་
བྱེད་རྣམས་ཀྱི་མཐའ་ན་ཡོད་པའི་ཚིག་འཁོར་ཉན་པས་སྨྲས་པ་ནི་ཀླུ་སྒེག་པའི་ཚིག་གདངས་དང༌།
ཡམས་ནད་སྡུག་བསྔལ་དང་རྗེས་སུ་འབྲེལ་བ་ཉིད་ལས་ཉེ་བར་འཚེ་བ་རྣམས་དང་དགའ་བ་འཁོར་
བར་སྐྱེ་བོ་ཐ་མལ་པས་རྙེད་པར་སླ་བའི་རངས་པ་དང་། འཇིག་པ་སྐྲག་པ་རྣམས་ཏེ། ལོངས་སྤྱོད་
གཟུགས་ལ་སོགས་པའི་ཡུལ་ཉམས་སུ་མྱོང་བ་ལ་དགའ་བ་དང༌།སྡུག་བསྔལ་སྣ་ཚོགས་པའི་བདག་
ཉིད་འཁོར་བར་འཕེན་པའི་ཕྱིར་དང༌། དེའི་ཚེ་ཉིད་ནའང་བརྡེག་པ་དང་འཆིང་བ་ལ་སོགས་པ་
ཕོངས་པའི་ཡིན་པའི་ཕྱིར།ཡུལ་ལ་ལོངས་སྤྱོད་ཉིད་ནད་ཡིན་ཞིང༌།དེ་ལ་དགའ་བ་དང་།རྨོངས་
པ་མི་ཤེས་པ་སྟེ།སྡུག་བསྔལ་ལ་བདེ་བར་ཕྱིན་ཅི་ལོག་ཏུ་འཇུག་པ་རྣམས་ཀྱང་དེས་སྨྲའོ། །གང་
ཕྱིར་འཁོར་བའི་འཁོར་ལོ་དེ་ལྟར་ཉེ་བར་འཚེ་བ་དུ་མ་ཅན་ཡིན་པ་དེའི་ཕྱིར་དགེ་ཞིང་ཞི་བ་ཐར་པའི་
ཡུལ་སེམས་འདོད་ཅིང་འདུན་པ་ལེགས་པ་དོན་དུ་གཉེར་བ་རྣམས་ཀྱི་གཟུང་བར་བྱའོ་ཞེས་ཀྱང་སྨྲ་
ཞིང་སྟོན་པར་བྱེད་དོ།།འདིར་རྐང་པ་བཞི་ལ་རིམ་པ་བཞིན་ཨཱ་དང་ཨཱི་དང་ཨོ་དང་ཨེ་སྟེ་བཞིར་ངེས་
པའོ།།
གཉིས་པ་ནི་ས་གཞི་ལས་རྣམ་པར་རྒྱལ་ཏེ་དེ་དབང་དུ་བྱས་ཤིང་།བརྟན་པའམ་ལུགས་།
དེའི་རྣམ་གཞག་ཇི་ལྟ་བ་བཞིན་སྐྱོང་བ་སྒྲུབ་པར་བྱེད་ལ། གདོན་མི་ཟ་བར་བྱ་དགོས་པས་རྟུལ་
ཞུགས་ཏེ་ངེས་པ་ཡིན་ཞིང་ལ་དགའ་བའི་ཀུ་རུ་པ་ཞེས་བྱ་བའི་རྒྱལ་པོས་ཞེས་སྦྲེལ་ལོ།།དེའི་ཁྱད་པར་
མཆོག་ཀྱང་ཡིན་ལ་རྟོག་པ་ཡང་ཡིན་པ་ཡོན་ཏན་དང་སྐྱོན་རྣམ་པར་འབྱེད་པའི་ཤེས་རབ་ཅན་། །
དེ་འདྲའི་ཡོན་ཏན་ཅན་དེས་གཡུལ་དུ་རང་ཉིད་ཀྱི་དགྲའི་རིགས་ཏེ་ཚོགས་རྣམས་ནི་ཆེ་བར་ཏེ་ཤིན་ཏུ་
བཀག་ཅིང་ལྕི་བར་ཏེ་ཆེས་ཆེར་འདར་བར་བྱས་ཏེ་ཟིལ་གྱི་གནན་པ་ལས་སོ། །དེས་དེའི་ནུས་པ་ཕུན་
སུམ་ཚོགས་པ་དང་དགྲ་ལས་རྒྱལ་བར་མཁས་པར་བསྟན་ཏོ །འདི་ནི་ཨི་དང་ཨ་དང་ཨུ་སྟེ་དབྱངས་
གསུམ་དུ་ངེས་པའོ།།
གསུམ་པ་ནི་དཔལ་ཏེ་འབྱོར་པ་དང་གཟི་བརྗིད་དེ་ལས་བྱུང་བའི་འོད་ཟེར་རམ་བཀའ་
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དག་དང་།ངོ་ཚ་བྱ་བ་མ་ཡིན་པ་ལ་འཛེམས་པ་དང་གྲགས་པ་ཀུན་ཏུ་ཡོན་ཏན་བརྗོད་པ་དག་དང་བློ་
གྲོས་བླང་བྱ་དང་དོར་བྱ་རྣམ་པར་འབྱེད་པའི་ཤེས་རབ་དང་དེའི་རྗེས་སུ་འབྲང་བའི་ལུགས་ཡང་དག་
པའི་སྦྱོར་བ་སྟེ་གསུམ་གྱི་རྗེས་སུ་འབྲེལ་པ་དག་དང༌།ཚིག་སྙན་ཞིང་འཇིག་རྟེན་སྡུད་པར་བྱེད་པ་
དང་དགའ་བ་དེ་དང་རྗེས་སུ་མཐུན་པའི་འཇུག་པ་དག་སྟེ སྐྱེ་བོ་ཆེན་པོ་ཁྱོད་ལ་འཕེལ་བ་གཉིས་
གཉིས་སུ་བཅད་པ་ཡོད་པ་གང་ཡིན་པ་འདི་གཉིས་གཉིས་དག་ལྷ་རྣམས་ཀྱི་དབང་པོ་ལ་ཡང་མེད་
ཞེས་ཕུལ་བྱུང་གི་རྒྱན་གྱིས་བསྟོད་པའོ། །འདི་ནི་ཨི་དང་ཨེ་སྟེ་དབྱངས་གཉིས་སུ་ངེས་པའོ །
བཞི་པ་ནི་དབྱངས་ཨ་ཡིག་གཅིག་པུར་ངེས་པ་སྔར་གྱི་ཀུན་ཏུ་བཟང་པོའི་དཔེར་བརྗོད་དེ་
ཉིད་དེ། ནད་རིང་མིན་པའི་དགའ་མ་གང༌། །བདུད་རྒྱ་མ་ལྷུང་བགྲོད་ཟློག་མ། །སྒྲ་མེད་སྟོབས་ལྡན་
རྒྱུས་རྩེན་ཏེ། །ཟླ་དང་ལྷན་ཅིག་འཆི་སླད་དུའོ། །ཞེས་བསྒྱུར་བ་ན་བདེའོ། །གཉིས་པ་གནས་ངེས་པ་
ནི་དབྱངས་ངེས་པ་ལྟར་ཚིགས་བཅད་བཞིས་ཏེ། ཀྱེ་ལུས་ཅན་མ། འདྲེན་བྱེད་མིག་གི་ཀུན་དགའ་
སྐྱེད་པར་བྱེད་པ་དང་རྒྱུ་སྐར་གྱི་ཚོགས་ཀྱི་གནས་སུ་གྱུར་པ་དང༌། སྤྲིན་མེད་པ་སྟེ། ཁྱད་པར་གསུམ་
དང་ལྡན་པའི་མཁའ་ལ་ལན་གཅིག་མིག་སྦྱིན་ཅིང་ལྟ་བར་མཛོད་ཅིག་སྟེ།དེ་ཙམ་གྱི་འདོད་པའི་
དབང་དུ་གྱུར་པ་དེས་འཐོབ་པའི་ཕྱིར་རམ།ཡང་ན་ལན་གཅིག་ལྟ་བས་ནམ་ཀ་རྗེས་སུ་ཟུངས་ཤིག།
གཞན་དུ་ན་འདིའི་མཛེས་པ་འབྲས་བུ་མེད་པར་འགྱུར་རོ་ཞེས་ངོ་བསྟོད་སྨྲ་བའི་འདོད་ལྡན་གྱིས་
མཛེས་མ་ལ་སྨྲས་སོ །འདི་ནི་མགྲིན་པ།རྐན།སོ།སྤྱི་བོ་སྟེ།གནས་བཞིར་ངེས་པའོ། །ཀྱེ་ནུ་སྟུག་
མ་ཞེས་བོས་ནས། ཁྱོད་ཀྱི་གདོང་པ་ཟླ་བ་ལྟར་མཛེས་པས་སུ་མ་བཅོམ་སྟེ། འདོད་ལྡན་ཐམས་ཅད་
བཅོམ་ཞེས་པའི་དོན་ནོ །གདོང་པ་ཁྱད་པར་ཅི་ལྟ་བུས་ཤེ་ན། ལན་བུ་ཉིད་གཡོ་བ་ལ་སོགས་
པས་འཁྲི་ཤིང་ཡིན་ལ་དེ་བུང་བ་ལྟར་སྔོ་བ་ཅན་དང༌།འདྲེན་བྱེད་པདྨ་ལྟར་མཛེས་པས་དེའི་གཟུགས་
བརྙན་ཅན་དེ་ལྟ་བུས་སོ། །མགྲིན་པ་དང་རྐན་དང་སོ་སྟེ་གནས་གསུམ་དུ་ངེས་པ་འདི་ཡིན་ནོ །ཀྱེ་
རྟག་ཏུ་སྡིག་པ་མེད་པ་ཞེས་དང༌། ཀྱེ་ཀུན་དགའ་མཆོག་ཅན་ཞེས་དང༌། ནུ་མའི་ཁུར་གྱིས་ལུས་
འདུད་པའི་གཞོན་ནུ་མ་རྣམས་དང་སྟེ་གཞན་གྱི་ཆུང་མ་དང་འགྲོགས་པ་ལ་ཆགས་པ་ཞེས་བོས་ཏེ།
ཁྱོད་ཀྱི་བཙུན་མོ་ལུས་མེད་འདོད་པས་འགོངས་ཏེ་འཇིགས་པའི་ཟུག་གཟེར་དུ་མ་སྣ་ཚོགས་པས་
148

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
རེག་པར་གྱུར་པས་ན་དེ་ལ་རྗེས་སུ་བརྩེ་བར་བྱོས་ཤིག་ཅེས་འདོད་ལྡན་ཡུལ་གཞན་ཆགས་པ་ལ་
འགའ་ཞིག་གིས་སྨྲས་སོ །འདི་ནི་མགྲིན་པ་དང་སོ་ལས་བྱུང་བ་སྟེ་གནས་གཉིས་སུ་ངེས་པའོ །ཀྱེ་
ཧཱ་ཧཱ་མྱ་ངན་གྱིས་བརྗོད་པ་མི་སྒྲོག་པ་མྱ་ངན་དང་བྲལ་བ་ཞེས་དང༌། ཀྱེ་མཁའ་ལ་འགྲོ་བ་ཉི་མས་
མཚན་པའི་རི་ལྷུན་པོ་ལ་འགྲོ་བ་སྟེ་དེ་ལ་ལྷ་རྣམས་གནས་པས་ན་མཐོ་རིས་ལ་ཐུག་པར་གྲགས་པས་
ཁྱབ་པར་ཞེས་དང༌། ཀྱེ་དབང་པོ་མིག་ལ་སོགས་པ་མ་དུལ་བ་ཉིད་ལས་འཁྱོག་པོ་དང་ལྡན་པ་སྐྱེ་བོ་
ངན་པ་ལ་མ་ཆགས་པའམ་མི་འགྲོགས་པ་སྟེ་སྐྱེ་ངན་པ་དང་མི་འགྲོགས་པ་དང་ཞེས་དང༌། ཀྱེ་འཁྱོག་
པོར་འགྲོ་ཞིང་སྒྲ་ཀུན་ནས་སྒྲོག་པ་ཆུ་བོ་གངྒཱའི་ཆུ་ལ་འཇུག་པ་ཞེས་བོས་ཏེ། སྡིག་པ་ཉིད་དྲི་མ་ཅན་
སོགས་ཉིད་ལས་བྱ་རོག་ཡིན་ཞེས་ངོ་བོ་ཅན་གྱི་རྒྱན་དུ་བཀོད་ནས་དེ་གངྒཱའི་ཆུ་ལས་བཀྲུས་པས་
འཇོམས་པ་ཁྱོད་མཐོ་རིས་བདེ་འགྲོར་འགྲོའོ་ཞེས་སྐྱེས་བུ་འགའ་ཞིག་ལ་བསྟོད་དོ། །འདི་མགྲིན་པ་
ལས་བྱུང་བ་ཁོ་ན་ཡོད་པས་གནས་གཅིག་ཏུ་ངེས་པའོ།།
གསུམ་པ་གསལ་བྱེད་ངེས་པ་ནི་སྔ་མ་གཉིས་ལྟར་ཚིགས་བཅད་བཞི་སྟེ།ཀྱེ་ཀྱེ་ཞེས་པ་མ་
གུས་པའམ་སྨོད་པའམ་སྤོང་བ་སྟེ ཀྱེ་བདག་གི་བར་འཛིན་པ་མེད་པ་མིན་པ་ཅན་ཞེས་བོས་ནས་
ཤིན་ཏུའམ་ཡང་ཡང་དུ་སྒྲ་སྒྲོག་པའི་རི་དྭགས་རུ་རུའི་བྲང་འཇོམས་ཤིང་སྡིག་པ་ཅན། བ་རི་སྟེ་རི་
དྭགས་རྣམས་ལོངས་སྤྱད་བྱར་སེམས་པས་འདིའི་བ་ལང་རི་ལ་གནས་པ་ཅན རིའི་ཕྱོགས་ཀྱི་ཆར་
འགྲོ་བའི་རྔོན་པ་ཁྱོད་ང་ཅན་ཏེ་ང་ཡིས་གམ་དུ་མ་འོངས་ཤིག །དེ་ཟླ་བོའི་དངོས་པོའི་དཔེས་སྒྲུབ་པ་
ནི་བྱ་རོག་གིས་རྨ་བྱས་སྒྲ་བསྒྱུར་བ་ཅི་སྟེ་མི་སྲིད་པ་བཞིན་དུ་ཁྱོད་ལྟ་བུའི་སྐྱེ་བོ་དང་འགྲོགས་པ་ནི་ཁོ་
བོ་ཅག་ལྟ་བུ་ལེགས་པ་དོན་དུ་གཉེར་བ་རྣམས་ལ་མི་སྲིད་དོ་ཞེས་ཐུབ་པ་འགའ་ཞིག་གིས་རི་དྭགས་
བསད་པའི་བ་ལང་རྫི་དགོན་པར་རྒྱུ་བ་རང་གི་གནས་སུ་འོང་པ་ལ་སྨྲས་སོ །འདིར་རྐང་པ་བཞི་ལ་
རིམ་པ་ལྟར་ར་དང་ག་དང་ཀ་དང་མ་སྟེ་གསལ་བྱེད་བཞིར་ངེས་པ་ལེགས་སྦྱར་གྱི་སྐད་ལ་ཡོད་། །
ལྷ་རྣམས་ལ་གྲུབ་པ་དང་བདེ་བ་འབྱུང་བར་བྱེད་པ་ལ་བརྩོན་པའི་ཕྱིར་དེ་རྣམས་དགའ་བར་བྱེད་
པའི་ལྷ་ཁྱབ་འཇུག་སྟེ། དེའི་ཁྱད་པར་ནི་རིག་བྱེད་ལ་སྨོད་ཅིང་མི་གུས་པ་ཆོས་སྤོངས་བའི་འཇིག་
རྟེན་འགོག་པ་སྟེ། དེས་ལྷ་མིན་རྣམས་དགའ་ཞིང་འཕེལ་བར་བྱེད་པ་ལྷ་མིན་གྱི་དབང་པོ་ར་ཎྱ་ཀ་
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཤི་པུ་དང་ཀཻ་ཊ་བྷ་ལ་སོགས་པ་རྣམས་བཅོམ་པ་ན།དྲེགས་པའི་ཕྱུང་བའི་སེང་གེའི་སྒྲ་ཡིས་སམ།དེ་
བཅོམ་མོ་ཞེས་པའི་སྒྲ་གྲགས་པས་མཐོ་རིས་ཀྱི་འཇིག་རྟེན་ཁྱབ་པར་གྱུར་ཏོ། །འདིར་ད་དང་ན་དང་
ཝ་སྟེ་གསལ་བྱེད་གསུམ་དུ་ངེས་པའོ། །འཕོང་སྤྱད་ལ་སོགས་པ་རིག་པ་ཐམས་ཅད་ལ་མཁས་པ་ལྷ་
དང་ལྷ་མིན་རྣམས་ལ་འགྲོ་ཞིང་ཁྱབ་པའི་སྟོབས་དང་ལྡན་པ་བྱིན་པ་ལེགས་ཤིང་མཛེས་པ་ཅན།ཆང་
གི་རོ་མྱོང་བའི་ངང་ཚུལ་ཅན་དུ་རབ་གྲགས་པ་གཤོལ་འཛིན་སྟོབས་བཟང་ཞེས་བྱ་བ་ཁྱབ་འཇུག་
གི་ཕུ་བོ་དེ་བྱ་བཞད་ཀྱི་སྒྲ་དང་ལྡན་པའི་རྩེ་དགའི་དོན་གྱི་མཚོ་རུ་སོང་ངོ་། །འདི་ནི་ས་དང་ར་སྟེ
གསལ་བྱེད་གཉིས་སུ་ངེས་པའོ། །གང་དང་ལྷན་ཅིག་འཐབ་པར་བྱ་བའི་སྐྱེས་བུ་འདིའི་བདག་ཅག་
རྣམས་ཀྱི་བཞིན་རས་ཁོའི་བཞིན་རས་ཉི་མའི་དཀྱིལ་འཁོར་ལྟ་བུའི་གཟི་བརྗིད་ཅན་གྱི་མ་བཅོམ་པ་
མིན་གྱིས་བཅོམ་ཞིང་ཟིལ་གྱི་མནན་པ་ཁོ་ན་སྟེ།དེ་དང་འཐབ་པ་ལྟ་ཞོག།དེའི་གདོང་པའང་ལྟ་བར་
མི་ནུས་། །འདི་ནི་མི་ལས་འདས་པའི་སྐྱེས་བུ་སུ་ཞིག་སྟེ། དེ་འདྲ་དང་ལྷན་ཅིག་འཐབ་མོ་ལ
བདག་ཅག་སྦྱོར་བའི་རྗེ་བོ་འདི་ནི་མ་བརྟག་པ་བྱེད་པའོ་ཞེས་སྟོན་པ་སྲོག་ཆགས་ཏེ་སྐབས་ཀྱི་
གཡོག་འཁོར་རྣམས་མི་དམན་ཞིང་ལྷག་པ་ཤིན་ཏུ་སྟོབས་དང་ལྡན་པ་སྔར་བཤད་པ་འདི་དང་འཐབ་
པ་ལ་སྦྱོར་ཏེ་འཐབ་ཏུ་འཇུག་པ་བདག་ཅག་གི་རྗེ་བོ་འདི་སྐྱེས་བུ་སྟེ་མི་མིན་པ་དང་སྡིག་པ་ཅན་མིན་
ནམ་ཞེས་རྗེ་བོས་ཤིན་ཏུ་དཔའ་བོ་འགའ་ཞིག་དང་འཐབ་ཏུ་བཅུག་པའི་གཡོག་རྣམས་བརྟག་པར་
བྱེད་དོ། །དེ་ནི་ན་ནུ་ཞེས་པ་རྟོག་པར་བྱེད་པ་ལ་འཇུག་པས་བཤད་པ་སྟེ།ངེས་པ་ལ་འཇུག་པར་
བཤད་ན། སྐྱེས་མིན་སྡིག་ཅན་ངེས། ཞེས་པར་བསྒྱུར་བར་བྱའོ། །འདི་ནི་གསལ་བྱེད་ན་ཡིག་
གཅིག་པུར་ངེས་པའོ། །དེ་ལྟར་བརྗོད་ཟིན་པའི་རྣམ་པས་བྱ་སླ་བ་འབའ་ཞིག་ཏུ་མ་ཟད་ཀྱི་བྱ་དཀའ་
བ་ཡང་སྙན་ངག་གི་རྣམ་པ་ཡིན་པས་འདིའི་ལམ་ལ་ཡང་རིམ་པ་རང་བཞིན་མདོར་བསྡུས་པས་ཅུང་
ཟད་བསྟན་པར་བྱས་སོ་ཞེས་པ་བྱ་དཀའ་རྣམས་ཀྱི་དོན་བསྡུས་པའོ །
གསུམ་པ་གབ་ཚིག་གི་རྒྱན་ལ་གཉིས། བཤད་པར་དམ་བཅའ་ཞིང་དགོས་པ་བརྗོད།
གབ་ཚིག་བཅུ་དྲུག་ཉིད་བཤད་པའོ། །དང་པོ་ནི་གབ་ཚིག་ཅེས་བྱ་བ་སྔོན་གྱི་ལོ་ཙཱ་བ་ཆེན་པོ་རྣམས་
ཀྱིས་ལྡེའུ་འམ་སྐུ་སྐ་ཞེས་པར་བསྒྱུར་བའི་རྣམ་པ་རྣམ་པར་རྟོག་པ་རྣམས་ཀྱི་ལུགས་རང་གི་ངོ་བོ་
150

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
མཚན་ཉིད་དང་མཚོན་བྱ་རྣམས་བསྟན་ཅིང་རྟོགས་སུ་གཞུག་པར་བྱའོ། །དེ་གང་དུ་མཁོ་ཞེ་ན།རྩེ་མོ་
ནི་དགའ་བའི་རང་བཞིན་ཉམས་དང་ལྡན་པ་སྟེ། དེའི་མདུན་སའམ་ཚོགས་པ་ནི་མཁས་པ་རྣམས་
སྙན་ངག་ཀུན་ནས་བརྗོད་པ་ཡིན་ལ་དེ་ཁོ་ན་བདེ་བ་ཁོ་ནས་དུས་འདའ་བར་བྱེད་པའི་ཕྱིར་བཞད་
གད་ཡིན་ཞིང་། དེ་ལ་གབ་ཚིག་ཉེ་བར་མཁོ་བ་དང་བཅས་པའོ། །དེ་བཞིན་དུ་གབ་ཚིག་དེ་ཤེས་པ་
རྣམས་ཚོགས་སུ་སྟེ་སྐྱེ་བོས་གང་བར་གསང་སྨྲ་སྟེ་གསང་དགོས་པའི་དོན་རྣམས་ཕན་ཚུན་དུ་གོ་ཞིང་
དེ་མི་ཤེས་པ་དེ་ན་ཉེ་བར་གནས་པ་རྣམས་འདི་དག་ཅི་སྨྲ་བ་ཡིན་སྙམ་དུ་བྱ་བའི་ཆེད་དུ་དང༌། ཕ་
རོལ་པོ་དེ་མི་ཤེས་པ་རྣམས་ཀུན་ཏུ་རྨོངས་པར་བྱེད་པ་དེ་ཅི་སྨྲ་ཞིང་འདུག་ཅེས་པ་ལའང་མཁོ་བའོ །
དེས་ན་དེ་རྣམས་ཀྱང་རྒྱན་བཞིན་དུ་སྙན་ངག་ལ་བསམ་པར་བྱའོ། །
གཉིས་པ་ལ་གསུམ། མཚན་ཉིད་དང་མི་བསྟན། ངན་པ་ལྟར་སྣང་མི་འཆད་པའི་རྒྱུ།
དཔེར་བརྗོད་པའོ། །འདི་རྣམས་ནི་མཚན་ཉིད་རེ་དང་དཔེར་བརྗོད་རེ་སྦྱར་ནས་ཆུན་གཅིག་ཏུ་
བཤད་པར་བྱའོ། །དེ་ལ་དང་པོ་ནི་ཚིག་པུས་པ་དང་ཏིང་མཐའ་ཅན་དག་མཚམས་སྦྱར་ཏེ་འདྲེས་
པས་དོན་བརྗོད་པར་འདོད་པའི་བརྗོད་བྱ་སྦས་པར་གོ་དཀའ་བ་ནི་ཚིག་འགྲོགས་པས་དོན་སྦས་པ་
གཙོ་བོ་ཉིད་ཀྱི་ཕྱིར་ཀུན་ཏུ་ཚོགས་པས་སམ་ཀུན་ཏུ་འགྲོགས་པ་ཞེས་བྱ་བའི་གབ་ཚིག་ཏུ་དེ་ཤེས་པ
རྣམས་ཀྱི་བརྗོད་། །གབ་ཚིག་གང་དུ་བརྗོད་བྱའི་དོན་གཞན་ལ་གྲགས་པའི་སྒྲ་དོན་གཞན་ལ་སྦྱར་
ནས
བས་བརྗོད་པར་འདོད་པའི་དོན་མཛེས་མ་ལྟ་བུ་ལས་གཞན་འཕྱེ་བོ་ལྟ་བུ་ལ་བློ་སྐྱེད་པའི་ཕྱིར་སླུ་
བར་བྱེད་པ་ནི་སླུ་བྱེད་ཅེས་བྱ་བའོ། །ཚིག་གིས་སྦྱོར་བ་ཤིན་ཏུ་འཁྲུགས་པའམ་ཤིན་ཏུ་བར་ཆོད་པའི་
རྒྱུ་ཡིས་རྨོངས་པར་བྱེད་པ་དོན་མི་ངེས་པར་དོན་ཕྱིན་ཅི་ལོག་ཏུ་གོ་བར་བྱེད་པ་ནི་རིམ་པ་དང་བྲལ་
བ་པའམ་རིམ་པ་ལས་འདས་པ་ཞེས་བྱ་བའོ །གབ་ཚིག་གང་ལ་དེ་དང་འབྲེལ་པའི་ཚིག་གི་ཕྲེང་བ་
ཚོགས་པ་བརྗོད་བྱའི་དོན་རྟོགས་དཀའ་བ་དེ་ནི་དོན་འཕྲོག་པ་ལྟ་བུ་ཉིད་ཀྱི་ཕྱིར་རབ་བཅོམ་ཞེས་བྱ་
བའོ །བརྗོད་བྱ་དངོས་སུ་གྱུར་པ་ལས་གཞན་པ་ཕལ་པ་བཏགས་པ་སྐྱེད་ཚལ་ལ་སོགས་པ་ལྟ་བུའི་
བརྗོད་བྱའི་དོན་བཀོད་པའི་ཚིག་རྣམས་ཀྱིས་སྡེབ་ཅིང་བསྒྲིབས་པའི་གབ་ཚིག་ནི་ཇི་འདྲ་བཞིན་པའི་
དོན་གཞན་རྟོགས་པ་ལྷུར་ལེན་པའི་ཕྱིར་མཐུན་པའི་གཟུགས་སམ་ངོ་བོ་མཚུངས་པ་ཞེས་བྱ་བའོ །
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བརྡ་སྤྲོད་པའི་གཞུང་ནས་བཤད་པའི་སྒྲའི་མཚན་ཉིད་ཡོད་པ་ཙམ་ཧ་ཅང་གསལ་པོ་མ་ཡིན་པ་སྒྲའི་
སྦྱོར་བ་ཉམས་པ་གཅོད་ནུས་པ་དེས་ངེས་ཚིག་དང་ལྡན་པའམ་རྣམ་སྒྲུབ་བམ་བྱེ་བྲག་ཏུ་བཤད་པ་
བྱར་ཡོད་པའི་ཚིག་དེ་ནི་ཉམས་དང་བྲལ་བས་ན་གབ་ཚིག་རྩུབ་མོ་ཞེས་བྱ་བའོ།།
གབ་ཚིག་གང་དུ་གྲངས་གཅིག་ཉིད་ལ་སོགས་པས་ཀུན་རྨོངས་ཏེ་དོན་གྱི་དེ་ཁོ་ན་ཉིད་མི
རྟོགས་པར། དེ་ནི་དངོས་སུ་མ་བསྟན་པའི་བརྗོད་པར་འདོད་པའི་དོན་གྲངས་ཀྱི་སྒོ་ནས་རྟོགས་པར་
བྱེད་པས་ན་གྲངས་ཉིད་ཅེས་བྱ་བའོ །གབ་ཚིག་གང་དུ་ངག་ཚིག་ཚོགས་པའི་དོན་བརྗོད་བྱ་རྣམ་པ་
གཞན་དུ་དེ་ལས་ཟློག་པར་སྣང་བ་དེ་ནི་དོན་རྣམ་པ་གཞན་དུ་རྟོགས་པ་ལྷུར་ལེན་པའི་ཕྱིར་རབ་
བཏགས་ཞེས་བྱ་བའོ། །གབ་ཚིག་གང་གི་དེ་དང་འབྲེལ་པའི་མིང་འགའ་ཞིག་ལ་སྣ་ཚོགས་པ་ཞིག་
མིན་པའི་བརྗོད་བྱའི་དོན་རྟོགས་པར་བྱེད་པ་དེ་མིང་གིས་བར་བཅད་པ་ཉིད་ཀྱི་ཕྱིར་མིང་དུ་འདུས་
པའམ་མིང་གི་བར་བཅད་པའམ་མིང་གཞན་ཅན་ཞེས་བྱ་བ་ཉིད་དོ། །ཚིག་གང་ཞིག་ཆོས་དེ་དོན་གྱི
ངོ་བོ་མི་ནོར་མི་འདོད་པ་ལ་སོགས་པ་བསྒྲིབ་བྱ་སྒྲིབ་བྱེད་གཉིས་ཀ་ལ་འཇུག་པའི་ཕྱིར་མཚུངས་པ་
ཡིན་ཞིང་དེ་རྒྱུ་མཚན་དུ་བྱས་ཏེ་འཇུག་པའི་ཕྱིར་རེག་པ་ཞེས་བྱ་བ་ལ། དེ་འདྲའི་ཚིག་དེས་སྨོས་པའི་
དོན་སྨད་འཚོང་ལྟ་བུ་ལས་གཞན་ནོར་ལྟ་བུ་བསྒྲིབས་ཤིང་སྦས་པའམ་རྣམ་པར་བཞག་པ་དེ་ནི་
བསྒྲིབས་པ་ཞེས་བྱ་བའི་གབ་ཚིག་གོ།བརྗོད་པར་འདོད་པའི་དོན་གྱི་རྗོད་བྱེད་དུ་གྲགས་པའི་སྒྲའི་
རྣམ་གྲངས་དོན་དེ་གསལ་བར་བྱེད་པ་སྒྲ་གཞན་བཀོད་པ་སྟེ་དོན་དེའི་རྗེས་སུ་འབྲང་བས་བརྟགས་
པ་ཡིས་བསྒྲུབས་པ་ནི་མཐུན་པའི་སྒྲ་ཞེས་བྱ་བའི་གབ་ཚིག་གོ །གབ་ཚིག་གང་ཞིག་དངོས་སུ་སྟེ་
སྒྲའི་བྱེད་པས་བརྗོད་བྱའི་དོན་བསྟན་ཡང་། དེ་ལ་རྨོངས་པ་དེ་ཁོ་ན་ཉིད་ཀྱི་དོན་མི་རྟོགས་པའི་ཆེད་
དུ་འགྱུར་བ་དེ་ནི་དོན་ལ་རྨོངས་པར་བྱེད་པའི་ཕྱིར་ཀུན་ཏུ་རྨོངས་པ་ཞེས་བྱ་བའི་གབ་ཚིག་།
གབ་ཚིག་གང་ལ་སྦྱོར་བ་སྟེ་འབྲེལ་པའི་ཕྲེང་བ་སྟེ་མང་པོའི་བདག་ཉིད་ཀྱི་མིང་ཅན་ཡིན་
གྱི་བར་ཏུ་གྲགས་པའི་མིང་ཅན་མ་ཡིན་པ་དེ་ནི་རབ་ཏུ་གྲགས་པའི་མིང་འཕྲོག་པའི་ཕྱིར་ཡོངས་སུ་
འཕྲོག་པ་ཅན་ཞེས་བྱ་བའོ །གབ་ཚིག་གང་དུ་རྟེན་མི་མ་ཡིན་ལྟ་བུ་དེའི་རྗོད་བྱེད་མི་སྦྱོར་བས་སྦས་
ཏེ་རྟེན་པ་ལག་པ་ལྟ་བུ་གསལ་བར་བྱས་ཤིང་དངོས་སུ་རྗོད་པར་བྱེད་པ་ནི་གཅིག་བསྒྲིབ་པ་ཞེས་བྱ་
152

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
བ་སྟེ།རྟེན་ཁོ་ན་སྦས་པའི་ཕྱིར་རོ །གབ་ཚིག་གང་དུ་རྟེན་དང་བརྟེན་པ་གཉིས་སྦས་ཤིང་དངོས་སུ་
མ་བརྗོད་པ་དེ་ནི་གཉིས་ཀ་བསྒྲིབས་པ་ཞེས་བྱ་བའོ །གབ་ཚིག་གང་ལ་ཀུན་ཚོགས་པ་ལ་སོགས་
པའི་མཚན་ཉིད་སྣ་ཚོགས་འདྲེས་ཀྱི་གཅིག་ཁོ་ནའི་མཚན་ཉིད་ཅན་མ་ཡིན་པ་དེ་ནི་ཡོངས་སུ་འདྲེས་
པ་ཞེས་བྱ་བའི་གབ་ཚིག་གོ །ཇི་སྐད་བཤད་པའི་མཚན་ཉིད་ཅན་གྱི་གབ་ཚིག་བཅུ་དྲུག་པོ་འདི་
རྣམས་སྔོན་གྱི་སློབ་དཔོན་རཱ་མ་ཤར་མ་ལ་སོགས་པ་རྣམས་ཀྱིས་རྒྱས་པར་བསྟན་ཏོ།།
གཉིས་པ་ནི་གབ་ཚིག་ཀྱང་ཡིན་ལ་དེའི་མཚན་ཉིད་དང་མི་ལྡན་པས་ངན་པ་སྤངས་བར་བྱ་
བ་ཡང་ཡིན་པ་ཀུན་ཏུ་ཚོགས་པ་ལ་སོགས་པ་ལས་གཞན་བཅུ་བཞི་སྔོན་གྱི་སློབ་དཔོན་དེ་རྣམས
ཀྱིས་བཤད་། །ཀྱང་གི་སྒྲ་ནི་གབ་ཚིག་སྐྱོན་མེད་འབའ་ཞིག་བཤད་པར་མ་ཟད་པའོ། །དེ་རྣམས་
འདིར་མི་འཆད་པ་ཅི་ཡིན་ཞེ་ན། བདག་ཅག་གིས་གབ་ཚིག་ལས་འབྱུང་བའི་སྐྱོན་རྣམས་ཡོན་ཏན་
དང་ལྡན་པ་ལ་ཡོངས་སུ་བགྲང་བར་བྱ་བ་མིན་པར་རིག་ཅིང་བློས་མཐོང་ནས་གབ་ཚིག་ལེགས་པ་
ཁོ་ན་བརྗོད་པར་བྱ་བའི་ངན་པ་རྣམས་མི་བརྗོད་དོ། །འོ་ན་དོན་ཉམས་པ་ལ་སོགས་པའི་སྐྱོན་རྣམས་
ཀྱང་མི་བརྗོད་པ་འགྱུར་ཏེ་གབ་ཚིག་ལྟར་སྣང་དང་ཁྱད་པར་མེད་པའི་ཕྱིར་རོ་ཞེ་ན།དོན་བྲལ་ལ་
སོགས་པ་རྣམས་ནི་སྐབས་འགའ་ཞིག་ཏུ་ཡོན་ཏན་དུའང་འགྱུར་བས་དང་སྙན་ངག་ཐམས་ཅད་ལ་
འབྱུང་སྲིད་པའི་སྐྱོན་ཡིན་པ་དང་སྙན་ངག་གི་སྐྱོན་ཐམས་ཅད་བཅུ་པོ་དེ་ཙམ་དུ་ངེས་པས་ན་བསམ་
བྱ་ཡིན་ཞིང་བཤད་ལ། གབ་ཚིག་གི་སྐྱོན་རྣམས་ནི་འགའ་ཞིག་ཏུའང་ཡོན་ཏན་དུ་མི་འགྱུར་བ་དང་
ཉི་ཚེ་བ་ཡིན་པ་དང་བཅུ་བཞི་ལས་གཞན་ཡང་སྲིད་པའི་ཕྱིར་དེ་ཙམ་དུ་མ་ངེས་པས་མ་བཤད་དོ་ཞེས་
འགྲེལ་པར་རྒོལ་ལན་བྱས་སོ། །འོ་ན་གབ་ཚིག་ངན་པ་རྣམས་ཅི་ལྟར་ཤེས་ཤེ་ན། གབ་ཚིག་ངན་པ་
ནི་གང་གབ་ཚིག་ཏུ་བྱས་པ་དེའི་མཚན་ཉིད་མེད་པ་དེ་ཡིན་ནོ་ཞེས་རང་ཉིད་ཀྱི་ཤེས་པར་འགྱུར་།།
གསུམ་པ་ལ་བཅུ་དྲུག་ལས་དང་པོ་ནི་མ་ཡཱ་གོ་རོ་ཞེས་པ་བརྗོད་འདོད་མེ་ཞེས་པ་བདག་གི་
དང་ཨཱ་གས་གནོད་པ་དང་དེའི་རོ་བྲོ་བ་ཞེས་པ་ཡིན་པ་ལ། མ་ཡ་བདག་གིས་དང་གོ་བ་ལང་དང་
དེའི་རོ་བྲོ་བ་ཞེས་པར་གབ་པ་ན། བདག་གི་གནོད་པའི་རོ་སེམས་ཀྱིས། །ཞེས་པའི་དོན་ཏེ། བདག་
གི་བ་ལང་རོ་སེམས་ཀྱིས །ཞེས་པར་རྨོངས་སུ་འཇུག་པ་སྟེ།དེ་ལ་སྒྲའི་མཚམས་སྦྱར་བྱས་ན་མེ་
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལས་ཨེ་ཡིག་རིམ་པ་ལས་མ་འདས་པར་ཕྲལ་བར་བྱའོ་ཞེས་པའི་མདོ་ཡི་ཆུང་མ། ཨེ་ནི་ཨ་དང་ཡའོ་
ཞེས་པས་ཨ་དང་ཡ་དབྱངས་མེད་དུ་བསྒྱུར་ཞིང་ཡ་ལ་ཨཱ་གས་ཀྱི་ཨ་སྦྱར་བས་མ་ཡཱ་གས་ཞེས་པ་
གྲུབ་པ་ལ། ས་དབྱངས་མེད་ཚེག་དྲག་ཏུ་གྱུར་ཏེ།རོའི་སྐད་དོད་ར་ས་ཞེས་པ་ཕ་རོལ་ཏུ་བྱུང་བས་ན།
ཨ་དང་སྒྲ་ལྡན་དག་གི་འང་ངོ་ཞེས་པའི་མདོ་ཡིས་ཚེག་དྲག་ཨུ་རུ་འགྱུར་ནས།འི་ཨ་ཡིག་དང་གཉིས་
ཕྲད་པ་ན་ཨུའི་ཡི་གེ་ལ་ཨོའོ་ཞེས་པའི་མདོས་ཨོ་རུ་གྱུར་པ་ན་ན་ཡཱ་གོ་ཞེས་པར་གྱུར་པའོ། །ཀྱེ་ཀུན་
ཏུ་མིག་དམར་མ་ཞེས་ཤིན་ཏུ་དགའ་བ་མཆོག་ལ་བོད་དེ། བདག་གི་སེམས་ཀྱི་སྐྱོན་ཤེས་པ་མེད་པ་
ལ་ཅིའི་ཕྱིར་བདག་ལ་ཁྲོ་སྟེ།རྒྱུ་ཅི་ཡང་མེད་པ་ལ་ཁྲོ་བར་བྱ་བ་མ་ཡིན་ནོ་ཞེས་ཟློག་པར་བྱེད་པའོ།།
དེས་ན་ཁྲོ་བའི་གནས་སྐྱོན་ཅན་མིན་པ་ལས་ངུ་བ་ཁྲོ་བ་ལས་བྱུང་བ་མངོན་སུམ་པ་འདི་ཡིས་ཅི་བྱེད་
དེ་དགོས་པ་མེད་ཅེས་པའི་དོན་ནོ། །
གཉིས་པ་ནི་ཀུབ་ཛཱ་ཞེས་པ་བདེན་པ་ལ་འཁྲུལ་པ་ལ་འཁྲུལ་པ་ཞེས་བརྗོད་པ་ལྟར་མིང་གི་
ཕྱོགས་གཅིག་གིས་ཀུན་མཚོན་པས་ཀ་ནྱཱ་ཀུབ་ཛཱ་ཞེས་པ་ཡུལ་གྱི་ཁྱད་པར་འགའ་ཞིག་གི་མཛེས་མ་
བརྗོད་པར་འདོད་པ་ལ། ལུས་མ་ཚང་བ་རྒུར་བའི་བུད་མེད་ལ་གྲགས་པས་ན་དེ་ལ་རྟོག་པ་སྐྱེད་པར་
བྱེད་པའི་ཕྱིར་སླུ་བ་སྟེ། བསྟེན་པ་ནི་དེ་ལ་འཇུག་པའོ། །འཆི་མེད་ནི་ལྷ་ཡིན་ལ་དེའི་བུད་མེད་ལ་ཅོ
འདྲི་བ་ནི་ལྷ་མོ་དང་མཚུངས་པའོ། །དེ་ལྟ་མིན་པ་ནི་ཁྱོད་ཀྱི་དགའ་བ་ཆེས་ལྷག་པ་མ་ཡིན་པའོ། །
གསུམ་པ་ནི་ཚིག་གི་སྦྱོར་བ་ཤིན་ཏུ་བར་ཆོད་པ་ལ་རྨོངས་པ་སྐྱེ་བ་སྟེ ཡུ་བར་ཞེས་པ་ལ་
སོགས་པ་ནི་རྒྱ་གར་གྱི་སྐད་ལ་འཁྲུགས་པར་ཡོད་པ་དང་མཐུན་པར་བསྒྱུར་བ་སྟེ། དེ་ནི་ངང་པ་
བཞིན་རས་སམ་ཁའི་སྒྲ་སྙན་པ་ཡིད་དུ་འོང་བ་སྒྲོག་པར་བྱེད་པ་དང་ལུས་འདར་བའམ་གཡའ་བར་
བྱེད་ཅིང༌།པདྨ་ཅན་གྱི་ཡུ་བ་ཚེར་མ་རྩུབ་མོ་ཅན་ལ་མཆུས་འོ་བྱེད་དེ་སྦྱོར་བར་བྱེད་ཅེས་པའོ།།
བཞི་པ་ནི་རྒྱ་སྐད་ལ་དོན་གོ་བ་ཤིན་ཏུ་དཀའ་བར་ཡོད་པ་སྟེ། ཀྱེ་བུ་མོ་ཞེས་བོས་ནས།
ཁྱོད་ཀྱི་རྐང་པ་མཛེས་ཤིང་རྐང་གདུབ་རྒྱས་པའམ་གནས་པ་སྒྲ་སྙན་པ་སྒྲོག་པ་རྣ་བ་དང་མིག་གི་
མངོན་སུམ་དུ་གྱུར་པའི་སྐབས་འདིར་བདག་གི་སྲོག་ནི་ཤིན་ཏུ་ཡིད་དུ་འོང་བའི་དངོས་པོ་མཐོང་བ་
ལས་ཆགས་པས་ཟིལ་གྱི་ནོན་པས་བརྟན་པ་མ་ཡིན་ཏེ་མི་གནས་པའོ །འདིར་མཛེས་ལ་ཞེས་པ
154

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
མཛེས་མ་ཞེས་འབོད་པའི་ཚིག་ཏུ་འགྲེལ་པ་གཉིས་ཀྱི་འཆད་དོ། །དེ་ལ་བུ་མོ་མཛེས་མ་ཁྱོད་རྐང་པ་
ཞེས་པར་བསྒྱུར་བར་བྱའོ། །འདི་བོད་སྐད་དུ་ལོ་ཙཱ་བ་ཆེནཔོ་དཔལ་ལྡན་ཤོང་སྟོན་གྱི་ལེགས་པར་
བསྒྱུར་བ་ན་གོོ་དཀའ་བ་ཟུང་ལྡན་ལྟར་ཞིག་སྟེ་གོ་སླ་བར་སྣང་ངོ༌། །དེས་ན་འདིའི་དཔེར་བརྗོད་ནི
ཧཱ་ཧཱ་ནི་སྒྲོག་མཁའ་འགྲོས་མཚན།ཞེས་པའི་ངག་ལྟ་བུ་རྣམ་པ་གསལ་ལོ།།
ལྔ་པ་ནི་བསྡུས་པ་བརྗོད་པའི་རྒྱན་ཏེ། འགྲེལ་པ་དག་ཏུ་འཁྲི་ཤིང་ནི་བུད་མེད་དེ།ཡལ་
འདབ་ནི་སོར་མོ་རྣམས་ཡིན་ལ་མེ་ཏོག་གི་དོག་པ་སྣུམ་པ་ནི་སེན་མོའོ་ཞེས་འཆད་དོ། །སྐྱེད་མོས་
ཚལ་ནི་སྒྲ་ཇི་བཞིན་པའམ་ཁང་པའོ། །སྐྱེད་མོས་ཚལ་བུད་མེད་དང་འཁྲི་ཤིང་རྐང་ལག་ཏུ་སྦྱར་ཡང་
འཚམ་མོ། །
དྲུག་པ་ནི་ཆང་གི་སྐད་དོད་ལ་སུ་རཱ་ཞེས་ཡོད་ལ་སུ་ཧཱུཾ་བྱེད་དོ་ཞེས་པའི་དོན་ལ་བྱེད་
དེ་སྨྲ་ཞེས་པའི་ངག་གིས་ཙནྡྲའི་བྱིངས་ཀྱི་གླེགས་བམ་གྱི་ཙུ་ར་སོགས་སུ་སུཔ་ལས་བྱིངས་དོན་ལ་
མང་པོར་ཏེ། འདོད་པ་བཞིན་འང་ངོ་ཞེས་དང་ཀ་ལཱ་པའི་མདོ་ལས། བྱིངས་དོན་ལ་ཨིན་སྟེ་ཀཱ་རི་
ཏའོ་ཞེས་འབྱུང་བས། སུ་རཱ་ལ་ཎི་ཙའི་རྐྱེན་ནམ་ཨིན་གྱི་རྐྱེན་སྦྱར་བར་བྱའོ། །དེ་ནས་ཙནྡྲའི་ལུགས་
ལ་འདོད་པ་བཞིན་དུ་འགྱུར་བ་ལས་དང༌།ཀཱ་ལཱ་པ་རུ ཨིན་ལ་རྟགས་ཡི་གེ་གཅིག་པ་མ་ཡིན་པའི་
མཐའི་དབྱངས་དང་པོ་ཅན་དབྱིའོ་ཞེས་པས།སུ་རཱའི་ཨ་ཡིག་དབྱིའོ། །དེ་ནས་བྱེད་པ་ཎུ་པ་དང་ཏྲ་
ཙི་དང་ཨ་ཙ་འོ་ཞེས་དང་། པ་ཙ་སོགས་རྣམས་ལས་ཨ་ཙ་ཞེས་པས་ཨ་ཙའི་རྐྱེན་སྦྱར་བར་བྱའོ། །
ཎིའི་ཨིཊ་མ་ཡིན་པ་ལའོ་ཞེས་པ་དང༌། ཀཱ་རི་ཏའི་ཨཱ་མ་ཨཊ་བི་ཀ་ར་ཎ་མ་ཡིན་པ་ལའོ་ཞེས་པ་དག་
གོང་གི་དབྱིའོ་ཞེས་པ་ལ་སྙེགས་པས་ཎི་ཙ་དང་ཨིན་དབྱིའོ། །ཨ་ཙིའི་ཨུ་ཐུང་དུ་སྦྱར་བས་སུ་རཱའོ། །
མོ་རྟགས་སུ་བྱེད་པ་ལ་ཨཛ་སྭོ་དང་ཨཏ་ལས་སོ་ཞེས་པས་ཌཱ་པུའི་རྐྱེན་ནམ། བུད་མེད་ལ་ཨ་ལས་
ཨཱའོ་ཞེས་པ་སྦྱར་བ་ན་སུ་ར་ཞེས་པ་གྲུབ་པ་ནི་ཆང་བྱེད་པ་མོ་ཆང་མ་ཞེས་པའོ །འདིར་སུ་རཱ་ཞེས་པ་
ཆང་དང་ཆང་མ་གཉིས་ཀ་ལ་འཇུག་པས་སམ་ཆང་མ་བརྗོད་པར་འདོད་པ་ལ་ཆང་དུ་འཁྲུལ་པ་སྐྱེ་
བས་གབ་པའོ། །དེ་བཞིན་དུ་ཆང་གི་ཞེས་པའི་སྐད་དོད་སོ་ར་ཞེས་པའང་སུ་ར་ལ་ཆང་གི་འདིའོ་ཞེས་
པའི་ངག་གིས་དེ་ཕན་གྱི་རྐྱེན་ཨཎ་སྦྱར་བ་ཡིན་ཞིང༌།དེ་ཆང་དང་འབྲེལ་པ་ཤིན་ཏུ་གྲགས་པ་མ་ཡིན་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཡང་སྒྲ་མདོར་བཤད་པས་སྒྲ་སྒྲུབ་རུང་བར་ཡོད་པ་ཡིན་ནོ། །མྱོས་པར་གྱུར་ཏེ་རྣམས་ཞེས་པ་ནི་
བརྗོད་པར་འདོད་པའི་ཆང་མ་རྣམས་སོ །ཆང་གི་རྫིང་བུ་ནི་ཆང་ལས་བྱས་པའོ །བྱིང་བ་བཞིན་
ཞེས་པ་ནི་ཤིན་ཏུ་མྱོས་པ་ལ་ཕུལ་བྱུང་གི་རྒྱན་གྱིས་བརྗོད་པར་མངོན་།།
བདུན་པ་ནི་སྣ་ལྡན་ཉ་ཡིག་དབུས་ན་ཡོད་ཅིང་ཡི་གེ་བཞི་ཡོངས་སུ་སྟེ་དང་པོ་དང་ཐ་མར་
བརྒྱན་པར་བྱས་པའི་གྲོང་ཀཱཉྩི་པུ་རི་ཞེས་བྱ་བ་འགའ་ཞིག་ཡོད་ཅིང་། གྲོང་གང་ཞིག་ན་མི་བདག་
རྒྱལ་པོ་མདོག་གམ་ཡི་གེ་བརྒྱད་ཡོད་པ་པ་ལླ་ཝ་ཞེས་པའི་མིང་ཅན་ཡོད་པའི་གྲོང་དེའོ།།
བརྒྱད་པ་ནི་དབུལ་པོ་འགའ་ཞིག་ཕྱུག་པོ་ལ་སློང་བ་བརྗོད་པར་འདོད་པ་ཡིན་ན་ཡང༌།
འདོད་ལྡན་འགའ་ཞིག་གིས་རྒན་མོ་ཞིག་ལ་ཀུ་རེ་བྱེད་པར་གབ་པ་སྟེ།ཚིག་འཁྲུལ་བ་ནི་དབུལ་
ཕྱུག་པོ་ལ་སློང་བ་ན་ཞུམ་པས་འཁྲག་འཁྲུགས་སུ་སྨྲ་བ་སྟེ། ཆགས་པའི་ཤུགས་ལས་དེ་ལྟར་སྨྲ་བར་
འཁྲུལ་དུ་འཇུག་པའོ །དེ་བཞིན་དུ་སློང་བ་པོ་ཕྱུག་པོ་མགུ་བར་བྱ་བའི་ཆེད་དུ་དང་ཆགས་པ་ཅན་
ཆགས་པའི་དབང་གིས་མགོ་བོ་དུད་པ་སྟེ།མིག་དམན་པ་ནི་དབུལ་པོ་མི་དགའ་བ་ལས་དང་འདོད་
ལྡན་མངོན་པར་འདོད་པའི་ཡུལ་མ་ཐོབ་པ་ལས་ཡིན་ལ། འདར་བ་དང་ལྡན་པ་ནི་ཤིན་ཏུ་སྐྲག་པས་
སམ། ཆགས་པ་དྲག་པོས་སོ །བྲྀད་དྷའི་སྒྲ་རྒན་མོའམ་ཕུན་ཚོགས་ཅན་ལ་འཇུག་པས་ཀྱེ་ཕུན་
ཚོགས་ཅན་ཞེས་བོད་པའོ །འདི་སྦྱར་པའི་རྒྱན་ཡང་ངོ་། །
།། ་ར་
དགུ་པ་ནི་ཀྱེ་མིག་མིག་བརྟན་མ་ཞེས་བོད་དེ། ས་ལྡན་པའི་བདག་པོའམ་ས་ལ་ཡོད་པའོ། །
དང་པོར་ར་ཛཱ་ཞེས་པ་རྒྱལ་པོའམ་ཤིང་སྡོང་གི་མིང་གི་ཆ་ཐོག་མ་བསྒྲགས་པར་བྱ་བ་སྟེ།ཡང་ས་ལྡན་
ཏེ་ས་ལ་ཡོད་པ་འགའ་ཞིག་སྟེ་ངེས་པར་མ་བཟུང་བ་དེ་ཉིད་ས་ནཱ་ཏ་ན་ཞེས་པར་ཡང་བསྒྲགས་ཤིང་
བརྗོད་པར་བྱ་བ་ཡིན་ལ། དེ་ལ་ཨ་ཏ་ན་ཞེས་པ་ཏ་ན་མེད་པའོ། །དེ་ན་ཉ་དགག་ཚིག་གིས་བཀག་
པས་ནཱ་ཏ་ན་ཞེས་པ་ནི་ཏ་ན་མེད་པ་མ་ཡིན་པ་སྟེ་དགག་པ་གཉིས་ཀྱི་རྣལ་མ་གོ་བས་ཏ་ན་ཡོད་པའོ། །
ས་ཞེས་པ་བཅས་པ་ཡིན་པས ཏ་ན་མེད་པ་མིན་པ་དང་བཅས་པ་སྟེ། ཏ་ན་དང་བཅས་པ་ཞེས་པའི་
དོན་།དེ་ནི་ཤིང་གི་མིང་གི་མཐའ་།ཡང་ས་ནཱ་ཏ་ན་ཞེས་པ་རྟག་པ་ཁྱབ་འཇུག་ཀྱང་ཡིན་ནོ། །
ཚུལ་དེ་ལྟར་གནས་པ་ལས། རཱ་ཛའི་སྒྲ་རྒྱལ་པོ་མ་ཡིན་ཞིང་། ཕྱི་མ་དེ་ཁྱབ་འཇུག་མིན་གྱི་རཱ་ཛ་ཏ་ན་
156

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཞེས་པའི་ཤིང་སྡོང་གི་བྱེ་བྲག་ཡིན་། །འདི་ནི་སྦྱར་པ་ངེས་པ་ཅན་ཡིན་ནོ།།
བཅུ་པ་ནི་རྫས་ནོར་དང་བྲལ་བའི་མི་རྣམས་བཏང་ཞིང་དོར་བར་བྱས་ནས་ནོར་དང་ལྡན་
པའི་མི་རྣམས་ཅན་དུ་བགྲོད་པར་བྱེད་ལ། སྣ་ཚོགས་པའི་སྐྱོགས་སྒྲིག་པའི་བྱ་བ་བརྒྱ་ཞེས་ཉེ་བར་
མཚོན་པས་མང་པོ་རྣམས་ཀྱི་འཇིག་རྟེན་འགུགས་ཤིང་དབང་དུ་བྱས་པ་གཟུང་དཀའ་བའམ་བཟློག་
དཀའ་བ་ཞེས་ཆོས་རྣམས་བཀོད་དེ། དེ་ལྟ་བུ་སྨད་འཚོང་མའང་ཡིན་པ་ལ་དེ་མ་ཡིན་གྱི་དཔལ་
རྣམས་སོ། །འདིར་དཔལ་དང་ཆོས་མཚུངས་པ་སྨད་འཚོང་མ་ལ་རེག་པའི་དཔལ་རྣམས་སྦས་པའོ། །
བཅུ་གཅིག་པ་ནི་ཀྱེ་སྙན་པ་པར་སྒྲོག་མ་ཞེས་བོས་ཏེ། ཁྱོད་དང་འབྲེལ་པའི་མཆུ་དམར་
པོས་ཞེས་བརྗོད་པར་འདོད་པ་ལ་དྷ་ར་ཞེས་པ་ས་གཞིའི་རྣམ་གྲངས་འཛིན་མ་ཞེས་པ་སྟེ་དེ་ལ་ཨ་
ཡིག་གིས་བཀག་པས་ཨ་དྷ་ར་ནི་ས་ཡིན་།དེ་དང་མིན་མཐུན་པ་མཆུ་སྟེ། འདིའི་འང་མི་ཨ་དྷ་ར་
ཞེས་པ་ཡིན་པས་། །བཱ་ལ་ཞེས་པ་སྐྲ་དང་པྲ་ཞེས་པ་རབ་སྟེ་བསྡུས་ན་པྲ་བཱ་ལ་ཞེས་པ་རབ་གྱུར་
སྐྲའོ །དེའི་མིང་ཅན་བྱུ་རུ་སྟེ་པྲ་བཱ་ལ་ཞེས་པ་བྱི་རུའི་མིང་ཡང་ཡིན་པས་སོ །དེ་ལས་རྒྱལ་བ་དེ་
དང་མཚུངས་པ་སྟེ་དམར་བའོ། །དེས་བདག་གི་ཡིད་མཆོག་ཏུ་སྲེད་པ་འདོད་ཆགས་དང་ལྡན་པར་
བྱེད་། །
བཅུ་གཉིས་པ་ནི་འདོད་ལྡན་དང་འདོད་ལྡན་མ་དག་ནི་བྱ་བ་ལ་རྩོད་པའི་ཁྲོ་བས་མལ་
སྟན་བཏིང་བ་ལ་ཕྱིར་བཟློག་པ་སྟེ་རྒྱབ་སྲིད་ནས་ཉལ་བར་གྱུར་ཅིང༌། ཆགས་པའི་དབང་ལས་དེ་
བཞིན་ཉིད་དུ་སྟེ་ཕན་ཚུན་ཕྱིར་བཟློག་པས་ཉལ་ཏེ། དལ་བུ་འམ་ཇི་ལྟར་འདོད་པར་ཁ་སྦྱར་བར་
གྱུར་ཏོ། །འདི་ནི་ཁ་དང་ཕྱིར་བཟློག་ཉལ་བ་དག་ཅི་ལྟར་ཁ་དང་མཆུ་སྦྱོར་ཞེས་རྨོངས་པ་སྐྱེད་པའོ །
འདིའི་དམ་པའི་དོན་ནི་དེ་བཞིན་ཉིད་དུ་ཉལ་བ་ནི་ཕྱིར་བཟློག་སྟེ་ཉལ་བ་ལས་སླར་ཡང་བཟློག་པ་
ཡིན་པས་མངོན་པར་ཕྱོགས་ཏེ་ཉལ་བ་ཡིན་།།
བཅུ་གསུམ་པ་ནི་ནམ་མཁའ་ལྡིང་གིས་རེས་འགའ་བདུད་རྩི་འཕྲོག་པར་བྱེད་པས་ན་བྱ་
བཅུ་གསུམ་པ་ནི་ནམ་མཁའ་ལྡིང་གིས་འཕྲག་པ་
མཁའ་ལྡིང་གི་རྒྱལ་བའམ་བཅོམ་པ་སྟེ་འཕྲོག་པ་བདུད་རྩིའོ །དེའི་ཟས་ཅན་ནི་བདུད་རྩི་ཟ་བ་བརྒྱ་
བྱིན་ཏེ། དེ་ལས་སྐྱེས་པ་ནི་དབང་པོའི་བུ་སྲིད་སྒྲུབ་ཡིན་ཞིང་དེའི་དགྲ་ནི་ཀ་ར་ཎ་སྟེ། དེའི་བླ་མ་ཉི་
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
མ་ཡིན་ལ། དེའི་འོད་ཀྱིས་བཅོམ་སྟེ་གདུངས་པའི་སྐྱེ་བོ་རྣམས་ནི་ཁ་བ་འཇོམས་པ་མེའི་གྲོགས་མིན་
དགྲ་བོ་ཆུ་འཛིན་པ་སྤྲིན་གྱིས་ཁྱབ་པའི་མཁའ་ལ་མངོན་པར་དགའ་།འདིར་བྱ་ནི་སྐབས་ཀྱི་
སྟོབས་ཀྱིས་མཁའ་ལྡིང་ཡིན་ཞིང་།དེ་བཞིན་བདུད་རྩིའི་ཟས་ཅན་ཡང་དབང་པོ་ཡིན་ཏེ་དོན་གྱི་
ཤུགས་ཀྱི་ཀྱང་ངོ་། །འདིར་རྐང་པ་གཉིས་གཉིས་ཀྱི་བརྗོད་བྱ་ལ་སྔ་མ་སྔ་མ་དང་ཕྱི་མ་ཕྱི་མ་རྣམས་
འབྲེལ་པ་ཅན་ཡིན་པས་འབྲེལ་པའི་ཕྲེང་བའོ།།
བཅུ་བཞི་པ་ནི་མཚོན་ཆ་ལ་རེག་པ་དང་བུད་མེད་ཀྱི་ནུ་མ་ལ་རེག་པ་དག་ལག་པའི་དགོས་
པ་ཡིན་པ་ལ། ནམ་ཡང་དེ་དག་ལ་མ་རེག་ཀྱང༌། མི་མ་ཡིན་པ་འགའ་ཞིག་སྟེ་དམིགས་པ་མ་བཟུང་
བའི་གཟུགས་ཀྱི་བྱེ་བྲག་གི་ལག་པ་འདི་འབྲས་བུ་མེད་པ་མིན་ཏེ་འབྲས་བུ་ཡོད་པའོ་ཞེས་པ་སྟེ།
ལོའི་སྒྲ་ནི་ཚུལ་དེ་ལ་མི་བཟོད་པ་གསལ་བར་བྱེད་པའོ། །འདིའི་བརྗོད་པར་འདོད་པའི་དོན་ནི་
ཟའི་ལག་པའི་མིང་ཅན་ཤིང་ཨེ་རཎ་ཌ་ཞེས་བྱ་བ་ཡིན་ནོ། །
བཅོ་ལྔ་པ་ནི་སྐྲ་སུ་ཞིག་མགོ་བོ་གང་དང་ལྷན་ཅིག་འགྲོགས་པ་ཡིས་བྱ་བ་ཁྲུས་དང་།
བགྲོད་པ་ལ་སོགས་པ་ཐམས་ཅད་ཉེ་བར་གནས་པ་ཐོབ་ཅིང༌། ཟས་ཀྱི་དུས་སུ་ཆུང་ངུ་ལ་གལ་ཏེ་ཅི་
ཞིག་ལྟར་མཐོང་ན་སེལ་བར་བྱེད་དོ་ཞེས་པའི་བརྗོད་པར་འདོད་པའི་དོན་སྐྲ་ཡིན་། །འདིར་གང་
དང་ཞེས་པ་དང་སུ་ཞིག་ཅེས་པའི་སྐད་དོད་ཀེ་ན་ཀཿ ཞེས་པ་ལ་གླེགས་བམ་ཁ་ཅིག་ཏུ་ཀེ་ནེ་
ཞེས་པར་ཡོད་ཅིང་སྟེ།ཀ་དང་ཨི་ཤ་ཞེས་དང་དེ་དག་ལྷན་ཅིག་པ་ཀེ་ཤ་ཞེས་པ་སྐྲའི་སྐད་དོད་ཡིན་ལ།དེ་
མིང་ཐམས་ཅད་པ་གང་དང་ཞེས་པ་གབ་པའོ། །ཡང་ཀེ་ན་ཞེས་པ་ཚངས་པ་དང་ཨཱི་ཤ་ཞེས་པ་དབང་
ཕྱུག་ཏུ་གབ་པར་བཤད་པར་བྱའོ །འདིར་རྟེན་མགོ་བོ་དང་བརྟེན་པ་སྐྲ་གཉིས་ཀ་སྦས་པའོ། །
བཅུ་དྲུག་པ་ནི་ཧ་ཡ་ཏྟ་དང་ག་ཛ་གླང་པོ་དང་བྷ་ཝ་དཔའོ་སྟེ་རྐང་ཐང་ངམ་དཔུང་བུ་ཆུང་སྟེ།
དེ་རྣམས་དང་བཅས་པ་ཅན་གྱི་སྡེ་ལས་བུ་འདི་གལ་ཏེ་མ་རྒྱལ་ཏེ་དེ་མ་བཅོམ་ན་མཱ་ཏྲི་ཀ་ཎ་སྟེ་མ་མེད་
པ་ངེས་ཀྱི་བུ་འདི་ནི་ཡི་གེ་ཤེས་ཀྱང་བླུན་པོ་ཡིན་ནོ་ཞེས་པ་ཕྱིའི་དོན་གབ་བྱེད་དེ།བུ་ཡིན་པ་དང་མ་
མེད་པ་འགལ་ཞིང་ཡི་གེ་ཤེས་ན་བླུན་པོར་མི་རིགས་པའོ །འདིའི་བརྗོད་པར་འདོད་པའི་དོན་ནི
ཡིག་དང་ཡ་ཡིག་དང་བཅས་པ་ག་ཡིག་དང་ཛ་ཡིག་དང་བཅས་ཤིང་བྷ་དང་ཊ་ཡིག་དང་བཅས་ལ་
158

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
སྡེའི་སྐད་དོད་སེ་ནཱ་ཞེས་པ་མཚམས་སྦྱོར་ཕྲལ་ན་ས་བཅས་པ་དང་། ཨིན་ན་ཡི་གེ་ཨི་དང་ན་སྟེ།དེ་
དག་དང་ཡང་བཅས་པའི་ལུགས་འདི་གལ་ཏེ་མ་རྒྱལ་ཏེ་བསླབས་པས་དབང་དུ་མ་བྱས་ན་དེའི་ཚེ་མཱ་
ཏྲི་ཀ་སྟེ་ཡི་གེའི་མན་ངག་མ་བསླབས་པས་མེད་པ་ངེད་ཀྱི་བུ་འདི་ནི་རིག་བྱེད་བཀླགས་པས་ཨཀྵ་ར་
ཞརས་པ་འགྱུར་མེད་དེ་རྟག་པར་རིག་བྱེད་ཤེས་ཀྱང་བླུན་ཏེ། བསྟན་བཅོས་མི་ཤེས་པས་བླང་བྱ་དང་
དོར་བྱ་ཤེས་པ་དང་བྲལ་བས་སོ །འདིར་ཅི་དང་ཅི་བསྲེས་པ་ཡིན་ཞེ་ན་བརྗོད་མ་ཐག་པའི་གབ་
ཚིག་དགུ་པ་མིང་དུ་འདུས་པའམ་མིང་གཞན་བསྲེས་པ་ཡིན་ཏེ། མཱ་ཏྲི་ཀ་ཞེས་པའི་མིང་འདི་ལ་ཧ་
དང་ཡ་དང་བཅས་པ་ཞེས་པ་ལ་སོགས་པ་དོན་གཅིག་མིན་པ་ཐ་དད་པ་བཏགས་པའི་ཕྱིར་རོ།།
གབ་ཚིག་གཉིས་པ་བསླུས་པའི་གཟུགས་སམ་ངོ་བོ་ལྡན་པ་ཡིན་ཏེ།མཱ་ཏྲི་ཀ་མེད་པའི་སྒྲ་
སྐྱེད་བྱེད་མ་མེད་པ་ལ་གྲགས་པ་དེ་ཡིས་གྲུབ་པའི་ཡི་གེའི་མན་ངག་མ་རྟོགས་པར་སླུ་བར་བྱེད་པའི་
ཕྱིར་དང༌། ཨཀྵ་ར་ཞེས་པའི་སྒྲ་ཡི་གེ་ཤེས་པ་ལ་གྲགས་པ་ཡིས་རིག་བྱེད་ཤེས་པའམ་འགྱུར་མེད་
རྟག་པ་ཤེས་པ་གོ་བར་སླུ་བའི་ཕྱིར་རོ །དེ་བསྒྲེ་བ་ནི་དེ་བཞིན་ཉིད་དུ་སྟེ་བཤད་མ་ཐག་པ་དགུ་པ་
དང་གཉིས་པ་བསྲེས་པ་བཞིན་དུ།དེ་གཉིས་ལས་གཞན་པ་བཅུ་གསུམ་པོ་རྣམས་ཀྱིའང་བསྲེས་པའི་
རིམ་པ་སྟེ་རྣམ་པ་ཤེས་པར་བྱ་ཞིང་ཇི་ལྟར་རིགས་པར་བརྟག་པར་བྱའོ །
གསུམ་པ་སྐྱོན་སེལ་བ་བཤད་པ་ལ་གཉིས། མདོར་བསྟན་རྒྱས་པར་བཤད་པའོ། །དང་པོ་།
བརྗོད་བྱའི་དོན་ཉམས་ཤིང་ངག་དང་འབྲེལ་བའི་དོན་དང་བྲལ་བ་དང༌། བརྗོད་བྱའི་དོན་སྔ་ཕྱི་
འགལ་བ་དང་།དོན་གཅིག་པ་སྟེ་ཟློས་པ་དང་། ཐེ་ཚོམ་ཅན་སྤྱི་དོན་འདི་ཡིན་ནམ་འོན་ཏེ་འདི་མིན་
ནམ་སྙམ་པའི་ཤེས་པ་སྐྱེད་པར་བྱེད་པ་དང༌། རིམ་པ་ཉམས་པ་སྔར་བསྟན་པ་དང༌།ཕྱིས་བཤད་
པའི་དོན་འབྲེལ་པ་ཅན་དག་ཐད་ཀར་གྲངས་བཞིན་དུ་མཐུན་དགོས་པ་ལ།དེའི་རིམ་པ་ལས་འདས་
པ་སྟེ།ཆོས་མངོན་པ་མཛོད་དུ། དབང་པོ་རྟུལ་སྣོ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །
ཞེས་པ་རྒྱ་དཔེ་ལྟར་བསྒྱུར་ན་ཡོད་ཀྱང་། སློབ་དཔོན་ཆེན་པོ་དཔལ་བརྩེགས་ཀྱིས་ཀྱང་དོན་ལ་རྟོན་
པར་མཛད་ནས། དབང་པོ་རྣོ་རྟུལ་ཞེས་སོགས་སུ་བསྒྱུར་བ་ལྟ་བུ་དང༌། སྒྲ་ཉམས་པ་ལེགས་པར་
སྦྱར་བའི་སྐད་ལ་སྒྲའི་བསྟན་བཅོས་དང་འགལ་བ་དང་། གཅོད་མཚམས་སྡེབ་སྦྱོར་གྱི་ངལ་བསོ་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དེའི་གཞུང་དུ་བཤད་པ་ལྟར་མི་གནས་པས་ཉམས་པ་དང༌། སཾ་སྐྲྀ་ཏའི་སྐད་ཀྱི་ཚིགས་བཅད་ལ་སྡེབ་
སྦྱོར་ཉམས་པ་དེའི་མཚན་ཉིད་མི་ལྡན་པ་དང༌།མཚམས་སྦྱོར་སྒྲའི་བསྟན་བཅོས་ནས་བཤད་པའི་ཡ་
ཎ་རུ་བསྒྱུར་བ་ལ་སོགས་པ་དང་བྲལ་བ་དང་ཡུལ་རི་ལ་སོགས་པ་དང་དུས་ཉིན་མོ་ལ་སོགས་པ་དང་
སྒྱུ་རྩལ་གར་དང་གླུ་ལ་སོགས་པའི་རིག་པ་དང༌། སེམས་ཅན་དང་སྣོད་ཀྱི་འཇིག་རྟེན་རྣམ་པ་སྣ
ཚོགས་དང་རིག་པ་རྗེས་སུ་རྟོག་པ་དང་ལུང་རིགས་བྱེད་ལ་སོགས་པ་ཡིད་ཆེས་པ་སྟེ་དྲུག་པོ་དེ
རྣམས་ཀྱི་རང་རང་གི་གནས་ལུགས་དང་ངེས་པ་དང་འགལ་བ་ནི་སྐྱོན་གཅིག་སྟེ། དེ་ལྟ་བུ་ཆད་པ་
དང་ལྷག་པའི་ངོ་བོ་ཅན་སྐྱོན་བཅུ་པོ་དེ་རྣམས་སྙན་ངག་གི་ཚུལ་ལ་སྙན་ངག་མཁན་རྣམས་ཀྱི་བསྟན་
བཅོས་ཀྱི་མིག་གིས་བལྟས་ནས་སྤང་བར་བྱ་སྟེ། སྙན་ངག་སུན་འབྱིན་པར་བྱེད་པས་ན་ཡོན་ཏན་གྱི་
མི་མཐུན་ཕྱོགས་ཡིན་པའི་ཕྱིར་རོ །དེ་ཡང་སྙན་ངག་ལ་སྲིད་པའི་ཕྱིར་སྙན་ངག་གི་སྐྱོན་ཏེ་དཔེར་ན་
གཏན་ཚིགས་ལ་སྲིད་པའི་མ་གྲུབ་པ་ལ་སོགས་པ་རྣམས་གཏན་ཚིགས་ཀྱི་སྐྱོན་ཡིན་པ་བཞིན་ནོ། །
འོ་ན་དམ་བཅའ་ཉམས་པ་ལ་སོགས་པ་རྣམས་ཀྱང་སྙན་ངག་གི་མཚན་ཉིད་སྟོན་པའི་བསྟན་བཅོས་
གཞན་དུ་བཤད་ན་དེ་རྣམས་འདིར་མི་འཆད་པ་ཅི་ཞེ་ན། དམ་བཅའ་བ་བསྒྲུབ་བྱ་སྟོན་པ་སྒྲུབ་པའམ་
དགག་པའི་ངོ་བོ་དང་། གཏན་ཚིགས་དམ་བཅའི་སྒྲུབ་བྱེད་ཚུལ་གསུམ་དང༌། དཔེ་བསྒྲུབ་བྱ་སྒྲུབ་
བྱེད་ཀྱི་འབྲེལ་པ་རྟོགས་པར་བྱེད་པའི་གཞི་ཆོས་མཐུན་པ་ཉིད་ཅན་དང་ཆོས་མི་མཐུན་པ་ཉིད་ཅན་ཏེ།
དེ་གསུམ་ཉམས་པ་རང་རང་གི་མཚན་ཉིད་དང་མི་ལྡན་པ་རྣམས་སྐྱོན་ཡིན་ནམ་མ་ཡིན་ཞེས་པ་འདི་
ནི་རྟོག་གེའི་བསྟན་བཅོས་ཉིད་ཡིན་པས་ན་དཔྱད་པ་ཆེས་དཀའ་བའི་ཕྱིར དཔྱད་པར་དཀའ་བ་
སྦྱར་ཞིང་རོ་མྱངས་པ་དེས་སྙན་ངག་གི་སྐྱོན་དང་ཡོན་ཏན་སེམས་པ་ལ་འབྲས་བུ་ཅི་ཡོད། འདིར་
དཔྱད་པ་སླ་བའི་སྙན་ངག་གི་སྐྱོན་དང་ཡོན་ཏན་འཆད་པ་ཡིན་པས་སོ །དེས་ན་དེ་རྣམས་རྒྱས་པར་
གཞུང་གཞན་དུ་ཤེས་པར་བྱ་སྟེ་སྡེབ་སྦྱོར་གྱི་རིམ་པ་བཞིན་ནོ། །སྙན་ངག་གི་མཚན་ཉིད་འཆད་པ་ལ་
དེ་ཉིད་དང་འབྲེལ་པའི་སྐྱོན་ཡོན་དཔྱད་པར་བྱའི། བསྟན་བཅོས་གཞན་དང་ཐུན་མོང་བ་རྣམས་ནི་
མ་ཡིན་ཏེ། བསྟན་བཅོས་ཐམས་ཅད་བསྡུས་པར་ཐལ་བར་འགྱུར་ཞིང་། དེ་ལྟར་ནའང་དཔྱད་པར་
བྱ་བ་ཐམས་ཅད་འདི་ཉིད་དུ་རྟོགས་པས་བསྟན་བཅོས་གཞན་རྣམས་འདོན་པར་འགྱུར་རོ། །
160

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
གཉིས་པ་ལ་སྙན་ངག་གི་སྐྱོན་བཅུ་ལས། དང་པོ་ལ་གསུམ། མཚན་ཉིད། དཔེར་བརྗོད།
དམིགས་བསལ་ལོ། །དང་པོ་ནི་ཚིག་འདུས་པའི་ངག་གང་ཞིག་ཚོགས་པའི་དོན་ཡན་ལག་དང་ཡན་
ལག་ཅན་དུ་གྱུར་པ་བྱ་བ་དང༌། བྱེད་པོ་ལས་དང་བྱེད་པ་ཆེད། །འབྱུང་ཁུངས་བཞི་རྣམས་བྱེད་ཅན་
དྲུག །ཅེས་པའི་བྱེད་པ་ཅན་དྲུག་འབྲེལ་བས་སྟོང་པ་སེའུ་འབྲུ་བཅུ་འཁུར་བ་དྲུག་ཅེས་པ་ལ་སོགས་
པ་ལྟ་བུ་གང་ཡིན་པ་དེ་ནི་དོན་ཉམས་ཞེས་པར་སྐྱོན་གྱི་སྐབས་འདིར་འདོད་།།ཚིག་གི་དོན་ཙམ་གྱི
སྟོང་པ་ནི་མ་ཡིན་ཏེ སེའུ་བཅུ་ལ་སོགས་པ་ལའང་ཚིག་སོ་སོ་ལ་དོན་ཡོད་པའི་ཕྱིར་།སྐྱོན་དེ་
གང་ལ་འགྱུར་བའི་ཡུལ་སྟོན་ཞིང་མཇུག་བསྡུ་བ་ནི་ཆང་ལ་སོགས་པས་མྱོས་པ་དང་སྨྱོན་པ་རླུང་
འཁྲུགས་པ་ལ་སོགས་པས་སེམས་འཁྲུགས་པ་སེམས་རྣལ་དུ་མི་གནས་པ་དག་དང༌།བྱིས་པ་བླང་བྱ་
དང་དོར་བྱ་མི་ཤེས་པའི་བརྗོད་པ་ལས་གཞན་སེམས་རང་བཞིན་དུ་གནས་པའི་བརྗོད་པ་ལ་དོན་
ཉམས་པ་འདི་སྐྱོན་ཅན་ཡིན་ནོ། །དཔེར་བརྗོད་པ་ནི་རྒྱ་མཚོ་འདི་ནི་འཐུང་བྱེད་དེ། ཞེས་སོགས་ལ།
ཚིག་ཚོགས་པས་སྙན་ངག་གི་དོན་དུ་འགྱུར་བ་དོན་ཅིག་བསྡུར་མེད་ཅིང་ཚིག་སོ་སོའི་དོན་ལྕགས་ཀྱི་
ཐུར་མ་ལྟ་བུ་འབའ་ཞིག་གནས་པའོ། །རྒ་བ་རྒས་པའོ། །འདིའི་དཔེར་བརྗོད་རྣམ་པ་གསལ་བ་ནི་
མན་ངག་སྙེ་མའི་ལོ་ཙཱ་བ་འགའ་ཞིག་གིས་འགྱུར་ན། ཟླ་བ་ལས་མཛེས་པའི་རྩལ་ཞོན་པ་དང་ར་ས་
ནཱའི་དྲུག་པ་ཁྲོ་བོ་དང་འབྱུང་པོ་སྟེ་བདུད་ལས་རྒྱལ་ལོ་ཞེས་རྒྱ་དཔེ་ལས་དོན་མ་གོ་བར་བསྒྱུར་བ་དེ་
ཤིན་ཏུ་རྣམ་པ་གསལ་བར་སྣང་ངོ་།།
གསུམ་པ་ནི་དོན་ཉམས་འདི་སྐབས་འགའ་ཞིག་སེམས་རང་བཞིན་དུ་མི་གནས་པ་ཞིག་
གིས་བརྗོད་པར་བྱས་པ་ན།དེར་མཚོན་ཞིང་དེའི་ཉམས་འདོན་པ་ལ་སྨད་པ་སྐྱོན་མིན་ཏེ། གཞན་
རང་བཞིན་དུ་གནས་པས་སྨྲས་པར་བྱས་པའི་ཚིག་ལ་རྒྱ་མཚོ་འདི་ནི་ཞེས་པ་འདི་ལྟ་བུ་དང་སེའུ་འབྲུ་
བཅུ་ལ་སོགས་སྙན་ངག་མཁན་སུ་ཞིག་སྦྱོར་ཏེ། མི་མཁས་པ་ཡང་མི་སྦྱོར་ན་མཁས་ལྟ་ཅི་སྨོས།
དེའང་རྩ་བ་ཤིན་ཉམས་པ་ཡིན་པས་སོ །དོན་འགལ་ལའང་གསུམ་ལས་མཚན་ཉིད་ནི་ཚིགས་
བཅད་དམ་ལྷུག་པ་འགའ་ཞིག །༼འཆི་མེད་མཛོད་དུ༽སུཔ་ཏིང་འི་མཐའ་ཅན་ཚོགས། བྱ་བའམ་བྱེད་
ཅན་ལྡན་པ་དག །ཅེས་གསུངས་པའི་མཚན་ཉིད་ཅན་གཅིག་གམ་རབ་སྦྱར་གཞུང་ལུགས་སརྒས་
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བཅིངས་པ་ལ་སོགས་པ་ལ་ཐོག་མ་དང་བར་དང་མཐའ་མར་སྔ་མ་དང་ཕྱི་མ་དག་ཕན་ཚུན་འཇོམས་
ཤིང་འགོག་པས་ན།ཚིག་དག་ནང་འགལ་བའི་དོན་ཅན་ཉིད་ཀྱི་རྒྱུ་མཚན་གྱིས་སྐྱོན་དུ་གྱུར་པ་ནི་
དོན་འགལ་ཞེས་པར་བརྗོད་པར་བྱའོ། །དཔེར་བརྗོད་ནི་དགྲ་རིགས་ཞེས་ཏེ། ཀྱེ་རྒྱལ་པོ་དགྲ་
རྣམས་ཀྱི་རིགས་ཚོགས་འཇོམས་པ་སྟེ་ཉམས་པར་གྱིས་ཤིག །དེས་ལས་དགྲ་ཟླ་མེད་པས་སྣ་ཚོགས་
ཁུར་རམ་སྣ་ཚོགས་འཛིན་པ་ས་གཞི་འདི་རྒྱལ་ཞིང་རང་གི་དབང་གྱུར་པར་མཛོད་ཅིག །འབྱུང་པོ་
སེམས་ཅན་ཀུན་ལ་བརྩེ་ཞིང་ཕན་པ་འདོད་པའི་ངང་ཚུལ་ཅན་ཡིན་པའི་ཕྱིར་ཁྱོད་ལ་དགྲ་ནི་
སུའམ་གང་ཡང་མེད་དོ་ཞེས་པ་སྟེ། འདིར་སྔོན་ལ་དགྲ་གཞོམ་བྱ་ཡོད་པར་བསྟན་ཅིང༌།ཕྱི་མ་ཕྱེད་
ཀྱིས་དེ་དཀག་པས་ན་ངག་གཅིག་ལ་ཡོད་པའི་དོན་འགལ་བའོ །རྒྱུན་ལ་ཡོད་པ་ནི་རྒྱུན་འགའ་
ཞིག་ཉིད་ལ་བལྟ་བར་བྱའོ། །དམིགས་བསལ་ནི་སྨྲ་བ་པོ་དང་འབྲེལ་པའི་སྐབས་གང་ལ་ཆགས་པ་
དྲག་པོའི་སེམས་ཡོད་པས་སྨྲས་པར་བྱས་པ་ལ།དེ་འདྲའི་སྐབས་དེ་འགའ་ཞིག་ཡོད་པ་ན་འགལ་
བའི་དོན་བརྗོད་པའི་ཚིག་ཀྱང་མངོན་པར་འདོད་ཅིང་སྐྱོན་མེད་། །ཆགས་པ་ཉེ་བར་མཚོན་པ་ཡིན་
པས་ན་སེམས་འཁྲུགས་པས་འགལ་བར་སྨྲ་བའི་རྒྱུ་གཞན་ཡོད་པས་སྨྲས་པར་བྱས་པ་ལ་ཡང་། །
དེའི་དཔེར་བརྗོད་པ། གཞན་གྱི་ཆུང་མ་ལ་སྲེད་པ་བགྲོད་པར་འདོད་པ་འཇིག་རྟེན་དང་བསྟན་
བཅོས་དང་འགལ་བ་ནི་རིགས་པས་ཐ་སྙད་བྱེད་པས་ན་འཕགས་པར་འགྱུར་བ་བདག་གིས་ག་ལ་
རིགས་ཏེ་ཤིན་ཏུ་མི་རིགས་ཞེས་པ་སོ་སོར་བརྟགས་པས་ཐོབ་པ་སྔར་བརྗོད་ནས།
བའི་ཚིག་ཆགས་པའི་གཞན་དབང་གིས་སྨྲ་བ་ཕ་རོལ་པོའི་ཆུང་མ་དེའི་སོའི་སྒྲིབ་བྱེད་དེ་མཆུ་གཡོ་
བའམ་འོད་འབར་བ་དུས་ནམ་ཞིག་བདག་འཐུང་བར་འགྱུར་རམ་ཅི། དེ་འདྲའི་བསོད་ནམས་ཀྱི་ཉི་
མ་འབྱུང་བར་འགྱུར་རམ་ཞེས་པ་སྟེ་དེ་འདྲའི་སྔ་ཕྱི་འགལ་བའང་ཆགས་པ་ལ་སོགས་པའི་གནས་
སྐབས་གསལ་བར་བྱེད་པ་ལ་སྐྱོན་མ་ཡིན་།
གསུམ་པ་དོན་གཅིག་པ་ལ་ཡང་གསུམ་ལས་མཚན་ཉིད་ནི་གལ་ཏེ་སྔར་བརྗོད་ཅིང་སྦྱར་
པའི་སྒྲ་དང་དོན་སླར་ཡང་བསྒྲགས་ཤིང་སྦྱར་བར་ནི་དོན་གཅིག་པ་བཟློས་སྐྱོན་དུ་འདོད་ཞེས་སྦྱར་
རོ །དེའི་ཁྱད་པར་ཅི་ལྟ་བུ་ཞེ་ན། ཁྱད་པར་མེད་པར་ཞེས་པ་ཕྱིས་བཟླས་པ་དེ་དོན་གྱི་ཁྱད་པར་ལ་
162

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
མི་ལྟོས་པ་སྟེ་གལ་ཏེ་ཁྱད་པར་ལ་ལྟོས་ན་ནི་སྔར་བཤད་པའི་བསྐོར་བའི་རྒྱན་ལྟར་དོན་གཅིག་སྐྱོན་
ཅན་མ་ཡིན་ནོ་ཞེས་དགོངས་པའོ། །སླར་ཡང་ཅི་ལྟར་ཞེ་ན།དོན་བརྗོད་བྱ་ལ་སྔར་རྟོགས་ཟིན་པ་
ཁྱད་པར་མེད་པར་ཡང་བརྗོད་པ་དང་སྒྲ་རྗོད་བྱེད་ལའང་དེ་འདྲ་བ་སྟེ་སྒྲ་ཡང་ཡང་བརྗོད་ཀྱང་དོན་
ཟློས་པ་མེད་ན་ཟུང་ལྡན་ལ་སོགས་པ་ལ་བཟློས་སྐྱོན་དུ་མི་འགྱུར་གྱི། སྒྲ་འདྲ་བ་ལ་དོན་ཡང་ཐ་དད་
མེད་ན་བཟློས་སྐྱོན་དུ་འགྱུར་། །དཔེར་བརྗོད་པས་བུ་མོ་རྣམས་སྲེད་པ་ཆགས་པས་སྲེད་པར་བྱེད་
པ་ནི་བུ་མོ་དེའི་ལན་བུའི་འོད་ཟེར་ཅན་གྱི་ཆུ་འཛིན་སྤྲིན་འདི་རྣམས་ཏེ། སྤྲིན་གྱི་བུ་མོ་ལ་ཆགས་པ་
བསྐྱེད་དོ་ཞེས་པའི་དོན་།འདིར་སྲེད་པ་དང་སྲེད་བྱེད་གཉིས་དོན་གཅིག་ཅིང་ཆུ་འཛིན་དང་གློག་
ལྡན་དང་སྒྲ་སྒྲོག་རྣམས་སྤྲིན་གྱི་མིང་གི་རྣམས་གྲངས་ཡིན་པས་ཟློས་པའོ། །དམིགས་བསལ་ནི་རྗེས་
སུ་བརྩེ་བ་དང་ཁྲོ་བ་དང་ངོ་མཚར་བ་དང་དགའ་བ་ལ་སོགས་པ་ཁྱད་པར་དུ་འཕགས་པ་སྨྲ་བ་པོ་
འགའ་ཞིག་གལ་ཏེ་བརྗོད་པར་འདོད་ཅིང་སྐབས་སུ་བྱེད་པར་འདོད་ན་ཡང་ཡང་བརྗོད་པ་ལའང་
སྐྱོན་མེད་དོ། །དེ་འདྲ་བའི་ཡུལ་ལ་བཟླས་ཏེ་བརྗོད་པ་འདི་ནི་རྒྱན་དུ་རིགས་པ་ཡིན་ཏེ། སྙན་ངག་
མཛེས་པར་བྱེད་པའི་ཕྱིར་རོ། །དེ་སྐད་དུའང།ངོ་མཚར་བ་དང་རྩོད་པ་དང༌། །ཁྲོ་དང་ཞུམ་དང་ངེས་
བཟུང་དང༌། །དད་དང་དགའ་བ་རྣམས་ལ་ནི། །ཚིག་གཅིག་ལན་གཉིས་བརྗོད་པར་བྱ། །ཞེས་
བརྒྱད་སྟོང་འགྲེལ་ཆེན་དུ་དྲངས་སོ །དེ་དཔེར་བརྗོད་ན་འདོད་པ་སྐབས་མིན་པར་རྒྱུ་མཚན་མེད་
ཆཚན་དུ་དྲངས་།
པར་འཁོན་ཤིང་དགྲར་གྱུར་པས་བུད་མེད་མཆོག་དེ་བཅོམ་པར་གྱུར ཅེས་སོགས་ཏེ། འདི་ནི་རྗེས་
སུ་བརྩེ་བ་ལ་ཡང་ཡང་བརྗོད་པའོ། །
བཞི་པ་ཐེ་ཚོམ་ཅན་ལ་སྔ་མ་ལྟར་གསུམ་ལས་དང་པོ་ནི་ཐེ་ཚོམ་གྱི་དོན་དུ་དེ་འདྲ་སྦྱར་ན་
སྐྱོན་མེད་ཀྱང་ངེས་པར་རྟོགས་པའི་དོན་དུ་སྦྱར་བའི་ཚིག་རྣམས་ཀྱི་གལ་ཏེ་ཐེ་ཚོམ་ངེས་པའི་ལྡོག་ཟླ་
དོན་གཉིས་སུ་དགོས་པའི་སའི་བློ་སྐྱེད་ན་དེ་འདྲ་དེ་ནི་ཐེ་ཚོམ་ཅན་ཞེས་པའི་སྙན་ངག་གི་སྐྱོན་དུ་
བཤད་དོ། །དཔེར་བརྗོད་ནི་ཀྱེ་རེ་འདོད་ཡིད་ཀྱི་ཤིང་རྟའི་དགའ་བ་མཛའ་བོ་ལྟ་བའམ་གསལ་བར་
བྱེད་པའི་རོ་བཅུད་ལ་ཆགས་པས་མིག་གཡོ་ཞིང་རིག་རིག་པོར་གྱུར་པའི་གྲོགས་མོ་ཞེས་ཚིགས་
བཅད་ཕྱེད་འབོད་པའོ། །རྒྱང་ངམ་ཐག་ཉེ་བ་ན་འདུག་པའི་ཁྱོད་ཀྱི་མ་མ་འདིས་ཁྱོད་ཀྱི་རང་དབང་
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གིས་སྤྱོད་པ་འདི་འདྲ་བལྟ་བར་བཟོད་ཅིང་ནུས་པ་མ་ཡིན་ནོ་ཞེས་པ་སྟེ། འདིར་དགའ་བ་ཞེས་པའི་
སྐད་དོད་པྲི་ཡ་ཞེས་པ་ཡིད་ཀྱི་འདོད་པ་དང་མཛའ་བོ་ལའང་འཇུག་པས་ཐེ་ཚོམ་བསྐྱེད་ཅིང༌། ཨཱ་རཱ་
ཏ་ཞེས་པ་ཡང་རྒྱང་རིང་བ་དང་ཐག་ཉེ་བ་ལ་འཇུག་པས་དང༌། འདིས་ཞེས་པའང་ཨ་དས་ལས་
བསྒྲུབས་པས་མངོན་གྱུར་དང་ལྐོག་གྱུར་ལའང་འཇུག་པས་ན་ཐེ་ཚོམ་དུ་འགྱུར་ཏེ།མ་མ་འདི་རིང་བ་
ན་ཡོད་པ་ཡིན་ན་ལྐོག་ཏུ་གྱུར་པའི་ཕྱིར་ཁྱོད་ཀྱི་མིག་དེ་འདྲ་བ་ལྟ་མི་ནུས་ལ་ཉེ་བ་ན་ཡོད་ནའང་མི་
ནུས་ཏེ་འདི་འདྲ་བ་མཐོང་ནས་ཤིན་ཏུ་ཁྲོ་བར་འགྱུར་བའི་ཕྱིར་རོ །ཞེས་པའི་ཚུལ་གྱི་ཐེ་ཚོམ་དུ་
འགྱུར་རོ། །དམིགས་བསལ་ནི་ཐེ་ཚོམ་ཅན་གྱི་ཚིག་འདི་འདྲ་བ་ངེས་པའི་དོན་དུ་སྦྱར་ན་སྐྱོན་ཡིན་
ཡང་གལ་ཏེ་ཐེ་ཚོམ་གྱི་ཆེད་དུ་སྐབས་འགའ་ཞིག་དུ་སྦྱར་ན་དེའི་ཐེ་ཚོམ་ཅན་འདི་ནི་རྒྱན་ཁོ་ནར་
འགྱུར་གྱི་དེ་འདྲའི་ཐེ་ཚོམ་ཅན་དེ་ལ་སྐྱོན་མེད་། །དེ་དཔེར་བརྗོད་ན། འདི་ལྟ་སྟེ། མ་སྨད་པ་
འདོད་པར་བྱ་བའི་བུད་མེད་མཛེས་མ་དེ་ནི་ལུས་མེད་འདོད་པ་ལས་སྐྱེས་པའི་འཇིག་པས་ཞེས་
བསྒྱུར་ཡང་གདུང་བས་གཟིར་ཏེ་ཟིལ་གྱི་མནན་ཅིང་རྩུབ་པོའི་དུས་འཆི་བ་ཉིད་ཀྱིས་གཟུང་བའམ་
ཟོས་པ་ཁམ་དུ་བྱས་པ་མཐོང་བས་ད་མཛའ་བོ་ཁྱེད་ལ་དམིགས་པའི་རེ་བ་འདོད་པས་ཅི་སྟེ་དགོས་
པ་མེད་ཅེས་པར་ཐེ་ཚོམ་སྐྱེད་པར་བྱེད་ཅིང༌། ཡང་ལུས་མིན་པ་ཕྱི་རོལ་གྱི་འབྱུང་བ་ལས་སྐྱེས་པ་ཚ་
བའི་གདུང་བས་གཟིར་ཞིང་རྩུབ་པའི་དུས་སོས་ཀ་ཉིད་ཀྱི་བུད་མེད་དེ་གཟུང་བར་མཐོང་ཞེས་པའི་
འདུས་སས་
ཐེ་ཚོམ་གྱི་གོ་སྐབས་ཀྱང་ཡོད་པས་སྦྱར་བའི་རྒྱན་དུ་འགྱུར་རོ། །དེ་འཆད་པ་བདག་དང་བྲལ་བ་
ལས་འདོད་པས་གཟིར་བའམ་ཤིན་ཏུ་ཚ་བས་གདུངས་པ་གཉིས་ལས་ཅི་ཞིག་ཡིན་ཞེས་ཐེ་ཚོམ་སྐྱེད་
པའི་ཚིག་རྩེད་ཇོ་ཀུ་རེ་ཀྱལ་ཀས་སྐྱེས་པ་ལང་ཚོ་ཅན་འཁྲུགས་པ་བསྟན་པ་དང་བྲལ་བར་བྱ་བའི་
ཆེད་དུ་ཕོ་ཉ་མོ་འགའ་ཞིག་གིས་སྨྲས་སོ་ཞེས་པའོ། །
ལྔ་པ་ལའང་གསུམ་ལས་དང་པོ་ནི་དོན་གཉིས་སམ་མང་པོ་སྔར་བཀོད་པ་དང་ཕྱིས་བརྗོད་
པ་དག་རིམ་པ་བཞིན་འབྲེལ་པ་རྣམས་མདོར་བསྟན་སྔར་བཀོད་པའི་རིམ་པས་རྗེས་སུ་མཐུན་པར་
རྗེས་སུ་བསྟན་པ་ཕྱི་མར་བཀོད་པ་རྣམས་གལ་ཏེ་མ་བྱས་ཤིང་སྔ་མ་བཞིན་དུ་ཁྱད་པར་ལ་བལྟོས་
པའང་མེད་ན། དེ་ནི་རིམ་པ་ཉམས་པར་མངོན་པར་བརྗོད་པ་དེ་སྐད་ཅེས་བྱ་བའི་སྐྱོན་དུ་སྔོན་གྱི་
164

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
སློབ་དཔོན་རྣམས་ཀྱི་བཤད་དོ།།
གཉིས་པ་ནི་དཔེར་བརྗོད་ན་འགྲོ་བ་འཇིག་རྟེན་རྣམས་ཀྱི་གནས་པ་རྒྱུན་འཇུག་པ་དང་
སྤྲུལ་པ་སྐྱེ་བ་དང་སྡུད་པ་འཇིག་པ་རྣམས་ཀྱི་རྒྱུ་སྟེ་བྱེད་པ་མ་སྐྱེས་ཤིང་མ་བྱས་ལ་རྟརྟག་པ་བདེ་
འབྱུང་དབང་ཕྱུག་ཆེན་པོ་དང་སྲེད་མེད་བུའམ་མི་རྣམས་ཀྱི་བགྲོད་བྱེད་ཁྱབ་འཇུག་དང༌། ཆུ་སྐྱེས་
པདྨའི་སྐྱེ་གནས་ཅན་ཚངས་པ་རྣམས་ཀྱིས་ཁྱེད་ལ་སྲུངས་ཤིག་ཅེས་པའོ། །འདི་འགྲོ་བ་གནས་པའི་
རྒྱུ་ཁྱབ་འཇུག་དང་སྐྱེ་བའི་ཚངས་པ་དང་སྡུད་པའི་རྒྱུ་བདེ་འབྱུང་ངོ་ཞེས་ལུང་དུ་བཤད་པའི་ཕྱིར་
སྔར་བསྟན་ཕྱིས་བསྟན་པ་གསུམ་པོ་རིམ་པ་འཁྲུགས་པས་རིམ་པ་ཉམས་པའོ། །
གསུམ་པ་ནི་གལ་ཏེ་རིམ་པ་དཀྲུགས་ན་དོན་དག་གི་འབྲེལ་པ་ངེས་ཤེས་པར་འགྱུར་ཞིང༌།
དེའི་རྒྱུར་གྱུར་པའི་རིམ་པ་ཉམས་པ་བྱས་ན་དེའི་ཚེ་རིམ་པ་འདས་ཀྱང་སྐྱོན་མིན་པར་མཁས་པ་སྙན་
ངག་མཁན་རྣམས་སྨྲས་སོ །དེ་དཔེར་བརྗོད་ན་གཉེན་གཏོང་ཞིང་འབྲལ་བ་དང་ལུས་གཏོང་བ་འཆི་
བ་དང་རང་གི་སའི་ཡུལ་གཏོང་བ་ཞེས་པའི་སྡུག་བསྔལ་གསུམ་པོ་ལ གཏོང་བ་དང་པོ་དང་ཐ་མ་
དག་ཉོན་མོངས་པའོ་རྒྱལ་རིང་སྟེ་ཇི་སྲིད་འཚོའི་བར་དུ་རྗེས་སུ་འཇུག་པའི་ཕྱིར་རོ །བར་པ་ལུས་
གཏོང་བ་ནི་སྐད་ཅིག་ཙམ་གདུང་བ་བསྐྱེད་དེ། ལུས་མེད་ན་རྒྱུན་མེད་པའི་ཕྱིར་རོ། །འདིར་གཉེན་
དང་ཡུལ་གཏོང་བ་དག་ཉོན་མོངས་པ་རིང་བ་དང་འབྲེལ་ཞིང༌། ལུས་གཏོང་བ་སྐད་ཅིག་གདུང་བ་
པར་ཤེས་པའི་རྒར་
དང་འབྲེལ་བས་དེ་ངེས་པར་ཤེས་པའི་རྒྱུར་འབད་པས་ན་སྐྱོན་མེད་པའོ། །
དྲུག་པ་སྒྲ་ཉམས་པ་ལ་གསུམ མཚན་ཉིད།དཔེར་བརྗོད། མི་མཁས་པ་སྐྱོན་དུ་མཐོང་
བས་སྐྱོན་མེད་དོ། །དང་པོ་ནི་ཚིག་གི་སྦྱོར་བ་གང་ཞིག་མཚོན་བྱ་དཔེར་བརྗོད་དང་མཚན་ཉིད་སྒྲ་
རྗེས་སུ་བསྟན་པ་ལས་བྱུང་བའི་ངེས་པ་དག་གི་ལམ་མ་མཚོན་ཏེ་སྒྲའི་བསྟན་བཅོས་དང་འགལ་བ
མཆོག་ཡིད་ཆེས་པའི་གནས་མིན་པ་རྣམས་ཀྱིས་འདོད་པའམ། མཆོག་རྣམས་ཀྱི་མི་འདོད་པ་ནི་སྒྲ་
ཉམས་ཞེས་བྱ་བའི་སྐྱོན་ཡིན་ཏེ།དེ་ལས་ཟློག་པ་མཆོག་རྣམས་ཀྱི་བཞེད་པ་ནི་སྐྱོན་མ་ཡིན་ནོ། །
གཉིས་པ་ནི་ས་གཞི་ཞེས་པ་ལ་སོགས་པ་སྟེ། འདི་ནི་ལེགས་པར་སྦྱར་བའི་སྐད་ལ། སྐྱེ་རགས་ཅན་
ཞེས་པའི་སྐད་དོད། ཤ་ཀཱ་རཱི་ཞེས་པ་ངའི་རྐྱེན་གྱི་མཐའ་ཡིན་པས་ན་ཙནྡྲ་པའི་མདོརཱ་ངི་དང་ཨུ་དང་
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཏ་ལས་ཞེས་པས་ཀས་འི་རྐྱེན་འབྱུང་དགོས་པ་ལ་འདིར་མ་བྱས་པ་དང༌།རྒྱལ་ཆེན་ཞེས་པའི་སྐད་
དོད་མ་ཧཱ་ར་ཛ་ན་ཞེས་པ་ནི་ཁྱད་པར་གྱི་ཚིག་སྡུད་དམ་ལས་འཛིན་པའི་ཚིག་སྡུད་དམ་ལས་འཛིན་
པའི་ཚིག་སྡུད་ཡིན་པས་ན་ཙནྡྲ་པའི་མདོར་ཚིག་སྡུད་ཀྱི་མཐའོ་ཞེས་སྤྱིར་བཏང་ནས་ས་ཁི་དང་ཨ་
ཧར་དང་རཱ་ཛན་རྣམས་ཀྱི་ཌཙའོ་ཞེས་གསུངས་པའི་ཌཙའི་རྐྱེན་དགོས་པ་ལ་དེ་འདིར་མེད་པ་
དང་ཁྱོད་ཀྱི་ཞེས་རྣམ་དབྱེ་དྲུག་པ་ཐོབ་པ་ལ་ཁྱོད་ལ་ཞེས་རྣམ་དབྱེ་བཞི་པར་བྱས་པ་དང་། དཔུང་པ་
རྣམས་ཀྱི་ཞེས་གསུམ་པའི་མང་ཚིག་ཏུ་ཐོབ་པ་ལ་དཔུང་པ་ཞེས་དང་པོར་བྱས་པ་དང༌།སྲུངས་ཞེས་
པ་ཏིང་འི་ཚིག་མཐའ་ཅན་གྱི་བྱིངས་ལ་བདག་ཉིད་ཀྱི་ཚིག་ཏུ་བྱས་པ་རྣམས་སྒྲ་ཉམས་ཡིན་ཏེ།
ལེགས་པར་སྦྱར་བའི་སྐད་ལ་རྣམ་པ་གསལ་ཞིང་བོད་སྐད་ལའང་རྣམ་དབྱེ་འཆོལ་བ་དེ་དག་རྣམས་
གསལ་བར་ཡོད་དོ །འོ་ན་འདིར་རྗེས་སུ་ཁྲིད་པ་ལ་སོགས་པའི་སྒྲའི་ཉམས་ཡོད་པས་ན་མཐའ་
གཅིག་ཏུ་སྐྱོན་ཅན་མ་ཡིན་ནོ་ཞེ་ན། ཞེས་པའི་དཔེར་བརྗོད་དེ་ལྟ་བུ་ལ་རྗེས་ཁྲིད་ལ་སོགས་པ
ཤེས་འདོད་བརྗོད་པར་འདོད་པ་མེད་པས་ན་སྒྲ་ཉམས་ཀྱི་སྐྱོན་ཅན་གྱི་ཚིག་འདི་ལ་རྗེས་ཁྲིད་ལ་
སོགས་པའི་ཉམས་པ་མིན་ནོ། །
གསུམ་པ་ནི་ལྷོ་ཡི་རི་བོ་མ་ལ་ཡ་ལས་བརྗིད་པ་འོང་པའི་རླུང་གིས་ཙཱུ་ཏ་པ་ཧ་ཀཱ་རཱའི་རྐང་
པས་འཐུང་བ་ཤིང་སྡོང་གིས་ཡལ་འདབ་རོལ་ཅིང་སྒེག་པར་བསྐྱོད་ཅིང་གཡོ་བའི་མྱུ་གུ་མཛེས་པ་
པར་མི་རིག
ཅན་དུ་བྱེད་དོ། །དེ་ལྟ་བུ་འདི་ལ་རི་ལས་ཞེས་ལྔ་པར་མི་རིགས་ཀྱི་བདུན་པའམ་གཉིས་པར་རིགས་
སོ་ལོ། དེ་འདྲ་དེ་སྐྱོན་མེད་པར་སྟོན་པ ཞེས་པ་ལྟ་བུ་ལ་སོགས་པ་ནི་སྒྲའི་མཚན་ཉིད་སྟོན་པའི་
བསྟན་བཅོས་ཀྱི་བདག་ཉིད་ཆེན་པོ་ནུས་པ་རྣམ་པ་འདི་ལྟ་བུ་ཡང་སྡུད་པ་ལྟ་བ་ལ་གཡེལ་ཞིང་
སྙོམས་ལས་སུ་བྱེད་པའི་སེམས་དང་ལྡན་པའི་གང་ཟག་ལ་སྒྲ་ཉམས་པ་འདྲ་བར་སྣང་སྟེ། ༼ཚད་མ་རྣམ་
འགྲེལ་དུ། བསྟན་བཅོས་རྨོངས་པ་ཟློག་བྱེད་ཡིན། །ཞེས་གསུངས་པ་ལྟར་བསྟན་བཅོས་ཀྱི་ནུས་པ་
མཐོང་བ་ལ་འདི་འདྲའི་འཁྲུལ་པ་མི་སྲིད་པས་སོ། །དེ་ལྟ་མོད་ཀྱི་དེ་འདྲ་དེ་ནི་སྐལ་བ་བཟང་པོ་
ལེགས་པ་ཉིད་ནམ་ཡང་གཏོང་བ་མ་ཡིན་ནོ། །
བདུན་པ་ངལ་གསོ་ཉམས་པ་ལ་བཞི། དོན་དངོས། སྐྱོན་གྱི་སྦྱོར་བ། དེ་སྐྱོན་མེད་དུ་
166

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
བསྒྲུབ་པ།འོན་ཀྱང་སྦྱོར་བ་མི་བདེ་བ་སྤང་བའོ། །དང་པོ་ནི་ཚིག་ཐ་སྙད་ཀྱི་གཙུག་ལག་ལ་གྲགས་
པ་རྣམས་ལ་ངེས་པ་དྲུག་པ་དང་བཞི་པ་ལ་སོགས་པ་ལ་ཡོད་པར་དེའི་བསྟན་བཅོས་སུ་རྣམ་གཞག་
བྱས་པའི་གནས་པ་སྡོད་གང་ཡིན་པའི་ཚིག་གི་གཅོད་མཚམས་སྡེབ་སྦྱོར་གྱི་བསྟན་བཅོས་སུ་གྲགས་
པ་དེ་ཞེས་མཚན་ཉིད་རྫས་སུ་བརྗོད་པ་སྟེ།གཅོད་མཚམས་སམ་ངལ་གསོར་མཁས་པ་རྣམས་ཀྱི་
རིག་ཅིང་ཤེས་སོ་ཞེས་མཚོན་བྱ་བསྒྲུབ་པའོ །དེ་ཉམས་པ་ཕྲེང་བ་འཛིན་པ་ལ་བདུན་བདུན་ལ་སྡོད་
མེད་པ་ལྟ་བུ་ནི་གཅོད་མཚམས་སམ་ངལ་གསོ་ཉམས་པའི་སྐྱོན་ཡིན་ཏེ། ཉན་པ་ན་དགའ་མིན་ནམ་
ཡིད་འབྱུང་བ་སྐྱེད་པར་བྱེད་པའོ། །དེ་དཔེར་བརྗོད་ན་བུད་མེད་རྣམས་ཀྱིས་ཞེས་པ་། ཡང་དག་
བརྗོད་པའི་ཆོ་ག་ནི། །གླུ་ལ་སོགས་པའི་རྩེ་འཇོའོ། །རོ་ནི་སྒེག་པ་དང་དཔའ་བ་ལ་སོགས་པ་རྣམས་།
དེ་རྣམས་ཉམས་པ་མེད་པ་ནི་རང་རང་གི་བསྟན་བཅོས་ཇི་ལྟ་བ་བཞིན་སྦྱར་བའོ། །འདིར་ཞེས་པ་
སྐབས་ལའམ་ཚིག་སྦྱར་བའོ། །ཉི་མའི་རིགས་ནི་བུ་རམ་ཤིང་པའི་རིགས་སུ་བྱུང་བའོ །འདིར་ནི
༼སྡེབ་སྦྱོར་རིན་ཆེན་འབྱུང་གནས༽སུ། མ་ཝ་ན་སུ་ར་ར་ཝ་རྣམས་མཚོ་དུས་རྣམས་འཇིག་རྟེན་རྣམས་ཀྱི་དལ་
འགྲོ་ཅན།ཞེས་གསུངས་པ་ལྟར་བཞི་པ་དག་དེ་ནས་དྲུག་པ་དང་དེ་ནས་གསུམ་པ་ལ་སོགས་པ་ལ་
ངལ་གསོ་དགོས་པ་ལ།འདིར་བཞི་པ་ནི་ཞེས་པ་ནི་ཡང་དག་བརྗོད་པའི་སྐད་དེ་སཾ་གཱི་ཏི་ཞེས་པའི
མིང་གི་དཀྱིལ་ཡིན་པས་ངལ་གསོ་མི་རུང་བ་དང་། དེ་ནས་དྲུག་པ་ལ་ཨཱ་ཞེས་པ་ནི་ཉི་མའི་སྐད་དོད་
ཨཱ་དི་ཏྱ་ཞེས་པའི་མིང་གི་དབུས་ཡིན་པས་ངལ་གསོ་མི་རུང་བ་དང༌།དེ་ནས་གསུམ་པ་བཾ་ཞེས་པ་
རིགས་ཀྱི་སྐད་བམ་ཤ་ཞེས་པའི་མིང་གི་དཀྱིལ་ཡིན་པས་ངལ་གསོ་མི་རུང་བའི་ཕྱིར་ངལ་གསོ་
ཉམས་པ་སྟེ། ངལ་གསོ་བ་ལ་རྫོགས་པའི་ཚིག་གི་མཐའ་དགོས་པས་སོ །དེས་ན་ཞེས་པ་བརྗོད་མ་
ཐག་པ་དེ་ལྟ་བུ་ལ་སོགས་པ་སྐྱོན་ཡིན་། །གཉིས་པ་ནི་བྱ་བ་སྡེ་གསུམ་དང་འབྲེལ་བའི་རང་རང་
གི་བསྒྲུབ་བྱ་དང་དེ་ལས་ཟློག་པ་བྱ་བ་མིན་པ་མ་ཚང་བའམ་བྲལ་བ་མེད་པ་ལ་དེ་རྟོགས་པར་བྱེད་
པའི་ལུང་གིས་བལྟས་ནས་ཇི་ལྟར་འོས་པ་སྒྲུབ་ཅིང་རང་གི་དབང་གྱུར་པའི་ས་གཞི་འཛིན་ཏེ་སྲུང་
བར་བྱེད་དོ་ཞེས་པ་དེ་ལྟ་བུའི་སྦྱོར་བ་ཡང་མཁས་པ་མཆོག་རྣམས་ལ་ཡོད་དོ། །འདིར་བཞི་པ་ཡཱ་ནི་
ཞེས་པ་བྱ་མིན་རྣམས་ཞེས་པའི་སྐད་དོད་ལ་ཡཱ་ཡིག་ལ་བཅད་པ་དང་ལྱཱ་ནི་ཞེས་པས་ལྱཱ་ལ་ངལ་གསོ་
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བ་ལ་སྐྱོན་མེད་ཞེས་འཆད་དེ་བརྗོད་འདོད་ཙམ་དུ་བས་སོ །གསུམ་པ་ནི་འོ་ན་ཚིག་གི་གཅོད་
མཚམས་སྡོད་ངེས་པ་ངལ་གསོ་ཡིན་མོད། འདིར་ཚིག་ཕྱོགས་གཅིག་མིང་དང་རྣམ་དབྱེའི་བར་དུ་
བཅད་པས་ན་ཅི་ལྟར་ངལ་གསོ་ཉམས་པ་མ་ཡིན་ཞེ་ན།ཇི་ལྟར་པ་ཡས་ཞེས་པ་ལས་རྣམ་དབྱེ་དང་
པོའི་གཅིག་གིས་ཚིག་སི་ཕྱིས་པའི་པ་ཡ་ཞེས་པ་ལྟ་བུ་ལ་ཚིག་གི་མཐའ་རྣམ་དབྱེ་སི་སོགས་ཕྱིས་པ་
ན་འང༌།ཕྱིས་པའི་ལྷག་མ་གནས་པ་དེ་ཚིག་ཉིད་དུ་བརྡ་སྤྲོད་པ་པོ་རྣམས་ཀྱིས་ངེས་པར་བྱས་པ་དེ་
བཞིན་དུ་མཚམས་སྦྱོར་ཡཎ་དུ་བསྒྱུར་བ་ལ་སོགས་པའི་མཐའ་སྤངས་པའི་ལྷག་མ་རང་བཞིན་མིང་
ལ་སོགས་པའི་ཆ་རྣམས་ཚིག་ཁོ་ནའོ་ཞེས་མཁས་པ་རྣམས་ཀྱི་བརྗོད་པ་ཡིན་ནོ། །དེས་ན་བྱ་མིན་
རྣམས་ཞེས་པའི་ཡཱ་མིང་གི་ཆ་དང་ཎི་རྣམ་དབྱེའི་བར་དུ་བཅད་ཀྱང་གཅོད་མཚམས་ཉམས་པ་མེད་དོ་
ཞེས་སྟོན་པའོ །
བཞི་པ་ནི་གལ་ཏེ་ཡང་མཚམས་སྦྱོར་གྱི་མཐའ་ཚིག་ཡིན་པ་དེ་ལྟ་ན་ཡང་དེ་འདྲ་རྣ་བར
རྩུབ་ཅིང་ཉན་པ་ཡིད་འབྱུང་བར་བྱེད་པ་ནི་སྙན་ངག་མཁན་རྣམས་མི་སྦྱོར་བས་ན་དེ་འདྲ་སྤང་བར་
བྱའོ། །དེ་དཔེར་བརྗོད་ན་བརྗོད་པར་འདོད་པའི་རྒྱལ་པོ་དེའི་རྒྱལ་མཚན་ཅན་དཔུང་རྣམས་ནི་ཏོག་
རྒྱལ་མཚན་བསྒྲེངས་པས་ཆུ་འཛིན་སྤྲིན་བསྐུལ་ཅིང་འཕངས་པའོ་ཞེས་པ་འདི་ཡིན་ཏེ། འདིར་ཏོག་
གི་སྐད་དོད་ཀེ་ཏུ་ཞེས་པ་ཡིན་ཞིང༌། རྐང་པའི་མཐའ་ཡི་གེ་བརྒྱད་པ་ཀེ་ཞེས་པ་བདུན་པའི་ཚིག་
མཐའ་ཡིན་པས་ངལ་གསོ་མ་ཉམས་ཀྱང་མི་སྙན་པས་སྤང་བར་བྱ་བ་ཡིན་ནོ། །
བརྒྱད་པ་སྡེབ་སྦྱོར་ཉམས་པའི་མཚན་ཉིད་ནི་སྙན་ངག་གང་དུ་ཚིགས་བཅད་ལ་སྡེབ་སྦྱོར་
གྱི་བསྟན་བཅོས་སུ་ངེས་པར་བྱས་པས་ཡི་གེའི་གྲངས་ལས་ཆད་པ་ཉུང་བ་དང་ལྷག་པ་མང་བ་དག་
དང་། ལྕི་བ་དབྱངས་རིང་བ་དག་དང་ཐུང་བའང་གསལ་བྱེད་དབྱངས་མེད་པ་ཕ་རོལ་ན་ཡོད་པའམ་
རྐང་པའི་མཐའ་ཕལ་ཆེ་བ་དང་ཡང་བ་དེ་འདྲ་མིན་པའི་ཡི་གེ་། དེ་དག་སྡེབ་སྦྱོར་གྱི་རིག་པ་ལས་
འབྱུང་བ་ཇི་ལྟ་བ་བཞིན་མི་གནས་པ་དེ་ནི་སྡེབ་སྦྱོར་ཉམས་པ་ཞེས་བྱ་བ་སྟེ།སྐྱོན་འདི་ནི་སྙན་ངག་
གི་ལུས་ཉམས་པས་ཤིན་ཏུ་སྨད་པ་ཡིན་ནོ། །དེ་བཞི་རིམ་པ་བཞིན་འཆད་དེ། ཟླ་བའི་འོད་ཟེར་
བསིལ་བ་ཞེས་པ་ནི་རྗེས་སུ་བསྔགས་པའི་ཚིགས་བཅད་ཡི་གེ་བརྒྱད་པར་དགོས་པ་ལ། ལེགས་
168

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
སྦྱར་གྱི་སྐད་ལ་ཡི་གེ་བདུན་ལས་མེད་པས་ཡི་གེ་ཉུང་བ་ཉིད་ཡིན་། །ས་ཧ་ཀཱ་རའི་ལོ་འདབ་གསར
པ་རྣམས ཞེས་པ་ནི་རྗེས་སུ་བསྔགས་པའི་རྐང་པ་གཅིག་ལ་ཡི་གེ་དགུ་བྱས་པས་ན་ཡི་གེ་ལྷག་པ་
ཡིན་ནོ། །འདོད་པའི་ལྷས་མདའ་ལྔ་པོ་རྣོན་པོ་རྣམས་རི་དྭགས་མིག་ཅན་མཛེས་མ་རྣམས་ལ་
འཕངས་ཞེས་པ་ནི་ཉེ་དབང་རྡོ་རྗེ་ལ་ཡི་གེ་དང་པོ་ཡང་བ་དགོས་པ་ལ་ལྗི་བར་བྱས་པས་ལྗི་བ་ཇི་
བཞིན་མིན་པའོ། །མཛེས་པའི་མིག་ཅན་གྱི་བུད་མེད་བཟང་མོ་རྣམས་ལ་མྱོས་བྱེད་འདོད་ལྷ་ཉིད་ཀྱི་
མདའ་ལྷུང་སྟེ་འདོད་པའི་དབང་དུ་གྱུར་ཏོ་ཞེས་པ་ནི་དབང་པོ་རྡོ་རྗེའི་ཡི་གེ་དང་པོ་ལྗི་བ་དགོས་པ་ལ་
འདིའི་ལེགས་སྦྱར་གྱི་སྐད་ལ་ཡང་བར་བྱས་ན་ཡང་བ་ཇི་ལྟ་བ་བཞིན་མིན་པ་སྟེ། སྡེབ་སྦྱོར་གྱི་
བསྟན་བཅོས་སུ་བཤད་པ་དང་འགལ་བས་སོ། །
ཅས་སུ་བཤད་པ་ད
དགུ་པ་མཚམས་སྦྱོར་ཉམས་པ་ལ་གསུམ།མཚན་ཉིད།དཔེར་བརྗོད།ཤད་ཀྱི་ཆོད་ན་མ་
སྦྱར་ཡང་སྐྱོན་མེད་པའོ །དང་པོ་ནི་བསྡུས་པ་མཚམས་སྦྱར་བ་བརྗོད་པར་མི་འདོད་ཀྱི་སོ་སོ་བ་རྣམ་
པ་གསལ་བ་བརྗོད་པར་བྱའོ། །ཞེས་པའི་བསམ་པས་ཚིག་ཅིག་པའམ་ཐ་དད་པ་རྣམས་ལ་མཚམས་
སྦྱོར་ཐོབ་ཀྱང་དེ་མེད་པ་གང་ཡིན་པ་ཨེ་ཨ་ཡ་རུ་བསྒྱུར་བའི་ཡ་ཕྱིས་པ་ལ་སོགས་པ་རྒྱུ་མཚན་མེད་
པ་ལྟ་བུ་དེ་ནི་མཚམས་སྦྱོར་བྲལ་བ་ཞེས་བྱ་བའི་སྐྱོན་དུ་བསྟན་ཏོ། །མཚམས་སྦྱོར་ནི་བརྡ་སྤྲོད་པའི
གཞུང་དུ་འབྱུང་བའི་ངེས་པས་ཡི་གེ་ཕན་ཚུན་ཕྲད་པ་ན་རྣམ་འགྱུར་འབྱུང་བ་ཡིན་ལ། དེའི་ངེས་པ་
་ཞནམ་
ལས་འགོངས་ན་སྐྱོན་འདི་ཡིན་ནོ།།དེ་ལྟར་བཤད་མ་ཐག་པའི་སྐྱོན་བཞི་པོ་འདི་ནི་ཕལ་ཆེར་ལེགས་
པར་སྦྱར་བའི་སྐད་ཀྱི་སྦྱོར་བ་ལ་འབྱུང་ལ།གཞུང་ལ་ཡང་སྒྲ་ཉམས་སུ་བགྲང་བ་འབྱུང་། །
གཉིས་པ་ནི་ནམ་མཁའ་ལ་རླུང་དལ་བུར་རྒྱུ་བ་དང༌།དེས་ཡིད་འཕྲོག་པའི་སྒོ་ནས་བདག་
གི་ཡིད་ལ་ཡང་རྒྱུ་བ་ཡིས། འགྲམ་པ་ལ་ཚ་བས་གདུང་བ་ལས་བྱུང་བའི་རྔུལ་གྱི་ཆུ་རྒྱས་པ་སེལ་བར་
བྱེད་དོ། །འདིར་རྒྱུ་བའི་སྐད་དོད་ཙ་ར་ཏ་ཞེས་པ་དང་། ཨཾ་ག་ན་ཞེས་པ་ལ་ཏཱིའི་ཨཱ་དང་ཨཾ་གི་ཨ་
དག་ལ་ཙནྡྲ་པར། ཨ་ཀའི་ཨ་ཀ་ལ་རིང་པོའོ་ཞེས་པ་དང་། ཀ་ལ་པ་རུ་མཚུངས་པ་འདྲ་བའི་ཡི་གེ་ལ་
རིང་པོར་འགྱུར་ཏེ་ཕྱི་མའང་དབྱིའོ་ཞེས་འབྱུང་བའི། ཨ་ཡིག་གཉིས་རིང་པོ་གཅིག་ཏུ་མ་བྱས་པས་
མཚམས་སྦྱོར་ཉམས་པའོ །གསུམ་པ་ནི་ཚིགས་བཅད་བརྗོད་མ་ཐག་པ་དེའི་ཕྱི་མ་ཕྱེད་འདིར་སྔ་མ་
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཕྱེད་དུ་བྱས་། ཕྱི་མ་ཕྱེད་ཀྱི་མགོར་མཚན་མོ་འདི་ལ་ཞེས་པའི་སྐད་དོད་ཨ་སུ་ར་ཏྲ་ཥ་ཞེས་པ
བརྗོད་པ་ན་སཾ་སྐྲྀ་ཏའི་ཚིག་ལ་སྔ་ཕྱེད་ལ་ཤད་ཅིག་དང་ཚིགས་བཅད་རངས་པོ་རྫོགས་པ་ན་ཤད་
གཉིས་འབྱུང་བས། འདིར་ཕྱེད་ཀྱི་འཇུག་གི་ཨེ་དང༌།ཕྱི་མའི་ཨ་དག་ལ་མཚམས་སྦྱོར་མ་བྱས་པ་
འདི་འདྲ་བ་ནི་མཁས་པ་རྣམས་ཀྱི་ཉམས་པ་སྐྱོན་ཅན་དུ་རིག་པར་མི་བྱེད་དེ། དེ་འདྲ་ནི་སྐྱོན་མེད
པའོ་ཞེས་པའི་དོན་ནོ།།
བཅུ་པ་འགལ་བའི་སྐྱོན་ལ་གསུམ འགལ་བ་དྲུག་གི་མཚན་ཉིད།མཚན་ཉིད་ཅན་དེའི་
སྦྱོར་བ། སྐབས་འགར་འགལ་ཡང་སྐྱོན་མེད་པའོ། །དང་པོ་ནི་མ་ལ་ཡ་ལ་སོགས་པ་རི་དང་ཀ་ལིང་
ག་ལ་སོགས་པ་ནགས་དང་། ཡུལ་འཁོར་ལྷོ་ཕྱོགས་ཀྱི་རྒྱུད་ལ་སོགས་པ་ཡུལ་ཡིན་ཏེ། སོགས་པས་
ཆུ་བོ་དང་འབྱུང་ཁུངས་ལ་སོགས་པ་བསྡུའོ། །ཉིན་མོ་དང་མཚན་མོ་དང་དུས་དྲུག་དབྱར་དང་སྟོན་
དང་དགུན་དང་དགུན་སྨད་དང་དཔྱིད་དང་སོས་ཀ་ཞེས་པ་རྣམས་དུས་ཡིན་ལ། འདོད་པ་ཡུལ་ལ་
ལོངས་སྤྱོད་པ་ཁྱད་པར་བ་དང་ནོར་ཉེ་བར་མཁོ་བ་སྣ་ཚོགས་པ་ལ་བརྟེན་པའི་གར་ཉམས་དང་
འགྱུར་བ་དང་ཚུལ་དང་ལུས་འགྱུར་སྣ་ཚོགས་པ་དང་གླུ་མགྲིན་པ་དང་རྒྱུད་ལས་བྱུང་བའི་དབྱངས་
དག་དང་རོལ་ཆ་རང་རང་གི་བསྟན་བཅོས་སུ་བྱུང་བ་སྒྱུ་རྩལ་གྱི་རིག་པ་སྟེ། འབྱུང་ཞིང་སྐྱེས་པ་རྒྱུ་བ
སེམས་ཅན་མི་རྒྱུ་བ་བརྟན་པ་བེམ་པོ་རྣམས་ཀྱི་འཇུག་པ་གནས་ལུགས་ཇི་ལྟ་བ་ནི་འཇིག་རྟེན་གྱི་
མིང་ཅན་ཡིན་ནོ། །རིག་པ་ནི་གཏན་ཚིགས་རིགས་པ་ཏོག་གེས་བསྟན་བཅོས་ཀྱི་བདག་ཉིད་དོ། །།
ཐོས་པ་རིག་བྱེད་དང་བཅས་པའི་ཡིད་ཆེས་པའི་གནས་ཀྱི་གསུངས་པ། ༼མཚན་ཡང་དག་པར་བརྗོད་པའི་རྒྱ་
ཆེར་འགྲེལ༽དུ ལུང་ནི་ཡིད་ཆེས་ཚིག་ཡིན་ཏེ། །ཉེས་པ་ཟད་པ་རྫུན་གྱི་ཚིག །སྨྲ་བར་མི་འགྱུར་རྒྱུ་
མེད་ཕྱིར། །ཉེས་ཟད་ལུང་དུ་ཤེས་པར་བྱ། །ཞེས་གསུངས་པའི་ཚུལ་ཅན་ལུང་ཉིད་ཡིན་ཏེ། ཡུལ་
དང་དུས་ལ་སོགས་པའི་ལུང་གི་བར་དེ་དང་དེ་རྣམས་ལ་སྙན་ངག་སྦྱོར་བའི་མཁན་པོ་བག་མེད་པ་
དྲན་པ་ཉམས་པ་ལས་ཇི་ལྟར་གྲགས་ཤིང་གྲུབ་པ་གཞན་ནི་མིན་པར་དེ་དང་དེའི་གནས་ལུགས་དང་
འགལ་བར་གལ་ཏེ་ཞུགས་ན་འདི་ནི་ཡུལ་ལ་སོགས་པ་དྲུག་དང་འགལ་བ་ཞེས་བརྗོད་པར་བྱའོ། །
གཉིས་པ་ལ་དྲུག་ཡོད་པའི་དང་པོ་ལ་ཡང་ག་བུར་གྱི་སྡོང་པོ་ལ་རེག་ཅེས་པ་ནི་རིའི་གནས་
170

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ
ལུགས་དང་འགལ་བ་སྟེ། རི་བོ་མ་ལ་ཡ་ན་ག་བུར་གྱི་ཤིང་མེད་པས་སོ། །ཀ་ལིང་ག་ནི་ནགས་ཀྱི་བྱེ་
བྲག་ཡིན་ཞིང་། དེ་ན་ཡོད་པའི་གླང་པོ་ཆེ་རྣམས་བྷ་ཏྲ་ཞེས་པའི་རིགས་ཡིན་གྱི་རི་དྭགས་ཀྱི་རིགས་
མ་ཡིན་པ་ལ། དེར་བརྗོད་པ་ནི་ནགས་ཀྱི་གནས་ལུགས་ཇི་ལྟ་བ་བཞིན་མ་ཡིན་པ་བརྗོད་པའོ། །དེ་
བཞིན་དུ་རྗེ་བཙུན་སྤྱན་རས་གཟིགས་དབང་གི་བསྟོད་པ་རྒྱས་པར།པད་སྐྱེས་རལ་པའི་ནགས་ཉལ་
འཇིག་རྟེན་དབང་ཕྱུག་ཞབས་སེན་སེང་གེ་དེས་ཁྱེད་སྲུངས། །ཞེས་སྐྱེ་རབས་སུ ནགས་ཕུག་སེང་
གེས་བསྲུངས་པའི་རི་དྭགས་བཞིན། །ཞེས་གསུངས་པ་ལྟར་སེང་གེ་ནགས་ལ་གནས་པ་ལ་གངས་
ལ་ཡོད་པར་འཆད་པའང་རི་དང་འགལ་ལོ །ལྷོ་ཕྱོགས་གཙོ་ལའི་ཡུལ་འཁོར་གྱི་ཆུ་ཀླུང་ཀཱ་ཝེ་རཱི་
ཞེས་བྱ་བའི་ངོགས་ན་ཨ་ཀ་རུ་གཏན་མེད་པ་ལ། དེའི་ས་གཞི་ཨ་ཀ་རུ་ནགས་པོས་ཁ་དོག་སྔོའོ་ཞེས་
པ་ནི་ལྗོངས་དང་ཆུ་ཀླུང་གི་གནས་ལུགས་དང་འགལ་བའོ །དོན་བསྡུ་བ་
སོགས་སོ། །འགལ་བ་གཉིས་པའི་དཔེར་བརྗོད་ལ་པདྨ་ཅན་ཞེས་པ་རྐང་པ་གཉིས་ནི་ཉིན་མཚན་གྱི
གནས་ལུགས་དང་འགལ་བའོ །དཔྱིད་ནི་ཤིང་ནི་ཙཱུ་ལ་རྒྱས། །ཞེས་པ་ལ་སོགས་པ་རྐང་པ་དྲུག་ནི་
དུས་དྲུག་སོ་སོའི་གནས་ལུགས་དང་འགལ་བ་སྟེ། དགུན་སྨད་ཤིན་ཏུ་གྲང་བས་ན་བསིལ་བའི་རྫས་
ཙན་དན་མི་མཁོ་བའོ །ཞེས་པ་རྐང་པ་གཉིས་དོན་བསྡུ་བའོ།།
འགལ་བ་གསུམ་པ་སྒྱུ་རྩལ་ཞེས་པའི་རྐང་པ་གཉིས་ཀྱིས་བཤད་པར་དམ་བཅས་ཏེ དེ་
དཔེར་བརྗོད་ན་དཔའ་བ་སྒེག་པའི་འགྱུར་བ་ནི། །བརྟན་པ་ཁྲོ་དང་ཡ་མཚན་དག །ཅེས་པ་དཔའ་བ་
དང་སྒེག་པའི་ཉམས་གཉིས་པོའི་འགྱུར་བ་དེ་དག་གི་རྒྱུར་གྱུར་པའི་ཡིད་ཀྱི་གནས་སྐབས་ཀྱི་ཁྱད་
པར་ནི་རིམ་པས་ཁྲོ་བ་དང་ཡ་མཚན་ནི་ངོ་མཚར་ཉམས་ཇི་སྲིད་ཡོད་པའི་བར་དུ་གནས་པས་བརྟན་
པའམ་གནས་ཅན་ཞེས་པ་དག་ཡིན་ནོ་ཞེས་པ་ནི། སྔར་བཤད་ཟིན་པ་ལྟར་དཔའ་བ་དང་སྒེག་པ་
དག་གི་འགྱུར་བ་སྤྲོ་བ་དང་དགའ་བ་དག་ཡིན་གྱི་ཁྲོ་བ་དང་ཡ་མཚན་དག་མ་ཡིན་ལ་དེ་དག་ནི་དྲག་
པོ་དང་རྨད་བྱུང་གི་ཉམས་དག་གི་འགྱུར་བ་ཡིན་པས་ན་སྒྱུ་རྩལ་དང་འགལ་ལོ། །ཡང་དབྱངས་
བདུན་ཏེ་འདྲེས་པ་དང་ཁྱུ་མཆོག་དང་གྷ་དྷ་ར་འཛིན་པ་དང་དྲུག་ལས་སྐྱེས་དང་བར་མ་དང་བློ་
གསལ་དང་ལྔ་པ་རྣམས་བདུན་ཀ་རྫོགས་པ་ཚང་པ་ཞིག་ཐ་དད་པའི་ལམ་དྲི་ཟ་ལས་བྱུང་བའི་ལམ་དུ་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
འཇུག་གོ་ཞེས་པ་ཡང་སྟེ། དབྱངས་གང་ཡང་རུང་བས་དམན་པ་ཡང་ཐ་དད་པའི་ལམ་ཉིད་དུ་གནས་
པས་། །སྒྱུ་རྩལ་དང་འགལ་བ་བསྒྲེ་བ་ནི་འདི་ལྟར་བརྗོད་པའི་རིམ་པས་སྒྱུ་རྩལ་རོལ་མོའི་མཚན་
ཉིད་ལ་སོགས་པ་དྲུག་ཅུ་རྩ་བཞི་སློབ་དཔོན་ཚུལ་ཁྲིམས་བསྐྱངས་ལ་སོགས་པས་ལུང་ཕྲན་ཚེགས་
ཀྱི་འགྲེལ་པ་ལ་སོགས་པར་མིང་ཙམ་གསུངས་པ་དང་།འགལ་བ་རང་རང་གི་རྣམ་གཞག་ལས་
འདས་པ་རྣམས་ལེགས་པར་རྟོགས་པར་བྱའོ །དེ་རྣམས་གང་ལས་ཤེས་པར་འགྱུར་ཞེ་ན་སྒྱུ་རྩལ་
ཡོངས་སུ་བཅད་པ་སློབ་དཔོན་འདི་ཉིད་ཀྱིས་ལེའུ་བཞི་པ་མཛད་པ་ཡོད་ཅེས་གྲགས་ཏེ།དེ་ལའམ་
ཡང་ན་སྒྱུ་རྩལ་རྣམས་ཀྱི་ཡོངས་སུ་བཅད་པ་གོམས་པར་གྱུར་པ་ལ། སྒྱུ་རྩལ་དྲུག་ཅུ་རྩ་བཞི་དེའི་
རང་བཞིན་དོན་གྱི་དེ་ཁོ་ན་ཉིད་གསལ་བར་འགྱུར་། །
FRRRRRRR
འགལ་བ་བཞི་པ་ལ་གཡོ་བའི་འཇིག་རྟེན་གྱི་གནས་ལུགས་དང་འགལ་བ་ནི་གླང་པོ་ཆེ་ལ་
རལ་པ་གཏན་མེད་པ་ལ་དེ་གཡོའོ་ཞེས་པ་དང༌། རྟ་ལ་རྭ་མེད་པ་ལ་དེ་ཞེས་པ་དག་ཡིན་ལ་དེ་
བཞིན་དུ་སེང་གེ་ལ་གཡུ་རལ་ཡོད་ཞེས་པའང་སྟེ། འདུལ་བ་རྒྱ་ཆེ་འགྲེལ་དུ་སེངྒེའི་སྐྲ་སེར་སྐྱར་
གསུངས་པས་། །ཨེ་རན་ཌ་ཞེས་བྱ་བའི་ཤིང་གི་བྱེ་བྲག་འགའ་ཞིག་སྙིང་པོ་མེད་པ་ལ་དེ་ལྗི་འོ་
ཞེས་པ་དང༌། སེང་ལྡེང་གི་ཤིང་ལྗོན་པ་སྙིང་པོ་ཤིན་ཏུ་ལྗིད་པ་ལ་དེ་མེད་དོ་ཞེས་པ་ནི་བརྟན་པའི་
གནས་ལུགས་ཇི་ལྟ་བ་བཞིན་མ་ཡིན་པ་བརྗོད་པའོ །ཞེས་པ་ཞེས་པའི་རྐང་པ་གཉིས་ནི་དོན་སྡུད་
པ་། དེ་འདྲ་མཁས་མི་མཁས་ཀུན་གྱི་སྨད་པས་ན་སེམས་རང་བཞིན་དུ་གནས་པ་རྣམས་སྦྱོར་བ་མ་
ཡིན་། །
འགལ་བ་ལྔ་པ་ལ་མདོར་བསྟན་དུ་རིགས་པ་ཞེས་བྱ་བར་བརྗོད་པ་གཏན་ཚིགས་ཀྱི་རིག་
པས་གཏན་ལ་ཕབ་པ་དང་འགལ་བར་བསྟན་ཅིང་དཔེར་བརྗོད་པར་བྱའོ་ཞེས་བཤད་པར་དམ་
བཅའོ།།བདེ་བར་གཤེགས་པ་བཞིན་གཤེགས་པ་རྒྱུ་དང་རྐྱེན་རྣམས་འདུས་ནས་བྱས་པའི་དངོས་
པོ་རྣམས་འཇིག་ཅིང་མི་རྟག་པ་སྐད་ཅིག་ཡིན་ནོ། །ཞེས་བདེན་པར་གསུངས་བ་ཉིད་དོ་ཞེས་དཔྱད་
ནས།དེ་ལྟ་ན་ཡང་བྱ་ཙ་རའི་མིག་ཅན་མཛེས་མ་དེ་བདག་ཉིད་སྙིང་ལ་ཡུན་རིང་པོ་ནས་བརྩམས་
ནས་ད་དུང་གི་བར་དུ་ཡང་གནས་སོ།།གལ་ཏེ་འདུས་བྱས་རྣམས་འཇིག་ན་འདི་ཇི་ལྟར་འཐད།འདི་
172

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ནི་སངས་རྒྱས་པའི་རིག་པ་དང་འགལ་བའོ། །དྲང་སྲོང་སེར་སྐྱའི་སློབ་མ་གྲངས་ཅན་པ་རྣམས་ཀྱིས་
དངོས་པོར་ན་ཡོད་པ་མ་ཡིན་པ་སྐྱེ་བ་ལ་གནས་པ་སྔར་ཡོད་པ་ཁོ་ན་འབྱུང་བར་བརྗོད་མོད། མི་
བདེན་ནོ། །ཅིའི་ཕྱིར་ཞེ་ན་གང་གི་ཕྱིར་དངོས་པོ་རྣམས་སྔར་མེད་པ་ཉིད་སྐྱེ་ཞིང་འབྱུང་བར་བདག་
ཅག་གི་མཐོང་བའི་ཕྱིར་རོ་ཞེས་པ་འདི་ཡང་གྲངས་ཅན་པས་འདོད་པས་དངོས་པོ་རྣམས་ཡོད་པ་ཁོ་
ན་ཅི་ཞིག་ལྟར་གསལ་བར་འགྱུར་བ་ཙམ་དུ་འདོད་པས་ན་གྲངས་ཅན་པའི་རིགས་པ་དང་འགལ་
བའོ །ཡང་དག་པར་ན་རིགས་པ་དང་འགལ་བ་མེད་དོ། །རིགས་པ་ཞེས་པ་དོན་སྡུད་པ་སྟེ། ཀུན་ཏུ་
སྟེ་བརྗོད་པ་དེ་ལས་གཞན་དུ་ཡང་བལྟ་བར་བྱ་རྟོགས་པར་བྱའོ། །
འགལ་བ་དྲུག་པའང་དེ་ནས་ལུང་ཆོས་ཀྱི་བསྟན་བཅོས་དང་བཅས་པའི་རིག་བྱེད་དང་
འགལ་བའི་ཞེས་བཤད་པར་དམ་བཅས་པ་ནས་དཔེར་བརྗོད་པ་ནི། རིག་བྱེད་དུ།གང་མེ་བཞག་པ་
བུ་སྐྱེས་པ་རྣམས་བེེ་ན་རཱི་ལ་མཆོད་སྦྱིན་སྒྲུབ་པར་བྱེད་དོ་ཞེས་འབྱུང་བ་ལ་མེ་ནི་བཞག་ཅིང་རིག
བྱེད་ལས་བྱུང་བའི་ཆོ་ག་ཡིས་འདུས་བྱས་པ་མ་ཡིན་ཡང་ཞེས་པ་སྟེ་ཡང་གི་སྒྲས་ནི་མི་རིགས་པ་
གསལ་བར་བྱེད་པའོ། །དེ་ལྟ་ནའང་བུ་སྐྱེས་པར་གྱུར་པའི་བྲམ་ཟེ་རང་གི་ངེས་པའི་སྤྱོད་པ་མ་ཉམས་
པས་བརྒྱན་ཅིང་མཛེས་པར་བྱས་པ་འདི་རྣམས་བཻ་ན་རཱི་ཞེས་བྱ་བ་མེའི་མིང་སྟེ་དེ་མཆོད་སྦྱིན་བྱེད་
དོ་ཞེས་པ་རིག་བྱེད་དེ་དང་འགལ་བའོ། །དཔེར་བརྗོད་གཉིས་པ་ནི་བརྗོད་པར་འདོད་པའི་སྐྱེས་བུ་
འདི་ནི་རིག་བྱེད་ལས་འབྱུང་བའི་ཆོ་ག་འདུས་བྱ་བའི་ཁྱད་པར་མ་བྱས་ཀྱང་བླ་མའི་སྐབས་ལས་སྲིད་
སྲུང་ལ་སོགས་པའི་རིག་བྱེད་བཀླགས་སོ །དེ་ཉིད་ཟླ་བོའི་དངོས་པོའི་དཔེའམ་དོན་གཞན་བཀོད་
པའི་རྒྱན་གྱིས་སྒྲུབ་པ་ནི་རང་བཞིན་གྱིས་དེ་ཕྲལ་དུ་བཅོས་པ་མ་ཡིན་པར་དག་པའི་ཤེལ་དང་ནོར་བུ་
ནི་འདུ་བྱེད་པ་གཞན་དག་ལ་ཕུལ་དུ་བྱུང་བ་སྒྲུབ་པར་བྱེད་པ་ལ་ལྟོས་པ་མེད་ཅེས་པའང་ལུང་དང་
འགལ་བ་སྟེ་རིག་བྱེད་དུ་ཆོ་ག་བྱས་ཏེ་རིག་བྱེད་རྣམས་བཀླག་པར་བྱའོ་ཞེས་འབྱུང་བས་སོ། །
གསུམ་པ་སྐབས་འགར་འགལ་ཡང་སྐྱོན་མེད་པ་ལ་དོན་བསྟན་པ་དང༌། དཔེར་བརྗོད་པ་
གཉིས་ལས དང་པོ་ནི་ཡུལ་ལ་སོགས་པ་དང་འགལ་བ་དྲུག་པོ་འགའ་ཞིག་ཙམ་ལ་མ་ཡིན་གྱི་
མཐའ་དག་པོ་འདི་ལ་ཡང་དུས་ཐམས་ཅད་དུ་མ་ཡིན་གྱི་རེ་འགའ་སྟེ་དེ་ལྟ་བུས་སྙན་ངག་མཛེས་པར་
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བྱེད་པའི་དུས་སུ། སྙན་ངག་སྦྱོར་བའི་མཁན་པོ་དེ་འདྲའི་ཡུལ་ལ་མཁས་པའི་རྒྱུ་མཚན་
བགྲངས་པ་ལས་འདས་ཏེ་སྐྱོན་བཏང་ནས་ཡོན་ཏན་ལམ་ལེགས་པའི་རང་བཞིན་འཛིན་པར་བྱེད་། །
གཉིས་པ་ལ་དྲུག་སྟེ། བརྗོད་པར་འདོད་པའི་རྒྱལ་པོ་དེའི་བསོད་ནམས་ཀྱི་མཐུ་མིའི་ལས་འདས་པ་
ཡིས་རྒྱལ་པོ་དེའི་སྐྱེད་མོས་ཚལ་ནི་ལྷ་རྣམས་ཀྱི་ཤིང་ལྗོན་པ་དཔག་བསམ་གྱི་ཤིང་ཡལ་འདབ་ཉིད་
གོས་སུ་བཀོད་ཅིང་དེ་སྣུབ་པ་ལྡན་པའི་གནས་སུ་གྱུར་ཏེ།བསོད་ནམས་ཀྱི་མཐུ་བསམ་གྱིས་མི་ཁྱབ་
བའི་ཕྱིར་རོ །འདི་ནི་མའི་འཇིག་རྟེན་དུ་ལྷའི་ཤིང་བྱུང་བར་སྟོན་པའི་ཡུལ་དང་འགལ་བ་ཡིན་མོད།
བསོད་ནམས་ཁྱད་པར་དུ་འཕགས་པར་སྟོན་པས་ན་སྐྱོན་མེད་པའོ། །འདིར་སློབ་དཔོན་དཔའ་བོས།
དེ་ནས་དེ་ཡི་བསོད་ནམས་སྟོབས་ཀྱི་དེར། །འདམ་རྫབ་མེད་པར་འདམ་ལས་སྐྱེས་པ་བྱུང༌། །ཞེས་
པའང་འདི་དང་ཚུལ་མཐུན་པར་འཆད་དོ། །རྒྱལ་པོ་རྣམས་འཇིག་པ་འཆི་བ་གསལ་བར་བྱེད་པའི་
ལྟས་ངན་དུ་ཤར། ཤིང་ཀ་ཏཾ་པའི་མེ་ཏོག་གི་རྡུལ་དང་འགྲོགས་པའི་ཤིང་འདབ་མ་བདུན་པ་ལས་
འཁྲུངས་པའི་མེ་ཏོག་སྐྱོད་པར་བྱེད་ཅིང་རླུང་དྲག་པོ་རྩུབ་རྒྱུ་བར་འགྱུར་། །འདི་ནི་ཀ་དམ་པའི་མེ་
ཏོག་དབྱར་འབྱུང་ཞིང་འདབ་མ་བདུན་པའི་མེ་ཏོག་སྟོན་ཀ་འབྱུང་བ་ལ་དེ་གཉིས་ལྷན་ཅིག་པར་སྟོན་
པས་ན་དུས་དང་འགལ་བར་ཡིན་མོད། ལྟས་ངན་པར་སྟོན་པས་ན་སྐྱོན་མེད་པའོ། །ཁྱོགས་འདོ་ལི་
ཤིན་ཏུ་སྐྱོད་ཅིང་བསྐུལ་བས་སྐྲག་ཅིང་འཇིགས་པའི་བུད་མེད་ཀྱི་སྐྱེ་བོའི་མཁས་བརྗོད་པས་བྱ་བའི་
གླུ་མྱུར་བར་དང་བར་མ་ལ་སོགས་པའི་སྟོབས་མི་མཉམ་པ་རང་རང་གི་མཚན་ཉིད་མི་ལྡན་པས་ཀྱང་
འདོད་ལྡན་འདོད་པས་ཆེས་གཟིར་བ་རྣམས་ཀྱི་ཆགས་པ་འཕེལ་བར་བྱེད་དོ། །འདི་ནི་ཀླུ་བསྟན་མི
ཉམས་པའི་ཆགས་པ་འཕེལ་བར་མི་རིགས་པས་སྒྱུ་རྩལ་དང་འགལ་མོད།ཆེས་ཆགས་པར་གསལ་
བར་བྱེད་པ་ལ་སྐྱོན་མེད་དོ། །འདོད་ལྡན་རྣམས་ཅི་ཡིས་ཀྱང་ཆགས་པ་སྐྱེད་པར་བྱེད་དོ་ཞེས་སྟོན་
པའོ།།དེ་བཞིན་དུ་ཟླ་བའི་འོད་ཟེར་ལས་བྱུང་བའི་ཤིན་བསིལ་བའང་སྲེག་བྱ་འཛིན་པ་མེ།འདོད་
པ་ལྡན་པ་རང་གི་བུད་མེད་དགའ་མ་དང་བྲལ་བའི་ཉོན་མོངས་རྒྱལ་གྱིས་གཟིར་བས་འཁྲུགས་པ་
འདི་ཡིས་རྩི་བར་བྱེད་ཅིང་བརྗོད་པར་འདོད་། །འདི་ཡང་ཤིན་ཏུ་བསིལ་བར་དེ་མེ་རུ་བརྗོད་པས་
འཇིག་རྟེན་དང་འགལ་ཡང་སྔ་མ་ལྟར་སྐྱོན་མེད་པའོ །གཞན་ལུགས་ཡིན་ཡང་ཞེས་པ་ལ་སོགས་པ་
174

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
གསལ་བའི་གཟུགས་ལ་ལྟོས་པས་སམ།རྗེས་དཔག་ཚད་མས་རྟོགས་པར་བྱ་བས་སོ། །
གཞན་ལུགས་མིན་པ་ནི་གསལ་བ་མཆོག་དམ་པའི་ངོ་བོ་ཡིན་པས་སམ་མངོན་
ཡུལ་ཡིན་པས་། །དེ་བཞིན་དུ་ཆ་ལྡན་ཡིན་པ་ནི་ས་ལ་སོགས་པ་ཇི་སྙེད་པའི་གཟུགས་ཡིན་
པས་སོ །ཆ་བཅས་མིན་པ་ནི་དམ་པའི་བདག་ཉིད་ཀྱི་ངོ་བོ་ཡིན་པས་། །ཚངས་པའི་གཟུགས་
རྟག་པ་གཅིག་པུ་ཡིན་ཡང་ཡོངས་སུ་འགྱུར་བ་སྣ་ཚོགས་ཡོད་པའི་ཕྱིར་གཅིག་པུ་མིན་པ་ཡང་སྟེ དེ་
ལྟ་བུའི་སྣ་ཚོགས་གཟུགས་གཟུགས་ཅན་ཀུན་གྱི་རང་བཞིན་གྱི་ཚངས་པ་ཁྱོད་ལ་ཕྱག་འཚལ་ལོ །
འདི་ནི་ཕན་ཚུན་འགལ་ཡང་ཚངས་པ་དམ་པའི་གཟུགས་སྣ་ཚོགས་གསལ་བར་བྱེད་པས་ན་སྐྱོན་
མེད་པའོ །སྐྱ་བསེང་བུ་ལྔ་གཡུལ་ངོར་བརྟན་པ ཾ་ཆོས་ཞེས་བྱ་བའི་ལྷའི་བུ༽དང་ལྷར་བཅས་དང་འཇིག་སྡེ་
༼རླུང་ལྷའི་བུ༽དང་སྲིད་སྒྲུབ་༼བརྒྱ་བྱིན་གྱི་བུ༽དང་རིག་མེད༼ལྷར་བཅས་དང་འདི་གཉིས་ཐ་སྐར་གྱི་བུ༽རྣམས་ཀྱི་ཆུང་
མ་ཐུན་མོང་པ་རྒྱལ་པོ་ལྔ་ལོན་གྱི་བུ་མོ་ཏྲོ་པ་དི་ཞེས་བྱ་བ་ཡིན་ནོ། །འོ་ན་སྐྱེས་བུ་རྣམས་ཀྱི་བུད་མེད་
འཁྲག་འཁྲུགས་ཅན་འཆོལ་པར་འགྱུར་རོ་ཞེ་ན། དག་པའམ་དམ་པ་བདག་པོའི་རྟུལ་ཞུགས་པ་
རྣམས་ཀྱི་མཆོག་ཏུ་འགྱུར་།དེ་འདྲ་མི་འཐད་དེ་སྐྱེས་པ་དུ་མ་དང་འགྲོགས་པས་སོ་ཞེ་ན།དེ་ལྟར་
ཡང་དག་པར་འགྱུར་བ་དེ་འདྲ་བ་ལྷའི་སྒྲུབ་བྱེད་དམ་ལྷ་བསྐོས་སམ་ལྷའི་མཐུ་སྟེ། ལྷའི་མཐུ་ནི་སུས་
ཀྱང་བསམ་པར་མི་ནུས་སོ། །འདི་ནི་ཁྱད་པར་དུ་འཕགས་པའི་བསྟོད་པར། སྐྱ་བསེང་བུ་ནི་བརྗོད་
བྱས་ན། །བསོད་ནམས་འགྱུར་ཞེས་སོ་སོ་སྨྲ།།གང་ཞིག་བགྲོད་མིན་བགྲོད་བྱེད་པ།།དེ་རྣམས་ཁྱོད་
ཀྱིས་བསྟན་ལ་སྨད། །ཅེས་བྱ་བ་ལྟར་ལུང་དང་འགལ་མོད།ལྷའི་མཐུ་གསལ་བར་བྱེད་པས་ན་སྐྱོན་
མེད་དོ།།
གསུམ་པ་སྙན་ངག་གི་མཚན་ཉིད་སྤྱིའི་དོན་བསྡུ་བ་ནི། སྙན་ངག་རྣམས་ཀྱི་སྒྲ་དང་དོན་གྱི་
ལུས་དང་། དེ་དག་གི་རྒྱན་སྒྲའི་རྒྱན་དང་དོན་གྱི་རྒྱན་བཀྲ་བ་རྣམས་པ་སྣ་ཚོགས་པ་དང༌། བྱ་སླ་བ་
དང་བྱ་དཀའ་བ་བརྩམ་པ་བདེ་མི་བདེ་དང༌། ལམ་ཟུང་ལྡན་ལ་སོགས་པ་སྣ་ཚོགས་དང༌། ཡོན་ཏན་
ཚོགས་པའི་དོན་ཕུན་སུམ་ཚོགས་པ་ལ་སོགས་པ་དང་དེའི་མི་མཐུན་པ་སྐྱོན་ཏེ། དེ་དག་ཀྱང་སྦྱར་བ་
ལ་སོགས་པ་ཐུན་མོང་མ་ཡིན་པ་རྣམས་དེ་ལྟར་བརྗོད་ཟིན་པའི་རྣམ་པས་སྔར་ཐོག་མར་དང་བཅས་
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པ་ཇི་ལྟ་བ་བཞིན་མདོར་བསྡུས་ནས་བསྟན་ཅིང་རྟོགས་པར་བྱས་སོ །གསུམ་པ་སྙན་ངག་རྟོགས་
པའི་ཕན་ཡོན་ནི་སྙན་ངག་གི་མཚན་ཉིད་ཀྱི་སྒྲུབ་བྱེད་དང་ཆོ་ག་ཇི་སྐད་བསྟན་ཅིང་གསལ་བར་བྱས་
པའི་ལམ་གྱི་རྒྱུ་འདིས་སྙན་ངག་དང་འབྲེལ་བའི་སྐྱོན་སྤང་བྱའི་ཆ་དང་ཡོན་ཏན་བླང་བར་བྱ་བ་དག་
བྱེ་བྲག་ཏུ་རྟོགས་ལ། རྣམ་པར་ཕྱེད་པ་སྤོང་བ་དང་ལེན་པར་ནུས་པའི་བློ་ཤེས་རབ་ཅན་གྱི་སྐྱེས་བུ་
སྐལ་བ་བཟང་པོ་ཅན་ནི།རྒྱུ་མཚན་དེ་ཉིད་ཀྱི་དབང་དུ་གྱུར་པ་དག་གི་རང་གི་ངང་གིས་འབྱུང་བའི་
ཚིག་སྙན་ངག་སྐྱོན་མེད་པ་རྣམས་དང་མངོན་པར་འགྲོགས་པར་བྱས་པ་དང་། གཞན་ཡང་དབང་དུ་
གྱུར་པའི་ཆང་མིག་མ་མཛེས་མ་རྣམས་དང་ལང་ཚོ་དར་མ་ཅན་བཞིན་དུ་འགྲོགས་པར་བྱེད་ཅིང༌།
དགའ་བ་དམ་པ་ཐོབ་པ་དང༌། གྲགས་པ་ཡོན་ཏན་གྱི་སྒོ་ནས་སྐྱེ་བོ་མང་པོས་ཐོས་པ་ཤིན་ཏུ་ཡིད་
འཕྲོག་པ་འཐོབ་བོ། །འདི་ནི་ཉེ་བར་མཚོན་པ་སྟེ་ལེའུ་དང་པོར་བཤད་པ་བཞིན་དུ་སྡེ་བཞི་གྲུབ་པ་
འཐོབ་པར་འགྱུར་རོ།།
ཚིག་རྒྱན་བསྟན་བཅོས་གཞལ་མེད་ཁང་ཆེན་འདིར །བསྡུས་དོན་ཡིད་བཞིན་ནོར་བུས་
མཚན་བྱས་ཤིང༌། །ཚིག་དོན་གོས་བཟང་རྣམས་གསལ་རབ་བཀྲ་བ། །རྒྱ་ཆེར་འགྲེལ་པ་རྒྱལ་མཚན་
འདི་བཀོད་དོ། །བདག་ནི་ལང་ཚོ་ཡོལ་ཞིང་སྡུག་བསྔལ་ཆེས་ཆེར་དྲག་པོས་མྱོང་བ་ན། དམ་ཆོས་
ཟབ་མོའི་དོན་ལ་རྩེ་གཅིག་བསམ་པར་རིགས་ཀྱི་འདི་ལྟ་བུའི། ཕྱི་རོལ་བསྟན་བཅོས་ལྷུར་ལེན་མི་
རིགས་མོད་ཀྱང་ཚུལ་འདི་དོན་གཉེར་བ། །སྡེ་སྣོད་འཛིན་པ་མང་པོའི་གསུང་གི་ཡང་ཡང་བསྐུལ་སྟེ་
འདི་བགྱིས་། །རྒྱལ་བའི་སྲས་ཀྱི་ཤེས་བྱ་ཐམས་ཅད་ལ །བསླབ་པར་གསུངས་ཕྱིར་ཇི་སྙེད་
མཁྱེན་པ་ཡིས །ཡེ་ཤེས་རྒྱུ་རུ་འགྱུར་བས་ཤེས་ལྡན་རྣམས། །བྱང་ཆུབ་དོན་གཉེར་བསམ་པས་འདི་
བླངས་རིགས། །བདག་འདྲ་བློ་གྲོས་ཞན་ཞིང་སྦྱང་པ་ཤིན་ཏུ་དམན་པ་དང༌།།རྣམ་གཡེང་བརྗེད་ངས་
གཉིད་རྨུགས་ལེ་ལོའི་དབང་དུ་གྱུར་པས་ན། །འདི་ལ་འཁྲུལ་པའི་དྲི་མ་མཆིས་རྣམས་མཁས་རྣམས་
བཟོད་པར་གསོལ། །བདག་ལ་མི་ཤེས་ཤེས་དང་མ་མཐོང་མཐོང་ཞེས་སྨྲ་འདོད་མེད།།འདིར་འབད་
ཆུ་འཛིན་སྟུག་པོ་ལས། །ཚོགས་གཉིས་ཆར་རྒྱུན་དུས་ས་བབ་པ་ཡིས །འགྲོ་ཀུན་རྒྱལ་བའི་རིགས་
ཀྱི་ས་གཞི་ལ།།ཐུབ་དབང་ལོ་ཏོག་མྱུར་དུ་སྨིན་གྱུར་ཅིག།
176

སྙན་ངག་མེ་ལོང་གི་རྒྱ་ཆེར་འགྲེལ་པ་གཞུང་དོན་གསལ་བ།
ཚུལ་འདི་ནི་ལུང་དང་རིགས་པའི་དབང་ཕྱུག་དཔལ་ལྡན་སྟག་སྡེ་བ་སེང་གེ་རྒྱལ་མཚན་གྱི་
བཀའ་དྲིན་ལས་ལུང་དང་རིགས་པའི་ཚུལ་ལ་བློ་ཕྱོགས་ཤིང་མཁས་པ་མཁས་པའི་མཁས་པ་ཤོང་
སྟོན་ལོ་ཙཱ་བ་དཔལ་ལྡན་རྡོ་རྗེ་རྒྱལ་མཚན་གྱི་ཐུགས་ཀྱི་སྲས་མཆོག་བླ་མ་དམ་པ་མཆོག་ལྡན་ལེགས་
པའི་བློ་གྲོས་ཀྱི་བཀའ་དྲིན་ལ་བརྟེན་ནས་ཐ་སྙད་ཀྱི་གཙུག་ལག་རྣམས་ལ་བློའི་སྣང་བ་ཅུང་ཟད་
སྐྱེས་པ་ལོ་ཙཱ་བ་ཆེན་པོ་དཔལ་ལྡན་བློ་གྲོས་བརྟན་པ་ཞེས་བྱ་བས་སྦྱར་བ། དཔལ་ལྡན་ས་སྐྱའི་
གཙུག་ལག་ཁང་ཆེན་པོར་ལེགས་པར་གྲུབ་པའོ།།འགྲོ་བ་མང་པོ་ལ་ཕན་པར་གྱུར་ཅིག། །།
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
༄༅། །སྙན་ངག་གི་ཚིགས་སུ་བཅད་པ་དང་བསྟན་བཅོས་ལ་སོགས་པ་བརྩམ་པ་ལ་
ཉེ་བར་འཇུག་པ་སྡེབ་སྦྱོར་པདྨ་རྒྱས་པའི་དགའ་ཚལ་ཞེས་བྱ་བ།
གུང་ཐང་པ་བདེ་བའི་བློ་གྲོས།
བཅོམ་ལྡན་འདས་འཇམ་དབྱངས་ལ་ཕྱག་འཚལ་ལོ། །གང་ཞིག་ཁྱོད་སྐུ་སྐྱིལ་ཀྲུང་བརྗིད་
པ་དབྱིབས་ལེགས་མཛེས་པའི་དཔལ། །དྲི་མེད་གསེར་སྦྱངས་ཡིད་འོང་མདོག་འདྲ་རལ་གྲི་གླེགས་
བམ་འཛིན། །སྐུ་དང་གཙུག་ཏོར་ཕྱག་ཞབས་གཡས་གཡོན་སྣ་ཚོགས་ནོར་བུས་ཀླུབ། །རིན་ཆེན་
སྟོང་ཕྲག་དྲ་བའི་ཕྲེང་འཁྲིགས་འཇམ་མགོན་ཞབས་ལ་འདུད། །བསྟན་བཅོས་སྣ་ཚོགས་མཛེས་པའི་
དགའ་ཚལ་སྡེབ་སྦྱོར་འོབས་ཀྱིས་བསྐོར། །བློ་གསལ་བློ་གྲོས་རླན་གྱིས་རབ་བསྐྱེད་ཐོས་པའི་ཟེར་
གྱིས་འཛུམ། །ལེགས་སྤྱད་མེ་ཏོག་སྙན་ངགས་དྲི་ཞིམ་པདྨོའི་ཚལ་རབ་ནས། །བློ་ལྡན་རྩམས་འདོད་
བུང་བའི་ཚོགས་རྣམས་སྦྲང་རྩིས་རྒྱལ་འགྱུར་ཅིག།
འདིར་བསྟན་བཅོས་དང་འགྲེལ་ཊིཀ་དང་སྙན་ངག་གི་ཚིགས་སུ་བཅད་པ་ལ་སོགས་པའི་
སྡེབ་སྦྱོར་བརྩམས་པར་འདོད་པ་རྣམས་ཀྱིས་དོན་གསུམ་གྱིས་ངེས་པར་བྱ་སྟེ། །གང་བརྩམས་པར་
བྱེད་པའི་གཞི་གཏན་ལ་དབབ་པ།ཇི་ལྟར་བརྩམས་པའི་ཚུལ་ཤེས་པ། །དེ་ལྟར་བརྩམས་པའི་དོན་
དགོད་པའོ། །དང་པོ་ལ་གསུམ་ཏེ། གང་བརྩམས་པའི་རྒྱུ་ངོས་བཟུང་བ།གང་གི་བརྩམས་པའི་རྐྱེན་
ལ་བསླབ་པ།ཇི་ལྟར་བརྩམས་པའི་ཚུལ་ལ་བརྟགས་པའོ། །དང་པོ་ནི།བརྩམ་གཞི་དེའི་ངོ་བོ་དང༌།
རིགས་དང་། རྣམ་གྲངས་དང༌། དབྱེ་བ་དང་། བྱེད་ལས་དང་། མཚན་ཉིད་དང་། ཁྱད་པར་གྱི་སྟོན་
ཇི་ལྟར་གནས་པ་རྣམས་རྟོགས་ཤིང་ཁོང་དུ་ཆུད་པར་བྱ་སྟེ། དེ་ལ་བརྩམ་གཞི་ཞེས་བྱའོ །དཔེར་ན་
178

སྙན་ངག་གི་ཚིགས་སུ་བཅད་པ་དང་བསྟན་བཅོས་ལ་སོགས་པ་བརྩམ་པ་ལ་ཉེ་བར་འཇུག་པ་སྡེབ་སྦྱོར་པདྨ་རྒྱས་པའི་དགའ་ཚལ
མདའ་འཕེན་ས་འབེན་བསྟན་པའམ།སྨན་སྦྱོར་བ་ལ་ནད་ངོས་འཛིན་པ་བཞིན་། །
གཉིས་པ་ལ་གསུམ། བདག་རྐྱེན་སྒྲ་གནས་བྱང་བར་བསླབ་པ། གཞན་རྐྱེན་མཁས་པའི་
ཚུལ་ལ་ལྟ་བ།བརྩམས་ཚུལ་ཚིག་གི་སྡེབ་སྦྱོར་ཤེས་པའོ། །དང་པོ་ནི། ཀློགས་དང་ཡི་གེ་བྱང་བ་དང༌།
སྒྲའི་སྡེབ་དང༌།འཕུལ་བཞག་དང༌། འདོག་འགྲེལ་བརྩི་བ་དང༌།སྒྲ་གཅིག་ཡུལ་གཉིས་དང་གསུམ་
ལ་སོགས་པ་ལ་འཇུག་པ་དང༌། སྒྲ་འཇུག་མི་འཇུག་དང༌། སྒྲ་ཐོབ་མི་ཐོབ་དང༌། སྒྲའི་ཡང་ལྕི་དང༌།
སྒྲའི་གནས་ལ་མཁས་ཤིང་བྱང་བར་བྱའོ །
གཉིས་པ་ནི།མཁས་པ་རྣམས་ཀྱིས་བརྩམས་པའི་བསྟན་བཅོས་དང༌། འགྲེལ་ཊིག་དང༌།
ཚིགས་སུ་བཅད་པ་རྣམས་ལས་བཏུས་ཏེ། ཚིག་མགོ་ན་འདུག་པའི་ཚིག་མཇུག་ཏུ་དྲང༌། གཤམ་ན་
འདུག་པའི་ཚིག་སྟོད་དུ་དྲང༌། ལ་ལའི་དཔེ་བསྒྱུར། ལ་ལའི་དོན་བསྒྱུར། ལ་ལའི་ཚིག་དབྲི། ལ་
ལའི་ཚིག་བསྣན་ཏེ། མདོར་ན། མཁས་པས་བརྩམས་པའི་ལེགས་བཤད་དེ་དག་ལ་ཡུན་རིང་དུ་
བསླབ དེ་ཉིད་ཀྱི་སད་བྱེད་ཀྱི་རྐྱེན་བྱས་ནས།དེ་ཉིད་ལ་བརྟེན་ནས་ནང་དུ་ཡང་དེ་དང་མཚུངས་པ་
གཅིག་སྐྱེའོ། །གསུམ་པ་ནི། ཚེག་བར་ལྔ་པ་མཁྱེན་པ་འོད་ཀྱི་ཚིགས་སུ་བཅད་པ།དྲུག་པ་སྟག་མོ་
རྣམ་པར་བརྩེ་བ།བདུན་པ་གཞོན་ནུ་རོལ་པ།བརྒྱད་ལ་སོགས་པ་ཁ་འཆམ་ཐམས་ཅད་འཁོར་ངོམ་པ།
དགུ་པ་ཚངས་པའི་དབྱངས།བཅུ་གཅིག་པ་དབང་པོ་རྡོ་རྗེ།བཅུ་གསུམ་པ་ཞི་བའི་བློ་གྲོས། བཅོ་ལྔ་
པ་སེང་གེ་རྣམ་པར་རོལ་པ། བཅུ་བདུན་པ་དྲི་མེད་འོད་འཕྲོ། བཅུ་དགུ་པ་རྣམ་པར་རོལ་པ། ཉེར་
གཅིག་པ་མེ་ཏོག་ཕྲེང་འཛིན། དེ་ལས་ལྷག་པ་ཐམས་ཅད་རྒྱུན་ཆགས་པའི་ཚིགས་སུ་བཅད་པ་ཞེས་
བྱའོ། །དཔེ་འམ་དོན་ལྷན་གཅིག་ཏུ་བསྡོམ་ནས་ཐོག་མར་བསྟན་ན་སྡོམ་གྱི་ཚིགས་སུ་བཅད་པ།
མཇུག་ཏུ་བསྟན་ན་སྡུད་བྱེད་ཀྱི་ཚིགས་སུ་བཅད་པ། བར་དུ་བྱུང་ན་བར་སྐབས་ཀྱི་ཚིགས་སུ་བཅད་
པ་ཞེས་བྱའོ །
ཇི་ལྟར་བརྩམས་པའི་ཚུལ་བསྟན་པ་ལ་གསུམ་སྟེ། མཚུངས་ཆོས་དཔེ་ལ་སྦྱོར་བ། སྙན་
དངགས་རྒྱན་དུ་གཞུག་པ།ཚིག་སྡེབས་ཆོས་སྐད་ལྡན་པའོ། །དང་པོ་ནི། མཚུངས་ཆོས་དེའི་ཁྱད་
གཞི་དང་། ཁྱད་ཆོས་ལ་སོགས་པའི་ཡོན་ཏན་དང༌། བྱེད་ལས་ཤེས་པར་བྱས་ཏེ། དེ་དང་བརྩམས་
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཞི་དེའི་ཡོན་ཏན་གཉིས་མཚུངས་ཆོས་སུ་སྦྱོར་བ་དེ། ནམ་མཁའ་དང་སྦྱོར་ན། སྟོང་ཞིང་བདག་
མེད་པ་མཐོ་ལ་ཡངས་པ་དེ་ཁྱད་གཞི་ཡིན་ལ། ཁྱད་ཆོས་ཉི་ཟླ་དང་གཟའ་སྐར། བྱེད་ལས་འོད་ཟེར་
འགྱེད་པ་དང་མུན་པ་སེལ་བའོ། །ཡང་ན་ཁྱད་གཞི་ནམ་མཁའ་ཡིན་ལ། ཁྱད་ཆོས་སྤྲིན་དང་གློག་
དང་འབྲུག་དང་ཆར་འབབས་པ་སྟེ། བྱེད་ལས་ས་གཞི་བརླན་པ་དང་མྱུ་གུ་སྨིན་པའོ། །རི་རབ་དང་
སྦྱོར་ན། ཁྱད་གཞི་ཆེ་ཞིང་བརྟན་པ། ཁྱད་ཆོས་བང་རིམ་དང་རི་བདུན་མཚོ་བདུན་དང་། གླིང་བཞི་
གླིང་ཕྲན་དང་བཅས་པ་བརྒྱ་བྱིན་དང་ཉེ་དབང་གིས་བསྐོར་བའོ། །རྒྱ་མཚོ་དང་སྦྱོར་ན། ཟབ་པ་དང་
རྒྱ་ཆེ་བ་སྟེ་ཁྱད་གཞི་ཡིན་ལ། ཁྱད་ཆོས་ཀླུ་དབང་དང་། ནོར་བུ་དང༌། ཆུ་སྲིན། ངང་པ་དང༌། ཁྲུང་
ཁྲུང་དང༌། རྫིང་དང༌།སྦྱར།ཀླུ་ལ་སྦྱོར་ན།གདོངས་ཁ་དང་རིན་ཆེན་དང༌།རྒྱ་མཚོ་དང་སྦྱར། བྱེད་
ལས་དགོས་འདོད་འབྱུང་བའོ། །སེངྒེ་དང་སྦྱོར་ན། གངས་རི་དང༌།གཡུ་རལ་དང༌། མཆེ་བ་དང༌།
སྡེར་སེན་དང༌། སྐད་ཀྱི་ང་རོ་དང༌། བྱེད་ལས་རི་དྭགས་ཟིལ་གྱིས་གནོན་པའི་ཁྱད་པར་ལ་སྦྱར།
གླང་པོ་ཆེ་ལ་སྦྱོར་ན། ལུས་དང་ཡན་ལག་ལེགས་ཤིང་བརྟན་པ་དང༌།མཆེ་བ་དང་མཐུ་རྩལ་ལ་སྦྱར།
སྟག་ལ་སྦྱོར་ན། འཛུམ་པ་དང༌། རི་མོ་དང༌། དྲེགས་པའི་ངར་སྐད་ལ་སྦྱར། ཁྱུང་ལ་སྦྱོར་ན། མཆུ་
དང་། སྡེར་སེན་དང་། འདབ་གཤོགས་དང༌། ནམ་འཕང་གཅོད་པ་དང་།ཀླུ་གདོན་འཇོམས་པ་ལ་
སྦྱར། གདུགས་ལ་སྦྱོར་ན།ཏོག་དང་། རྨ་བྱ་དང་། ཤམ་བུ་དང་། བྱེད་ལས་ཚ་གདུང་སྐྱོབས་པ་ལ་
སྦྱོར། འཁོར་ལོ་སྦྱོར་ན། རྩིབས་དང༌། མུ་ཁྱུད་དང༌།ལྟེ་བ་ལ་སོགས་པ་ལ་སྦྱར། པདྨ་ལ་སྦྱོར་ན།
ལྟེ་བ། མུ་ཁྱུད།ཟེའུ་འབྲུ། འདབ་མ། མདོག་ལ་སོགས་པ་ལ་སྦྱར། མེ་ཏོག་ལ་སྦྱོར་ན། དབྱིབས་
དང་།ཁ་དོག །དྲི་བསུངས།སྦྲང་རྩི།བྱེད་ལས་བུང་བ་སྡུད་པ།རྡོ་རྗེ་ལ་སྦྱོར་ན།ལྟེ་བ། སྲོག་ཤིང༌།
རྭ་རྩེ་གསོར་བས་བགེགས་དཔུང་འཇོམས་པའི་ཁྱད་པར་ལ་སྦྱར།མདོར་ན་བུམ་པ་དང་།ལྗོན་ཤིང་
དང༌། ནགས་ཚལ་ལ་སོགས་པ་ཐམས་ཅད་ལ་སྦྱར་དུ་རུང་སྟེ། མཚུངས་ཆོས་དེའི་ཡོན་ཏན་བྱེད་
ལས།དེས་བརྩམས་གཞི་དེའི་ཡོན་ཏན་གྱི་སྟེང་དུ་མཚུངས་པར་བསྒྲེའོ།
གཉིས་པ་ནི།བརྩམས་གཞི་དང་མཚུངས་ཆོས་བསྡེབས་པའི་ཚེ།མཚམས་སྦྱོར་ལ་སོགས་
པའི་སྐད་འགའ་ཞིག་ཏུ། མཚུངས་དཔེ་དང༌། བླུན་སྐད་མ་ཡིན་པའི་ཚིག་གི་འདི་དག་སྙན་ངག་ཏུ་
180

སྙན་ངག་གི་ཚིགས་སུ་བཅད་པ་དང་བསྟན་བཅོས་ལ་སོགས་པ་བརྩམ་པ་ལ་ཉེ་བར་འཇུག་པ་སྡེབ་སྦྱོར་པདྨ་རྒྱས་པའི་དགའ་ཚལ
གཞུག་ཏེ། ལེགས་སྤྱད། འདབ་འཁྲིགས། རབ་གསལ། རབ་མཛེས། རབ་རྒྱས། ཉེ་བར་བརྒྱན།
ཡིད་དུ་འོང་། བློ་གསལ། ཡིད་འཕྲོག །འཕྲེང་འཁྲིགས། མཆོག་ལྡན། རབ་མཆོག །རྣམ་བཀོད།
འོད་འགྱེད། གློག་ཕྲེང༌། རྣམ་དག །སྒྲ་དབྱངས། སྒྲ་དབང༌། རྣམ་བཤད། རྣམ་འབྱེད། སྒྲ་ཕྲེང༌།
ཚལ་རབ། གཟི་ལྡན། བཟང་ལྡན། རྣམ་རྒྱལ། ཉེར་འཁོད། གཟི་།ལྷུན་རྒྱས།ལྷུན་སྡུག །དྲི་
མེད། རབ་འཇམ། ལེགས་བཀོད། ལྷག་བསམ། དགེ་ཚོགས།མཐར་ཕྱིན།ཟབ་ཡངས།འོད་སྟོང༌།
ཤེས་བརྩི།གསལ་ལྡན།ཆུ་གཏེར།འབྲས་རབ།མངའ་དབང༌།ལེགས་འཁྲུངས།ལེགས་བཀོད།
རབ་གྲགས།རྣམ་འཕྲོ། བྱམས་བརྩེ། དཀར་མཛེས། མང་ལྡན། ཀུན་བཅོམ།ཟེར་བསྐྱེད། དར་
དིར།བསིལ་འབབས།གསུངས་དབྱངས།གསུང་ཟེར།དྲིབ་དགོས།ལེགས་སྤེལ།ལེགས་འཕྲོས་
གཅེས་པའི་ཚིག་སྙན་ལ་འདུས་པ་རྣམས་གཞུག་།།
གསུམ་པ་ནི།ཚིག་ཐམས་ཅད་ལ་ཐ་མལ་བའི་འཕྲལ་སྐད་སྤངས་།ཆོས་སྐད་དུ་བསྒྱུར་ལ
བྱ་བའམ་བྱེད་པ་ལ་རྩོམ་པ།མེད་ན་མ་གྲུབ་པ། མ་མཐོང་ན་མ་དམིགས་པའམ་མི་སྣང་བ།སྐྱེས་ན་
བསྐྲུན་པ། བྱུང་ན་ལྷག་པ།བཟང་བ་ལ་གྱ་ནོམ་པ། ཁས་ལེན་པ་ལ་ཁས་འཆེ་བ། གྲགས་ན་མངོན་
པར་རློམ་པ། བསམ་པ་དྲག་པོ་ལ་འདུན་པ། འདྲ་ན་མཚུངས་པ། ཉུང་ན་དབེན་པ། ལུགས་ན་ཡོད་
པ་ལ་ལྐོག་ཏུ་གྱུར་པ། དེ་བློས་འཇལ་ལ་རྗེག །སྤྱི་ལ་ཐུན་མོང༌། སྒོས་ལ་བྱེ་བྲག །དེ་བཞིན་ཉི་མ་
ལ་རྟ་བདུན་ནམ་ཚ་ཟེར། ཟླ་བ་ལ་བསིལ་ཟེར་རམ་རི་བོང་ཅན། ས་གཞི་ལ་མཚོའི་གོས་ཅན།
ནམ་མཁའ་ལ་ཕྱོགས་ཀྱི་གོས་ཅན། རྒྱ་མཚོ་ལ་ཆུ་གཏེར། པདྨ་ལ་ཆུ་སྐྱེས འདབ་མ་ལ་གེ་སར།
སྦྲང་བུ་ལ་བུང་བ།རླུང་ལ་སེར་བུ།གཏིང་རིང་བ་ལ་ཟབ་པ།རྟོགས་དཀའ་བ་ལ་སྦྲམ་པའམ་བརླིང་བ།
འཁྲིད་པ་ལ་དཀྲི་བ།དོན་ལ་བརྗོད་བྱ།ཚིགས་ལ་རྗོད་བྱེད། གང་ཞིག །གང་ལ་གང་ཚེ། དེ་ཚེ། དེང་
ནས།དེང་དུ།ཞེས་པ་ལ་སོགས་པ་ཐ་མལ་པ་རྣམས་ལ་མ་གྲགས་པའི་སྐད་ཇི་སྙེད་པ་རྣམས་སོ །
ཇི་ལྟར་བརྩམས་པའི་ཚུལ་ཤེས་པར་བྱ་བ་ནི།གཅོད་མཚམས་མ་ཡིན་པར་དོན་དང་ཚིག་
རྫོགས་ན་ཆེད་ཀྱི་ཚིགས་བཅད་ཞེས་བྱ་སྟེ། འབྲེལ་ཆག་ལ་གོ་དཀའ་བར་འགྱུར། ཤུ་ལོ་ཀ་དང་
ཚེག་བར་ཉུང་ངུ་ལ་ཆོས་མཚུངས་སྦྱོར་ན་རགས་པར་སྦྱར། མང་ལ་ཞིབ་ཏུ་སྦྱར་ཡང་རུང་།ཤུ་ལོ་ཀ་
181

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གཅིག་ལ་ཆོས་མཚུངས་ཕྱེད་ལ་སྦྱར་ལ་ཕྱེད་ལ་མ་སྦྱར་བ་མི་བྱ། དཔེ་ངན་པ་དང༌། མ་ལེགས་པ་དང༌།
མི་མཚུངས་པ་ལ་མི་སྦྱར། ཆོས་མཚུངས་མི་འཐད་པ་དང་མི་མཚུངས་པ་མི་སྦྱར།ཚིག་ཟློས་པ་སྙན་
ངག་གི་རྒྱན་དུ་འགྱུར་བའི་སྐྱོན་མེད་པ་དང་བརྩམས་པའི་སེལ་དུ་འགྱུར་བའི་སྐྱོན་ཅན་གཉིས་ཤེས་
པར་བྱས་ལ་འདོར་ལེན་བྱ དོན་ངན་པ་དང་། དོན་དམན་པ་དང་། དོན་ཆུང་བ་རྣམས་ལ་སྙན་ངག་
གཞུག །དོན་ཟབ་པ་དང༌། དོན་སྦས་པ་རྣམས་ལ་ཚིག་གི་སྒྲིག །བརྩམས་པ་ཐམས་ཅད་ལ་སྔོན་དུ་
མཆོད་པར་བརྗོད་པ་དང་། བརྩམས་པར་དམ་བཅའ་བ་གཞུག །མཇུག་ཏུ་འགྲུབ་རྐྱེན་སྨོན་ལམ་གྱི་
ཚིགས་བཅད་བྲི། གཞུང་དང་མཆོད་བརྗོད་ལ་སོགས་འཚམས་པར་སྦྱར།ཚིག་ཉུང་ལ་དོན་མང་པོ་
འདུས་པ་བྱ།སྤྲོ་རྒྱུའི་ས་བཅད་ཆེ་བར་བྱའོ། །
དེ་ལྟར་བརྩམས་པའི་དོན་དགོད་པ་ནི།རྩོམ་མཁས་པའི་རྟགས་སུ་སྙན་དངགས་ཆེ་ཞིང་
ཀུན་ལ་སྙན་པ་འབྱུང་།དོན་བཟང་བའི་རྟགས་སུ་འཕྲལ་གོ་བདེ་བ། ཕུག་བརྟགས་ན་ཆེ་བ་དོན་ལ་
ཞུགས་ཤིང་འགལ་ཟློས་མེད་པ་འབྱུང་།རྩོམ་ལེགས་པའི་རྟགས་སུ་སྡེབས་ལེགས སྔ་ཕྱི་འབྲེལ
ཚེག་བར་སྙོམས། ཆོས་སྐད་ཚུད། དཔེ་དོན་མཚུངས། ཀློག་བདེ་བ་འབྱུང༌། གོམས་ཤིང་བྱང་བའི་
རྟགས་སུ་མྱུར་དུ་རྩོམ་པ་དང༌། ཚེག་བར་གང་ལ་ཡང་དཀའ་ཚེག་མེད་པ་འབྱུང་ངོ་། །རྩོམ་པ་ལ་
འཇུག་པ་སྡེབས་སྦྱོར་པདྨ་རྒྱས་པའི་དགའ་ཚལ་ཞེས་བྱ་བ། འཇིག་རྟེན་མགོན་པོའི་འཕགས་པ་ཝ་
རི་ཕོ་བྲང་དུ་བཙུན་པ་བདེ་བ་བློ་གྲོས་ཀྱི་སྦྱར་བའོ། །དགེའོ།།སྭྰ །།
182

༄༅། །སྙན་ངག་པདྨ་དཀར་པོའི་ཕྲེང་བ་ཅེས་བྱ་བ་བཞུགས་སོ །
གུང་ཐང་པ་བདེ་བའི་བློ་གྲོས
སྭསྟི། རྐང་པའི་ཐོག་མ་དང་བར་མ་དང་ཐ་མ་རྣམས་ཟུང་ལྡན་བར་མ་ཆོད་བྱས་པའི་དཔེ་ཤོ་ཀ་གཉིས་དང་གཅིག་དང་
གཅིག་གིས་བསྟན་ནོ།དངོས་པོ་དངོས་པོ་མེད་པ་དག་གིས་ནི། །ངོ་བོ་ངོ་བོ་མེད་པར་རབ་བསྟན་ནས། །
འགྲོ་བ་འགྲོ་བ་དྲུག་ལས་ཐར་མཛད་པ། །ལྷ་ཡི་ལྷ་ཡི་ཞབས་ལ་ཕྱག་འཚལ་ལོ། །ས་ལ་ས་ལའི་རྐང་
འཐུང་ཕྲེང་བ་དང༌། །པད་མ་པད་མའི་མཚོ་རུ་རྒྱས་གྱུར་ལྟར། །འཇིག་རྟེན་འཇིག་རྟེན་འདས་པའི་
བདེ་བའི་། །དགེ་བ་དགེ་བའི་བཤེས་ལ་བསྟེན་ནས་འཕེལ། །དད་པ་མེད་པ་མེད་པའི་ལྟ་བ་ཅན། །
དགེ་བའི་རྩ་བ་རྩ་བ་ནས་བཅད་དེ། །ཇི་ལྟར་ཤ་བ་ཤ་བའི་མི་བཞིན་དུ། །ཤི་བའི་འོག་ཏུ་འོག་ཏུ་ལྟུང་
པར་འགྱུར། །དངོས་པོ་མེད་ཅིང་དེ་བཞིན་དངོས་མེད་མེད། །གཉིས་ཀ་མིན་ཅིང་དེ་བཞིན་གཉིས་
མིན་མིན། །ཟབ་མོའི་དོན་འདི་དཀོན་མཆོག་ཏ་ལ་ལ། །ལ་སོགས་མདོ་སྡེ་དག་ཏུ་བདེན་སྨྲས་སྨྲས། །
རྐང་པའི་ཐོག་མར་ཟུང་ལྡན་བར་དུ་ཆོད་བྱས་པ། ས་ལ་དབང་གྱུར་རིགས་གཟུགས་འབྱོར་པའི་དཔལ། །ས་ལའི་
ཤིང་ལྟར་རྒྱས་ནས་མི་འཆི་བའི། །ས་ལ་སྤྱོད་པ་འགའ་ཞིག་མཐོ་རིས་སམ། །ས་ལ་སྔོན་ཆད་བྱུང་
བར་གྱུར་ཏམ་། །སོ་སོའི་རྒྱུ་ལས་སྐྱེས་པའི་དངོས་པོ་རྣམས། །སོ་སོར་འཇིག་ཅིང་ལུས་དང་མཛའ་
བ་ཀུན། །སོ་སོར་འབྲལ་བའི་ཆོས་ཅན་ཡིན་ནའང་། །སོ་སོའི་སྐྱེ་བོ་བླུན་པོས་རྟོགས་པ་མིན། །རྐང་པ་
བར་དུ་ཟུང་ལྡན་བར་དུ་ཆོད་མ་ཆོད་བྱས་པ། མངལ་དུ་ལ་ལ་ལ་ལ་བཙས་ནས་འཆི། །གོག་ཚེ་ལ་ལ་ལ་ལ་འགྲོ་
ཚེ་འཆི །བྱིས་པ་ལ་ལ་ལ་ལ་གཞོན་ནུའི་ཚེ། །དར་བབ་ལ་ལ་ལ་ལ་རྒས་ནས་འཆི། །རྐང་པའི་ཐོག་
མཐའ་ཀུན་ཏུ་ཟུང་ལྡན་བར་དུ་ཆོད་མ་ཆོད་བྱས་པ། འགྲོ་ལ་གཅིག་ཏུ་ཕན་བརྩོན་གང་དེ་ངན་འགྲོ་ལོག་པའི་
183

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གནས་མི་འགྲོ། །འགྲོ་འོང་གནས་མེད་རྟོགས་པ་གང་དེ་ལས་དང་ཉོན་མོངས་དབང་མི་འགྲོ། །འགྲོ་
བའི་ཉོན་མོངས་འཇོམས་བརྩོན་གང་དེ་ཞི་བ་ཙམ་གྱིས་སར་མི་འགྲོ། །འགྲོ་སྐྱབས་རྣམས་ཀྱི་སྤྱོད་
མཆོག་གང་དེ་དམན་པའི་བློ་ཡི་ཡུལ་མི་འགྲོ། །རྐང་པའི་ཐོག་མཐའ་ཀུན་ཏུ་ཟུང་ལྡན་བར་དུ་ཆོད་མ་ཆོད་པ་བྱས་པ།
སྒྲིན་པོར་རློམ་པའི་སྐྱེ་བོ་ཡིས་ཀྱང་ཆོས་ཚུལ་ཟབ་མོ་འདི་མ་རིག །མ་རིག་མུན་པའི་ཁྲོད་ན་གནས་
ཀྱང་ལུང་རིགས་སྒྲོན་མའི་འོད་མི་འདོད། །མི་འདོད་བརྒྱ་ཕྲག་ཆར་བཞིན་བབ་ཀྱང་འཁོར་བའི་ཉེས་
པས་སྐྱོ་མི་ཤེས །མི་ཤེས་སྐྱེ་བོ་ཡུན་རིངས་འཁོར་ཀྱང་སྡུག་བསྔལ་ཐར་བར་བྱེད་མི་ནུས། །ལམ་སྣང་
འདྲེན་ཤོ་ལོ་ཀ་བྱེད་བཟླས་པ་སྦྱར་བའི་ཟུང་ལྡན་བྱེད་དང་གྲོགས་པོ་དང་བྲལ་བས །མཚན་མོ་མུན་ནག་ལ་འདབ་
ཆགས་བྱཱ་བར་ག་ལ་ནུས །འདྲེན་མིག་དང་བྱེད་གྲོགས་ལོང་ཁྲིད་པ་པོ་དང་བྲལ་བས་ལོང་པ །འདབ་
ཡུལ་ཆགས་རྒྱུ་བར་ག་ལ་ནུས། །རྐང་པ་བཟླས་པའི་ཟུང་ལྡན་ཁ་བས་གངས་ཀྱི་ཚ་བ་སེལ་བར་བྱེད། །ཁ་སྨན་
བས་ཚ་རིམས་བ་སེལ་བར་དཔེའི་བྱེད། །དོན་ཞི་བའི་འཇམ་ཞིང་ཚིག་གིས་དགྲ་སྡང་པ་ཞི། །ཞི་བའི་མྱ་ངན་ལས་
འདས་པའོ་ཚིག་སྟོན་པའི་གིས་སྡང་པ་ཞི། །ལ་ལ་སྡིག་པའི་ཚིགས་བཅད་བཟླས་པའི་ཟུང་ལྡན་རྣམ་སྨིན་མི་འདོད་
པས། །མི་གསོད་པ་དང་རི་དྭགས་གསོད་པ་ལས་རྩོགས་ལ་དགའ་བ་དང༌། །རྟག་པར་ལྟ་བ་ལ་སོགས་པ།བདག་ལ་
བལྟ་བར་བྱེད་པ་ན། །མི་དག་པར་ནི་མི་འགྱུར་རོ །སྡིག་གང་ཟག་ལ་ལ་པའི་རྣ་སྨན་མྱོང་པར་མི་འདོད་
པས །མི་མི་རྐུ་བ་དང་གསོད་པ་ལས་སྩོགས་ལ་མི་དགེ་བ་བཅུ་དགའ་བ་དང༌། །ཚུལ་གཞན་དུ་སེམས་པས་སོ་སོར་
རྟོག་ཅིང་བདག་ལ་བལྟ་བར་བྱེད་པས་ན། །མི་དག་པར་ནི་མི་དེ་དག་པར་འགྱུར་འགྱུར། །ཚིགས་བཅད་ཕྱེ་ལྟོག་
ལ་བསྐོར་བའི་ཟུང་ལྡན་དུ་འདུགཔར་རྟོག་གོ།འཁོར་བ་བྱིས་པས་རྟོགས་མི་སྲིད། །སྲིད་མི་རྟོགས་པས་སྲིད་པའི་
རང་བཞིན་བྱིས་པ་འཁོར། །ཐར་པ་མཁས་པས་རིག་ཉིད་།།དེ་ཉིད་རིག་པས་མཁས་པ་ཐར། །ཞེས་བྱ་
བ་འཁོར་བ་ཚིགས་བཅད་ལྡོགཔར་བསྐོར་བའི་ཟུང་ལྡན་ལུགས་ལྡོག་བྱིས་པས་ཞེན་དངོས་ཏེ། །རྫུན་ཕྱིར་བྱིས་པ་ལ་ཁོ་
ནར་དེ་ཉིད་སྣང་བ་མེད། །མེད་པ་སྣང་བ་ཡིན་ཉིད་དེ་ཕྱིར་རྫུན། །དེ་ལ་དངོས་པོར་ཞེན་པས་བྱིས་པ་
འཁོར། །
བྱང་ཆུབ་སེམས་བསྐྱེད་རབ་ཏུ་ཐོབ་ནས། །བྱང་ཆུབ་སེམས་དཔའ་རབ་དགའ་ཐོབ་ནས། །
འཁོར་གསུམ་མི་རྟོག་སྤྱོད་པས་གནས་པའི། །འཁོར་བས་མི་གོས་སྤྱོད་ཅིང་གནས་འགྱུར །གཉིས་
184

སྙན་ངག་པདྨ་དཀར་པོའི་ཕྲེང་བ
མེད་ཏིང་འཛིན་དག་བྱེད་ལ་ནི། །མེད་སོགས་འཛིན་པའི་ཀུན་རྟོག་བཀྲུས་ལ། །ཏིང་འཛིན་ལ་
སེམས་རྣམ་མི་རྟོག་བྱེད། །འཛིན་པའི་སེམས་ནི་དེས་རྣམ་ཀུན་དག །གཞན་ལ་ཕན་པ་གདགས་པ་
དང་། །ཡང་དག་མཐའ་ལ་རབ་གནས་པས། བདག་ལ་ཆགས་པ་རབ་བཏང་ན། །ཐར་པ་དམ་པ་
ལག་ན་གནས། །འདི་ཡིས་གཉིས་འཛིན་རི་ཤིག་ཅིང༌། །དུག་གསུམ་ནུས་མཐུ་མྱུར་དུ་བཏུལ། །དགེ་
ལེགས་གཏེར་ཆེན་ལེགས་རྙེད་དེ། །འགྲོ་ཚོགས་ཉོན་མོངས་སོ་སོར་འཇོམས །བྱ་སླ་དང་ནི་བྱ་
དཀའི་རྣམ་བཞག་རབ་གསལ་བ། །ལེགས་སྦྱར་སྐད་དུ་སྙན་ཟུང་ལྡན་ལུགས་ལྡོག་ལ་ཟློག་ནས་བཀླགས་པས་
འདྲ་བ་གཉིས་བྱུང་བ་ལང་གཅིན་ལྟར་འཁྱོག་པོར་བཀླགས་པས་འདྲ་བ་གཉིས་འབྱུང་།།ཕྱེད་དུ་བསྐོར་དང་མ་བསྐོར་ཞིང་བཀླགས་
པས་འདྲ་བ་གཉིས་འབྱུང་།།ཚིགས་བཅད་ཕྱེད་དུ་འཁོར་བའི་ཟུང་ལྡན།ངག་གཞུང་ལ་མཁས་པས་བསྟན། །དེ་དག་
ཇི་བཞིན་བོད་ཀྱི་སྐད་ལ་མི་རུང་ཡང༌། །རྗེས་འཐུན་ཙམ་དུ་འགའ་ཡི་དཔེར་བརྗོད་བོས་བྱས། །
ཅེས་པ་འདི་སྐད་གཉིས་སྨྲ་བའི་མཁས་པ་ཆེན་པོ།ཤོང་སྟོན་གྱི་བཀའ་དྲིན་གྱི། སྙན་ངག་གི་ཆ་རིག་
པ་གུང་ཐང་གི་བཙུན་པ་བདེ་བའི་བློ་གྲོས་ཀྱིས་སྦྱར་བའོ། །དགེའོ། །
185

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
༄༅། །སྙན་ངག་གི་བསྟན་བཅོས་ལས་དབྱངས་ངེས་པ་ཅན་གྱི་བྱ་དཀའ་བ་ཅེས་བྱ་བ།
གུང་ཐང་པ་བདེ་བའི་བློ་གྲོས།
ཨོཾ་སྭ་སྟི། ཟག་པ་ཉོན་མོངས་པ་བག་ཆགས་དང་བཅས་ནི་སྤངས་པའི་ཡོན་ཏན་ཟད། །ཡང་དག་པའི་
མཐའ་ལ་ཆོས་ཀྱི་དབྱིངས་མཉམ་པར་ཤེས་བྱ་དང་ཤེས་པ་གཉིས་སུ་མེད་པ་གནས་ནི་རྟོགས་པའི་ཡོན་ཏནནོ །གདུལ་བྱ་
དབང་པོ་རབ་དང་བར་མ་ཐ་མ་རྣམས་ལ། །འཚམ་པར་དབང་པོའི་རིམ་པ་དང་ཐེག་པ་གསུམ་གྱི་ལམ་རབ་ཏུ་
གསལ་བར་མཛད་པ་ཕྲིན་ལས་ལ་སོགས །ཕན་པར་མཛད་པ་ཐམས་ཅད་ལ། །བདག་ཅག་རབ་དང་
བསམ་པས་དང༌། །ཕན་བསམ་དམ་པས་རབ་འཕངས་ནས། །གདམས་པ་འགའ་ཙམ་གསལ་བར་
བཤད། །མཐའ་དག་གནས་པ་མཁས་པ་དང༌། །ཡང་དག་ལམ་གནས་ཕན་མཛད་པ། །གང་ཟག་
དམ་པ་རབ་བཙལ་ནས། །རབ་ཟབ་བཀའ་དང་མན་ངག་མཉན། །ཡང་དག་བཀའ་ལས་མ་
བཤད་ལ། །ཚད་མ་དང་འགལ་མན་ངག་དང་། །ཐམས་ཅད་ཡལ་བར་མ་བཞག་ན། །འཆད་དང་
ཉན་པ་ངལ་བར་ཟད། །རང་རང་ཁང་པའམ་བས་མཐའ་དང༌། །གངས་སམ་ནགས་ཚལ་ཉམས་
དགའ་བར། །བསམ་པ་གཞན་དག་རབ་བཏང་ནས། །ཡང་དག་ལམ་ལ་མཉམ་པར་བཞག །ལམ་
བཟང་དག་ལ་མ་འབད་ན། །རང་དགས་གནས་དམན་འདམ་ནང་ནས། །ནམ་ཡང་འདའ་བ་མ་
ལགས་པས། །དཀར་ནག་ལས་ལ་འདམ་ཁ་འཚལ། །རབ་ནག་ལམ་ལ་གང་དགའ་བ། །གནས་
དམན་ཉམས་ངར་བསད་པ་དང༌། །བཅད་དང་བཏགས་པས་མནར་བ་དང༌། །ཐར་པའང་དཀའ་
བར་བཤད་པ་ལགས། །ས་མ་དཔལ་འབར་ས་བདག་དང་། །གཞལ་ཡས་ཁང་གནས་ཚངས་དབང་
དང་། །གནས་གཙང་དག་ན་འཕགས་གནས་པའང་། །རབ་དཀར་ལས་ལམ་དབང་ལས་ལགས། །
186

སྙན་ངག་གི་བསྟན་བཅོས་ལས་དབྱངས་ངེས་པ་ཅན་གྱི་བྱ་དཀའ་བ།
བསགས་པ་ཐམས་ཅད་འཛད་པ་དང༌། །གནས་པ་ཐམས་ཅད་མཐར་འགགས་པས། །བསམ་པ་
ཐར་པ་ལ་གཏད་ནས། །ཡང་དག་ལམ་ལ་འབད་ན་འཐད། །དལ་འབབ་གང་ག་པད་གསར་ཅན། །
ཡལ་འདབ་རབ་བཟང་དགའ་ཚལ་དང༌། །པད་མ་ར་ག་འབར་བ་དང་། །མར་གད་ཁང་པར་གནས་
པ་ཡང༌། །ལས་ངན་བག་ཆགས་སད་པ་ན། །ཐ་མར་ཐལ་ཚན་ནང་ཉལ་དང༌། །རབ་ཚ་ཟངས་ནང་
གནས་པས་ན། །ཤ་དང་པགས་པ་ཞག་དག་ཟད། །ནགས་ཚལ་ཉམས་ངར་གནས་པ་ན། །ཤ་ལ་
འདར་བས་བཅད་པ་དང༌། །མཁའ་ལས་འདག་མ་འབར་བ་དང་། །མདའ་ཆར་འབར་བས་ཉམས་
ཡང་ཐག །ཁང་བཟང་རབ་དཀར་བ་དན་ཅན། །ཆང་དང་ཁ་ཟས་རབ་མང་སར། །དགའ་མ་པགས་
འཇམ་ཕང་པ་དང༌། །དར་དཀར་གདན་ལ་ཉལ་ཉལ་བའང༌། །ས་བདག་དཔལ་ལས་མཐར་ཉམས་
ནས། །ཐལ་བ་འམ་བཤང་པ་ཟ་བའམ། །ཁ་ཟས་གཏན་ནས་མ་འཚལ་བས། །ཉམ་ཐག་པར་ཡང་
གནས་འཚལ་ལགས། །མཐའ་དག་པ་ལ་མངའ་མཛད་པ། །ཚར་བཅད་ཕན་གདགས་ལ་དབང་
པས། །ནམ་ཡང་ཡ་རབས་མ་རབས་དག །གང་གཏམས་བཀའ་ལས་མ་འདས་པ་འང་། །ཕག་གམ་
བ་ལང་མང་བཙས་ནས། །འདམ་བཅས་ཁང་པ་དག་ན་ཉལ། །བསད་དང་ཐག་པས་བཏགས་པ་
དང༌། །ཁལ་མང་བཀལ་ནས་བདས་པས་མནར། །ཕན་པར་མཛད་པ་མཐའ་ཡས་པས། །འཕགས་
ལམ་ཡང་དག་ཡང་བཤད་པས། །གཞན་མང་ཟག་པ་ཟད་ན་ཡང་། །བཀའ་ལས་འདས་པས་བདག་
མ་ཐར། །གཡང་ས་ཐ་མལ་དག་ན་ཡང་། །ཡན་ལག་མཐའ་དག་རབ་འདར་ན། །དཔག་ཚད་རབ་
མང་གཡང་ས་ལ། །བདག་ཅག་འདར་བ་མ་ལགས་མཚར། །ས་བདག་ཆད་པས་ཉམ་ང་བ་ཡང༌། །
བག་དང་བཅས་པས་གནས་ན་བདག །ཚལ་པར་རབ་འགས་ཆད་པ་ལ། །བག་དང་བཅས་པ་མ་
ལགས་མཚར། །གཅན་ཟན་གནས་ན་བག་ཕབ་པའང༌། །འཛངས་པ་ལགས་པར་མ་བཤད་ན། །
ཟག་བཅས་ཁམས་ན་བག་ཕབ་ནས། །དགའ་བས་གནས་པས་ག་ལ་མཁས། །ཐ་མལ་ནད་ཙམ་
བཏབ་པ་ཡང༌། །གཞན་ལ་ཕན་ངག་རབ་གདགས་ན། །ཆགས་དང་ཐ་བས་བཏབ་པ་བདག།བཀའ་
ལས་འདའ་བ་ག་ལ་འཐད། །ཞགས་པ་ཕལ་པས་བཏབ་པ་ཡང༌། །བཅད་ཐབས་དག་ལ་རབ་འབད་
ནས། །ལས་མང་ཞགས་པས་རབ་བཏབ་པ། །བདག་ཅག་དལ་བར་གནས་པ་མཚར། །ཉ་བ་དག་
187

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དང་ཤན་པ་ཡང༌། །རབ་དགའ་གཞན་ཕན་ལ་དགའ་ན། །བདག་ཅག་ཡང་དག་ལམ་གནས་པས། །
ཡང་དག་གཞན་ལ་ཕན་གདགས་འཚལ། །ཁ་ཟས་མལ་ཆ་གནས་ཁང་པ། །ཡན་ལག་དམ་པའང་
གཞན་ལ་བཏང་། །རང་རང་ཁམས་དང་བསམ་པ་དང༌། །འཚམས་པར་བཀའ་དང་མན་ངག་བཤད། །
རབ་དཀར་ལམ་ལས་ཐམས་ཅད་དང༌། །ཕན་པར་མཛད་པས་བཅས་པ་ལ། །རབ་དང་བཅས་པས་
མ་ཉམས་པར། །བག་དང་བཅས་པ་གནས་འཚལ་ལགས །ལ་ལས་བདག་མ་འབར་བའང༌། །
མདའ་ཆར་དག་ལ་འཕངས་ན་ཡང་། །བདག་རང་ལས་ལ་རབ་བསམས་ནས །བསམ་པ་མཉམ་
པར་གནས་འཚལ་ལགས། །ནང་པར་ཙམ་ཡང་གནས་དཀའ་བས། །རབ་འབར་གནས་ན་གནས་
པ་བདག །བསམ་པ་གཞན་དག་རབ་བཏང་ནས། །འཕགས་ལམ་དག་ལ་འབད་ན་འཐད། །ཐམས་
ཅད་བསམ་པར་རག་ལས་པས། །རང་བསམ་གཅན་ཟན་ཡན་པ་དག །ཡང་དག་བསམ་གཏན་ཀ་
བ་ལ། །བག་ཆགས་ཐག་པས་བཏགས་ན་བཟང༌། །ཚད་མས་ཡང་དག་བཞག་པ་ན། །ཡན་ལག་
ཅན་དག་ག་ལ་འཐད། །ཡན་ལག་དག་ལའང་བསམ་པ་ན། །ཐམས་ཅད་ཡང་དག་མཐའ་དང་
མཉམ། །མཚན་མ་ལ་གནས་བསམ་གཏན་པ། །ཟག་བཅས་ཁམས་ལས་འདའ་བ་དཀའ། །མཚན་
མ་མཐའ་དག་རབ་བསལ་ན། །ཟག་པ་བག་ཆགས་བཅས་པ་འགག །འདབ་ཆགས་ནམ་མཁའ་
དག་ལས་འཕགས་པ་ཡང་། །མཁའ་དང་ས་ལ་གནས་པ་མ་ལགས་ན། །ཐབས་མཁས་འཕགས་པ་
ཟག་ཟད་ཁམས་དག་གམ། །ཟག་བཅས་ཁམས་ལ་ཆགས་པ་ག་ལ་གནས། །ཡང་དག་མཐའ་ལས་
རབ་གནས་པས། །བདག་ལ་ཆགས་པ་བཏང་པ་དང༌། །ཐམས་ཅད་ཕ་མར་རབ་འཚལ་བས། །
གཞན་ཕན་ལས་ལ་དགའ་བ་དག །ས་ལམ་ཐམས་ཅད་མཐར་མཛད་ནས། །པད་མ་རབ་ཡངས་
གདན་དག་ལ། །ཡང་དག་བསམ་གཏན་མཉམ་བཞག་པས། །བག་ཆགས་ཐམས་ཅད་ཟད་པར་
མཛད། །སྒྲིབ་གཉིས་ཞི་བཞིན་ཇི་བཞིན་གཟིགས། །དུས་གསུམ་བདུད་དཔུང་མྱུར་དུ་འདུལ། །ཡེ་
ཤེས་མེ་ལྕེས་ཉེས་ཆེན་སྲེག །ཕྱོགས་ཕྱོགས་སོ་སོར་ཆོས་འཁོར་བསྐོར། །ཡིད་གཉིས་སྤྲིན་གྱིས་རིང་
འཁྲིགས་ཤིང༌། །ཕྱུགས་མཚུངས་མུན་སྤྲུལ་གཞུང་ལུགས་བཟུང༌། །ཤེས་མེད་བཤེས་གཉེན་ཉེར་
བསྟེན་ཁྱེད། །ལོག་རྟོག་ཁོང་ཁྲོས་སྐྱོན་བརྗོད་མོད། །རང་དང་གཞན་ཕན་གདམས་པ་ལ། །ཡིད་ནི་
188

སྙན་ངག་གི་བསྟན་བཅོས་ལས་དབྱངས་ངེས་པ་ཅན་གྱི་བྱ་དཀའ་བ།
རིང་ཞིག་འདྲིས་ཕྱིར་འདིར། །ཕུལ་བྱུང་གསུང་ཀུན་ཉུང་ངུར་བསྡུས། །བློ་གྲོས་མཆོག་ཚོགས་སོ་
སོར་སྤྱོད། །
དམ་པའི་ཆོས་ལ་བསྐུལ་བའི་གཏམ། པད་མ་དཀར་པོའི་ཕྲེང་བ་ཞེས་བྱ་བ།སྙན་ངག་གི་
བསྟན་བཅོས་ལས། དབྱངས་ངེས་པ་ཅན་གྱི་བྱ་དཀའ་ཅེས་བྱ་བ། འབྱུང་པ་དང་མཐུན་པར་བརྗོད་
པ་འདི་ནི། །ཤཱཀྱའི་བཙུན་པ་བདེ་བའི་བློ་གྲོས་ཀྱིས། དབྱར་ཟླ་འབྲིང་པོའི་ཚེས་གཅིག་གི་ཉིན་པར་
ཁོ་ན་ལ་རྫོགས་པར་བྱས་སོ།།དགེའོ།།
189

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
༄༅། །རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ།
གུང་ཐང་པ་བདེ་བའི་བློ་གྲོས
སྭ་སྟི མ་ལུས་ཆོས་ཀུན་མངོན་པར་སངས་རྒྱས་ནས། །མེ་ཏོག་མདའ་བཅས་དཔུང་
བཅས་ཕམ་མཛད་དེ། །མུ་སྟེགས་རི་དྭགས་མཐའ་དག་སྐྲག་མཛད་པ། །མི་ཡི་སེང་གེ་ཐུབ་དབང་
ཞབས་ལ་འདུད། །ལང་ཚོ་སྟོན་ཀའི་སྤྲིན་ལྟར་གཡོ་བ་དང༌། །ལོངས་སྤྱོད་རྩྭ་རྩེའི་ཟིལ་པ་དང་
འདྲ་ན། །ལུང་རིགས་དང་བྲལ་བློ་མིག་རྨོངས་པ་ཡི། །ལིང་ཏོག་གིས་སྒྲིབ་སྐྱེ་བོས་རྟོགས་མ་ཡིན། །
མ་དྲོས་མཚོ་དང་རྒྱ་མཚོ་དུས་མཐའ་ཡི། །མེ་ཡིས་གདུངས་ཚེ་ཆུ་ཡི་ཐིགས་པ་ནི། །མུ་ཏིག་ཙམ་ཡང་
མེད་པར་སྐམ་གྱུར་ན། །མི་རྣམས་འཆི་བདག་གནས་འགྲོ་སྨོས་ཅི་དགོས། །ཚ་བའི་དུས་ཀྱི་རྫིང་བུའི་
ཆུ་བཞིན་དུ། །ཚེ་འདི་འཛད་འགྱུར་བསྣོན་པ་ཡོད་མིན་བཞིན། །ཚུ་རོལ་མཐོང་པས་འཆི་བདུད་མ་
བཅོམ་ཕྱིར །ཚེ་རབས་གཞན་དུ་མྱུར་དུ་ཆ་དགོས་སོ །དེ་ལྟར་རིང་པར་འཆི་ཞིང་མྱུར་འཆི་ལ།།དོ་
མདོ་ཙམ་ཅིག་མི་འཆིའི་གདེང་མེད་པས། །དི་རིང་སླན་ཆད་བརྩོན་པའི་རྟ་ཞོན་། །ད་ནི་ཐར་པའི་
གྲོང་དུ་བསྒྲོད་པར་རིགས། །མ་རིག་རྗེས་འབྲེལ་ལས་ཀྱིས་རབ་འཕངས་པས། །མུ་མཐའ་མེད་པའི་
འཇིགས་པར་ལྟུང་བ་རྣམས། །མེ་འདག་རབ་འབར་དམྱལ་བའི་ས་གཞི་རུ །མི་གདུག་གཟུགས་
ཅན་གཤིན་རྗེའི་སྐྱེས་བུ་ཡིས། །ཐ་དད་ཕྱོགས་ཀུན་ཁྱབ་པར་རབ་བསྐོར་ནས། །ཐུ་ལུམ་དབྱུག་པ་
མཚོན་ཆ་རྣོན་པོའི་ཚོགས། །ཐེ་ཚོམ་མེད་པར་ལུས་ལ་བསྣུན་པ་ཡིས། །ཐོ་བརྩམས་གྱུར་པའི་སྡུག་
བསྔལ་བཟོད་པར་དཀའ། །མ་དག་ལས་ཀྱིས་འཕངས་པའི་ཡི་དགས་ནི། །མི་ཟད་བཀྲེས་སྐོམ་སྡུག་
བསྔལ་གྱིས་གཟིར་ཅིང༌། །མུ་ཏིག་ཕྲེང་འདྲའི་སྤུ་བས་འཁྲིགས་པའི་རླུང༌། །མེ་མར་མུར་དང་ཕྱི་སའི་
190

རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ
རྫབ་ཏུ་མཐོང་། །དད་པའི་སེམས་ཀྱིས་དགེ་བ་མ་བསྒྲུབས་ན། །དེད་དཔོན་སྲིན་མོའི་གླིང་དུ་ཚུད་པ་
བཞིན། །དུད་འགྲོར་ལྟུང་སྟེ་མི་ཟད་སྡུག་བསྔལ་རྨ། །དོད་པར་གྱུར་ཚེ་བདག་གིས་ཅི་བྱར་ཡོད། །མ་
རིག་དབང་གིས་སྐྱེ་རྒས་ན་འཆི་དང༌། །མི་སྡུག་དང་ཕྲད་སྡུག་དང་བྲལ་ལ་སོགས། །མུ་མཐའ་མི་
མངོན་བཟོད་དཀའི་སྡུག་བསྔལ་གྱིས། །མེ་ལྕེའི་ཕྲེང་བས་མཐོ་རིས་གནས་ན་སྲེག །སྲད་བུས་སྟོད་
པའི་འདབ་ཆགས་ཇི་བཞིན་དུ། །སྲིད་ན་བདེ་བར་གནས་པ་ཡོད་མིན་པས། །སྲིད་ཟད་མྱ་ངན་
འདས་པ་ཐོབ་བྱའི་ཕྱིར། །སྲོད་དང་ཐོ་རངས་མི་ཉལ་བརྩོན་པ་བརྟེན། །ཉན་ཐོས་རང་རྒྱལ་རྒྱལ་
བས་གཤེགས་པའི་ལམ། །ཉོན་མོངས་རིམས་ནད་མ་ལུས་སེལ་བའི་སྨན། །ཉན་སེམས་སྒོམ་པའི་
དུས་ན་དགེ་བའི་ཆོས། །ཉིན་རེ་བཞིན་དུ་མཁས་ལ་མཉན་བྱས་ཏེ །ལ་བའམ་ཕྱག་དར་ཁྲོད་ཀྱི་
གོས་གྱོན་ཏེ། །ལུ་མའམ་འབབ་ཆུའི་རྒྱུན་ལྟར་རི་བོའམ། །ལོ་འདབ་གསལ་འཁྲུད་ཞི་བའི་ནགས་
ཚལ་དུ། །ལེ་ལོ་གཉིད་རྨུགས་རྣམ་གཡེངས་སྤངས་ཏེ་བསྒོམ། །ཚལ་དང་རི་སུལ་གངས་རིའི་ངོགས་
གནས་ཀྱང༌། །ཚུལ་ཁྲིམས་ཏིང་འཛིན་ཤེས་རབ་མི་སྒོམ་ན། །ཚིལ་དང་ཤ་དང་ཁྲག་གི་བཟའ་བ་དག །
ཚོལ་བའི་གཅན་ཟན་རྣམས་དང་ཁྱད་ཅི་ཡོད། །ཁ་ན་མ་ཐོའི་ཚོགས་དང་ཉེར་འབྲེལ་བའི། །ཁེ་དང་
བཀུར་སྟིའི་འཆིང་བ་འདི་དག་ནི། །ཁོ་བོ་གྲོལ་བར་འདོད་ལ་མི་དགོས་ཀྱི། །ཁུ་བྱུག་བཞིན་དུ་
ཆགས་མེད་གནས་པར་བྱ། །ཆད་མིན་རྟག་པ་མིན་པའི་ལས་འབྲས་འདི། །ཆུད་མི་ཟ་ཞེས་གསུངས་
ཕྱིར་སྲོག་གི་ཡང༌། །ཆེད་དུ་སྡིག་མི་བྱ་སྟེ་ཡུལ་དུས་ཀྱིས །ཆོད་ཀྱང་ལས་འདི་གྲིབ་མ་བཞིན་དུ་
འབྲང༌།།ཐོག་མར་རང་གི་ཉོན་མོངས་འཆིང་པ་ཡི།།ཐག་པ་ཡེ་ཤེས་མཚོན་གྱིས་མ་བཅད་ན། །ཐུག་
མེད་འགྲོ་གཞན་སྒྲོལ་བར་མི་ནུས་པས། །ཐེག་མཆོག་གཞུང་བཞིན་གཉེན་པོ་སྟོབས་བསྐྱེད་བྱ །ཤ་
ཁྲག་བཤང་ལྕི་རྣམས་དང་ཆུ་སེར་དང༌། །ཤ་རུལ་རྣག་གི་རང་བཞིན་ང་བ། །ཤུ་བ་མི་ཡི་གཟུགས་
འདྲའི་ལུས་འདི་དག།ཤི་བའི་དང་གསལ་བར་མཚུངས་པ་ཡིན། །དར་མ་བབ་པའི་མདངས་ཀྱིས་
བསླུས་པ་རྣམས། །དེར་ནི་ད་དུང་ཆགས་པའི་སེམས་བྱུང་ན། །དུར་ཁྲོད་དག་ཏུ་སྲོག་དང་བྲལ་བའི་
ལུས། །དོར་བའི་རུལ་སུངས་རྣམས་ཀྱང་བལྟ་བར་གྱིས། །ཡན་པར་བཏང་པའི་ཞེ་སྡང་གླང་པོ་འདི། །1
ཡུན་རིངས་དུས་ན་ངན་འགྲོའི་གཡང་སར་འཁྲིད། །ཡོན་ཏན་འདམ་བུའི་ཚལ་ཡང་འཇོམས་པ་
191

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བཞིན། །ཡིན་ན་ད་དུང་ཅིས་ཏེ་འདི་མི་འདུལ། །མ་རིག་སྐྱོན་ཅན་འདུལ་བྱེད་ལ་སོགས་པས། །མུ་
མཐའ་མེད་པར་སྲིད་པ་འབྱུང་འགྱུར་ཏེ། །མེ་ཤེས་འགགས་པས་འདུ་བྱེད་ལ་སོགས་རྣམས །མེ་
བསད་པས་ནི་དུ་བ་ལྡོག་པ་བཞིན། །བསྟན་པས་ཚུལ་འདི་གཏི་མུག་གཉེན་པོ་རུ །བསྟུན་པས་སྒོམ་
ཞེས་རྐང་གཉིས་གཙོ་བོ་ཡིས །སྟོན་པས་བཞི་ལྡན་མདོ་ལས་གསུངས་འདི །བསྟན་པས་སྡུག་
བསྔལ་ཐ་མར་བྱེད་པར་འགྱུར། །རི་དབང་ལྟར་སྡུག་འཇིགས་ཚོགས་ལྟ་བ་ཡི། །ར་བས་བསྐོར་བའི་
ལུས་ཅན་འདི་དག་ནི། །རེ་བ་མཐའ་དག་བསྒྲུབ་པར་ཁས་བླངས་ནས། །རོ་ལྟར་མི་བརྩོན་བདག་གི་
ཚུལ་མིན་ནོ །ད་ནི་བྱམས་བརྩེ་དགའ་བ་བཏང་སྙོམས་དང༌། །དེ་བཞིན་བདག་གཞན་མཉམ་དང་
བརྗེ་བ་དང༌། །དུང་པའི་དངོས་འདི་སྒྱུ་མ་རྨི་ལམ་ཙམ། །དེ་རིང་ནས་བཟུང་རྟག་ཏུ་བསྒོམ་པར་བྱ། །
ས་བརྟགས་ཏེ་བདེ
ཡངས་པའི་བློ་གྲོས་རིག་པའི་རྗེས་འབྲང་པས །ཡོངས་སུ་བརྟགས་ཏེ་བདེན་པའི་དངོས་པོ་ནི། །
ཡུང་འབྲུ་ཙམ་ཡང་མེད་པར་ཤེས་བྱས་ནས། །ཡེངས་པ་མེད་པའི་སེམས་ཀྱིས་མཉམ་པར་བཞག །
ས་ལྟར་མི་མཐུན་ཕྱོགས་ཀྱིས་མི་བསྒུལ་ཞིང༌། །སི་ཏའི་རླུང་ལྟར་རྟག་རྒྱུན་མི་འཆད་པར། །སོ་སོར་
བརྟགས་ཏེ་ཡང་དག་ལམ་སྒོམས་པ། །སུ་ཡིན་དེ་ནི་འཁོར་བའི་ཕ་རོལ་འགྲོ །ཞ་ལོང་ལ་སོགས་
འགྲོ་བ་དམན་པ་ལའང༌། །ཞེ་ས་དང་བཅས་འཇམ་པར་སྨྲ་བྱ་ཞིང༌། །ཞོ་མར་གོས་སོགས་སྦྱིན་པས་
འདུན་བྱས་ནས། །ཞི་བདེའི་ལམ་ལ་ཕྱིན་ནས་དགོད་པར་བྱ། །ཉི་ཟླ་ལྟ་བུར་ཞི་ཞིང་དེས་པ་ཡིས། །
ཉེ་རིང་མེད་པར་གཞན་གྱི་དོན་བྱས་ན། །ཉུང་ངུ་མིན་པའི་བསོད་ནམས་རབ་རྫོགས་ནས། །ཉི་ལྟར་
གསལ་བའི་ཡེ་ཤེས་སྐྱེ་བར་འགྱུར། །མ་ལུས་ཉེས་པའི་ཚོགས་ལས་རྣམ་གྲོལ་ཞིང༌། །མུ་མཐའ་མེད་
པའི་ཡོན་ཏན་མཛོད་མངའ་བ། །མི་གནས་མྱ་ངན་འདས་པའི་ས་བརྙེས་པས། །མེ་གསུམ་དག་གིས་
གདུངས་པའི་འགྲོ་བ་བསྒྲོལ། །ཆ་ཤས་ཡོངས་སུ་རྫོགས་པ་ཟླ་བའི་གཟུགས། །ཆུ་ནང་ཀུན་ཏུ་ཅིག་
ཆར་སྣང་བ་ལྟར། །ཆེ་བའི་དཔལ་མངའ་སེམས་ཅན་འདུལ་བ་ཡི། །ཆོ་ག་མཁྱེན་པ་དེ་འང་ཀུན་ན་
སྣང༌། །གླེང་པ་འདི་འདྲ་རྣམ་དཔྱོད་དམ་པ་ཡི། །གླིང་དང་བྲལ་ཞིང་ཚུལ་མིན་ཡིད་བྱེད་ཀྱི། །རླུང་
གིས་དེད་པས་འཁོར་བའི་རྒྱ་མཚོ་ཡི། །གློང་འཁྱམས་བདག་གིས་རང་ལ་བསྐུལ་ཕྱིར་བྲིས། །མ་
ལུས་རིག་པའི་གནས་ལ་མ་སྦྱངས་ཤིང༌། །མེ་ཁྱེར་འོད་ལྟར་བློ་གྲོས་ཉམས་པའི་སླད། །མུ་ཆོར་འདི་
192

རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ།
འདྲ་བཞད་གད་ཡིན་ཀྱང་། །མི་མཆོག་རྣམས་ཀྱིས་བཟོད་པར་མཛད་དུ་གསོལ། །དམ་པའི་ཆོས་
ལ་བསྐུལ་ཞིང་བསྒྲུབ་པའི་གཏམ། པད་མ་དཀར་པོའི་ཕྲེང་པ་ཅེས་བྱ་བ། རྗེས་སུ་འཁྲིད་པའི་སྙན་
ངག་གི་ཚུལ་དུ་བརྗོད་པ་འདི།ཤཱཀྱའི་བཙུན་པ་བདེ་བའི་བློ་གྲོས་ཀྱིས་སྦྱར་བ་རྫོགས་སོ །།
སྭསྟི། བརྒལ་དཀའ་སྲིད་པའི་མཚོ་ལས་སྒྲོལ་བའི་གྲུ། །སྲིད་དང་ཞི་བའི་ཕུན་ཚོགས་
འབྱུང་བའི་གཞི། །ཡོན་ཏན་ཕུན་ཚོགས་མི་ཟད་འབྱུང་པའི་གཏེར། །མཉམ་མེད་བླ་མའི་སྙན་དུ་ཚིག་
འགའ་ཞུ། །ཀུ་མུད་རྒྱས་པའི་ཚལ་དུ་བུང་པ་སྦྲང་རྩི་ཡིས། །ཁུ་བ་འདོད་པར་འདུན་ཞིང་ཆོས་ལ་
འདུས་པའི་འཁོར། །གུ་གུལ་དུད་པས་བདུགས་ནས་བསྐྲད་པའི་བགེགས་བཞིན་དུ། །ངུ་སྐད་འདོན་
ཅིང་འབྲོས་པའི་ཚུལ་འདི་གཟིགས་ལགས་སམ །ཅུ་རའི་སྟེང་དུ་ཁང་པ་བརྩིགས་པས་མི་རྣམས་
མནར། །ཆུ་བོ་ལྟ་བུར་མགྱོགས་པའི་རྟ་དང་དེ་བཞིན་དུ། །ཇུ་ཟའི་གོས་རྩོགས་ནོར་མང་ཡོད་ཀྱང་
གཞན་གྱི་ནོར། །ཉུང་ངུ་ཙམ་ཡང་འཕྲོག་པའི་ཚུལ་འདི་གཟིགས་ལགས་སམ །ཏུ་རུ་ཀ་སོགས་སྲིན་
པོ་ལྟ་བུའི་འཇིགས་གཟུགས་ཀྱིས །ཐུ་ལུམ་དབྱུག་པ་ལ་སོགས་དུ་མས་མཚོན་ཆ་བསྣུན། །དུ་མ་
རྣམས་ལ་སྡུག་བསྔལ་སྟེར་བར་བྱེད་ཅིང་བདེ་བ་ཡིས །ནུ་ཞོ་སྐེམས་པར་བྱེད་པའི་ཚུལ་འདི་
གཟིགས་ལགས་སམ། །པུ་རངས་བློ་དོལ་དབུས་གཙང་རུ་བཞི་ལ་སོགས་ཀྱི། །ཕུ་མདའ་མེད་པའི་
ཡུལ་རྣམས་རབ་ཏུ་བཅོམ་ནས་ནི །བུ་རམ་ཛ་དར་ལ་སོགས་བདོགས་པ་ཀུན་འཕྲོགས་ནས། །མུ་
གེས་འཇིག་རྟེན་བརླག་པའི་ཚུལ་འདི་གཟིགས་ལགས། །ཙུ་ཏའི་ཡུལ་ན་རྐང་གཉིས་མིར་མི་རྩི་བ་
ལྟར །ཚུ་རོལ་མཐོང་པའི་རྨོངས་པས་མཁས་པ་བདག་ལ་བརྙས། །ཛུ་གི་པ་ལྟར་རང་ཉིད་ལྡན་པར་
བྱས་ནས་ནི། །ཝུ་ཏའི་མི་བཞིན་གཞན་སྨོད་ཚུལ་འདི་གཟིགས་ལགས་སམ། །ཞུ་བ་བྱས་ན་སྣང་
བའི་སྐབས་ནི་ནམ་ཡང་མེད། །ཟུ་རེ་བཤད་ན་དེ་ཡི་མོད་ལ་ཚིག་རྩུབ་སྨྲ། །འུ་ལག་ཡང་ཡང་བྱས་
ཀྱང་སྤྱོ་ཞིང་ཏོག་རྩེ་ཡིས །ཡུ་བས་མི་རྣམས་རྡུང་པའི་ཚུལ་འདི་གཟིགས་ལགས་སམ། །རུ་བའི་ནང་
ནས་ཐར་པའི་རུ་འཛིན་ཆག་པ་དང༌། །ལུ་མའི་ནང་ནས་ཕན་བདེའི་ལུ་མ་སྐམས་པ་དང༌། །ཤུ་བའི་
ནང་ནས་སྡིག་པའི་བ་འཕེལ་བ་སྟེ། །སུ་ལ་ཡང་ནི་བདེ་བའི་གོ་སྐབས་མེད་པ་འདི། །ཧུ་རེ་བྱས་
ནས་མི་རྣམས་བརྡུང་བའི་ས་སྐྱ་པས། །ཨུ་ཚུགས་ཡུན་རིངས་བརྩོངས་པ་ཉིད་ཀྱིས་ལན་པ་ལགས། །
193

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཞེས་པ་འདི་བླ་མ་དམ་པ་འཕགས་པའི་དྲུང་དུ། ལོཙྪ་བ་བདེ་བའི་བློ་གྲོས་ཀྱིས་སྦྱར་བ་ལགས།
རྫོགས་སོ །སྭྰ། ཨཻ། ཨཱི།དགེའོ། །
གང་གི་དྲུང་དུ་མི་རྣམས་འོངས་ནས་རྫུན་གྱིས་མགོ་བོ་བསྐོར་མཛད་ཅིང༌། །འབྱུང་བཞི་
འཁྲུགས་པའི་ནད་པས་བསྟེན་ན་དོན་མེད་དབྱུག་པའི་སྨན་དཔྱད་བྱེད། །དེ་འདྲ་གང་ཡིན་གངས་
ཅན་ཁྲོད་འདིར་གྲུབ་ཐོབ་ཆེན་པོར་གྲགས་པ་དེའི། །སློབ་མ་ཞེན་ལོག་སྨྲ་བ་ཡོད་ན་ཚིགས་བཤད་
འདི་ལ་ཡུད་ཙམ་ཉོན།།རྒྱུ་འབྲས་བསླུ་བ་མེད་པར་རྟོགས་ན་ཆང་དང་རྫུན་ཚིག་ཅིས་མི་སྤོང༌།།ཆོས་
བརྒྱད་སྙིང་པོ་མེད་པར་རྟོགས་ན་ཁྲོམ་དུ་བསྒོམ་པའི་གྲགས་པས་ཅི། །ཚོང་དུས་དབུས་སུ་འདུག་
པས་གྲོལ་ན་ཚོང་པ་འདི་དག་ཅིས་མི་གྲོལ། །ཚོང་པ་རྟོགས་པ་དམན་པས་ཡིན་ན་ཁྱོད་ཉིད་རྟོགས་
པ་མཐོ་འམ་།ཁྱོད་ཉིད་རྟོགས་པ་མཐོ་བ་ཡིན་ན་གཞན་གྱིས་ཀུ་ཅོས་ཅི་ལ་གནོད། །གཞན་གྱི་ཀུ་
ཅོས་གནོད་པ་ཡིན་ན་གནས་འདི་སྤོངས་ལ་ནགས་སུ་སོང༌། །གཞན་གྱིས་མཐོང་དུ་རུང་པ་མིན་ན
ཉག་ཉུག་མང་པོ་འདི་མ་བྱེད། །གཞན་གྱིས་མཐོང་ཡང་ལྟོ་བ་མེད་ན་ཁང་ཆུང་འདིའང་རྨང་ནས་
སྒྱེལ། །གལ་ཏེ་སྨྲ་བཅད་བྱེད་པ་ཡིན་ན་ཅལ་ཅོལ་མང་པོ་འདི་མ་སྨྲ། །འོན་ཅལ་ཅོལ་སྨྲ་བ་ཡིན་ན་
ཡི་གེ་བཏབ་པའི་དགོས་པ་ཅི། །རང་གི་དམ་བཅའ་འགལ་བར་སྒྲུབ་ན་སྨྱོན་པའི་སྤྱོད་དང་ཅི་མི་
མཚུངས །དེ་སྐད་བརྗོད་པས་ཁོང་ཁྲོ་སྐྱེ་ན་ཁྱོད་ལ་བཟོད་པ་ཡོད་རེ་ཀན། །གལ་ཏེ་ང་ལ་ལན་དུ་
གཤེས་ན་རང་རྒྱུད་ཚིག་པར་ཐེ་ཚོམ་མེད། །ཡི་གེ་འདི་ལ་གནོད་པ་སྐྱེལ་ན་འདི་ལས་ཐུ་བ་ད་དུང་
འདེབས། །དགའ་བའི་བསམ་པས་ཀློག་པར་བྱེད་ན་བཀྲ་ཤིས་བདེ་ལེགས་འཕེལ་བར་ཤོག །ཨུ་
རྒྱན་པའི་སློབ་མ་ཞེན་ལོག་རས་པས་གྲོང་གི་ཚོང་དུས་ཀྱི་དབུས་སུ་བསྡད་ནས་ཉན་བཤད་བྱེད་པ་
འདི་དག་གི་ཀུ་ཅོ་འདི་དགེ་སྦྱོར་ལ་གནོད་པར་འདུག་ཅེས་སྨྲས་པས། སྐད་གཉིས་སྨྲ་བའི་བཙུན་པ་
བདེ་བའི་བློ་གྲོས་ཀྱིས་སྦྱར་བའོ། །དགེ་བར་གྱུར་ཅིག །གཅིག་ཞུས །།
རྒྱལ་སྲས་རྣམས་ཀྱི་སྙན་ངག་སྒྲ་བརྒྱན་དང༌། །རྒྱལ་བའི་གསུང་རབ་ཆོས་ཀྱི་དགའ་
སྟོན་བྱ། །དར་དིར་འགྲོ་བའི་ཚོགས་རྣམས་མ་ལུས་ཀུན། །བན་བུན་དད་གཞི་དྲག་པོའི་ཀུན་ཀློང་
དང༌། །ཁྲལ་ཁྲོལ་བློ་གྲོས་ཡངས་པའི་ཤེས་རབ་ཀྱིས །ལྗན་ལྗིན་ལས་ཀྱི་སྡིག་སྒྲིབ་སྦྱང་པར་གྱིས། །
194

རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ།
མྱུར་བ་མྱུར་བར་ལས་སྒྲིབ་མ་སྦྱངས་ན། །རང་རེ་རང་རེའི་ལས་འདི་དབང་བཙན་པས། །བདེ་བ
བདེ་བར་ཤེས་ཀྱང་འདམ་དབང་མེད། །སྡུག་པ་སྡུག་པར་ཤེས་ཀྱང་འདོར་དབང་མེད། །སྐྱེ་བོ་ཕལ་
ཆེར་ཕལ་ཆེར་ལས་ཀྱིས་མནར། །ཉན་ཐོས་འཕགས་པ་འཕགས་པ་རྒུར་ཆུང་སོགས། །རྒྱལ་བའི་
ཉན་ཐོས་ཉན་ཐོས་འགའ་ཞིག་ཀྱང༌། །ལས་འབྲས་བདེན་པ་བདེན་པས་མནར་བར་གསུངས། །
ལས་འདི་བདེ་སྡུག་དུ་མ་སྐྱེད་མ་སྐྱེད། །དུས་གསུམ་བདེ་བར་གཤེགས་པས་མཁྱེན་པས་མཁྱེན། །
སེམས་ཅན་དཔག་ཏུ་མེད་པས་མྱོང་བས་མྱོང༌། །རང་ཉིད་གར་སོང་འདེད་ཅིང་འབྲེལ་ཅིང་འབྲེལ། །
དེ་ཕྱིར་ལས་འབྲས་བསླུ་བ་མེད་པས་ན། །ད་ནི་དཀར་ནག་ལས་ལ་འདམ་ཀ་འཚལ། །དེ་རིང་ནས་
བཟུང་སྡིག་ལ་འཛེམ་པར་བྱ། །དོ་ནུབ་ཉིད་ནས་དགེ་ལ་འབད་པར་བྱོས། །དཀར་ནག་ལས་དག་
བསམ་པ་བཟང་ངན་ལགས། །བསམ་པ་བཟང་ན་ས་དང་ལམ་ཡང་བཟང༌། །བསམ་པ་ངན་ན་ས་
དང་ལམ་ཡང་ངན། །ཐམས་ཅད་བསམ་པ་དག་ལ་རག་པར་བསྟན། །མཉམ་མཉམ་འགྲན་འདོད་
བསམ་པ་འཆང་བ་དང༌། །ཕྱོགས་ཕྱོགས་རུ་ཤིང་ཆགས་སྡང་འཐེན་པ་ཡང༌། །རང་རང་སྡུག་བསྔལ་
རྒྱུ་རུ་མི་འདུག་གམ། །ཡང་ཡང་ལེགས་པར་སོམས་དང་ཤེས་ལྡན་རྣམས། །ཆོས་མིན་འདུན་མའི་
ལམ་ལམ་བསླུ་བྲིད་མཁས། །འདོད་སྲེད་ཡིད་ཀྱི་ཝལ་ཝལ་ཅོལ་ཆུང་པོ། །བློ་སྣ་ཕར་ཕར་ཁྲིད་དུས་
སྡུག་བསྔལ་འབྱུང༌། །ལྷ་སྦྱིན་ཆགས་སྡང་སྡང་ཞུགས་ཚུལ་ལ་ལྟོས །དེ་བས་བསམ་པ་བཟང་པོས་
སེམས་སྐྱེད་སྐྱེད། །སེམས་འདི་དགེ་ན་ལས་འབྱོར་དོན་ཡོད་ཡོད། །སེམས་འདི་མི་དགེ་དམ་ཆོས་
སྐྱོན་མེད་མེད། །དགེ་སེམས་ངང་ནས་གསུང་རབ་ཚིག་དོན་དེ། །ཐོག་མར་ཐོས་དང་བསམ་པས་སྒྲོ་
འདོག་ཆོད། །ཕྱི་ནས་ཐོས་བསམ་སྒྲོ་འདོགས་ཆོད་བཞིན་དུ། །དབེན་པར་དོང་ཏེ་སྒོམས་ན་དོན་
ཡོད་དོ །དེ་རྗེས་ཁོ་བོ་བྱང་ཆུབ་སེམས་བསྐྱེད་དེ། །མ་ལུས་སེམས་ཅན་ཀུན་གྱི་ཕ་དང་མ། །དུ་མར་
བྱས་པའི་དྲིན་ལན་སེམས་བཞིན་དུ། །ཕན་འདོགས་ཅི་ནུས་གྱིས་དང་ཀུན་ལ་ཕན། །བྱས་པ་ཤེས་
ཞིང་དྲིན་དུ་བཟོ་བ་འདི། །འདི་དང་ཕྱི་མར་རང་གཞན་དོན་དུ་བཟང༌། །བཟང་གི་དྲིན་ལན་ངན་གྱིས་
འཇལ་བའི་མི། །མི་དེ་དུད་འགྲོ་བས་ཀྱང་དམན་པར་གསུངས། །གྲོགས་དག་སྙིགས་མའི་དུས་ཀྱི་
སྐྱེས་བུ་ལ། །བུ་ལ་མ་ལྟར་བརྩེ་བའི་ཕན་སེམས་ཅན། །སེམས་ཅན་ཡོངས་ལ་དམ་པའི་ཆོས་སྟོན་པ། །
195

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྟོན་པ་སངས་རྒྱས་དེ་ཡི་རྗེས་སུ་སློབས། །དད་པས་གཞན་ལ་ཕན་བྱེད་སེམས་འདི་བཟང༌། །ཕན་
ལ་སེམས་དུས་དགོས་པས་བརྟེན་པར་རིགས། །རིགས་པར་བསྟེན་པས་དགོས་དུས་སེམས་ལ་ཕན། །
བཟང་འདི་སེམས་བྱེད་ཕན་ལ་གཞན་པས་དད། །བཟང་སེམས་སྦྱོངས་དང་གནོད་སེམས་རིམས་
ཀྱིས་འགྲིབ། །ཏིང་འཛིན་སྒོམས་དང་སྡིག་སྒྲིབ་ཤུགས་ལ་འདག །སྙིང་རྗེ་སྐྱེས་དང་དགེ་བ་ངང་གིས་
འཕེལ། །གཉེན་པོ་རྟེན་དང་ཉོན་མོངས་རང་སར་འཇིག །འཁོར་བར་དྲུང་ལ་འཁོར་བར་ཡང་ཡང་
འཁོར། །དགྲས་ཀྱང་གཉེན་ཕྱེད་ཕན་བྱེད་གཉེན་ཀྱང་དགྲས། །བྱེད་ལ་སུ་སེམས་སྡང་སེམས་སུ་ལ་
བྱེད། །མདོར་ན་སྡིག་སེམས་སྤོངས་ལ་དགེ་སེམས་བརྟེན། །རྒྱུད་ལ་གནོད་སེམས་མ་འཆང་ཕན་
སེམས་ཆོངས །ཐོས་དོན་སེམས་ཤིང་སྒོམས་ལ་སེམས་དུད་ཐུལ། །འཇིག་རྟེན་དོན་མེད་སྤོངས་ལ་
དོན་ཡོད་བརྟེན། །ཅི་སྟེ་ཅིས་ཀྱང་འཇིག་རྟེན་མི་སྤོང་ན། །ཆོས་དང་ཆོས་མིན་བསམ་པའི་ཁྱད་སོ་
ཡིན།།འདུ་འཛིའི་འདུ་ལོང་ཆོས་སུ་སྒྱུར་ཐབས་འདི། །རང་ལ་རང་གིས་ཚའི་གྲོས་འདེབས་གྱིས །
ནག་འབྲས་ནག་ལ་དཀར་འབྲས་དཀར་རོ་ཞེས། །གནོད་འབྲས་སྡུག་བསྔལ་ཕན་འབྲས་བདེ་བར་
གསུངས། །བཤེས་དང་གྲོགས་དང་གཉེན་དང་ཕ་མ་ལྟར། །ཕན་ན་བདེ་ན་སྐྱིད་ན་སྙམ་དུ་སེམས། །
གཞན་ལ་ཐན་ཐུན་ཕན་ན་རང་ལ་ཕན། །གཞན་ལ་མ་དུལ་གནོད་ན་རང་ལ་གནོད། །གཞན་བདེ་
ཚང་ཚིང་སྲེག་པའི་གནོད་འཚེ་འདི །གཞན་བདེ་ལྗན་ལྗིན་སོག་པའི་གཞོང་བུ་ཡིན། །དོན་མེད་
སྡིག་སྒྲིབ་གསོག་པ་རིང་དུ་སྤོངས། །ནམ་མེད་བྱས་ཀྱང་རང་མགོ་རང་གིས་སྨོད། །དེ་བས་སྐྱིད་དུས
ཀུན་ཀྱང་སྐྱིད་པར་སེམས། །སྡུག་ནའང་ཀུན་གྱི་སྡུག་འདོད་སྤོང་བར་སེམས། །ཆོས་མཛད་འདུག་
ཚད་པོ་ལ་མོས་གུས་སྐྱེད། །སེམས་ཅན་མཐོང་ཚད་པོ་ལ་དགེ་སྐུལ་གྱིས། །ཐོས་ཚད་བདེ་བར་གྱུར་
ཅེས་སྨོན་ལམ་ཐོབ། །དེ་རྗེས་བདེ་བས་ཐམས་ཅད་བྱམས་པར་སོམས། །སྤྲོ་དགའ་སྐྱེད་པའི་ཆས་ལ་
རྟོག་སྤྱོད་སྤྱད། །རྩོམ་པའི་ལྟད་མོའི་ཆེད་དུ་སྡེབ་སྦྱོར་སྦྱོངས། །དད་ལྡན་ཡིད་ལ་ཆེས་ཆེར་ཆོས་འདི་
འདུ །སྙམ་དུ་བསམས་ནས་ཆོས་ཀྱི་དགའ་སྟོན་སྟོན། །རྩ་བ་འདི་ནི་སྙན་ངག་གོ་བདེར་ཡོད། །
འགྲེལ་གསུང་རབ་སྒྲུང་རྒྱུད་ཁོ་ནར་ཡོད། །དོན་ལ་སེམས་དང་དམ་ཆོས་བྱེད་ལུགས་ཡོད །ཕུལ་
བྱུང་གཞུང་ལུགས་གསུང་ཀུན་ཉུང་ངུ་བསྡུས །མི་ཡི་རིགས་ཀྱིས་གཟིགས་ཕྱིར་ཚིག་འདི་བྲིས། །
196

རྗེས་སུ་འཁྲིད་པའི་སྙན་ངག་གི་ཚུལ་དུ་བརྗོད་པ
ལེགས་སེམས་ཞེས་བདེན་སེམས་སྐྱེད་ཆེས་ཆེར་སྤེལ། །བློ་གྲོས་ཡོད་དོ་རྩོམ་དགོངས་མདོ་དོན་
ཆོངས། །འགའ་ཞིག་གོ་མེད་ཚིག་གི་འདུད་པ་རྩོམ། །ལ་ལ་འབྲལ་མེད་བླུན་སྐད་བབ་བཅོལ་སྨྲ། །
སྡེབ་ལེགས་གསལ་བར་རྩོམ་པའི་རྩོམ་པ་མཁན། །དིང་སང་གངས་རིའི་ཁྲོད་འདིར་ལྷ་དབང་བློ། །
ཕན་སེམས་གློག་ཕྲེང་རྒྱུ་བས་ཉེར་མཛེས་པའི། །ཀུན་སློང་དགེ་སེམས་ཆར་སྤྲིན་འཁྲིགས་པ་ལས། །
ཕུན་ཚོགས་བདེ་སྐྱིད་རིན་ཆེན་ཆར་བཞིན་འབབ། །ཐམས་ཅད་དགེ་བའི་དཔལ་ལ་སྤྱོད་གྱུར་ཅིག །
བདག་དང་མཐའ་ཡས་འགྲོ་བ་མ་ལུས་ལ། །འཁོར་གསུམ་མི་རྟོག་སྤྱོད་པ་ལ་གནས་པའི། །ཕན་དང་
དཔག་ཡས་བདེ་བ་མ་ལུས་དང༌། །འཁོར་བས་མི་གོས་སྤྱོད་ཅིང་གནས་འགྱུར །ཡི་དམ་གསུང་གི་
དངོས་གྲུབ་རྟན་པར་བྱས།།དོན་དམ་མཆོག་གི་དངོས་གྲུབ་ཐོབ་པར་ཤོག། །།
197

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
༄༅། །བླ་མའི་སྤྱི་བསྟོད་བཞུགས།
གུང་ཐང་པ་བདེ་བའི་བློ་གྲོས།
ཨོཾ་བདེ་ལེགས་སུ་གྱུར་ཅིག།ས་དང་རི་བོ་ཆུ་གཏེར་དང༌།།དཔག་བསམ་ཟླ་བ་ཉི་མ་སྤྲིན།།
ཉ་མ་སྤྲན།
དེད་དཔོན་ལྷའི་ཡི་དབང་པོ་དད། །བླ་མའི་ཞབས་རྡུལ་སྤྱི་བོས་བརྟེན། །རྣམ་དག་ཚུལ་ཁྲིམས་
བརྟན་ཞིང་ཡངས་པའི་གཞི །དགེ་ལེགས་ལོ་ཐོག་མཐའ་དག་བསྐྲུན་མཛད་ཅིང༌། །གཞན་དོན་
ཁུར་གྱིས་ངལ་བ་མི་མངའ་བའི །བླ་མ་དམ་པ་རྒྱ་མཚོའི་གོས་ཅན་འདྲ། །ངན་འགྲོའི་གཡང་ལས་
བསྲུང་པ་དང༌། །ཀུན་གྱི་བླ་ན་གནས་པ་གཉིས། །འཛིན་མའི་ཁྱོན་ལ་མ་མཆིས་པས །མཚུངས་པ་
ཉིད་ཀྱང་མ་ལགས་སོ། །བསམ་འཕེལ་ལྷུན་གྲུབ་ལྷག་བསམ་རིམ་གྱིས་མཐོ །ལོག་སྒྲུབ་སྐྱེ་བོའི་
རླུང་གི་མི་དགུལ་ཞིང་། །གཞན་ཕན་ཆུ་བོ་སྟོང་ཕྲག་རབ་འབབ་པའི། །བླ་མ་དམ་པ་རི་རྒྱལ་ལྷུན་
འདྲ། །ས་འཛིན་ཆུ་ཡི་ནང་ན་བྱིང༌། །གོང་ནས་གོང་དུ་ཞུམ་པ་ལ། །མགོན་ཁྱོད་ཉེར་མཚོའི་སྟེང་མི་
འབབས། །ཡོན་ཏན་གོང་ནས་གོང་དུ་རྒྱས །དྲན་པའི་སྣོད་ཡངས་མང་ཐོས་ཆུ་གཏེར་ལས། །དོན་
བཞིན་རྟོགས་པས་འདབ་རྒྱའི་ཕྲེང་བ་རྒྱས །སྤོབས་པའི་སྗིས་སྐྱོད་ལེགས་བཤད་རླབས་འཕྲེང་
ཅན། །བླ་མ་དམ་པ་ཡིད་བཞིན་མཚོ་དང་འདྲ། །རྒྱང་རིང་གནས་ཀྱང་གདུང་སེལ་དང༌། །མཐོ་དམན་
ཀུན་ལ་འབབ་པ་ནི། །ཆུ་ཡི་གཏེར་ལ་མ་མཆིས་པས། །མཚུངས་པས་ཉིད་ཀྱང་མ་ལགས་སོ །
སེམས་མཆོག་རྩ་བརྟན་བྱམས་པའི་ལྗོན་ཤིང་རྒྱས། །ཕ་རོལ་ཕྱིན་དྲུག་ཡལ་གའི་ཁྱོན་ཡངས་ཞིང༌། །
བསྡུ་དངོས་འབྲས་བུ་མཆོག་གི་སྤ་བ་ཡི། །བླ་མ་དམ་པ་དཔག་བསམ་སྡོང་པོ་འདྲ། །ཤིང་གི་གྲིབས་
བསིལ་སྟེང་མི་འབབ །དྲི་ཞིམ་སྗི་ཕྱོགས་མིན་མི་འགྲོ། །ཁྱོད་གྲགས་དྲི་ཞིམ་ཕྱོགས་བཅུར་རྒྱུ། །
198

བླ་མའི་སྤྱི་བསྟོད།
ཕན་བདེའི་གྲིབ་བསིལ་ཀུན་ལ་ཁྱབ། །ཐུགས་རྗེའི་དཀྱིལ་འཁོར་མཐའ་དག་ཡོངས་རྫོགས་ཤིང༌། །
ཕྱོགས་འཛིན་སྤྲིན་བྲལ་སྙིགས་དུས་མཚན་མོའི་མགོན། །རྣམ་དག་འཕྲིན་ལས་དཀར་བསིལ་འོད་
འཕྲོ་བའི། །བླ་མ་དམ་པ་རྒྱུ་དཀར་རྒྱལ་པོ་འདྲ། །སྐྱོན་གྱི་རྙོགས་པ་དང་བཅས་ཞིང༌། །ནག་པོའི་
ཕྱོགས་ཀྱིས་མི་བཟོད་པ། །འདི་ནི་ཟླ་བ་ལ་མེད་པས། །མཚུངས་པ་ཉིད་ཀྱང་མ་ལགས་སོ། །བློ་གྲོས་
དཀྱིལ་འཁོར་དམ་ཆོས་འོད་སྟོང་ཅན། །ལོག་ལྟའི་མུན་ནག་འཐུག་པོ་རབ་སེལ་ཅིང༌། །སྲིད་པའི་
མཚོ་སྐེམས་རྣམ་གྲོལ་ལམ་སྟོན་པ །བླ་མ་དམ་པ་རྟ་བདུན་རྒྱལ་པོ་འདྲ། །དེ་ཤར་གདུལ་བྱའི་སྙིང་
མུན་དང༌། །མུན་པའི་གཞུང་ལུགས་ལྷན་ཅིག་བྲོས། །ཤེས་ལྡན་བློ་གྲོས་ཆུ་སྐྱེས་ཚལ། །སངས་རྒྱས་
བསྟན་དང་མཉམ་དུ་རྒྱས། །ལུང་དང་རིགས་པའི་ཆུ་བོ་རབ་ལུད་པའི།།འཆད་རྩོད་རྩོམ་པའི་འབྲུག་
སྒྲ་སྒྲ་འབྱིན་ཅིང་། །ཤེས་བྱའི་མཁའ་ལ་ཁྱབ་པར་བ་ཡི།།བླ་མ་དམ་པ་དབྱར་སྐྱེས་ཆུ་འཛིན་འདྲ། །
ཆོས་ཀྱིས་ཆར་པས་ཉེས་གསུམ་མེད། །ཐེ་ཚོམ་རྡུལ་དང་མཉམ་དུ་ཞི། །འགྲོ་བ་དད་པའི་ཆུ་རླུང་
དང༌། །ལྷན་ཅིག་དཀར་པོའི་ལོ་ཐོག་རྒྱས །ཐབས་མཁས་གྲུ་ཆེན་ཤེས་རབ་བ་དན་ཅན། །བྱམས་
པའི་སེར་བུ་རྗེས་མཐུན་གྱིས་བསྐྱོད་པས།།འགྲོ་རྣམས་སྲིད་པའི་མཚོ་ལས་སྒྲོལ་མཛད་པའི། །བླ་མ་
དམ་པ་དེད་དཔོན་མཁས་པ་འདྲ། །ཉོན་མོངས་རླབས་འཁྲུག་སྲིད་མཚོ་ལས། །འགྲོ་རྣམས་འདི་ཡིས་
སྒྲོལ་ལོ་ཞེས། །དགོངས་ཏེ་འགྲོ་བའི་དོན་མཛད་པ། །ད་ལྟ་བཏང་སྙོམས་བཞུགས་སམ་སྙམ། །རྒྱུད་
སྡེ་རྣམ་བཞིའི་རིན་ཆེན་ལས་གྲུབ་པ། །ཟབ་མོ་རྡོ་རྗེ་ཐེག་པ་ལྷུན་པོའི་སྤོར། །རིམ་གཉིས་ཏིང་འཛིན་
བདུད་རྩི་ལ་སྤྱོད་པ། །བླ་མ་དམ་པ་ཚིག་མདའི་དབང་པོ་འདྲ། །འཕྲིན་ལས་རྣམ་བཞིའི་དཔུང
ཚོགས་དང༌། །མེ་ཏོག་ཏིང་འཛིན་རྡོ་རྗེ་ཡི། །བདག་སྡུད་ཡུད་ཀྱིས་འཇོམས་པོ་ཞེས །བདུད་སྡེ་ལྷ་
མིན་འདར་རམ་སྙམ། །ཡོན་ཏན་ཐུགས་རྗེའི་མཛོད་དུ་སྦས་ཀྱང་ས་སྟེང་ཀུན་ལ་སྙན་པར་གྲགས། །
ཀུན་ལ་སྙོམས་པའི་ཐུགས་རྗེ་མངའ་ཡང་གཞན་གྱིས་གྲགས་པའི་གོ་སྐབས་འཕྲོག །སྙིགས་དུས་སྐྱེ་
བོའི་ཁྲོད་ན་གནས་ཀྱང་ཆུ་ནང་པད་དཀར་སྐྱོན་མ་གོས། །ཉེར་ཞིའི་དབུས་ན་ཤིན་ཏུ་རྒྱས་ཀྱང་
སེམས་ཅན་མི་འདོར་ཀྱེ་མ་མཚར། །འཛུབ་རྩེས་རྒྱ་མཚོའི་གཏིང་དང་ནི། །སྦྲང་བུས་བསྒྲོད་པའི་
མཁའ་མཐའ་ལྟར། །བདག་ནི་བླ་མའི་ཡོན་ཏན་གྱི། །ཆ་ཡི་ཆ་འང་ག་ལ་ཕོད། །འོན་ཀྱང་སྤྲོ་བའི་
199

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སེར་བུ་ཡིས། །བདག་བློའི་ལྗོན་ཤིང་བསྐྱོད་པ་ལས། །ལྷུང་བའི་བསྟོད་ཚིག་མེ་ཏོག་གིས། །གུས་
པའི་སྙིམ་པ་བཀང་སྟེ་འབུལ། །ཅེས་པ་ཤོང་སྟོན་ལོ་ཙཱ་བ་ལ། སྙན་ངག་པ་བདེ་བ་བློ་གྲོས་ཀྱིས་
བསྟོད་པའོ། །མངྒ་ལཾ།ཤུབྷཾ།། །
200

༄༅། །སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ་ཞེས་བྱ་བཞུགས་སོ། །
པཎ་ཆེན་འཇམ་དབྱངས་ཁ་ཆེ།
རྒྱ་གར་སྐད་དུ། ཀ་བྱཱ་ཨ་དརྴ་བྲྀ་ཏཾ་ཀཱ་ཡཱ་ཨ་ལཾ་ར་ཀ་མ་དྷེ་ནུ་ནཱ་མཿ བོད་སྐད་དུ སྙན་
ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ་ཞེས་བྱ་བ། ཕྱག་འོས་ཐམས་ཅད་ལ་ཕྱག་
འཚལ་ལོ། །བསྐལ་པ་གྲངས་མེད་གསུམ་དུ་ཚོགས་བསགས་ཤིང༌། །སྐལ་ཅན་བྱང་ཆུབ་གསུམ་ལ་
ལེགས་བཀོད་ནས། །བསྐལ་པས་འབྲས་བུ་གསུམ་ཐོབ་མཛད་པ། །བསྐལ་ཆེན་སྐྱབས་མཆོག་
གསུམ་བརྙེས་དེ་ལ་འདུད། །དཔལ་མོ་ལ་དགའ་དགའ་མའི་བདག་པོར་གངས་རིའི་བུ་མོར་རྩེ་བས་
ཡུན་དུ་རོལ་པ་ཅན། །རི་ཁྲོད་མ་དགའ་དགའ་བའི་དབང་པོས་གཤོལ་མེད་མཛེས་མ་མཐོང་བའི་
འདོད་པས་རྨོངས་པ་སོགས། །བཞིན་གྱི་མདངས་བཟང་བཟང་པོའི་གོས་དང་རྒྱན་གྱི་འོད་ཀྱིས་ཀུན་
ནས་མཛེས་ཤིང་གསལ་བས་ཀྱང༌། །གུས་པས་མཆོད་བྱེད་བྱེད་པོའི་འབྱུང་གནས་སྐྱབས་མཆོག་
སྤན་རས་གཟིགས་དབང་རྟག་ཏུ་རྒྱལ་གྱུར་ཅིག །དགེ་ལེགས་འཆར་ཀའི་དམར་བ་ལ་འགྲན་ལི་
ཁྲིའི་མཛེས་པ་རབ་ཏུ་འཛིན། །གློག་ཕྲན་འགྱུ་བའི་རོལ་རྩེད་དང་འགྲོགས་དམར་སེར་འོད་ཀྱི་ཁོར་
ཡུག་ཅན། །ཐུན་མཚམས་ཆུ་འཛིན་སར་པའི་ཕྲེང་བ་ཉི་ཟླའི་དཔལ་གྱིས་སྤྲས་པས་ཀྱང༌། །དཔེ་ཟླར་
འོས་མིན་དབྱངས་ཅན་བདག་པོའི་འོད་དེས་བདག་ལ་སྐྱོང་གྱུར་ཅིག །ཤར་གྱི་རི་བོའི་ཅོད་པན་ལས་
འོངས་ཉི་མ་གཞོན་ནུའི་མཛེས་པ་ཐོབ། །འཕུར་ལྡིང་སྙན་པའི་སྒྲ་དབྱངས་དང་ལྡན་མྱོས་པའི་བུང་
བས་རོལ་པ་ཅན། །གེ་སར་འཛུམ་ལྡན་པད་དཀར་མདངས་འཕྲོག་ཙནྡན་གྱིས་བསྒོས་ཟླ་བ་ལའང༌། །
སྐྱེངས་པ་སྟེར་བྱེད་དབྱངས་ཅན་ཞལ་གྱི་སྤྱན་ཟུར་རོལ་པས་བདག་ལ་གཟིགས། །བསྡུ་བཞིའི་ཆུ་
201

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བོས་རབ་ཏུ་དཀྲིས་ཀྱང་རྒྱ་མཚོའི་གོས་ཅན་མ་ལགས་ཤིང༌། །གདུལ་བྱ་གླིང་བཞིའི་དབུས་ན་མཛེས་
ཀྱང་རི་དབང་ལྷུན་པོ་མ་ལགས་ལ། །ལུང་རིགས་ཉི་ཟླའི་དཔལ་གྱིས་མཛེས་ཀྱང་འཆི་མེད་གང་ག་
མ་ལགས་པ། །རྩ་བརྒྱུད་བླ་མས་འགྲོ་ཀུན་སྐྱོབ་ཀྱང་འདོད་ལྷའི་ན་ཆུང་གཟིར་མཛད་རྒྱལ། །ཚིགས་
བཅད་ལྷུག་པ་སྤེལ་མས་ལུས་མཛེས་སྒེག་པའི་རྣམ་འགྱུར་ཉམས་ཀྱི་ལང་ཚོས་དྲེགས་ལྡན་དོན་རྒྱན་
དོ་ཤལ་ཕྲེང་བས་རྣམ་མཛེས་ཤིང༌། །སྒྲ་རྒྱན་སིལ་སིལ་གདུ་བུའི་སྒྲ་ལྡན་གབ་ཚིག་འཁྱོག་རྫོད་སྐ་
རགས་ཀྱིས་འཁྱུད་སྦྱར་སོགས་ཡོན་ཏན་བཅུ་ཡི་དྲི་བསུང་འཕྲོ་བྱེད་པ། །དོན་ཉམས་ལ་སོགས་སྐྱོན་
ཀུན་དང་བྲལ་ཤུགས་ཀྱིས་གོ་བྱེད་མིག་ཟུར་གཡོ་བས་མཁས་པ་ཀུན་གྱི་ཡིད་རབ་འཕྲོག་བྱེད་སྙན་
དངགས་ཀྱི། །གཟུགས་བརྙན་གནས་ལུགས་མེ་ལོང་ངོས་ལ་བཀྲ་བའི་རྣམ་འགྱུར་ལེགས་བཤད་
ལུས་རྒྱན་འདོད་འཇོ་བགྱིས་ཏེ་གསལ་བར་བསྟན་ལགས་གཟིགས་མོར་གསོལ། །གང་ཞིག་ཤེས་
ནས་བདག་གིས་བཀུར། །མཁས་པའི་ནང་ན་གཙུག་གི་རྒྱན། །༼མ་དཔེ་སོར་བཞག་ཡིན་མོད་རྐང་པ་དོ་མི་མཉམ་
པས་དཔྱད།མ་འོངས་དུས་ན་དོན་གཉེར་ཀུན་ཕན་སྙན་གྲགས་བ་དན་དགའ་བས་འཛིན །སྡེབ་
ལེགས་ཕྲེང་བའི་བསྟོད་པས་མཆོད་ན་ལྷག་པའི་ལྷ་ཡིས་ཞལ་ཡང་སྟོན། །དེ་ཕྱིར་སྙན་དངགས
གཙུག་ལག་ཚུལ་ལ་མཁས་པར་རིགས་སོ་ཤེས་ལྡན་རྣམས།།
དེ་ལའང་འདིར།བསྐལ་པ་བཟང་པོའི་མདོར། དེ་བཞིན་གཤེགས་པ་དུས་མཁྱེན་
རྒྱལ་པོ་ནི། །སྙན་དངགས་མཁན་ཏེ་བདེ་གཤེགས་རྩྭ་མཆོག་ལ། །ཚིགས་སུ་བཅད་པའི་དབྱངས་
ཀྱིས་བསྟོད་ནས་ཀྱང༌། །དང་པོར་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་གསུངས་པ་དང༌།
ཡང་མདོ་ལས། དམ་པའི་ཆོས་གསལ་བར་བྱེད་པའི་སྙན་དངགས་བྱའོ། །དཀོན་མཆོག་གསུམ་གྱི་
བསྟོད་པ་བྱའོ །དེ་ལས་བླ་ན་མེད་པའི་བྱང་ཆུབ་འཐོབ་པར་འགྱུར་། །ཞེས་གསུངས་པས། བྱང་
ཆུབ་ཀྱི་ས་བོན་བསྐྲུན་པ་དང༌། སྙན་དངགས་ཀྱི་ལུས་དང་རྒྱན་གྱི་རྣམ་པ་ཡིད་དུ་འོང་བ་སྣ་ཚོགས་པ་
བྱས་པས་མཁས་པའི་སྐྱེ་བོ་དགའ་བ་བསྐྱེད་ཅིང་། ལེགས་པར་བཤད་པའི་དགའ་སྟོན་ལ་ལོངས་
སྤྱད་པའི་ཕྱིར་བདག་ཉིད་ཆེན་པོ་དཎྜིས་མཛད་པའི་སྙན་དངགས་ཀྱི་མེ་ལོང་འདི་ལེགས་པར་བཤད་
པར་བྱའོ །
202

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདི་ལ་བཞི། ཐོག་མར་བཀོད་པ་མཚན་གྱི་དོན། །དོན་དེ་འགྱུར་མཛད་ལོ་ཙཱའི་ཕྱག །
ཕྱག་མཛད་བསྒྱུར་མཛད་བསྟན་བཅོས་དངོས། །དངོས་དེ་ཇི་ལྟར་བསྒྱུར་ཚུལ་ལོ། །དང་པོ་ལ་
གསུམ།མཚན་བསྒྱུར་བ།མཚན་བཤད་པ།མཚན་ཅན་གང་དུ་གཏོགས་པའོ། །དང་པོ་ནི།རྒྱ་གར་
སྐད་དུ། ཀ་དརྴ་ནཱ་མ།བོད་སྐད་དུ་སྙན་དངགས་མེ་ལོང་ཞེས་བྱ་བ། ཞེས་པ་རྒྱ་གར་གྱི་ལེགས་
པར་སྦྱར་བའི་སྐད་དུ། ཀ་བྱཱ་ནི།བོད་གངས་ཅན་པ་འདི་པའི་སྐད་དུ། སྙན་དངགས་དང༌། ཨ་དརྴ་
ནི་མེ་ལོང་དང༌། ནཱ་མ་ནི་ཞེས་བྱ་བ་ཡིན་ནོ། །གཉིས་པ་སྙན་དངགས་ཞེས་བརྗོད་བྱ་ལ་བཏགས་པ་
ཡིན་ལ།ངོ་བོ་། སྙན་དངགས་མཁན་གྱིས་བརྗོད་པར་འདོད་པས་བསྡེབས་པའི་ལུས་དང་རྒྱན་གྱི་
རྣམ་པ་ཚིག་གི་ཕྲེང་བའོ། །མེ་ལོང་ནི་བྱེད་ལས་ལ་བཏགས་པ་སྟེ། འདི་ལ་སྙན་དངགས་ཀྱི་ལུས་
དང་རྒྱན་གྱི་རྣམ་པ་ལེགས་པར་འཆར་བའི་ཕྱིར་རོ །
གསུམ་པ་ནི། མདོ་སྡེ་རྒྱན་ལས། རིག་པའི་གནས་ལྔ་དག་ལ་མཁས་པར་མ་བྱས་ན། །
འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ། །དེ་བས་གཞན་རྣམས་ཚར་བཅད་
རྗེས་བཟུང་དང༌། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་གསུངས་པ་ལྟར། རིག་
པའི་གནས་ཆེ་བ་ལྔ་ནི། སྒྲ་རིག་པ། གཏན་ཚིག་རིག་པ། གསོ་བ་རིག་པ། བཟོ་རིག་པ། ནང་དོན་
རིག་པ་སྟེ། དེ་རྣམས་ལྔ་པོ་རིག་པའི་མཁས་པ་ལ་མཧ་པཎྜི་ཏ་ཞེས་གྲགས་སོ །དེའི་དབང་དུ་བྱས་
ནས་སྒྲ་རིག་པའང་བཟོ་རིག་པར་གཏོགས་སོ། །ཡང་རྒྱ་གར་གྱི་པཎྜི་ཏ་རྣམས་ཀྱིས རིག་པའི་
གནས་ཆུང་ངུ་ལྔ་ཞེས་བརྗོད་པ་ལྟར་ན། སྒྲ་ཤེས་ན་དོན་ལ་མི་རྨོངས། མངོན་བརྗོད་ཤེས་ན་མིང་ལ་
མི་རྨོངས། སྡེབ་སྦྱོར་ཤེས་ན་ཚིགས་སུ་བཅད་པ་ལ་མི་རྨོངས།ཚིག་རྒྱན་ཤེས་ན་སྙན་དངགས་ལ་མི
རྨོངས། ཟློས་གར་ཤེས་ན་སྐད་ལ་མི་རྨོངས། དེ་རྣམས་ལྔ་པོ་རིག་པའི་མཁས་པ་ལ་པཎ་ཆུང་ཞེས་
གྲགས་པ་ལས་འདི་ཚིག་རྒྱན་ཡིན་ཏེ། དེས་ན་འདི་ལ་དཎྜིའི་ཚིག་རྒྱན་ཅེས་གྲགས་སོ །ཤོ་ལོ་ཀ་ནི་
ལྔ་བརྒྱ་ཙམ་ཡོད་དོ།།
གཉིས་པ་ནི། འཕགས་པ་འཇམ་དཔལ་གཞོན་གྱུར་པ་ལ་ཕྱག་འཚལ་ལོ །ཞེས་པ་སྡིག་
ཏོ་མི་དགེ་བ་ལས་རིང་དུ་འཕགས་པ།ཉོན་མོངས་པའི་རྩུབ་པ་མེད་པས་འཇམ་པ བསོད་ནམས་
203

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དང་ཡེ་ཤེས་ཀྱི་དཔལ་མངའ་བ། དག་པ་ས་གསུམ་གཞོན་ནུའི་ས་ལ་གནས་པ་ལྟར་གྱུར་པར་མཛད་
ཀྱང༌།དང་པོའི་སངས་རྒྱས་དེ་ལ་སྒོ་གསུམ་གུས་པས་འདུད་པའི་ཕྱག་འཚལ་ལོ།།ཞེས་པ་ལགས།
གསུམ་པ་ལ་གསུམ རྩོམ་འཇུག་ཐོག་མའི་དོན། བརྩམ་བྱ་གཞུང་གི་དོན། བརྩམ་པ་
རྗེས་མཇུག་གི་དོན་། །དང་པོ་ལ་གསུམ།ཤིས་པར་བརྗོད་པའི་ངག །བརྩམ་པར་དམ་བཅའ་བའི་
ངག །དགོས་འབྲེལ་བསྟན་པའི་ངག་གོ།དང་པོ་ནི། གདོང་བཞི་ཞལ་གྱི་པད་ཚལ་གྱི། །ངང་པའི་བུ་
མོ་ཐམས་ཅད་དཀར། །དབྱངས་ཅན་མ་ནི་ཁོ་བོ་ཡི། །ཡིད་མཚོར་རིང་དུ་རོལ་པར་མཛོད། །ཅེས་
འདོད་བྱའི་དོན་ལ་སྨོན་པ་སྟེ། འདི་ལ་ཕྱི་ནང་དེ་ཁོ་ན་དང་གསུམ་དུ་བཤད་པར་བྱ་བ་ལ དེ་ལ་ཕྱི་
ལྟར་དུ་གདོང་བཞི་ཅན་ནི་ཚངས་པའོ །དེའི་ཞལ་བཞི་ལས་རིག་བྱེད་བཞི་བྱུང་བར་འདོད་དེ།རྣམ་
འགྲེལ་ལས། དེས་ན་མཐོ་རིས་འདོད་མེ་ལ། །སྦྱིན་སྲེག་ཕྱིན་ཞེས་ཐོས་པ་ལས །ཞེས་གསུངས་
པའི་ཐོས་པ་ནི་རིག་བྱེད་ཀྱི་མིང་གི་མངོན་བརྗོད་དུ་ཨ་མ་ར་ཀོ་ཥ་ལས་གསུངས་པ་ལྟར།མཆོད་སྦྱིན་
གྱི་རིག་བྱེད་དང་། དེ་བཞིན་དུ། ཡན་ལག་བརྒྱད་པ་ལས།ཚངས་པས་ཚེ་ཡི་རིག་བྱེད་དྲན། །ཞེས་
པ་ལྟར། སྲིད་བསྲུང་བའི་རིག་བྱེད་དང༌། དེ་བཞིན་དུ། ཨོཾ་ཞེས་པ་ལ་སོགས་པ ངེས་བརྗོད་ཀྱི་
རིག་བྱེད་དང༌། སྙན་དངགས་ཀྱི་རིག་བྱེད་དེ་བཞི་བྱུང་བར་འདོད་། །ནང་ལྟར་དུ་ཨ་མ་ར་ཀོ་ཥར།
ལོ་ཀེ་ར་ཞེས་པ་ཚངས་པའི་ཡང་མཚན་དུ་སྨོས་པ་ལྟར། སྤྱན་རས་གཟིགས་དབང་ཕྱུག་ཡིན་ནོ། །
དེ་ཉིད་དུ་ན་གདོང་གི་སྐད་དོད་མུ་ཁ་ཞེས་པ་ལའང་འཇུག་པས།སྒོ་བཞི་ནི།བྱམས་པ་དང༌།སྙིང་
རྗེ་དང༌། དགའ་བ་དང་། བཏང་སྙོམས་ཚད་མེད་པ་བཞིའོ། །དེའི་ཞལ་ཡང་མུ་ཁའི་སྐད་དོད་ལས་
བསྒྱུར་བའོ། །དེའི་ཞལ་ནི་སྤྱན་རས་གཟིགས་ཀྱི་ཞལ་ལོ །དེ་མཛེས་པ་ལ་སོགས་པ་ཡོན་ཏན་དུ་
མས་པདྨའི་ཚལ་གྱི་ངོ་བོར་བཀོད་པས་གཟུགས་ཅན་གྱི་རྒྱན་ནོ། །དེ་ན་ཡོད་པའི་ངང་པའི་བུ་མོ་ཞེས་
ལྷོ་དབྱངས་ཅན་ལ་ངང་མོའི་ངོ་བོར་བཀོད་པ་སྟེ། དེ་འང་ཕྱི་ལྟར་དུ་དྲི་ཟ་གཏམ་བུ་རའི་ཆུང་མ་རྒྱ་
མཚོའི་འགྲམ་ན་གནས་པ་ཕྱི་པ་དང་ནང་པ་གཉིས་ཀའི་འདོད་ལྟར་བྱེད་པ་དེའོ།།ནང་ལྟར་ན་འཇམ་
པའི་དབྱངས་ཀྱི་བཙུན་གཤིན་རྗེ་གཤེད་ཀྱི་ཡུམ་མོ། །དེ་ཉིད་དུ་ན་སྤྱན་རས་དབང་ཕྱུག་གི་གསུང་སྟེ
དབྱངས་ཅན་གྱི་སྐད་དོད། སྭ་ར་སྭ་ཏི་གསུང་ལའང་འཇུག་པའི་ཕྱིར། བྲམ་ཟེ་ཕུར་བུས་མཛད་པའི་
204

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དབྱངས་ཅན་མའི་བསྟོད་པ་ལས།སྤྱན་རས་གཟིགས་དབང་ཞལ་གྱི་མཆེ་བའི་རྩེ་ལས་མངོན་སྤྲུལ་
ཞིང༌། །ཞེས་གསུངས་པ་དང༌། མདོ་སྡེ་ཟ་མ་ཏོག་བཀོད་པ་ལས བསྐལ་པ་བཟང་པོ་འདས་པའི་
དུས་ཀྱི་བསྐལ་པ་དགུ་བཅུ་རྩ་གཅིག་ན། རྣམ་པར་གཟིགས་འཇིག་རྟེན་ན་བྱོན་པའི་ཚེ་འཕགས་པ་
སྤྱན་རས་གཟིགས་དབང་ཕྱུག་གིས་མ་འོངས་པའི་དུས་ན། སྙིགས་མ་ལྔ་དང་ལྡན་པའི་སེམས་ཅན་
རྣམས་ལ། སངས་རྒྱས་དང་བྱང་ཆུབ་སེམས་དཔའི་ཆ་ལུགས་ཀྱིས་མི་འདུལ་བར།ཕྱི་རོལ་པའི་ལྷའི་
གཟུགས་དང༌།རྟགས་དང་མཚན་མས་འདུལ་བར་གཟིགས་ནས། ལྷ་ཐམས་ཅད་མཁྱེན་པ་ཞེས་བྱ་
བའི་ཏིང་ངེ་འཛིན་ལ་སྙོམ་པར་བཞུགས་སོ། །དེ་ནས་དབང་ཕྱུག་དཔྲལ་བ་ནས་ཕྱུང༌། ཚངས་པ་
ཕྲག་པ་གཡས་ནས་ཕྱུང༌། ཁྱབ་འཇུག་གཡོན་ནས་ཕྱུང༌། ཉི་མ་སྤྱན་གཡས་ནས ཟླ་བ་གཡོན་ནས་
ཕྱུང་། ཆུ་ལྷ་ལྟོ་བ་ནས་ཕྱུང༌། དབྱངས་ཅན་མ་མཆེ་བ་ནས་ཕྱུང་། །ཞེས་གསུངས་པ་ལྟར་རོ། །
ཐམས་ཅད་དཀར་བ་ནི། ལུང་དུ། ལྷ་མོ་དབྱངས་ཅན་དཀར་བ་པདྨ་དཀར་པོ་ཡི། །དབུས་སུ་
བཞུགས་པ་སྨྲ་མཁས་འདོད་པ་རྣམས་ཀྱིས་བསྒོམ་པར་བྱ །ཞེས་པ་ལྟར་སྐུ་མདོག་དཀར་བ་ངང་
མོའི་ངོ་བོར་ཡང་བཀོད་པའོ། །ཡང་ན་མི་ཤེས་པའི་དྲི་མ་མཐའ་དག་དང་བྲལ་བས་དཀར་ཞིང་དག་
པ་དྲི་མ་མེད་པའོ །དེ་འདྲའི་ངག་གི་ལྷག་པའི་ལྷ་མོ་དེ་ཁོ་བོའི་སྟེ། སློབ་དཔོན་དཎྜི་རྗེས་འཇུག་དང་
བཅས་པའོ། །མ་ནཱ་སེ་ཞེས་པ། རྒྱ་སྐད་གཅིག་ལ་བོད་སྐད་གཉིས་ཏེ། ལྷ་མོ་ལ་བལྟོས་ནས་ཡིད་
དང་། ངང་མོ་ལ་བལྟོས་ནས་མཚོ་ལ་ཏེ་གཟུགས་ཅན་གྱི་རྒྱན་། །མ་ནཱ་སེ། སཾ་སྐྲྀ་ཏའི་སྐད་ལ་སྦྱར་
བའི་རྒྱན་ཡིན་། །དུས་ཡུན་རིང་དུ་སྒྲ་དང་དོན་གྱི་ཁྱད་པར་བཀྲ་བ་ལ་སོགས་པ་སྙན་དངགས་དང༌།
སྒྲ་དང༌། ཚད་མ་དང༌། སྡེབ་སྦྱོར་དང་། ནང་རིག་པ་ལ་སོགས་པ་ནས། མཐར་བྱུང་ཆུབ་ཆེན་པོའི་
དགའ་བདེའི་ཁྱད་པར་མངོན་དུ་མ་གྱུར་གྱི་བར་ལ་རྩེ་ཞིང་རོལ་པར་མཛོད་ཅིག་ཅེས་འཁྱོག་པོར་
བརྗོད་པའི་སྒོ་ནས།ལྷ་མོའི་དྲིན་ལས་འདིར་མཁས་པ་ལ་སོགས་པ་སྨོས་པའོ།།
ཡང་ན་སློབ་དཔོན་ངག་གི་དབང་ཕྱུག་གིས་བཤད་པ་ལྟར་།སྒོ་བཞི་ཅན་ཞལ་པདྨ་ཡི། །
ཚལ་གྱི་ངང་པའི་བུ་མོའི་གསུང་། །ཐམས་ཅད་དཀར་བ་ཞེས་བསྒྱུར་ཏེ། །སྒོ་བཞི་ནི་ཐབས་བཞི་སྟེ
ཚད་མེད་པ་བཞི་ཅན། ལྷ་དང་མིའི་བླ་མ་མཚུངས་པ་མེད་པ་ཐུབ་པ་བཅོམ་ལྡན་འདས་སོ། །དེ་ལ་
205

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གནས་པ་ངང་པའི་བུ་མོ་ནི།ཐམས་ཅད་མཁྱེན་པའི་གསུང་ཉིད་དོ། །ཐམས་ཅད་དཀར་བ་ནི། ལན་
དུ་ཕན་འདོགས་པ་ལ་བལྟོས་པ་མེད་པའི་ཐུགས་རྗེ་ཆེན་པོ་ལས་མཐའ་གཅིག་ཏུ་འབྱུང་བའི་ཕྱིར་།
ལྷག་མ་བཤད་ཟིན་པ་ལྟར་ཡིན་ནོ།།
གཉིས་པ་ནི།བསྟན་བཅོས་སྔ་མ་རྣམས་བསྡུས་ཤིང༌།།སྦྱོར་བ་རྣམས་ཀྱང་ཉེར་མཚོན་ཏེ། །
ཇི་ལྟར་ནུས་བཞིན་བདག་གིས་ནི། །སྙན་དངགས་རྣམས་ཀྱི་མཚན་ཉིད་བྱ། །དེ་ཡང་ལྷ་མོའི་དྲིན་
ལས་ཅི་ཞིག་རྩོམ་ཞེ་ན། བསྟན་བཅོས་སྔ་མ་སྔོན་གྱི་སློབ་དཔོན་རཱ་མ་ཤརྨཱ་ལ་སོགས་པའི་གཞུང་
རྣམས་མང་གྲགས་པ་རྣམས་དོན་གྱི་སྙིང་པོ་བཟུང་སྟེ་བསྡུས་ནས་རྩོམ་མོ། །གལ་ཏེ་བསྡུས་ན་ཉུངས་
པས་མ་ཚང་བར་འགྱུར་ཞེ་ན་མི་འགྱུར་ཏེ། སྦྱོར་བ་དཔེར་བརྗོད་པ་རྣམས་ཀྱང་ཉེ་བར་མཚོན་ཏེ།
ཚང་བར་རྩོམ་མོ །དེར་མ་ཟད་སློབ་དཔོན་རཱ་མ་ཤདྨ་ལ་སྔར་མེད་པའི། བྷ་ར་ཏའི། སྦྱར་བ་རབ་
དང་མཉམ་ཉིད་ནས། ཏིང་ངེ་འཛིན་གྱི་བར སྙན་དངགས་ཀྱི་ཡོན་ཏན་བཅུ་ལ་སོགས་པ་ཡང་རྒྱས་
པར་བཤད་པས། ཚིག་ཉུང་ལ་དོན་རྒྱས་པར་འཆད་དོ། །དེ་འདྲ་བ་ཇི་ལྟར་འཆད་ཅིང་རྩོམ་ནུས་ཞེ་ན།
ཇི་ལྟར་ནུས་བཞིན་དབྱུག་པ་ཅན་བདག་གིས་ནི་སྙན་དངགས་རྣམས་ཀྱི་མཚན་ཉིད་བྱའོ། །མཚོན་
པར་བྱེད་པས་ན་མཚན་ཉིད་། །
འདི་ལ་གསུམ། རང་བཞིན་གྱི་མཚན་ཉིད། དཔེས་མཚོན་པའི་མཚན་ཉིད།ཁྱབ་མཉམ་
སྟོན་པའི་མཚན་ཉིད་དེ་གསུམ་གྱིས་སྟོན་ལ་མངོན་རྟོགས་རྒྱན་དུ། གང་གིས་མཚོན་དེ་མཚན་ཉིད་དུ་
ཤེས་བྱ། ཞེས་པ་དང༌། བྲམ་ཟེ་ཤང་ཀར་ནན་ཏས།རྣམ་འགྲེལ་གྱི་འགྲེལ་པར།འདིས་མཚོན་ཞིང་
གསལ་བར་བྱེད་པས་ན་མཚན་ཉིད་དོ།།ཞེས་པ་ལྟར་རོ། །
དེ་ལ་རིམ་པ་ལྟར། དང་པོ་ནི། མདོ་ལས། གཟུགས་ནི་བདག་མེད་པའི་མཚན་ཉིད་དོ། །
ཞེས་པ་ལྟར་། །གཉིས་པ་ནི་བཤད་མ་ཐག་པའི་སྦྱོར་བ་རྣམས་ཀྱང་ཉེར་མཚོན་ཏེ། ཞེས་པ་
ལྟར་རོ། །གསུམ་པ་ནི། རང་བཞིན་གྱི་རྒྱན་ལ་སོགས་པ་སོ་སོའི་མཚོན་བྱའི་མཚན་ཉིད་ལྟ་བུའོ། །
མཚོན་བྱ་ནི་མཚན་གཞིའོ། །འདི་ལ་གངས་ཅན་པ་རྣམས་ཕལ་ཆེར་མཚོན་བྱ་དང་མཚན་གཞི་དོན་
མི་གཅིག་ཅེས་སྨྲ་བ་ནི་རྣམ་པར་འཁྱམས་པ་། ལོཀྵ་ཞེས་པ་འགའ་རེས་མཚན་གཞིར་བྱས་ནས་
206

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བསྒྱུར། འགའ་རེས་མཚོན་བྱར་བྱས་ནས་བསྒྱུར་བ་མ་གཏོགས་དོན་ལ་ཁྱད་མེད་། །སློབ་དཔོན་
ལྷ་དབང་བློ་གྲོས་རྣམ་འགྲེལ་གྱི་འགྲེལ་པར། དབང་པོ་ལ་བརྟེན་པས་མངོན་སུམ་ཞེས་བྱ་བ་འདིས་
མཚན་གཞི་བསྟན་ཏོ། །རྟོག་པ་དང་བྲལ་བ་ཅན་ཞེས་བྱ་བ་ནི་མཚན་ཉིད་ཡིན་ཏེ།ཞེས་པ།ཁ་ཆེ་ཛྙཱ་
ན་ཤྲཱིས།རྣམ་ངེས་ཀྱི་འགྲེལ་པར། མངོན་སུམ་གྱིས་མཚན་གཞི་བསྟན།རྟོག་བྲལ་གྱིས་མཚན་ཉིད་
བསྟན། ཞེས་དང་། བྲམ་ཟེ་ཨ་ཙ་ཏྲས། གཏན་ཚིགས་ཐིགས་པའི་འགྲེལ་པར།དེ་ལ་ཕྱོགས་ཆོས་
དང་མེད་ན་མི་འབྱུང་བ་ཡིན། ཞེས་པས་མཚན་ཉིད་བསྟན་ཏོ། །གཏན་ཚིགས་ཞེས་བྱ་བ་ནི་མཚན་
གཞི་བསྟན་ཏོ། །ཞེས་གསུངས་སོ །
གསུམ་པ་ལ་གསུམ། བསྡུས་པའི་དོན།ཚིག་གི་དོན། དང་པོ་ནི། སློབ་དཔོན་ཞི་བ་འཚོ་
ན་རེ་བསྟན་བཅོས་ཀྱི་ཀླད་དུ་དགོས་འབྲེལ་གྱི་ངག་བཀོད་པའི་དགོས་པ་ནི། ཕྱི་རོལ་པ་རྣམས་ན་རེ་
ཁྱོད་ཀྱིས་བསྟན་བཅོས་བརྩམ་བྱ་མིན་ཏེ། དགོས་སོགས་ཆོས་བཞི་དང་མི་ལྡན་པའི་ཕྱིར། བྱ་རོག
སོ་རྟོག་པའི་བསྟན་བཅོས་བཞིན ཞེས་ཟེར་བའི་ལོག་རྟོག་སེལ་བའི་དགོས་པ་ཡོད་གསུང་ངོ་། །
བྲམ་ཟེ་ཤང་ཀར་ནན་ཏས།གཞུང་མཛེས་པའི་དགོས་པར་བཞེད་དོ། །སློབ་དཔོན་ཆོས་མཆོག་གིས
གང་ཞིག་འཇིག་རྟེན་དོན་གཉེར་བ། །ཐེ་ཚོམ་ལས་ཀྱང་འཇུག་ཕྱིར་རོ །ཞེས་པ་ལྟར།དོན་འགྱུར་
གྱི་ཐེ་ཚོམ་སྐྱེས་ནས་རྟོག་ལྡན་བསྟན་བཅོས་ལ་འཇུག་པའི་དགོས་པར་བཞེད་དོ། །འོན་ཀྱང་དེ་
རྣམས་འཇུག་པའི་ཡན་ལག་ཙམ་དུ་འཐད་ཀྱིས། དེ་རྣམས་ཁོ་ན་ལས་ནི་འཇུག་པ་མ་ཡིན་ཏེ།
འཁྲུལ་པ་སྲིད་པའི་ཕྱིར་རོ། །
གཉིས་པ་ལ་གཉིས བསྟན་བཅོས་བཤད། དགོས་སོགས་བཤད་པའོ། །དང་པོ་ལ་
གསུམ། བསྟན་བཅོས་ཀྱི་སྒྲ་དོན། བསྟན་བཅོས་ཀྱི་ཚད། བསྟན་བཅོས་ཀྱི་ངོ་བོ་དང༌། དང་པོ་ནི།
ཤཱསྟྲ་ཞེས་པ། ཤཱ་ས་འཆོས་པ་དང༌།ཏྲ་ཡ་ནི་སྐྱོབ་པ་སྟེ། འཕགས་པ་ལྷས།ཉོན་མོངས་དགྲ་རྣམས་
མ་ལུས་འཆོས་པ་དང༌། །ངན་འགྲོ་སྲིད་ལ་སྐྱོབ་པ་གང་ཡིན་པ། །ཆོས་སྐྱོབ་ཡོན་ཏན་ཕྱིར་ན་བསྟན་
བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད། །ཅེས་པ་ལྟར་རོ། །གཉིས་པ་ཚད་ནི།
བཙུན་པ་སྤྱན་རས་གཟིགས་བརྟུལ་ཞུགས་ན་རེ།ཡི་གེ་དུ་མ་འདུས་པ་ལས་མིང༌། དེ་དུ་མ་འདུས་པ་
207

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལས་ཚིག།དེ་དུ་མ་འདུས་པ་ལས་ངག །དེ་དུ་མ་འདུས་པ་ལས་ལེའུ་སོགས་དང༌།དེ་དུ་མ་འདུས་པ་
ལས་བསྟན་བཅོས་འགྲུབ་བོ་གསུང་། །
གསུམ་པ་བསྟན་བཅོས་ཀྱི་ངོ་བོ་ནི། བཙུན་པ་ངོ་བོ་ཉིད་མེད་པར་སྨྲ་བ་ན་རེ། བྱེ་བྲག་ཏུ་
སྨྲ་བ་ལྡན་མིན་འདུ་བྱེད། མདོ་སྡེ་པ་གཟུགས་ཀྱི་གཞི་དང་། སེམས་ཙམ་པ་གཞན་དབང་། སེམས་
དང་སེམས་བྱུང༌། རྒྱུད་ཉན་པ་པོས་བསྡུས་པ་དང༌།ངོ་བོ་སེམས་ཡིན་པ་དང་། རྣམ་པ་ཚིགས་སུ་
བཅད་པ་དང་། ལྷུག་པའི་སྒྲར་སྣང་བ། བྱེད་པ་རང་རང་གི་བརྗོད་བྱ་ལ་བརྡ་སྤྲོད་པར་བྱེད་པའོ། །
གསུང་། །དབུ་མ་པ་ཀུན་རྫོབ་ཀྱི་བདེན་པར་འདོད་དེ། བློ་གྲོས་མི་ཟད་པས་ཞུས་པའི་མདོ་ལས།
ཀུན་རྫོབ་བདེན་པ་གང་ཞེ་ན། འཇིག་རྟེན་པའི་ཐ་སྙད་ཇི་སྙེད་པ་དང༌། ཡི་གེ་དང༌། སྐད་དང༌།
བརྡས་བསྟན་པ་དག་གོ། །ཞེས་གསུངས་སོ །
གཉིས་པ་དགོས་སོགས་བཤད་པ་ལ་གསུམ། ངག་ཙམ་ལ་ཡོད་པའི་དགོས་འབྲེལ།
བསྟན་བཅོས་ལུས་ལ་ཡོད་པའི་དགོས་འབྲེལ།དགོས་འབྲེལ་ངག་ལ་ཡོད་པའི་དགོས་འབྲེལ་ལོ། །
དང་པོ་ནི།དོན་ཙམ་བརྗོད་བྱ། ངག་ལས་དོན་གོ་བ་དགོས་པ།དེ་ལས་དོན་གྲུབ་པ་ཉིང་དགོས།དེ་
དག་ཕྱི་མ་སྔ་མ་ལ་རག་ལས་པ་འབྲེལ་པའོ། །གཉིས་པ་ནི། ལུས་དང་རྒྱན་དང་སྐྱོན་སེལ་བ་འཁོར་
བཅས་བརྗོད་བྱ། གཞུང་འདི་ལས་དེ་རྣམས་རྟོགས་པ་དགོས་པ། དེ་ལས་བླ་ན་མེད་པའི་བྱང་ཆུབ་
ལ་སོགས་པ་ཐོབ་པ་དགོས་པའི་དགོས་པ། དེ་དག་ཕྱི་མ་སྔ་མ་ལ་རག་ལས་པ་འབྲེལ་པའོ །སློབ་
དཔོན་དུལ་ལྷ་ལ་སོགས་པ་གཞན་བྱིན་པོ་དེ་ལྟར་འཆད་ལ། སློབ་དཔོན་ཆོས་མཆོག །རྗོད་བྱེད་
སྒྲའི་དགོས་པ་སྐྱེས་བུའི་དོན་གྲུབ་པ་ཞེས་བརྗོད་པར་བྱ་ཡི། དགོས་པའི་དགོས་པ་ཞེས་བརྗོད་པར་
མི་བྱའོ། །གསུང་ངོ༌། །གསུམ་པ་ནི། བརྗོད་བྱ་དགོས་སོགས་ཆོས་བཞིའོ། །དགོས་པ། དགོས་
སོགས་ཆོས་བཞི་ཡོད་པར་རྟོགས་པའོ། །ཉིང་དགོས་དོན་གཉེར་བསྟན་བཅོས་ལ་འཇུག་པ། དེ་
ཐབས་དང་ཐབས་བྱུང་གིས་འབྲེལ་པའོ།།
གསུམ་པ་ཚིག་དོན་ལ་བཞི།སྡེ་བཞི་ཐ་སྐད་ལ་འཇུག་པ་དགོས་པ། སྙན་གྲགས་དུས་རིང་
པོར་གནས་པའི་དགོས་པ། ཡོན་ཏན་དང་སྐྱོན་འབྱེད་པའི་དགོས་པ། དགོས་པ་དེས་ན་བསྟན་
208

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཅོས་བརྩམ་པའོ། །དང་པོ་ནི། འདི་ན་ཀུན་ཏུ་ལྷག་མ་དང༌། །མཆོག་གི་རྗེས་སུ་བསྟན་པ་ཡི། །
ཚིག་རྣམས་ཉིད་ཀྱི་དྲིན་གྱིས་ནི། །འཇིག་རྟེན་ལུགས་ལ་འཇུག་པར་བྱེད། །གལ་ཏེ་སྒྲ་བོད་སྣང་
བ་ནི།།འཁོར་བའི་བར་དུ་མི་གསལ་ན། །འཇིག་རྟེན་གསུམ་པོ་མཐའ་དག་འདི། །སྨག་རུམ་མུན་པ་
ཉིད་དུ་འགྱུར །ཞེས་པ་གལ་ཏེ་བསྟན་བཅོས་མི་ཤེས་པ་ཡང་སྙན་དངགས་བྱེད་པ་མཐོང་བས
བསྟན་བཅོས་ཀྱིས་ཅི་བྱ་ཞེ་། འཇིག་རྟེན་འདི་ན་རྣམ་པ་ཀུན་ཏུ་སྐྱེས་བུ་ཡ་རབས་རྣམས་ཀྱིས་
ལེགས་སྦྱར་ལས། ལྷག་མ་རང་བཞིན་གྱི་སྐད་ལ་སོགས་པས་བརྩམས་པ་དང༌། མཆོག་སྔོན་གྱི་
མཁས་པ་པ་ཎི་ལ་སོགས་པས རང་བཞིན་དང་རྐྱེན་ལ་སོགས་པའི་དབྱེ་བ་བྱས་པའི། སཾསྐྲྀ་ཏས་
བརྩམས་པ་ལ་སོགས་པའི་རྗེས་སུ་བསྟན་པ་སྟེ། དེ་རྣམས་ཀྱི་ལུགས་ཀྱི་རྗེས་སུ་འབྲངས་པ་རྣམས་
ཀྱིས་བརྩམས་པའི་ཚིག་སྡེ་བཞི་རྟོགས་པར་བྱེད་པའི་བསྟན་བཅོས་རྣམས་ཉིད་ཀྱི་དྲིན་གྱིས་ནི།
འཇིག་རྟེན་གྱི་ལུགས་སྐྱེས་བུ་རྣམས་ཀྱི་འདོད་དོན་སྡེ་བཞི་ལ་བླངས་དོར་ཕྱེ་ནས།དེ་དང་རྗེས་སུ་
མཐུན་པའི་ལུས་ངག་གི་ལས་ལ་འཇུག་པར་བྱེད་། །དེ་ལྡོག་ཁྱབ་ཀྱིས་སྟོན་པར་བྱེད་པ་ནི། གལ་
ཏེ་སྡེ་བཞི་གསལ་བར་བྱེད་པའི་བསྟན་བཅོས་ནི། སྒྲ་བོད་སྔར་བཤད་མ་ཐག་པའི་སྣང་བ་ཉི་མའི་
འོད་ཟེར་དེས་ནི། སེམས་ཅན་འཁོར་བ་ཇི་སྲིད་གནས་ཀྱི་བར་དུ་མི་གསལ་བ་སྟེ་མེད་ན། ལྷ་དང་།
མི་དང༌།ཀླུའི་འཇིག་རྟེན་གསུམ་པོ་མཐའ་དག་འདི་ཅུང་ཟད་ཀྱང་རྟོགས་པ་མེད་པའི་སྨག་རུམ་མི་
ཤེས་པའི་མུན་པ་ཉིད་དུ་འགྱུར་རོ།།
གཉིས་པ་གྲགས་པ་ཡུན་རིང་པོར་གནས་པའི་དགོས་པ་ནི།སྔོན་གྱི་རྒྱལ་པོ་གྲགས་པའི་
གཟུགས། །ངག་གི་རང་བཞིན་མེ་ལོང་ཐོབ།།དེ་རྣམས་ཉེ་བར་མི་གནས་ཀྱང༌། །རང་ཉིད་ཉམས་པ་
མེད་ལ་ལྟོས །སྡེ་བཞི་གསལ་བར་བྱེད་པའི་བསྟན་བཅོས་ནི། བསྐལ་པའི་བར་དུ་གྲགས་ཤིང་
གནས་པར་འོས་ཏེ།དཔེར་ན་སྔོན་གྱི་རྒྱལ་པོ་ང་ལ་ནུ་ལ་སོགས་པ་རྣམས་ཀྱི་གྲགས་པའི་འབྱུང་བྱེད་
ཆོས་རིགས་དང་ཐོས་པ་སྤྱོད་པའི་བོའི་གཟུགས་ཅན་ངག་གི་རང་བཞིན་ཏེ་གཏམ་གྱི་མངོན་རྗོད་
ཀྱི་མེ་ལོང་ལ་ཤར་བ་ཐོབ་པ་ན རྒྱལ་པོ་སོགས་དེ་རྣམས་ཉེ་བར་མི་གནས་ཀྱང་གྲགས་པའི་
གཟུགས་ད་ལྟའང་ཉམས་པ་མེད་པ་ལ་ལྟོས་དང༌།ངོ་མཚར་ཆེའོ། །ཀྱང་ནི་ཕུལ་བྱུང་དུ་ཡང་བརྗོད་
209

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པ་སྟེ། མེ་ལོང་ངོས་ཀྱི་གཟུགས་བརྙན་འཇོག་པ་པོ་ཉེ་བར་གནས་པ་ཁོ་ན་ལ་གཟུགས་བརྙན་
འཆར་གྱི། མི་གནས་ན་མི་འཆར་བ་ལས། འདི་དེ་ལྟ་བུ་མ་ཡིན་པས་ན། སྔོན་མེད་པའི་མེ་ལོང་དུ་
བརྗོད་པའོ། །
གསུམ་པ་ཡོན་ཏན་དང་སྐྱོན་འབྱེད་པའི་དགོས་པ་ནི། མཁས་པས་ཡང་དག་རབ་སྦྱར་བ། །
མིག་དང་ངག་གི་འདོད་འཇོར་བཤད། །དེ་ཉིད་ཉེས་པར་སྦྱར་བ་སླར། །སྦྱོར་པོ་བ་ལང་ཉིད་སྦྱོར་
བྱེད། །དེ་ཕྱིར་སྙན་དངགས་ལ་ནི་སྐྱོན། །ཅི་ཞིག་ལྟར་ནི་ཆུང་ངུ་ཡང་། །བཏང་སྙོམས་མི་བྱ་ལུས་
མཛེས་ཀྱང༌། །སྐྱོན་གཅིག་གིས་ནི་སྐལ་ངན་འགྱུར། །སྐྱེ་བོ་བསྟན་བཅོས་མི་ཤེས་པས། །ཡོན་ཏན་
སྐྱོན་རྣམས་ཇི་ལྟར་དབྱེ། །གཟུགས་ཀྱི་དབྱེ་བ་དམིགས་པ་ལ། །ལོང་བ་ལ་སྐབས་ཡོད་དམ་ཅི། །
སྐྱན་རྣམས
གལ་ཏེ་བསྟན་བཅོས་ཀྱི་ཡོན་ཏན་དང་སྐྱོན་འབྱེད་ན། སྐྱོན་དང་ཡོན་ཏན་ཅི་ཡོད། འཇིག་རྟེན་པའི་
ལུགས་ལ་ནི།ཅི་རུང་རུང་བྱས་པས་ཆོག་མོད་ཅེ་ན། ཡིད་ཆེས་པའི་མཁས་པས་ཡང་དག་པར་རབ་
ཏུ་སྦྱར་བའི་བསྟན་བཅོས་མཚན་ཉིད་དང་ལྡན་པ་དེ་ནི། སྡེ་བཞིའི་དོན་ལ་ཡང་དག་པར་བལྟས་ནས་
སྐྱོན་ཡོན་ལེགས་པར་འབྱེད་པའི་མིག་དང་། སྙན་དངགས་ལ་སོགས་པའི་གཞུང་ལུགས་འདི་ནི་
རྩོམ་པ་པོ་རྣམས་ཀྱི་ངག་གི་འདོད་འཇོ་སྟེ། མངོན་པར་འདོད་པའི་དོན་ཇི་ཙམ་སྤྱད་ཀྱང་ཟད་པ་མེད་
པར་དེ་ཉིད་གང་བར་བྱེད་པར་བཤད་པ་ཡིན་ནོ། །ཡང་ན་གོ་སྒྲ་མཐོ་རིས་ལའང་འཇུག་པས་མཐོ་
རིས་ངག་གི་འདོད་འཇོར་བཤད།ཅེས་བསྒྱུར་ན་མཐོ་རིས་ནི་ལྷ་དང་མིའོ། །གཞན་རྣམས་མིག་དང་
འདྲའོ། །འཇིག་རྟེན་ལུགས་ལ་འཇུག་པ་དེ་ཉིད་ཉེས་པ་ཅི་རུང་རུང་བསྟན་བཅོས་དང་འགལ་བར
སྦྱར་ན། སླར་གཞུང་སྦྱོར་བ་པོ་རང་ཉིད་མིའི་དབྱིབས་ཅན་ཡིན་ཡང་བ་ལང་ཉིད་དུ་རང་ཉིད་ཀྱིས་
རྗོད་པར་བྱེད་དོ། །དེས་ན་བསྟན་བཅོས་ཁོ་ན་ལས་སྐྱོན་ཡོན་འབྱེད་པ་དེའི་ཕྱིར། སྙན་དངགས་ལ་
སོགས་པ་ནི་སྐྱོན་བསྟན་བཅོས་དང་འགལ་བ་སྒྲ་འམ་དོན་ལ་འདུག་ན་ཇི་ལྟར་ཡང་བཏང་སྙོམས་སུ་
བཞག་པར་མི་བྱ་སྟེ།བསྟན་བཅོས་ཀྱི་མིག་གིས་བལྟས་ནས་སྐྱོན་དེ་དག་པར་བྱའོ།།དེ་ཟླ་བོ་དངོས་
པོའི་དཔེས་བསྒྲུབ་པ། དཔེར་ན་ལུས་ཕུན་སུམ་ཚོགས་པ་ཁ་དོག་དང་དབྱིབས་ལ་སོགས་པས་
མཛེས་པ་ཡིན་ཡང་། སྐྱོན་མཛེའི་ཆ་ཤས་ཅུང་ཟད་གཅིག་གིས་སྐལ་བ་ངན་པར་འགྱུར་བ་ལྟ་བུའོ །
210

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
གལ་ཏེ་དེ་འདྲ་བའི་བསྟན་བཅོས་མི་ཤེས་ཀྱང་།སྐྱོན་ཡོན་རང་ཉིད་ཀྱིས་འབྱེད་པར་ནུས་སོ་ཞེ་ན།
འདི་ན་ཀུན་ཏུ་ཞེས་སོགས་ཀྱི་ལྡོག་པས་སྟོན་པ་ནི། སྐྱེ་བོ་སྙན་དངགས་ལ་སོགས་པའི་བསྟན་བཅོས་
མི་ཤེས་པས།ཡོན་ཏན་བླང་བྱ་དང་།སྐྱོན་ནི་རིམ་པ་ལྟར།སྒྲ་དང༌།དོན་དང༌།གབ་ཚིག་གི་རྒྱན་ལ་
སོགས་པ་དང༌། སྤང་བྱ་འོག་ཏུ་འཆད་པའི་ཉམས་པ་ལ་སོགས་པ་བཅུ་ལ་སོགས་པ་རྣམས་ཇི་ལྟར་
འབྱེད་དེ།འབྱེད་པར་མི་ནུས་སོ།།དེ་ཟླ་བོ་དངོས་པོའི་དཔེར་སྒྲུབ་པ་ནི།དཔེར་ན་གཟུགས་ཀྱི་དབྱེ་
བ་སྔོ་སེར་ལ་སོགས་པ་དམིགས་པ་སྟེ།མཐོང་བ་ལ་དམུས་ལོང་ལ་སྐབས་ཡོད་དམ་ཅི་སྟེ། མེད་པ་
བཞིན་།།
བཞི་པ་ནི།དེ་ཕྱིར་མཁས་པས་སྐྱེ་དགུ་རྣམས། །བྱེ་བྲག་རྟོགས་ལ་མངོན་དགོངས་ནས། །
རྣམ་བཀྲའི་ལམ་ལྡན་ཚིག་རྣམས་ཀྱིས། །བྱ་བའི་ཆོ་ག་ངེས་པར་སྦྱར། །དེ་ཡང་བསྟན་བཅོས་ལས་
གཞན་ལས་སྐྱོན་དང་ཡོན་ཏན་མི་འབྱེད་པ་དེའི་ཕྱིར། སྔོན་གྱི་མཁས་གྲུབ་རྣམས་ཀྱིས། སྐྱེ་དགུ་སྟེ
སྐྱེས་སོ་ཅོག་རྣམས་ཀྱིས་སྙན་དངགས་ལ་སོགས་པའི་སྐྱོན་དང༌། ཡོན་ཏན་འབྱེད་པའི་བྱེ་བྲག་
རྟོགས་པའི་ཆེད་ལ་ཐུགས་བརྩེ་བར་མངོན་པར་དགོངས་ནས་སྒྲ་དོན་ལ་སོགས་པའི་རྣམ་པར་བཀྲ་
བའི་ལམ་སྟེ། ལུགས་དང་ལྡན་པའི་ཚིག་རང་བཞིན་ལ་སོགས་པའི་རྒྱན་གྱི་དབྱེ་བ། མཚན་ཉིད།
དཔེར་བརྗོད་ལ་སོགས་ཡོད་པ་རྣམས་ཀྱི་བྱ་བའི་ཆོ་ག་སྟེ།རྩོམ་པ་པོའི་ཐབས་ངེས་པར་སྔོན་གྱི་
མཁས་གྲུབ་རྣམས་ཀྱིས་སྦྱར་ནས་སྙན་དངགས་ལ་སོགས་པ་གཏན་ལ་འབེབས་པར་མཛད་དོ།།
གཉིས་པ་བརྩམ་བྱ་གཞུང་གི་དོན་ལ་གཉིས། མདོར་བསྟན། རྒྱས་བཤད་དོ། །དང་པོ་ནི
སྔོན་གྱི་མཁས་གྲུབ་དེ་རྣམས་ཀྱིས་ནི་སྙན་དངགས་ཀྱི་ལུས་དང་རྒྱན་ཡང་རབ་ཏུ་བསྟན་ཅིང་གསལ་
བར་བྱེད་པ་ཡིན་ནོ། །
གཉིས་པ་རྒྱས་བཤད་ལ་གསུམ་ལུས་རྒྱས་པར་བཤད། རྒྱན་རྒྱས་པར་བཤད། སྐྱོན་སྤོང་
བ་རྒྱས་པར་བཤད་པའོ །དང་པོ་ལ་གཉིས་ལུས་ཀྱི་མཚན་ཉིད། ལུས་ཀྱི་དབྱེ་བའོ། །དང་པོ་ནི།
ལུས་ནི་རེ་ཞིག་འདོད་པ་ཡི། །དོན་ཅན་རྣམ་བཅད་ཚིག་གི་ཕྲེང༌། །དེ་ཡང་ལུས་དང་རྒྱན་གཉིས་
ལས། ལུས་ནི་རེ་ཞིག་བརྗོད་པར་འདོད་པའི་དོན་ཅན།རྟོགས་པའི་ཡུལ་བརྗོད་བྱ་མ་ཡིན་པ་རྣམ་
211

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པར་བཅད་ཅིང་། སྙན་དངགས་ཀྱི་བསྟན་བཅོས་དང་མི་འགལ་བའི་རྗོད་བྱེད་ཀྱི་ཚིག་གི་ཕྲེང་བས་
བསྡེབས་པའོ། །དེ་ཡང༌། སཾསྐྲྀ་ཏ་ལ། ཙནྡྲ་པ་ལྟར་ན། སུཔ་དང་། ཏིང་ངའི་མཐའ་དང་། ཀཱ་ལ་པ་
ལྟར་ན། སི་སོགས་དང༌།ཏི་སོགས་ཀྱི་མཐའ་དང་འབྲེལ་བའི་ཚིག་གི་ཕྲེང་བའོ། །དེ་ལའང་ལྷུག་པ་
ལ་ཡིན་ན་ཚིག་གི་ཕྲེང་བ་ཡིན་ལ།ཚིགས་བཅད་ལ་ནི་ཚིག་དང་རྐང་པ་གཉིས་ཀའི་ཕྲེང་བར་སྦྱར་
བར་བྱ་སྟེ། སཱ་དང་ཞེས་པའི་སྒྲ། ཚིག་དང་རྐང་པ་གཉིས་ཀ་ལ་འཇུག་པ་ཡིན་ནོ། །དེ་ཡང་ལེའུས་
བཅིངས་པའི་སྙན་དངགས་ཆེན་པོ་དང༌། བརྗོད་འདོད་རྫོགས་ན་གྲོལ་བ་ལ་སོགས་པའི་ཚིགས་
བཅད་རེ་རེ་བ་ཡང་ཡིན་། །
གཉིས་པ་ལ་གསུམ། ལུས་གཞུང་གི་དབྱེ་བས་གསུམ་དུ་བཤད་པ། ལུས་སྐད་ཀྱི་དབྱེ་
བས་བཞི་རུ་བཤད་པ། ལུས་སྦྱོར་བའི་དབྱེ་བས་གཉིས་སུ་བཤད་པའོ །དང་པོ་ལ་གཉིས། བསྟན་
པ་དང་། བཤད་པའོ། །དང་པོ་ནི།བཤད་མ་ཐག་པའི་མཚན་ཉིད་ཅན་གྱི་སྙན་དངགས་ཀྱི་ལུས།དེ་
ཡང་ཚིགས་བཅད་ལྷུག་པ་དང་། སྤེལ་མ་རྣམ་གསུམ་ཉིད་དུ་གནས་པ་དེ་ཡིན་ནོ། །མཁས་པ་འགའ་
ཞིག་ལུས་ཚིགས་བཅད་དང་། ལྷུག་པ་དང༌།རྒྱུན་ཆགས་དང་གསུམ་ཡིན་ནོ། །རྒྱུན་ཆགས་དེ་ཡང༌།
རྐང་པ་དག་གིས་མ་བཅད་ཅིང༌། །གང་ལ་ཡི་གེ་སྦྲེལ་ལེགས་ཡོད། །བྱ་བའི་ཚིག་གིས་གསལ
བྱས་པ །དེ་ནི་རྒྱུན་ཆགས་ལས་གཞན་མིན །ཞེས་སྡེབ་སྦྱོར་གྱི་ཚོམས་ལས་འབྱུང་ངོ་། །ཞེས་
གསུངས་ཏེ།དེ་འདྲ་ཡོད་པ་སྲིད་ནའང་།བསྟན་བཅོས་འདི་དང༌། སྡེབ་སྦྱོར་རིན་ཆེན་འབྱུང་གནས་
དང་འགལ་ཏེ། རིན་འབྱུང་ནས།ཚིགས་བཅད་རྐང་པ་རིང་པོར་གསུངས་པའི་ཕྱིར་ཏེ། རྐང་པ་ལ་
ཚིག་ཉེར་བདུན་པ་ནས་རྒྱུན་ཆགས་དང་། རབ་བསགས་གསུངས་ཏེ།དེ་ནས་རྒྱུན་ཆགས་ནི་འདི་
ལྟར།སྲ་ཐ་མ་ཀ་ཨི་ཧ་དཎྜ་ཀཥྛ་ཎྜ་ཥྚ་སྲ་ཡ་བྷ་བེནྣ་དྷ་ཡེ་ནཱ་ཐ་རི་སཔྟ་བྷི རྒྱུན་ཆགས་དང་པོ་
འདི་ནི། རབ་ཏུ་གཏུམ་པའི་ཆར་འབབ་ཡིན་ཏེ།ན་ཡིག་གཉིས།དེ་ནས་ར་ཡིག་བདུན་རྣམས་ཀྱི་ནི་
སྦྱོར་བས་སོ །མཚུངས་པོར་འཇུག་པ་འདི་རྣམས་ལ་རྒྱུན་ཆགས་ཞེས་བརྗོད་པར་བྱའོ །དེ་ལ་རྒྱུན་
ཆགས་དང་པོ་ནི། གཏུམ་པའི་ཆར་འབབ་ཅེས་བྱའོ །འདི་ཡི་རྐང་པ་སོ་སོ་ལ་ར་ཡིག་རེ་རེས་འཕེལ་བ།
ཆུ་རྒྱུན་དང་།ཆུ་གཏེར་དང་།སྦྲུལ་འཁྱོག་དང༌། ཆུ་འཛིན་དང༌།རོལ་བའི་འབྱུང་གནས་དང༌།ཕྲེང་
212

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བརྒྱུད་དང་དུང་ལ་སོགས་པ་རྣམས་། །རྒྱུན་ཆགས་པ་འདི་རྣམས་ནི་རྒྱུན་ལ་སོགས་པའི་དབྱེ་བ་
ཡིན་ཏེ། སྔོན་མ་སྔོན་མའི་དབྱེ་བ་རྐང་པ་སོ་སོ་ལ་ར་ཡིག་རེ་རེ་འཕེལ་བའོ །ཞེས་གསུངས་པའི་
ཕྱིར་རོ།།ཁྱབ་པ་ལ་བྱ་བའི་ཚིག་ཡོད་པའི་ལྷུག་པས་ཀྱང་མ་ངེས་སོ། །
གཉིས་པ་ལ་གསུམ།ཚིགས་བཅད་བཤད།ལྷུག་པ་བཤད།སྤེལ་མ་བཤད་པའོ། །དང་
པོ་ལ། བཞི་ཚིགས་བཅད་ཀྱི་མཚན་ཉིད།ཚིགས་བཅད་ཀྱི་དབྱེ་བ། སྙན་ཆེན་གྱི་ངོས་བཟུང་། སྦྱོར་
ཚུལ་གྱིས་མཚོན་པའོ། །དང་པོ་ནི། ཚིགས་བཅད་རྐང་བཞི་ཅན་ཏེ།ཚིགས་བཅད་ཀྱི་མཚན་ཉིད།
རྐང་པ་བཞི་བའོ །དང་པོ་ནི།དེ་ཡང་།བྲིཏྟ་ཛཱ་ཏི་ཞེས་རྣམ་གཉིས། །དེ་ཡི་སྤྲོས་པ་མཐའ་དག་ནི། །
སྡེབ་སྦྱོར་གཞུང་དུ་ངེས་པར་བསྟན། །རིག་དེ་སྙན་ངག་རྒྱ་མཚོ་ནི། །ཟབ་མོར་འཇུག་འདོད་རྣམས་
ཀྱི་གྲུ། །ཚིགས་བཅད་དེ་ཡང་། བྲིཏྟ་ཞེས་པ་བསྒྱུར་ན་ཞུགས་པ་ཞེས་བྱ་བ་དང༌། ཛཱ་ཏི་ནི་རིགས་
ཞེས་བྱ་བ་རྣམ་པ་གཉིས་སོ། །དེ་ལ་བྲིཏྟའི་སྡེབ་སྦྱོར་གྱི་མཚན་ཉིད། སྡེབ་སྦྱོར་གང་ཞིག །དབྱངས་
ཀྱི་ཡི་གེ་ཙམ་བགྲང་བའོ། །ཛཱ་ཏིའི་སྡེབ་སྦྱོར་གྱི་མཚན་ཉིད། །སྡེབ་སྦྱོར་གང་ཞིག །དབྱངས་རིང་བ་
ཕྱི་གཉིས་སུ་བགྲང་ཞིང་ཐུང་བ་རེ་རེར་བགྲང་བའི་སྒོ་ནས་ཕྱི་མོ་བགྲང་བའོ །མཁས་པའི་དབང་
པོ་ས་སྐྱ་པཎ་ཆེན་གྱིས་། སྡེབ་སྦྱོར་སྣ་ཚོགས་མེ་ཏོག་གི་ཆུན་པོར་བསྐྱེད་པ་དང་འཕེལ་བ་ཞེས་
བསྒྱུར་རོ། །བྲིཏྟ་དང༌། ཛཱ་ཏི་གཉིས་པོའི་དཔེར་བརྗོད་ན།སྡེབ་སྦྱོར་རྟེན་འབྱུང་གནས་ལས བྲིཏྟའི་
དྲུག་པ་དབྱངས་སྒྲོགས་ཀྱི་དཔེར་བརྗོད་པའི་མདོ་ནི།ཏྱོཙེཏྟ་ནུ་མ་དྷྱ ཞེས་པ་ལ།དབྱངས་བགྲངས་
པས།ཨཽ་ཨེ་ཨ་ཨུ་ཨཱ་ཨ།ཞེས་པ་དབྱངས་དྲུག་གོ།ཛཱ་ཏི་ལ་འཕགས་པའི་དབྱངས་ཀྱི་དཔེར་བརྗོད་
པའི་མདོ་ནི་བི་ཤ་མེ་ཥཱ་ཛ་ར་ཧི་ཏཤྩཏ། ཞེས་པ་ལ་དབྱངས་བགྲངས་ན་ཨི་སོགས་བདུན་དང༌། ཨེ་
གཉིས་ཏེ་དགུ་ཡིན་པ་ལས།དེ་མི་བགྲང་བར་ཕྱི་མོ་བགྲངས་པས་བཅུ་གཉིས་ཡིན་། །གལ་ཏེ་དེའི་
དབྱེ་བ་ཙམ་ཤེས་ཀྱང་སྤྲོས་པ་མཐའ་དག་མི་ཤེས་པས་བྲིཏྟ་ཅི་ཡིན། ཛཱ་ཏི་ཅི་ཡིན་ཞེ་ན། སྡེབ་སྦྱོར
དེའི་དབྱེ་བ་ལ་སོགས་པ་སྤྲོས་པ་མཐའ་དག་ནི། སྡེབ་སྦྱོར་གྱི་གཞུང་དམར་སེར་ཅན་དང༌། རྒྱལ་
བའི་ལྷས་མཛད་པ་དང༌། སྡེབ་སྦྱོར་རིན་ཆེན་འབྱུང་གནས་ལ་སོགས་པར་ངེས་པར་བསྟན་པས
དེར་ཤེས་པར་གྱིས་ཤིག་གོ། །གལ་ཏེ་སྡེབ་སྦྱོར་མེད་ཀྱང་སྙན་ངག་ཡོང་ངོ་ཞེ་ན། མ་ཡིན་ཏེ། སྡེབ་
213

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྦྱོར་གྱི་རིགས་པ་ལེགས་པོ་དེ། སྙན་དངགས་ཀྱི་རྒྱ་མཚོ། ཏིང་འཛིན་ལ་སོགས་པ་འཁྱོག་པོར་
བརྗོད་པ་དང༌།དོན་གཞན་གྱི་འཇུག་པ་རྣམས་དང༌། ཕྲ་མོའི་རྒྱན་ལ་སོགས་པ་ཟབ་ཅིང་ཕྲ་བའི་
ཕྱིར་དང༌།ཉམས་ལྡན་གྱི་བདུད་རྩིས་གང་བ་དང༌། ལེགས་པར་བཤད་པ་རིན་པོ་ཆེའི་འབྱུང་གནས་
ཡིན་པ་དང་། སྦྱངས་པའི་མཁས་པ་ཀླུའི་དབང་པོ་བསྟེན་པ་དང་། །བློ་གསལ་ངང་པའི་ཚོགས་ཀྱི་
དགའ་བ་འཕེལ་བར་བྱེད་པ་དང༌། །གཏིང་དཔག་དཀའ་བས་སྐྱེ་བོ་ཕལ་པས་འཇུག་པར་མི་ནུས་
པའི་ཕྱིར་།དེ་འདྲ་བའི་སྙན་དངགས་དེས། རང་ཉིད་རྩོམ་པ་ལ་འཇུག་པ་དང་། གཞན་མཁས་
པས་བརྩམས་པ་ལ་འཇུག་པ་སྟེ།ཤེས་པར་འདོད་པ་རྣམས་ཀྱི་གྲུ་ཆེན་ཡིན་ཏེ། སྡེབ་སྦྱོར་གྱི་གྲུ་མེད་
པར་ཚིགས་སུ་བཅད་པའི་རྒྱ་མཚོར་འཇུག་པའི་ཐབས་མེད་པའི་ཕྱིར་རོ།།
གཉིས་པ་ནི། གྲོལ་བ་དང་ནི་རིགས་དང་མཛོད། །འདུས་པ་ཞེས་པ་དེ་འདྲ་ཡི། །ཚིགས་
བཅད་རྒྱ་ཆེ་སརྒས་བཅིངས །ཆ་ཤས་རང་བཞིན་ཕྱིར་མ་བརྗོད། །གལ་ཏེ་སྡེབ་སྦྱོར་དུ་བྲིཏཱ་ཛཱ་ཏི་
རྣམས་བསྟན་ན། གྲོལ་བ་ལ་སོགས་པ་མ་བསྟན་པས གྲོལ་བ་ལ་སོགས་པ་མ་ཚང་བར་འགྱུར་
ཞེ་ན། མ་ཡིན་ཏེ། ཚང་བ་འདི་ལྟར་ཚིགས་སུ་བཅད་པ་གྲོལ་བའི་མཚན་ཉིད་ནི།ཚིགས་བཅད་
གཅིག་གིས་དོན་རྫོགས་པར་རང་དབང་ཅན་དུ་སྟོན་པའི་སྙན་དངགས་སོ། །དཔེར་ན་སློབ་དཔོན་
དཔའ་བོས་མཛད་པའི་སྐྱེས་རབས་སུ། གཞན་དོན་སྤྱོད་པ་གང་གིས་ཡོན་ཏན་སྒྲུབ་པའི་ཕུན་ཚོགས་
ས་འགོ་མིན་པ་ཉིང
རྣམས། །རང་དོན་ལ་ཆེར་འབད་རྣམས་ཀྱིས་ཀྱང་རྗེས་འགྲོ་མིན་པ་ཉིད། །ཐམས་ཅད་མཁྱེན་ཅེས་
ཕྱིན་ཅི་མ་ལོག་ཡི་གེའི་གྲགས་པ་གསལ། །མཉམ་མེད་དེ་ནི་ཆོས་དང་དགེ་འདུན་བཅས་ལ་གཙུག་
གིས་འདུད། །ཞེས་པ་ལྟ་བུའོ།།ངེས་ཚིག་ནི་རྐང་པ་གཅིག་གི་ཚིག་བཞིའི་ཚིགས་སུ་བཅད་པ་གཅིག་
གིས་འདོད་བྱའི་དོན་གཅིག་གྲོལ་བར་སྟོན་པས་ན་གྲོལ་བའོ། །མདོ་ལས། ཚིག་བཞིའི་ཚིགས་སུ་
བཅད་པ་གཅིག་བརྗོད་པས། ཞེས་པ་དང༌། སཱ་ཏའི་སྒྲ་རྐང་པ་དང་ཚིག་གཉིས་ཀ་ལ་འཇུག་པ་
ཡིན་ནོ། །དེའི་དཔེར་བརྗོད་པ་གཞན་ཡང༌། མངོན་རྟོགས་རྒྱན་དང༌། རྣམ་འགྲེལ་གྱི་མཆོད་བརྗོད་
ལྟ་བུའོ། །རིགས་ཀྱི་ཚིགས་བཅད་ཀྱི་མཚན་ཉིད་ནི། བྱ་བའི་ཚིག་གཅིག་ཉིད་ལ་ཤོ་ལོ་ཀ་གསུམ་
དང༌།བཞི་ལ་སོགས་པ་ཚོགས་པ་ཡོན་ཏན་གྱིས་ཤོ་ལོ་ཀ་གཅིག་དང༌། གཉིས་ཀྱི་དོན་མི་རྫོགས་
214

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པའི་སྙན་དངགས་སོ། །དཔེར་ན་དཔག་བསམ་འཁྲི་ཤིང་དུ། གཙུག་ན་ནོར་བུའི་རྟོགས་བརྗོད་དུ། །
མཛེས་མ་དེས་ཀྱང་མི་བདག་ནི །དཔའ་བསྟན་ཟབ་ཅིང་མཛེས་གྱུར་པ། །གཞན་གྱི་གདུང་བས་སྙིང་
རྗེ་ནས། །གཞུ་བཞག་འདོད་པའི་དབང་ཕྱུག་བཞིན། །ཞེས་པ་ནས། ཆེ་བའི་དཔུང་པས་ས་གཞི་
དང༌། །སེམས་ཀྱིས་བཟོད་པ་ཐོབ་གྱུར་པ། །མཐོང་ནས་མངོན་པར་འདོད་པ་དང༌། །ཡ་མཚན་
དབང་དུ་རབ་གྱུར། །ཞེས་པའི་བར་ཤོ་ལོ་ཀ་ལྔས་མཐོང་ཞེས་པའམ།རབ་ཏུ་གྱུར་ཞེས་པ་ལྟ་བུའོ། །
ངེས་ཚིག་ནི་རིགས་ཀྱི་སྒྲ་རྒྱུད་པ་ལའང་འཇུག་པས།ཚིགས་བཅད་གཅིག་ནས་གཉིས་གསུམ་དུ་
ངེས་པར་བརྒྱུད་པས་འདོད་པར་བྱ་བའི་དོན་གཅིག་ཉིད་སྟོན་པའོ། །ཡང་ན་རིགས་སྤྱི་ལ་བྱ་བ་ན།
ཤོ་ཀ་གཉིས་སམ་གསུམ་ཕན་ཆད་ཀྱི་སྤྱིས་བྱ་བའི་ཚིག་གཅིག་པ་སྟོན་པའོ །བྱ་ཚིག་མང་པོ་ཙམ་
ཡིན་ན་འདུས་པ་དང་ཁྱད་པར་མེད་པར་ཐལ་བའི་ཕྱིར་།
འདིར་ཚིགས་སུ་བཅད་པ་མཛོད་ཀྱི་མཚན་ཉིད།ཚིག་གི་གཅོད་མཚམས་སྣ་ཚོགས་པ།བྱ་
བའི་ཚིག་སྣ་ཚོགས་པ་ཅན།སོ་སོར་ཡང་རང་དབང་ཅན་གྱི་ཚིགས་སུ་བཅད་པའི་སྙན་དངགས་སོ།།
དཔག་བསམ་འཁྲི་ཤིང་ཡལ་འདབ་དང་པོར།ནམ་ཞིག་ས་ཡི་དབང་ཕྱུག་དེ།།ཞེས་པ་ནས།བློན་ལ་
ཡང་དག་བསྒོས་ནས་སོང༌། །ཞེས་པའི་བར་ཚིགས་བཅད་ཕྱེད་དང་བཞི་ལྟ་བུའོ། །ངེས་ཚིག་། ཤ་
དང་མར་ལ་སོགས་པ་ལྟར། ལོངས་སྤྱོད་པའི་སྤྱོད་མཚམས་སྣ་ཚོགས་དང༌། ཐ་ག་པས་རས་ཡུག་ར། ལོངས་སྤྱོད་པའི་སྤྱོད་མཚམས་སྣ་ཚོ
སོག་འཕྲོ་སྣ་ཚིག
སྒྲུབ་པར་བྱ་བའི་འཕྲོ་ལྟར་བྱ་བའི་ཚིག་དང༌། སོག་འཕྲོ་སྣ་ཚོགས་པ་ཅན་རང་དབང་དུ་ཡོད་པ་
མཛོད་ལྟར་གནས་པས་མཛོད་དོ། །འདི་ཡང་བལྟོས་པ་བལྟོས་ཕྱོགས་ནས་དཔེར་བརྗོད་ན། འདི་
ཉིད་དུ། རང་བཞིན་བརྗོད་དང་དཔེ་དང་ནི། ལ་སོགས་པ་དོན་རྒྱན་སུམ་ཅུ་སོ་ལྔའི་ལུས་རྣམ་གཞག་
ལྟ་བུ་དང༌། མངོན་རྟོགས་རྒྱན་གྱི་ལུས་རྣམ་གཞག་ལྟ་བུ་ཡིན་ནོ། །འདིར་ཚིགས་སུ་བཅད་པ་འདུས་
པའི་མཚན་ཉིད། རྒྱལ་པོའི་བསྔགས་པ་ལྟ་བུ་གཅིག་ལ་ཤོ་ལོ་ཀ་མང་པོ་ཚོགས་ནས་འཇུག་པ་བྱ་
བའི་ཚིག་ཐ་དད་པ་དུ་མའི་སྙན་དངགས་སོ །དཔེར་ན་དཔག་བསམ་འཁྲི་ཤིང་ཡལ་འདབ་དང་པོར
རབ་གསལ་ཞེས་བྱའི་ས་བདག་དེ། །དེར་ནི་ས་ཡི་ཐིག་ལེར་གྱུར། །ཅེས་པ་དབུས་ན་ཡོད་པའི་
ཚིགས་བཅད་གསུམ་ཐིག་ལེར་གྱུར་རྒྱན་དུ་གྱུར་རབ་ཏུ་བགྱིད་ཅེས་པའི་བྱ་ཚིག་མང་པོ་རྒྱལ་པོའི་
215

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བསྔགས་པ་ལ་གསུངས་པ་ལྟ་བུའོ །ངེས་ཚིག་ནི་ཤོ་ལོ་ཀ་མང་པོ་དང་། བྱ་བའི་ཚིག་མང་པོ་རྣམས་
དོན་གཅིག་ལ་འདུས་པའི་ཕྱིར་འདུས་པའོ། །དཔེར་ན་ཉི་མ་ལྟ་བུ་གཅིག་ལ་བྱ་བའི་ཚིག་པདྨ་ཁ་
འབྱེད་པར་བྱེད་པའི་ཤོ་ཀ་དང༌།ཀུ་མུ་ཏ་ཟུམ་པར་བྱེད་པའི་ཤོ་ལོ་ཀ་དང༌། གཟུགས་སྣང་བ་དང་
མུན་པ་སེལ་བར་བྱེད་པ་ལ་སོགས་པ་བྱ་ཚིག་དུ་མ་འདུས་པའི་སྒོ་ནས་ཤོ་ལོ་ཀ་གསུམ་ལ་སོགས་པ་
ཚོགས་པ་བརྩམ་པར་བྱ་བའོ། །སྤྱིར་ནི་ལེའུས་བཅིངས་པའི་སྙན་དངགས་ཆེན་པོ་ལ་ལ་ལ། བཞི་
ཀའང་མི་འགལ་བར་ཡོད་པས་གཞི་མཐུན་པ་ཡིན་། །སོ་སོ་ལ་ནི། རིགས་དང་འདུས་པ་ཤོ་ལོ་ཀ་
མང་བར་མཚུངས་ཀྱང་།རིགས་ལ་བྱ་ཚིག་གཅིག་ལས་མེད་ལ། འདུས་པ་ལ་བྱ་ཚིག་མང་བས་ཁྱད་
པར་ཆེའོ །མཛོད་ལ་བྱ་ཚིག་མང་པོ་ཡོད་ཀྱང་ལོ་ཀ་མང་པོ་དགོས་པའི་ངེས་པ་མེད་པ་དང༌།
གཅོད་མཚམས་སྣ་ཚོགས་པ་གཅིག་ངེས་པར་དགོས་པའི་ཕྱིར་རོ། །གྲོལ་བ་ལོ་ཀ་གཅིག་གིས་
གྲོལ་ཡང་གཅོད་མཚམས་བྱ་ཚིག་ངེས་པར་དགོས་པའི་ངེས་པ་མེད་པའི་ཕྱིར་ཁྱད་པར་ཆེའོ། །གྲོལ་
བ་ལ་སོགས་པའི་བཞི་པོ་དེ་འདྲའི་ཚིགས་བཅད་རྒྱ་ཆེ་བ་རྣམས་ནི་སརྒ་སྟེ་ལེའུས་བཅིངས་པ་ཚིགས་
བཅད་དུ་བརྩམས་པའི་སྙན་དངགས་ཆེན་པོའི་ཆ་ཤས་ཏེ། སྣལ་མ་ལས་མ་གྲུབ་པའི་སྣམ་བུ་མེད་པ་
ལྟར། བཞི་པོ་དེའི་རང་བཞིན་ལས་གྲུབ་པའི་ཕྱིར་བྲིཏྟ་དང་ཛཱ་ཏི་ལས་ལོགས་སུ་མ་བརྗོད་དེ། དེ་
གཉིས་དང་བཞི་པོ་ཕན་ཚུན་གཅིག་གཅིག་གི་རང་བཞིན་ལས་གྲུབ་པའི་ཕྱིར་རོ །
ཀུན་གཅག་གཅག་ག་རང་བཞིན་ལས་གང་
གསུམ་པ་སྙན་དངགས་ཆེན་པོ་ངོས་བཟུང་བ་ལ་གཉིས། མཚན་ཉིད་ཀྱིས་སྤྱིར་བསྟན།
བྱེད་པ་དམིགས་ཀྱིས་བསལ་བའོ །དང་པོ་ལ་གཉིས།ཁྱབ་མཉམ་གྱི་མཚན་ཉིད་དང་།རང་བཞིན་
གྱི་མཚན་ཉིད་དོ། །དང་པོ་ནི།སརྒས་བཅིངས་པའི་སྙན་དངགས་ཆེ། །སརྒ་སྟེ། ལེའུ་གཅིག་མ་ཡིན་
པ་གཉིས་དང་། གསུམ་ལ་སོགས་པ་མང་པོས་བཅིངས་པའོ། །དེའང་སྙན་དངགས་ཆེན་པོའི་མཚན་
ཉིད་ཡིན་ནོ། །སློབ་དཔོན་ངག་གི་དབང་ཕྱུག་གིས། ཁ་ཅིག་སརྒ་བཅུ་དྲུག་པ་ལ་སོགས་པ་བྱས་པ་
སྙན་དངགས་ཆེན་པོར་འདོད་པ་ཡོད་གསུང་། །སརྒས་ཉེ་བར་མཚོན་ནས། ཨཱ་པ་དང༌། ཨཾ་ཀ་
དང༌། ཨར་ཡ་དང་། གཱི་ཏིས་བཅིངས་པ་ཡང་གོང་མ་བཞིན་སྙན་དངགས་ཆེན་པོའོ། །དེ་བཞིན་དུ་
ཡོངས་སུ་བཅད་པ་དང༌།སྐབས་ལ་སོགས་པ་ཡང་ངོ༌། །
216

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉིས་པ་ལ་གསུམ། དང་པོར་རྩོམ་པའི་ཐབས་སོགས་སྤྱིར་བསྟན། ལུས་སོགས་རྩོམ་
པའི་ཐབས་སོགས་སོ་སོར་བསྟན། དེ་དག་བསྡུས་ཏེ་སརྒའི་བྱ་བ་བསྟན་པའོ། །སྙན་དངགས་ཆེན་
པོ་དེ་ཡི་མཚན་ཉིད་བརྗོད་པར་བྱ། ཤིས་བརྗོད་ཕྱག་བྱ་དངོས་པོ་ནི། །ངེས་པར་བསྟན་པའང་དེ་
ཡི་སྒོ། །སྔོན་བྱུང་གཏམ་ལས་གྱུར་པའམ། །གཅིག་ཤོས་ལེགས་པ་ལ་བརྟེན་པ། །སྡེ་བཞི་འབྲས་
བུའི་དབང་གྱུར་དང་། །མཁས་ཤིང་རྒྱ་ཆེ་འདྲེན་པར་ལྡན། །དེ་ལ་བསྟན་བཅོས་རྩོམ་པའམ་བརྩམས་
ཟིན་པ་གོ་བར་བྱ་བའི་ནི། ཤིས་བརྗོད་ནས་ངེས་བསྟན་གྱི་བར་གསུམ་པོ་གང་རུང་ངམ། གཉིས་
སམ་གསུམ་ག་ཚང་བ་ཡང་རུང་སྟེ།སྙན་དངགས་ཆེན་པོ་དེའི་སྒོ་དང་པོར་བྱ་བའི་ལས་ཡིན་། །
དེ་ལ་ཤིས་བརྗོད་ནི་འདོད་བྱའི་དོན་ལ་སྨོན་པ་སྟེ།དཔག་བསམ་འཁྲི་ཤིང་དུ།ཐམས་ཅད་
མཁྱེན་འདི་ཁྱེད་ལ་དགེ་ལེགས་གཡོ་བ་མེད་པའི་ཆེད་གྱུར་ཅིག །ཞེས་བཀོད་པ་ལྟ་བུའོ། །ཕྱག་བྱ་བ་
ནི་འདུད་པ་སྟེ།དེ་ཉིད་ལས།འཇིག་རྟེན་གསུམ་གྱི་རིན་ཐང་བཟོད་བདག་ཉིད། །ལྷ་དང་དེ་ཡི་དགྲ་
བོ་མི་རྣམས་དང་། །ཀླུ་ཡི་དབང་པོ་ཅོད་པན་རྣམས་ལ་གནས། །དཀོན་མཆོག་གསུམ་པོ་རྣམས་ལ་
ཕྱག་འཚལ་ལོ །ཞེས་པ་ལྟབུའོ །བསྟན་བཅོས་ཀྱི་ལུས་ཀྱི་དངོས་པོ་འགའ་ཞིག་ངེས་པར་སྟོན་པ་
སྙན་དངགས་ཆེན་པོའི་སྒོར་བྱས་པ། སློབ་དཔོན་དཔའ་བོས་མཛད་པའི་སྐྱེས་རབས་། དཔལ་
ལྡན་ཡོན་ཏན་དམ་པས་ཡོངས་བཟུང་བཀྲ་ཤིས་པ། །གྲགས་པའི་གཞིར་གྱུར་མ་སྨད་ཤིན་ཏུ་ཡིད་
རགྱུརམསྨྲད
འོང་བ། །ཐུབ་པའི་སྐུ་ཚེ་སྔ་མའི་སྤྱོད་པ་རྨད་བྱུང་རྣམས། །བདག་གི་སྙན་དངགས་མེ་ཏོག་སྙིམ་པས་
གུས་པར་མཆོད། །ཅེས་པ་དང༌། དབུ་མ་རྩ་། མངོན་རྟོགས་རྒྱན་གྱི་མཆོད་བརྗོད་ཀྱིས་ཀྱང་ཕྱག་
བྱ་བ་དང་། དངོས་པོ་ངེས་པར ་བསྟན་པ་ལྟ་བུའོ། །ཅི་ཞིག་ལ་བརྟེན་ནས་ཞེ་ན། སྔོན་བྱུང་བའི་
གཏམ་རྒྱུད་ལས་གྱུར་པ། མདོ་སྡེ་སྐྱེས་རབས་ལྟ་བུའམ། དེ་ལས་ཅིག་ཤོས་ལེགས་པ་དད་པ་ལས་
བསྟོད་པ།བྷི་བཛྲ་དྷེ་བ་ཡིས་མཛད་པའི་སྤྱན་རས་གཟིགས་ཀྱི་བསྟོད་པ་བརྒྱ་པ་ལྟ་བུ་ལེགས་པའི་
ཡོན་ཏན་ཉམས་དང་འགྱུར་བ་ལ་སོགས་པ་ལ་བརྟེན་པའོ། །སྡེ་བཞི་ནི། དོན་དང༌། འདོད་པ་དང༌།
ཆོས་དང་ཐར་པའི་སྡེ་བཞིའོ། །དེ་ཡང་བསྡུ་ན། ཚེ་འདིའི་དགོས་པའི་དབང་དུ་གྱུར་པ་གཉིས་དང་།
ཕྱི་མའི་དགོས་པའི་དབང་དུ་གྱུར་པ་གཉིས་ཡིན་ནོ། །དེ་ལ་དོན་གྱི་སྡེ་། བྱང་ཆུབ་སེམས་དཔའ་
217

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རྣམས་ཀྱིས་བསླབ་པར་བྱ་བའི་གནས། རིག་པའི་གནས་བཅོ་བརྒྱད་ལ་སོགས་པ། རྒུད་པ་སླར་
འཆོས་པ། ས་གཞི་ལ་སོགས་པ་སྲུང་བ་དང༌།རྫས་ཀྱི་དངོས་པོ་རིག་པ་ཇི་ལྟ་བ་བཞིན་སོགས་པ་
དང་། བསགས་པ་རྣམས་བསྲུང་བའོ། །འདོད་པ་ནི་ངན་འགྲོར་གནས་པ་མ་ཡིན་པའི་ལོངས་སྤྱོད་
ལ་སྐྱེས་བུ་ཡ་རབས་རྣམས་ཀྱིས་སྤྱོད་པ་ལྟར་སྤྱོད་པའོ། །ཆོས་ནི་མངོན་པར་མཐོ་བ་ལྷ་མི་ལ་སོགས་
པར་སྐྱེ་བ་དང་།ངེས་པར་ལེགས་པའི་རྒྱུའོ། །ཐར་པའི་སྡེ་ནི།སྡུག་བསྔལ་རྒྱུ་དང་བཅས་པ་མ་ལུས་
པ་ལྡོག་པའི་བྱང་ཆུབ་གསུམ་ནི་ཐར་པའོ། །གལ་ཏེ་ཡན་ལག་བརྒྱད་པའི་འགྲེལ་པར།ཚོམས་
གསུམ་མེད་པའི་བྱ་བ་ལ། །མི་རྟེན་བརྟེན་དང་འགའ་མི་བྱ། །ཞེས་ཚོམས་གསུམ་དུ་བཤད་པ་ཇི་
ལྟར་ཡིན་ཞེ་ན།དེ་ལྟར་ན་ཕྱི་མ་གཉིས་གཅིག་ཏུ་བསྡོམས་།ཆོས་ཐར་པའི་ཚོམས་ཞེས་བྱའོ །དེ་
བཞིན་དུ། དཔའ་བོས་མཛད་པའི་སྐྱེས་རབས་སུ། སྡེ་གསུམ་དུ་བཤད་པ་ཡང་བདེ་བཞིན་དུ་ཤེས་པར་
བྱའོ། །འདྲེན་པ་ནི། གང་ཡིན་པ་དེའི་གཙོ་བོ་སྟེ། སྐྱེས་རབས་གཉིས་སུ། གང་དང་གང་གི་གཙོ་བོ་
ཐམས་ཅད་སྒྲོལ་དང་། སྤྲིན་གྱི་བཞོན་པ་ལ་སོགས་པ་ལྟ་བུ་ཡིན་ལ། ཉུངས་པ་རྒྱ་ཆེར་སྤྲོ་བར་ནུས་
པ་དང་། མངས་པ་དོན་གྱི་སྙིང་པོ་བསྡུས་ནས་བཟུང་བ་ལ་སོགས་པ་མཁས་ཤིང༌།ཡོན་ཏན་རིགས་
དང་གཏོང་བ་དང༌།མང་དུ་ཐོས་པ་ལ་སོགས་པ་ཆེན་པོ་དང་ལྡན་པས་རྒྱ་ཆེ་བ་སྟོན་པའོ། །
གཉིས་པ་ནི གྲོང་ཁྱེར་རྒྱ་མཚོ་རི་དང་དུས། །ཉི་ཟླ་འཆར་བའི་བསྔགས་པ་དང༌། །སྐྱེད་
ཚལ་ཆུ་བོའི་རོལ་རྩེད་དང༌། །ཆང་འཐུང་དགའ་བའི་དགའ་སྟོན་དང༌། །མ་ཚོགས་པ་དང་བག་མ་
དང༌། །གཞོན་ནུ་སྐྱེ་དང་འཕེལ་བ་དང༌། །གྲོས་དང་ཉ་བགྲོད་པ་དང༌། །གཡུལ་དང་འདྲེན་པ་དར་
བས་ཀྱང་། །བརྒྱན་པར་གྱུར་ཅིང༌།དེ་ཡང་དང་པོ་ལྔ་ལ་བསྔགས་པ་ཞེས་པའི་ཚིག་མཐའི་གསལ་
བྱེད་དུ་སྦྱར་ཞིང་། དེ་བཞིན་དུ་ཐམས་ཅད་ལ་བརྒྱན་པར་གྱུར་ཅེས་པའི་ཚིག་མཐའི་གསལ་བྱེད་དུ་
སྦྱར་བ། འདི་ལྟར་གྲོང་ཁྱེར་གྱི་བསྔགས་པས་བརྒྱན་པའི་སརྒས་བཅིངས་པ་ལ་སོགས་པ་ནི། རབ་
གསལ་གྱི་རྟོགས་བརྗོད་ཀྱི་ཡལ་འདབ་དུ།གྲོང་ཁྱེར་ནི།འོད་ལྡན་ཞེས་བྱ་ལེགས་བྱས་ལས། །འོད་
ལྡན་མཐོ་རིས་ལྟ་བུ་ཡོད། །ཅེས་དང༌། དཔའ་བོས་མཛད་པའི་སྐྱེས་རབས་སུ། །ཕྱི་ར་དཀར་པོས་
ཡོངས་བསྐོར་བའི། །ཞེས་པ་ལ་སོགས་པ་ལྟ་བུའོ །རྒྱ་མཚོའི་བསྔགས་པས་བརྒྱན་པ་། དེ་ཉིད་དུ།
218

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
དེ་ནས་ཨན་ད་རྙིལ་གྱི་འོད་ལྟར་སྔོ། །ཉི་མའི་འོད་ཀྱིས་གནམ་སྔོན་བཞུ་བ་བཞིན། །ཁོ་ར་ཁོར་ཡུག་
མཚོ་འགྲམ་བལྟར་མི་མངོན། །གཏིང་དཔག་དཀའ་བའི་མཚོ་འཇིང་ནང་དུ་ཞུགས། །ཞེས་པ་དང་།
སྤུ་གྲི་ལ་སོགས་པའི་མཚོའི་བཤད་པ་ལྟ་བུའོ། །རི་བོའི་བསྔགས་པས་བརྒྱན་པ་ནི། རྒྱ་ཤུགས་གི་
གླིང་དུ་བགྲོད་པའི་ཡལ་འདབ་དུ། རྩེ་མོ་ཤིན་ཏུ་མཐོ་བ་ཡི། །ཤེལ་གྱི་ས་གཞི་མདུན་དུ་མཐོང་། །
འཇམ་པའི་བྲག་ནི་གཅིག་པུ་དེར། །ཞེས་པ་ལ་སོགས་ལྟ་བུའོ། །དུས་ནི་དཔྱིད་ལ་སོགས་པ་བཞི
འམ་དྲུག་སྟེ།ཡལ་འདབ་བཅུ་གཉིས་པར།དེ་ནས་ཡིད་སྲུབས་ལོངས་སྤྱོད་གྲོགས། །སྦྲང་རྩི་འཐུང་
བ་རྣམས་ཀྱི་གཉེན། །སྐལ་བཟང་འཁྲི་ཤིང་འཁྱུད་བྱེད་པ། །ལེགས་ལྡན་དཔྱིད་ནི་མཐོང་བར་གྱུར། །
ཞེས་པ་ལ་སོགས་པ་ལྟ་བུའོ །ཉི་མ་འཆར་བའི་བསྔགས་པས་བརྒྱན་པ་ནི སྤྲིན་གྱི་བཞོན་པའི་
ཡལ་འདབ་དུ།པདྨ་ཅན་གྱི་དགའ་བ་ཤར། །མཚན་མོའི་མུན་པ་ཞི་བ་ན། །འབྱུང་པོ་ཐམས་ཅད་བདེ་
བྱེད་དུ། །མིག་གི་དགའ་སྟོན་དུ་ནི་འགྱུར །ཞེས་པ་ལ་སོགས་པ་ལྟ་བུའོ། །ཟླ་བ་འཆར་བའི་
བསྔགས་པས་བརྒྱན་པ་ནི། ཤིན་ཏུ་དགའ་བའི་ཡལ་འདབ་དུ།དེ་ནས་རབ་གསལ་འབྱོར་པ་ཡིས། །
ཕྱོགས་ཀུན་ཡོངས་རྫོགས་གྱེན་དུ་ཕྱོགས། །དྲི་མེད་བྱང་ཆུབ་སེམས་དཔའ་བཞིན། །བདུད་རྩིའི་འོད་
སྟེར་ཤར་བར་གྱུར། །ཅེས་པ་ལ་སོགས་པ་ལྟ་བུའོ །རྐྱལ་འགྲན་པ་ལ་སོགས་པའི་བཤད་པ་དང༌།
སྐྱེས་རབས་སུ་གཟིངས་ཀྱི་རྣམ་འགྱུར་དང་། གཞན་ཡང་ངང་པ་ཆུ་ལ་རྩེ་བ་སྐབས་འགར་སྙན་
དངགས་སུ་བྱས་པ་ལྟ་བུའོ །ཆང་ངམ་སྦྲང་རྩི་ལ་སོགས་པ་འཐུང་བས་བརྒྱན་པ་ནི།ཀླུ་ཀུན་ཏུ་
དགའ་བའི་ཟློས་གར་དུ།བི་ཌ་ཡིས་བཞད་གད་མཁན་ལ་ཆང་བཟི་བྱས་པ་ལྟ་བུའོ །དགའ་བའི་
དགའ་སྟོན་གྱིས་བརྒྱན་པ་ནི། ནོར་བཟང་གི་ཡལ་འདབ་དུ། རྩེ་དགའ་འཛུམ་པའི་མེ་ཏོག་རྒྱས། །
མཛེས་མ་ནུ་མའི་འབྲས་བུས་མཚན། །ཆགས་ལྡན་ཡལ་འདབ་ལྡན་པ་དེས། །ལོངས་སྤྱོད་རྐང་
འཐུང་སྤྱད་བྱར་གྱུར། །ཅེས་པ་ལྟ་བུའོ། །མ་ཚོགས་པས་བརྒྱན་པ་ནི། ཕན་ཚུན་རྗེས་སུ་ཆགས་པ་མ་
ཕྲད་པ་སྟེ།ཡལ་འདབ་དེ་ཉིད་དུ། རྒྱལ་བུ་ནོར་བཟང་དང༌། ཡིད་འཕྲོག་མ་དག་གི་ཚུལ་ལྟ་བུའོ། །
བག་མ་གཏོང་ལེན་གྱིས་བརྒྱན་པ་ནི། ཡལ་འདབ་བཅུ་གཉིས་པ་དང༌། མ་ག་དྷ་བཟང་མོ་དང༌།
ཡལ་འདབ་ཕྱི་མ་ན་ཡང་ཡོད་པ་ལྟ་བུའོ །གཞོན་ནུ་སྐྱེ་བས་བརྒྱན་པ་ནི། མངོན་པར་འབྱུང་བའི་
219

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཡལ་འདབ་དུ། ལུམྦི་ནཱི་ཡི་ནགས་འདབ་དུ། །ལྷ་མོ་དེ་ལ་སྲས་བལྟམས་ཏེ། །ཏི་ལས་ནི་ལས་བྱེད་
བཞིན། །ས་གཞི་ཀུན་ཏུ་གཡོས་གྱུར་། །འགྲོ་བའི་བླ་མ་མི་ཟད་སྟོབས། །དེ་ནི་བཟུང་བར་མ་ནུས་
བཞིན། །ཞེས་པ་ལྟ་བུའོ། །དེ་ཉིད་བསྐྱེད་འཕེལ་བས་བརྒྱན་པ་ནི། བྱིས་པ་ལ་སོགས་པ་ནས་ལང་
ཚོ་ཐོབ་པ་སྟེ། དེ་ཉིད་དུ།དེ་ནས་གཞོན་ནུ་བསྐྱེད་བསྲིངས་ཤིང༌། །རིགས་ཀུན་ལེགས་པར་ཕ་རོལ་
ཕྱིན། །ཞེས་སོགས་ལྟ་བུའོ །གྲོས་རྩོམ་པས་བརྒྱན་པ་ནི བྱ་བ་རྩོམ་པ་ལ་སོགས་པ་ཕུན་སུམ་
ཚོགས་པར་བྱེད་པ་སྟེ། ལེགས་པར་བཤད་པ་ཤེས་རབ་བརྒྱད་པ་ལྟ་བུའོ །ཕོ་ཉ་ནི་སྨྲ་མཁས་པ་ལ་
སོགས་པའི་བང་ཆེན་པའམ།མངག་གཞུག་པ་སྟེ།ཡབ་སྲས་མཇལ་བའི་ཡལ་འདབ་དུ།དེ་ཡི་དྲིན་
གྱིས་རབ་བྱུང་གསལ་མཛད་པའི། །དགའ་བའི་རོ་ལྡན་འཆར་ཀ་ཡང་དག་འོངས། །ཞེས་སོགས་ལྟ་
བུའོ། །བགྲོད་པ་ནི། ཡུལ་ནས་ཡུལ་གཞན་དུ་བགྲོད་པ་ལྟ་བུ་སྟེ། དེ་ཉིད་དུ།གཞོན་ནུ་དོན་ཀུན་
གྲུབ་པའི་བཅོམ་ལྡན་འདས། །དགེ་སློང་ཚོགས་ཀྱི་རྗེས་འབྲང་ལྷ་རྣམས་ཀྱི། །ཚོགས་དང་བཅས་པ
མཁའ་ལ་དལ་བུས་བྱོན།།ཞེས་སོགས་ལྟ་བུའོ། །གཡུལ་གྱིས་བརྒྱན་པ་ནི།ཡལ་འདབ་བཅུ་གཉིས་
པ་ན་ཡོད་པ་ལྟ་བུ་དང་། དཔའ་བོས་མཛད་པའི་སྐྱེས་རབས་སུ། བརྒྱ་བྱིན་དུ་སྐྱེས་བ་བཞེས་པའི་
དུས་སུ།ལྷ་དང་ལྷ་མ་ཡིན་གཡུལ་བཀྱེ་བ་ལྟ་བུའོ། །འདྲེན་པ་དར་བས་བརྒྱན་པར་གྱུར་པ་ནི། དགྲ་
ལས་རྒྱལ་བ་དང་། གཞན་གྱི་འཚེ་བ་མེད་པའི་ལོངས་སྤྱོད་ཕུན་སུམ་ཚོགས་པའི་དགའ་སྟོན་རྒྱ་ཆེན་།
རྒྱལ་མཚན་བསྒྲེང་བ་དང༌། གླུ་གར་ལ་སོགས་པའི་རྩེད་འཇོ་དང་།བཟའ་བཏུང་དང༌།གོས་དང༌།
རྒྱན་བཟང་པོ་བརྒྱན་པ་ལ་སོགས་པ་ལྟ་བུའོ། །
གསུམ་པ་ནི། མདོར་བསྡུས་མིན། ཉམས་དང་འགྱུར་བ་དག་གིས་གཏམ། །སརྒ་ཤིན་
རྒྱ་ཆེ་མིན།།མཉན་འོས་བྲིཏྟ་ལེགས་མཚམས་སྦྱར།།ཀུན་སརྒ་དག་གི་མཐའ།།ཐ་དད་ལྡན་པས་
འཇིག་རྟེན་དགའ། །སྙན་དངགས་དམ་པའི་རྒྱན་ལྡན་ནི། །བསྐལ་པའི་བར་དུ་གནས་པར་འགྱུར། །
དེ་ཡང་ཧ་ཅང་མདོར་བསྡུས་པ་མ་ཡིན་པ།སྒེག་པ་ལ་སོགས་པའི་ཉམས་དང༌། མངོན་པར་སྤྲོ་བ་ལ་
སོགས་པའི་འགྱུར་བ་དག་གི་གཏམ་གྱི་མངོན་བརྗོད་ལ་སོགས་པ་ལ་གདམས་པ་ཡིན་ནོ། །དེ་ཡང་
སརྒ་སྟེ་ལེའུ་ཤིན་ཏུ་རྒྱ་ཆེས་པ་མ་ཡིན་། ཆེས་ན་ཉན་པ་པོ་སོགས་སྐྱོ་བར་འགྱུར་བས་རན་པའོ །
220

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
མཉན་པར་འོས་པ་ཤིན་ཏུ་ཉན་ཅིང༌། བསྐལ་པ་བཟང་པོ་ཅན་ལེགས་པར་བཤད་པས།ཡིད་ཀྱི་ཤིང་
རྟ་གང་གི་བྲིཏྟ་དབང་པོ་རྡོ་རྗེ་ལ་སོགས་པའི་སྡེབ་སྦྱོར་ཡོད་པ་སྟེ།དེས་མཚོན་ནས། ཛཱ་ཏི་ལ་སོགས་
པ་སྟེ་གསལ་བར་མཚམས་སྦྱར་བས་དོན་རྣམས་ཕན་ཚུན་འབྲེལ་ཆགས་པའོ །རྣམ་པ་ཀུན་ཏུ་སརྒ་
སྟེ་ལེའུ་དག་གི་མཐར།གཞུང་དཀྱུས་མ་བས་ཐ་དད་པའི་སྡེབ་སྦྱོར་ཡོད་པ།དཔག་བསམ་འཁྲི་ཤིང་
དུ་ཡོད་པ་ལྟ་བུ་དང༌། ལུས་བྱིན་པོ་གཞོན་ནུ་རོལ་པར་ཡོད་པ་ཚིག་བདུན་མ་ལ་ལེའུའི་མཐར།ཚེག་
བར་དགུ་པ་ཆེ་ལྡན་ལྟ་བུ་བྱས་པའོ། །དེ་བཞིན་དུ་ལུས་ལྷུག་པའི་ལེའུའི་མཐར།ཚིགས་བཅད་བྱས་
པ་ཡང་ཤེས་པར་བྱའོ །དེ་ལྟ་བུའི་སྙན་དངགས་ཆེན་པོས་འཇིག་རྟེན་གསུམ་པོ་དགའ་ཞིང་ཚིམ་
པས་ལོངས་སྤྱོད་པར་བྱེད་དོ །སྙན་དངགས་བརྗོད་བྱ་ཕུན་སུམ་ཚོགས་པ་མངོན་མཐོ་དང་ངེས་
ལེགས་སྟོན་པའི་ལུས་དམ་པ་དེ། སྒྲ་དང་དོན་དང་གབ་ཚིག་གི་རྒྱན་དང་ལྡན་པའི་བསྟན་བཅོས་དེ་
འཛིན་པ་པོ་མང་ཞིང་རྒྱུན་མི་འཆད་པས། བསྐལ་པའི་བར་དུ་སྙན་པའི་གྲགས་པ་དང་ལྷན་ཅིག
གནས་པར་འགྱུར་རོ།།
གཉིས་པ་དམིགས་བསལ་ནི། གང་ཞིག་ཡན་ལག་འགས་དམན་ཡང༌། །གལ་ཏེ་སྦྱར་
རྣམས་ཕུན་ཚོགས་པས། །དེ་རིག་མགུ་བར་བྱེད་པ་ན། །འདིར་ནི་སྙན་དངགས་གཏོང་མ་ཡིན། །
གལ་ཏེ་ར་དགུའི་རིགས་ལ་སོགས་པ་སྙན་དངགས་ཆེན་པོར་འདོད་པ་རྣམས་ལ། ཇི་སྐད་བཤད་
པའི་ཡན་ལག་ཐམས་ཅད་མ་ཚང་བའི་ཕྱིར།ཡན་ལག་འགའ་ཞིག་མཐོང་ཡང་སྙན་དངགས་ཆེན་པོ་
མ་ཡིན་པར་འགྱུར་རོ། །ཞེ་ན་མ་ཡིན་ཏེ། གྲོང་གི་བསྔགས་པ་ལ་སོགས་པ་ཡན་ལག་འགའ་ཞིག་
གིས་དམན་ཡང་། གལ་ཏེ་སྦྱར་བ་སྟེ། བདུད་རྩིས་ས་ལ་ཚིག་དང་དོན་རྣམས་ཕུན་སུམ་ཚོགས་པས།
སྙན་དངགས་དེ་རིག་པའི་མཁས་པ་བློ་གྲོས་བཟང་པོ་ཅན་རྣམས་ལུས་དང་རྒྱན་ལ་སོགས་པས་མགུ་
བར་བྱེད་ཅིང་། སརྒས་བཅིངས་པ་ཡིན་ན། འདིར་སྙན་དངགས་ཆེན་པོ་མ་ཡིན་པའི་སྐྱོན་མེད་དེ།
སྙན་དངགས་ཆེན་པོའི་མཚན་ཉིད་གཏོང་བ་མ་ཡིན་ནོ། །དེས་ན་སྙན་དངགས་གཞིར་བྱས་ལ་ཆེན་
པོ་དང༌། ཆུང་ངུ་ནི་ལེའུས་བཅད་པ་དང་མ་བཅད་པ་ཡིན་པས། གྲོང་ལ་སོགས་པ་བསྔགས་པས་
རྒྱན་པ་རེ་རེ་ལའང་རྒྱས་པར་སྤྲོས་ཏེ་ལེའུར་བྱས་པའི་སྙན་དངགས་ཆེན་པོ་ཡིན་ནོ། །
221

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གསུམ་པ་སྦྱོར་ཚུལ་འགའ་བསྟན་པ་ནི།ཐོག་མར་འདྲེན་པ་ཡོན་ཏན་གྱིས་ཉེ་བར་བཀོད་ནས་
དེ་ཡིས་ནི། དགྲ་ལ་གནོད་པ་བྱེད་ཅེས་པའི ལམ་འདི་རང་བཞིན་མཛེས་པ་ཡིན། །རིགས་དང་བརྩོན་
འགྲུས་ཐོས་སོགས་ཀྱིས །དགྲ་བོ་ཡང་ནི་བསྔགས་བྱས་ནས། །དེ་ལས་རྒྱལ་ཕྱིར་འདྲེན་པ་ནི། །
ཁྱད་འཕགས་བརྗོད་པའང་བདག་དགའ་བསྐྱེད། །དེ་ཡང་ཐོག་མར་འདྲེན་པ་སྟེ་རྗེ་བོ་སོགས་གཙོ་
བོའམ། ལྷག་པའི་སྐྱེས་བུ་མཆོག་ལ་ཡོན་ཏན་རིགས་དང་རུས་དང་ཆོ་འབྲང་དང་དཔའ་བ་དང་མང་
དུ་ཐོས་པ་དང་གཏོང་བ་དང་བཟོད་པ་དང་ཡིད་གཞུངས་པ་ལ་སོགས་པའི་བསྔགས་པ་ཉེ་བར་
བཀོད་ནས། འདྲེན་པ་དེ་ཡིས་ནི་དགྲ་བོ་མི་མཐུན་པའི་ཕྱོགས་ལ་གནོད་པ་བྱེད་ནུས་པ་ལས་རིགས་
པ་གཞན་མེད་དོ།།ཞེས་པ་དེ་ལྟ་བུའི་ལམ་སྟེ་ལུགས་འདི་རང་བཞིན་གྱིས་འདྲེན་པ་ལ་བསྟོད་པ་བྱེད་
པ་འདི་མཛེས་ཤིང་། ཡིད་འཕྲོག་པས་ཀུན་དགའ་བར་བྱེད་པ་ཡིན་། །སྙན་དངགས་མཁན་བྷ་མ་
ཧ་ན་རེ། ལམ་འདི་ཤིན་ཏུ་མཛེས་ཀྱི་དགྲ་བོ་ལ་བསྔགས་པ་ནི། ནམ་དུ་ཡང་རང་གི་འདྲེན་པའི
བསྟོད་པ་ལ་འགྲོ་བ་མ་ཡིན་ནོ །ཞེས་ཟེར་རོ །འདིར་སློབ་དཔོན་གྱིས་ནི་རིགས་མཐོ་བ་དང༌།
བརྩོན་འགྲུས་ཆེ་བ་དང་། བསྟན་བཅོས་ཀུན་ལ་མཁས་པས་མང་དུ་ཐོས་པ་དང༌། སོགས་པས་
གཏོང་བ་དང༌། བདེན་པ་དང༌། བཟོད་པ་ལ་སོགས་པས་དགྲ་བོ་ཡང་ནི་བསྔགས་བྱས་ཏེ་བསྟོད་
ནས།དེའི་ཡོན་ཏན་རྣམས་ལས་རེ་རེ་ནས་འདྲེན་པ་ཡོན་ཏན་ལྷག་པས་དེ་དག་ཟིལ་གྱིས་མནན་།
དེའི་ཡོན་ཏན་དེ་ལས་རྒྱལ་བའི་ཕྱིར་འདྲེན་པ་ཁྱད་པར་དུ་འཕགས་པར་བརྗོད་པའི་སྙན་དངགས་
ལའང་དབྱུག་པ་ཅན་བདག་དགའ་བ་བསྐྱེད་པའི་སྙན་དངགས་སུ་བྱེད་། །སློབ་དཔོན་འདི་ནི་
ལུགས་གཉིས་ཀ་བཞེད་པ་ཡིན་ནོ།།འདི་ནི་འཁྱོག་པོར་བརྗོད་པ་སྟེ་ཤིན་ཏུ་མཛེས་སོ། །
གཉིས་པ་ལྷུག་པ་ལ་གཉིས། མཚན་ཉིད་དང༌། དབྱེ་བའོ །དང་པོ་ནི། རྐང་པ་མེད་པའི་
ཚིག་རྒྱུན་ལྷུག་པའོ། །རྐང་པས་མ་བཅད་པའི་ཚིག་ཀཱ་ལཱ་པ་ལྟར་ན་སི་སོགས་དང༌། ཏི་སོགས་ཀྱི་
མཐའ་ཅན་གྱི་ངག་གི་རྒྱུན་ནི་ལྕུག་པའི་མཚན་ཉིད་ཡིན་པའོ །དེ་ལ་སོགས་ཀྱི་དཔེ ར་བརྗོད་པ་ནི།
རྟགས་གང་ཡང་རུང་བ། སརྦ་ནཱ་མའི་རང་བཞིན་ཏཏ་ཞེས་པའི་ཕ་རོལ་ཏུ། སི་སོགས་ཉེར་གཅིག་གི་
ནང་ནས།དང་པོ་དོན་ཙམ་སྟོན་པའི་གསུམ་པ་མང་ཚིག་ཛས་བྱིན་ནོ། །མིང་ལེ་གསུམ་པར།ཏྱཏ་ལ་
222

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སོགས་པ་རྣམས་ཀྱི་རྣམ་དབྱེ་ལ་ཨའོ་ཞེས་པས། ཏྱཏ་ཏཏ་ཡཏ་ཞེས་སོགས་ཀྱི་རྟགས་མཐའ་རྣམས་
ཕ་རོལ་ཏུ།རྣམ་དབྱེ་མཐོང་བ་ན། ཨ་ཡིག་རུ་འགྱུར་བའི་ཕྱིར་ཏཏ་ཀྱི་ཏ་ཕྱི་མ་ལ་ཨ་ཡིག་ཏུ་འགྱུར་།
མིང་ལེ་དང་པོར་ཨ་ཡིག་ལ་དབྱིའོ། །ཞེས་པས། ཏ་སྔ་མའི་ཨ་ཡིག་ཕྱིས་ཤིང༌།ཛས་ཐམས་ཅད་ལ་
ཨིའོ་ཞེས་པས། ཕ་རོལ་གྱི་ཛས་ཀྱང་ཨི་ཡིག་རུ་བསྒྱུར་ཏེ། ཨའི་ཡི་གེ་ཨིའི་ཡི་གེ་ལ་ཨེའོ་ཞེས་པས།
ཨིའི་ཡི་གེ་ཨེ་ཡིག་བསྒྱུར་ནས་མཚམས་སྦྱར་བས།ཏེ་ཞེས་པ་ལྟ་བུ་ཚིག་ཏུ་གྲུབ་།།དེའི་ཕ་རོལ་ཏུ་
ཨ་ཏྲ་ཡོད་ཀྱང༌། མཚམས་སྦྱོར་གཉིས་པར།ཚིག་མཐར་ཨེཏ་ཨོཏ་ལས་ཕ་རོལ་གྱི་ཨ་ཡིག་དབྱིའོ། །
ཞེས་པས་ཕ་རོལ་གྱི་ཨ་ཡིག་ཕྱིས་ཏེ། དེའི་མཚན་མ་བྲིས་པ་ལས། ཏེ་ཏྲ་ཞེས་པ་བོད་སྐད་ལ་དེ་
རྣམས་འདིར་ཞེས་པའོ །དེ་ལ་སྔ་མ་ཏཏ་གཅིག་པུའང་ཚིག་མ་ཡིན།ཕྱིས་ཀྱི་ཛས་གཅིག་པུའང་
ཚིག་མ་ཡིན་ཡང༌། གཉིས་ཀ་ཚོགས་པས་ཚིག་ཏུ་འགྱུར་རོ་ཞེས་པའི་དོན་ཏོ། །དེ་བཞིན་དུ་སྔ་མ་
དབྱིངས་དང༌།ཕྱི་མ་ཏི་སོགས་ཚོགས་པས་ཚིག་ཏུ་གྲུབ་པའི་དཔེ་ཡང༌། ཡཛ་མཆོད་སྦྱིན་ལའོ། །
ཞེས་པ མཆོད་པའི་ཁམས་སམ་འབྱུང་ཁུངས་སམ །དབྱིངས་ཡཛ་ཞེས་པའི་ཕ་རོལ་ཏུ། །ཏི་
སོགས་ཀྱི་རྣམ་དབྱེ།ཝརྟ་མ་ནའི་ནང་ནས། ཨརྨ་ནེའི་སྐྱེས་བུ་དང་པོའི་མིང་ཚིག་ཨན་ཏེ་བྱིན་ནོ། །
ཀུན་བཤད་གཉིས་པར། བྱེད་པ་པོ་ལ་ཨནྟེ་བི་ཀ་ར་ཎའོ། །ཞེས་པས་དབྱིངས་དང་རྣམ་དབྱེའི་བར་དུ།
ཨཎ་བྱིན་ཀུན་བཤད་བརྒྱད་པར་གང་རྗེས་སུ་འབྲེལ་པ་མི་སྦྱོར་རོ །ཞེས་པས་ཎ་ཕྱིས་ལེའུ་དྲུག་
པར་ཨ་དང༌། མཚམས་སྦྱོར་གྱི་ཡི་གེ་དག་ལ་ཨའི་དེ་དག་སྟེ། དེ་དབྱི་བའང་ཞེས་པས། ཨ་དེ་
ཡང་ཕྱིས་ནས་མཚམས་སྦྱར་བས ཡཛནྟེ་ཞེས་ཚིག་ཏུ་གྲུབ་པའི་ཕ་རོལ་ཏུ་ཨ་ཡིག་སྔ་མ་ལྟར་ཕྱིས་
པས།ཡཛནྟེ་ཏྲ་ཞེས་པ་བོད་སྐད་ལ་མཆོད་སྦྱིན་བྱེད་པ་རྣམས་འདིར་ཞེས་པ་ལྟ་བུའོ །
དབྱེ་བ་ལ་བཞི་མིང་ཙམ་གྱི་དབྱེ་བས་མདོར་བསྟན།དངོས་པོའི་དབྱེ་བས་འདོད་པ་དགག །
དབྱེ་བ་དེར་འདུས་པར་བསྟན་པ། དངོས་པོའི་དབྱེ་བར་འདོད་པའི་སྒྲུབ་བྱེད་དགག་པའོ། །དང་པོ་ནི།
ལྷུག་པ་དེ་ལ་བརྗོད་པ་དང་ནི་གཏམ། །ཞེས་པ་དེ་ཡི་རབ་དབྱེ་གཉིས། །ཡིན་ནོ། །གཉིས་པ་ནི། དེ་
ལ་འདྲེན་པ་ཉིད་ཀྱིས་ནི། །བརྗོད་པར་བྱ་བ་བརྗོད་པ་ལོ། །གཞན་ནི་འདྲེན་པ་གཞན་གྱིས་ཀྱང༌། །
རང་གི་ཡོན་ཏན་བསྒྲགས་སྐྱོན་འདིར། །ཡང་དག་དོན་བསྔགས་ཕྱིར་ཡོད་མིན། །གལ་ཏེ་ལྷུག་པའི་
223

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དབྱེ་བ་གཉིས་ལ། སྙན་དངགས་མཁན་བྷ་མ་ཧ་ན་རེ། གང་གི་བསྟོད་པ་དེ་འདྲེན་པ་རང་གིས་བྱས་
པ་རང་གིས་འདོན་པ་བརྗོད་པ་དང་། རང་གིས་བསྟོད་པ་དེ་གཞན་གྱིས་ཀྱང་བརྗོད་པ་དེ་གཏམ་
ཡིན་ནོ། །དེའང་རིགས་དང༌། བརྩོན་འགྲུས་དང༌།ཐོས་པ་སོགས་རང་གིས་བརྗོད་པ་སྙན་དངགས་
ཀྱི་ཚུལ་ལ་སྐྱོན་མ་ཡིན་ཏེ། ཡང་དག་པ་ཇི་ལྟ་བ་བརྗོད་པའི་ཕྱིར་ཞེས་ཟེར་རོ །འོན་ཀྱང་ངེས་པ་
མེད་མཐོང་སྟེ། །དེར་ཡང་གཞན་གྱིས་བརྗོད་པའི་ཕྱིར། །གཞན་གྱིས་བརྗོད་དམ་རང་གིས་ཞེས། །
དབྱེ་བའི་རྒྱུ་འདི་ཅི་ཞིག་ཡིན། །འོན་ཀྱང་ངེས་པ་མེད་པར་འདྲེན་པ་ལས་གཞན་གྱིས་བརྗོད་པར་
མཐོང་སྟེ། འདི་ལྟར་དགའ་བའི་སྤྱོད་པ་ལ་སོགས་པའི་བརྗོད་པའི་སྙན་དངགས་དེ་ཆོས་ཅན
བརྗོད་པ་མ་ཡིན་པར་ཐལ། གཞན་གྱིས་བརྗོད་པར་སྣང་བའི་ཕྱིར། ཁྱབ་པ་ཁས་བླངས། རྟགས་
དང་གསལ་བ་ཚད་མས་གྲུབ་བོ། །དེའང་གཉིས་པོ་རྫས་ཐ་དད་པར་འདོད་པས་སོ། །སྨྲ་གཞན་
ཡིན་པ་གཏམ་དང་།སྨྲ་བ་རང་ཉིད་ཡིན་པ་བརྗོད་པ་ཞེས་པ་དེ་ངག་ཆོས་ཅན།རིགས་དང་ཐ་དད་དུ་
དབྱེ་བའི་རྒྱུ་མཚན་ཅི་ཞིག་ཡིན་ཏེ། མིན་པར་ཐལ། དེ་ལ་ཁྱབ་པ་མེད་པར་བརྗོད་པ་དེའི་ཕྱིར་། །
གལ་ཏེ་སྒོ་དང་གཞན་སྒོ་དང༌། །ཡིད་བརྟན་ལྡན་ཉིད་བརྗོད་པ་ནི། །ཐ་དད་པ་ཡི་རྟགས་ཡིན་ན། །
གལ་ཏེ་རང་གི་སྒོ་ནས་ཀྱང༌། གཞན་གྱི་སྒོ་ནས་ཞེས་ཚིགས་བཅད་འབྱུང་འགྱུར་དོན་གསལ་བར་
བྱེད་པ་གཉིས་དང༌། གཉིས་ཀར་ཡིད་བརྟན་པ་དང༌།ལྡན་པ་ཉིད་གསུམ་པོ་བརྗོད་པ་གཏམ་ལས།
རྫས་ཐ་དད་པའི་རྟགས་ཡིན་ཏེ། བརྗོད་པ་ལ་ཡོད་ཅིང་གཏམ་ལ་མེད་པའི་ཕྱིར་ཞེ་ན། གཞན་གྱི་
གཏམ་རྣམས་དག་ལ་ཡང༌། །འཕགས་པ་སོགས་བཞིན་སྒོ་དང་ནི། །གཞན་གྱི་སྒོ་དག་ཅིས་མི་འཇུག།
གཏམ་རྣམས་ངག་ལའང་མཚོན།རང་གི་སྒོ་དང༌།གཞན་གྱི་སྒོའི་ཚིགས་བཅད་དང༌།ཡིད་བརྟན་པ་
ལྡན་པ་ཉིད་གསུམ་འཇུག་པར་ཐལ་ཏེ། དེ་རྣམས་ཁྱོད་ལ་ཞར་ལ་འཇུག་པའི་ཕྱིར་རོ། །དཔེར་ན་
སྡེབ་སྦྱོར་འཕགས་པའི་དབྱངས་དང་རྗེས་སུ་བསྔགས་པ་ལ་སོགས་པའི་ཚིགས་བཅད་ཀྱང་ཁྱོད་ལ་
ཞར་ལ་འཇུག་པ་བཞིན་ནོ །སྡེབ་སྦྱོར་འཕགས་པའི་དབྱངས་ཀྱི་དཔེར་བརྗོད་བཤད་ཟིན་ལ།
བརྒྱད་པ་རྗེས་སུ་བསྔགས་པ་། རིན་ཆེན་འབྱུང་གནས་ནས། ཡང་ལྕི་འདིའི་ཚད་མ་འདི་ནི། ཞེས་པ
ལ་གཽ་ཙ་རུ བྲ་མ་ཎྱ་སོོ། །ཞེས་པ་ལྟ་བུ་ཡིན་། །གལ་ཏེ་ལམ་བྷ་གཞོན་ནུ་མ་རྙེད་པ་དང་ངལ་གསོ་
224

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དང༌། མ་ཚོགས་པ་དང༌། ཡིད་བརྟན་ཅན་ཡང༌། བརྗོད་པ་གཏམ་ལས་ཐ་དད་དུ་བྱེད་པའོ་ཞེ་ན།
ལམ་བྷ་སོགས་སམ་ཡིད་བརྟན་པའི། །དབྱེ་བ་མཐོང་མོད་དེ་ལས་ཅི། །ཚིགས་བཅད་དང་གཏམ་ལ་
ཡང་ཆོས་ཅན། བརྗོད་པར་ཐལ། དེ་རྣམས་མཐོང་བའི་ཕྱིར་། །ལམ་བྷ་ལ་སོགས་པའི་དབྱེ་བས།
ལྡོག་པ་ཐ་དད་པ་ཙམ་ཡོད་དུ་ཆུག་མོད།བ་གླང་དང་རྟ་ལྟར་རྫས་ཐ་དད་པ་མི་འགྲུབ་པ་ཡིན་། །
གསུམ་པ་ནི། དེ་ཕྱིར་གཏམ་དང་བརྗོད་པ་ཞེས། །མིང་གཉིས་དག་གིས་རིགས་གཅིག
མཚོན་ཏེ་ལྷུག་པའི་རིགས་གཅིག་གོ། །འདིར་པཎྜི་ཏ་རིག་བྱེད་རྒྱ་མཚོའི་གསུང་གིས། འདིར་ལྷུག་
པ་གཏམ་གྱི་མཚན་ཉིད། ལྷུག་པའི་སྙན་དངགས་གང་ཞིག་སྔོན་བྱུང་བ་བརྗོད་པ་ཤས་ཆེ་བའོ། །
གཏམ་འདིར་ཡང་སྔོན་བྱུང་བའི་གཏམ་ཞེས་དང༌། སྐྱེས་རབས་སུ། གཏམ་གླེང་བསླང་བ་ན། རང་
གི་བུ་མོ་བྱང་ཆུབ་སེམས་དཔའི་ཆུང་མ་ལ་བདེ་འམ་མི་བདེ་འདྲི་བའི་སྐབས་སུ། ཁྱོད་ཀྱིས། ཁྱོད་ཀྱི་
ཁྱིམ་ཐབས་ཁྱོད་ལ་བྱམས་སམ་མི་བྱམས་ལ་སོགས་པ་ཤེས་། །ལྷུག་པ་བརྗོད་པའི་མཚན་ཉིད།
ལྷུག་པའི་སྙན་དངགས་གང་ཞིག་སྔོན་བྱུང་བ་མ་ཡིན་པ་གཙོ་ཆེ་བའོ། །ཞེས་གསུངས། འགའ་ཞིག་ནི།
ལག་ལྡན་ཞེས་པ་དང༌།གཉིས་འཐུང་ཞེས་པའི་མིང་གཉིས་ཀྱིས་གླང་པོ་ཆེའི་རིགས་གཅིག་མཚོན་
པ་དང་འདྲའོ། །ཞེས་གསུང་ངོ་། །གལ་ཏེ་ལྷུག་པའི་དབྱེ་བ་གཞན་ཡང་མཐོང་བ་འདིར་མ་བཤད་པ་
ཅི་ཞེ་ན། ལྷག་མ་སྨྲས་པའི་རིག་རྣམས་ཀྱང༌། །འདི་ཉིད་ནང་དུ་འདུས་པར་འགྱུར། །ལྷུག་པའི་དབྱེ་
འདུས་པར་བ
བ་གཞན་རྣམས་ཀྱང་ཆོས་ཅན། ཁྱོད་མ་རྟོགས་པའམ་མ་བརྗོད་པས་ལྷུག་པའི་དབྱེ་བ་མ་ཚང་བའི་
སྐྱོན་མེད་དེ། ལྷག་མ་ཁྱེད་རྣམས་ཀྱང་ལྷུག་པའི་དབྱེ་བ་བརྗོད་པ་དང༌། གཏམ་གྱི་ཁོངས་སུ་འདུ་
ཞིང་དེ་གཉིས་སུ་བརྗོད་པའི་ཕྱིར་རོ།།
བཞི་པ་ནི། བྷ་མ་ཧ་ན་རེ། བརྗོད་པ་ནི་བུ་མོ་འཕྲོག་པ་དང༌། གཡུལ་དང་། མ་ཚོགས་པ་
དང༌། དར་བ་རྣམས་དང་ལྡན་ཞིང་། གཏམ་ནི་དེ་རྣམས་དང་མི་ལྡན་པས། རྫས་ཐ་དད་དོ་ཞེ་ན།བུ་
མོ་འཕྲོག་དང་གཡུལ་དང་ནི། མ་ཚོགས་པ་དང༌། དར་བ་རྣམས་དང་ལྡན་ཞིང༌། གཏམ་ན་དེ་རྣམས་
དང་མི་ལྡན་པས་རྫས་ཐ་དད་དོ་ཞེ་ན། བུ་མོ་འཕྲོག་དང་གཡུལ་དང་ནི། །མ་ཚོགས་དར་བ་ལ་
སོགས་པ། །སརྒས་བཅིངས་པ་མཚུངས་པ་ཉིད། །བར་གྱི་ཚིག་སྡུད་ཕྱིས་པ་བུ་མོ་འཕྲོག་མའི་གཡུལ་
225

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སོགས་ཆོས་ཅན། བརྗོད་པ་གཏམ་ལས་ཁྱད་པར་རྫས་ཐ་དད་དུ་བྱེད་པའི་ཡོན་ཏན་མ་ཡིན་ཏེ།
སརྒས་བཅིངས་པའི་སྙན་དངགས་ཆེན་པོ་ལའང་མཚུངས་པར་ཡོད་པས་གཏམ་ལའང་ཡོད་པའི་
ཕྱིར་རོ །ཡང་ཁོ་ན་རེ། སྙན་དངགས་མཁན་གྱིས་བྱས་པའི་དགོངས་པའི་རྟགས་ཅུང་ཟད་ཡོད་པ་
བརྗོད་པ་ཡིན་ལ། དེ་ལས་གཞན་པ་གཏམ་ཡིན་ནོ་ཟེར་ན། སྙན་དངགས་མཁན་གྱིས་བསམ་བྱས་
རྟགས། །གཞན་དུ་ཡང་ནི་སྐྱོན་མི་འགྱུར། །སྙན་དངགས་མཁན་གྱིས་དགོས་པ་བསམ་པ་ཡིས་བྱས་
པའི་རྟགས་ཆོས་ཅན།བརྗོད་པ་དང་གཏམ་རྫས་ཐ་དད་དུ་འབྱེད་ནུས་པ་མ་ཡིན་པར་ཐལ། ཁྱོད་ནི་
བརྗོད་པ་ལས་གཞན་གཏམ་སརྒས་བཅིངས་པ་སྙན་དངགས་ཆེན་པོ་སྐྱེས་རབས་ལྟ་བུ་ལ་ཡང་ཡོད་
པ་སྐྱོན་དུ་མི་འགྱུར་བའི་ཕྱིར་རོ། །དེ་སྒྲུབ་པ་འདོད་དོན་སྒྲུབ་ལ་སྒོ་རུ་ནི། མཁས་པ་རྣམས་ལ་ཅིས་
མི་འགར
མི་འགྱུར། །རྟགས་གྲུབ་སྟེ། འདོད་པའི་དོན་སྒྲུབ་པའི་ཐབས་སུ་ནི། མཁས་པ་རྣམས་ལ་ཅི་ཡང་མི་
འགྱུར་བ་མེད་དེ། འགྱུར་རོ། །དཔེར་ན་སྨན་པ་མཁས་པས དུག་ཡང་སྨན་ཆེན་པོར་འགྱུར་བ་
བཞིན་ནོ། །ཇི་སྐད་དུ།སྙན་དངགས་མཁན་ལ་ཅི་ཡང་རྒྱན། །མཁས་པས་བཤད་ན་ཅི་ཡང་བདེན། །
ལྟོ་འདུན་ཅན་ལ་ཅི་ཡང་ཟས། །འདོད་ཆེན་ལ་ནི་ཅི་ཡང་ནོར། །ཞེས་པ་ལྟར་། །
ཡང་ན་འདིའི་དབྱེ་བའི་སྐབས་སུ་ངག་གི་དབང་ཕྱུག་གིས།ལོའི་སྒྲ་དང་སྦྲེལ་ནས་གཞན་
གཞུང་དུ་མཛད་དོ། །དེའི་ལུགས་ཀྱིས་མིང་གཉིས་ནི་རིགས་གཅིག་མཚོན་ཏེ། བཤད་མ་ཐག་པ་
ལྟར་གླང་པོ་ཆེའི་མིང་གི་རྣམ་གྲངས་ཡིན་། །ལུགས་གསུམ་པ་ནི། སྤེལ་མ་ཟློས་གར་ལ་སོགས་ཏེ། །
དེ་དག་རྣམས་ནི་གཞན་ན་རྒྱས། །ལྷུག་པ་ཚིགས་བཅད་རང་བཞིན་གང༌། །ཙམྦུ་ཞེས་པར་མངོན་
པར་བརྗོད། །དེ་ཡང་སྤེལ་མ་ཟློས་གར་ཏེ། སཾ་སྐྲྀ་ཏ། རང་བཞིན། ཟུར་ཆག །པྲ་ཀྲི་ཏ་ལ་སོགས་
པའི་སྐད་རིགས་རྣམས་བསྲེས་པ སྨན་དཔྱད་ཡན་ལག་བརྒྱད་པའི་རྒྱ་དཔེ་ལྟ་བུའོ། །སོགས་པས་
པྲ་ཀ་ར་ལ་སོགས་པ་ཡིན་། །དེ་དག་རྣམས་ནི་གཞན་བྷ་ར་ཏ་དང༌། ཀོ་ཧ་ལ་དང་། དཔག་བསམ་
འཁྲི་ཤིང་གི་ཀུན་ཏུ་དགའ་བའི་ཟློས་གར་གྱི་རྒྱ་དཔེ་ལ་སོགས་པར་ཡོད་པས་དེར་བལྟ་བར་བྱའོ། །
ང་ག་ཀུན་ཏུ་དགའ་བའ་ཟླས་ག
ལྷུག་པ་དང་ཚིགས་བཅད་བསྲེས་པའི་རང་བཞིན་གང་ཡིན་པ་དེ་ཙམྦུ་ཞེས་པར་མངོན་པར་བརྗོད་དེ།
དཔའ་བོས་མཛད་པའི་སྐྱེས་རབས་ཀྱི་ཕྲེང་བ་ལྟ་བུའོ། །
226

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
སྐད་ཀྱི་དབྱེ་བས་ལུས་བཞིར་བཤད་པ་ལ་གསུམ་ལས། མདོར་བསྟན་རྒྱས་བཤད། དེ་
དག་གིས་བརྩམས་པའོ།།ངག་གི་རང་བཞིན་དེ་དག་ཀྱང༌། །ལེགས་སྦྱར་དེ་བཞིན་རང་བཞིན་དང༌། །
ཟུར་ཆག་འདྲེས་མ་ཞེས་པ་སྟེ། །རྣམ་པ་བཞི་རུ་མཁས་པས་གསུངས །ཇི་སྐད་བཤད་པའི་ངག་གི་
རང་བཞིན་དེ་དག་ཀྱང་།ལེགས་སྦྱར།རང་བཞིན།ཟུར་ཆག་གསུམ་པོ་རེ་རེ་བ་འབའ་ཞིག་པ་དང༌།
འདྲེས་མ་སྟེ་བསྲེས་པ་ཞེས་པ་སྟེ་རྣམ་པ་བཞི་རུ་མཁས་པ་ཡིད་ཆེས་པའི་སློབ་དཔོན་རཱ་མ་ཤརྨ་དང་།
བྷ་ར་ཏ་དང༌།པ་ཎི་ལ་སོགས་པས་གསུངས་སོ།།
གཉིས་པ་ནི། རིམ་པ་ལྟར་བཞི་ལས། དང་པོ་ནི། ལེགས་སྦྱར་ཞེས་པ་ལྷ་ཡི་། །སྐད་དུ་
དྲང་སྲོང་ཆེན་པོས་གསུངས། །དེ་སྐྱེས་དེ་མཚུངས་ཡུལ་ཅན་ཞེས། །རང་བཞིན་རིམ་པ་དུ་མ་དག །
དེའང་ལེགས་སྦྱར་ནི་ལྷའི་སྐད་ཡིན་། ཨ་བྷྱས། དགོངས་རྒྱན་དུ། ལྷ་ཐམས་ཅད་འཕགས་པའི་
སྐད་དུ་སྨྲའོ།།ཞེས་ཟེར་རོ།།དྲང་སྲོང་ཆེན་པོ་ནི་སངས་རྒྱས་བཅོམ་ལྡན་འདས་ཏེ།རྒྱུད་བླར་།ཀུན་
ཏུ་བཟང་པོ་དཔེ་མེད་དྲང་སྲོང་ཆེ། །ཞེས་པ་ལྟར་རོ །དྲི་མ་དང་བྲལ་བའི་འོད་དུ ལྷ་རྣམས་ནི་ལྷའི་
སྐད་ཀྱིས་ཡོངས་སུ་སྨིན་པར་བྱ་བའི་ཆེད་དུ་ཞེས་པ་ལྟར་གསུངས་པའོ། །རང་བཞིན་གྱི་སྐད་ཀྱང་
ལེགས་སྦྱར་ལས་སྐྱེས་པ་སྟེ། དེ་ལ་བརྟེན་ནས་དངོས་སུ་བྱུང་བའི་སྐད་གསར་འཆད་པ་སྟེ། ལཉྫ
ལྷའི་ཡི་གེ་ལ་བརྟེན་ནས་བྷ་གྲུ་ལ་མིའི་ཡི་གེ་བྱས་པ་ལྟ་བུ་དང༌། ལེགས་སྦྱར་དེ་དང་མཚུངས་པ་དང་
པོར་སངས་རྒྱས་ཀྱིས་རྒྱུད་སྡེ་རྣམས་སུ་ཡང་གསུངས་པ། དཔལ་བརྟག་པ་གཉིས་པའི་རྡོ་རྗེའི་གླུ་ལ་
སོགས་པ་ལྟ་བུ་པྲ་ཀྲི་ཏའི་རིགས སཾསྐྲྀ་ཏ་དང་ཆ་མཚུངས་པ་དང༌། གྲོང་ཁྱེར་ཆེན་པོ་བཟོ་གནས་
བཅོ་བརྒྱད་ལ་སོགས་པ་ཚང་བའི་ཡུལ་ཅན་། སྐད་ཡིན་ནོ་ཞེས་གྲགས་པ་རང་བཞིན་གྱི་སྐད་ཀྱི་
རིམ་པ་དུ་མ་དག་ཡིན་ལ།ལེགས་སྦྱར་ནི་རྣམ་པ་གཅིག་ཁོ་ནའོ །རང་བཞིན་གྱི་སྐད་ཀྱིས་བརྩམས་
པའི་བསྟན་བཅོས་ཀྱི་ལེགས་པ་ག་འདྲ་ཡིན་ཞེ་ན།ཡུལ་འཁོར་ཆེན་པོ་ལ་བརྟེན་སྐད། །ལེགས་སྦྱར་
རིན་ཆེན་མཚོ་དག་གི །སེ་ཏུས་བཅིངས་སོགས་རང་བཞིན་གང༌། །རང་བཞིན་མཆོག་ཏུ་གྱུར་པར་
རིག །དེ་ཡང༌།ཕྱི་མ་ཡུལ་འཁོར་ཆེན་པོ་ལ་བརྟེན་པའི་སྐད་སེ་ཏུ་སྟེ། ལེའུས་བཅིངས་པ་ལ་སོགས་
པའི་རང་བཞིན་གང་ཡིན་པ་ལས་བྱུང་བ། རབ་མཆོག་སྡེས་བརྩམས་པའི་ཀན་དྷ་ཀ་སྡེ་ཕུང་པོ་ཅན་
227

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དང༌། སོགས་པས་པྲ་ཐ་མའི་ག་ཐ་ཞེས་བྱ་བ་ལ་སོགས་པའི་རིགས་ཅན་དེ་རྣམས་ཡིན་། །དེ་
འདྲའི་སྙན་དངགས་དེ།ཚིག་དོན་ཕུན་སུམ་ཚོགས་པ་དང་ལྡན་པའི་ལེགས་པར་བཤད་པ་མི་ཟད་
ཅིང༌། ལེགས་བཤད་དུ་མའི་འབྱུང་ཁུངས། རིན་པོ་ཆེ་དུ་མས་སྤྲས་པའི་མཚོ་ཡིན་ནོ །ཞེས་
གཟུགས་ཅན་གྱི་རྒྱན་དུ་བྱས་པའོ །འོ་ན་རང་བཞིན་གྱི་སྐད་རྣམས་ཐུན་མོང་བའི་སྐད་ཀྱང་ཡོད་
དམ་ཞེ་ན། ཡོད་དེ། སོ་ར་སེ་ན་གོོ་ཌ་དང༌། ལཱ་ཌཱ་གཞན་ཡང་དེ་འདྲའི་སྐད། །རང་བཞིན་ཉིད་ཅེས་
བྱ་བ་ཡི། །ཐ་དད་རྣམས་ལ་ཉེ་བར་འགྱུར། །ཡུལ་སོ་ར་སེ་ན་དང་གཽ་ཌ་དང༌། ལཱ་ཌཱ་དང་གསུམ་གྱི་
སྐད་དང་གཞན་ཡང་དེ་འདྲ་བའི་སྐད། རང་བཞིན་ཉིད་དེ། ཡུལ་སྔ་ལེན་གྱི་སྐད་དང༌། ཡུལ་དབུས་
འཆང་གི་སྐད་དང༌། མ་ག་དྷའི་སྐད་རྣམས་རང་བཞིན་གྱི་སྐད་ཡིན་ཞེས་པའི་ཐ་སྙད་ཟློས་གར་ལ་
སོགས་པ་རྣམས་ལས་ཉེ་བར་བསྟན་པར་འགྱུར་བ་ཡིན་ནོ། །དེ་ལྟར་རང་བཞིན་གྱི་སྐད་ལའང་
རགས་པ་རྣམ་པ་བཞིའོ།།ཟུར་ཆག་ཇི་ལྟ་བུ་ཞེ་ན།བ་ལང་རྫི་ལ་སོགས་པའི་ཚིག།སྙན་དངགས་ལ་
ཟུར་ཆག་ཅེས་གནས། །བསྟན་བཅོས་རྣམས་ལ་ལེགས་སྦྱར་ལས། །གཞན་པ་ཟུར་ཆག་ཉིད་དུ་
བརྗོད། །བ་ལང་རྫི་དང་བླུན་པོའི་ཚིག་གིས་སྙན་དངགས་ལ་ཟུར་ཆག་ཅེས་གནས་ལ སྒྲའི་བསྟན་
བཅོས་ལས་གཞན་པའི་སྐད་ཀུན་ལ་ཟུར་ཆག་གི་སྐད་ཉིད་དུ་བརྗོད་།།
གསུམ་པ་ནི།ལེགས་སྦྱར་སརྒས་བཅིངས་པ་སོགས།།རང་བཞིན་སྙན་རྟ་ཀ་སོགས་དང༌།།
ཁྲགས་སྦྱར་སོགས
ཟུར་ཆག་ཨོ་པ་ར་སོགས་ཏེ། །ཟློས་གར་ལ་སོགས་འདྲེས་པའོ །དེ་ཡང་ལྷའི་སྐད་ལེའུས་བཅིངས་
པ་དང༌། སྤྱན་རས་གཟིགས་ཀྱི་བསྟོད་པ་བརྒྱ་པ་ལ་སོགས་པ་བསྟོད་པ་དང༌།རང་བཞིན་གྱི་སྐད།
སྙན་སྣ་དང༌། ག་ཐཱ་ལ་སོགས་པ་དང༌། ཟུར་ཆག་གི་སྙན་དངགས་ནི། ཨོ་པ་ར་དང་ར་པ་ཀ་ལ་
སོགས་པའི་བསྟན་བཅོས་ལ་སོགས་པའོ། །ཟློས་གར་དང༌། བྷ་ན་ཀ་ལ་སོགས་པ་ནི་སྐད་རིགས་
རྣམས་འདྲེས་པའོ། །དོན་བསྡུ་བ་དེ། གཏམ་ལ་སོགས་པ་ཐམས་ཅད་དང་། །ལེགས་སྦྱར་གྱིས་ཀྱང་
བཅིངས་པ་སྟེ། །རྨད་བྱུང་དོན་ཅན་རྒྱ་ཆེའི་གཏམ། །འབྱུང་པོའི་སྐད་ཀྱི་རང་བཞིན་བརྗོད། །གཏམ་
དང།བརྗོད་པ་དང༌།ཚིགས་སུ་བཅད་པ་ལ་སོགས་པ་ལ།སྐད་རིགས་བཞི་ག་འཚོགས་པའམ།ཡ་
གྱལ་རེ་རེ་བ་རང་བཞིན་དང་། ལེགས་སྦྱར་གྱི་སྐད་ཀྱིས་ཀྱང་བཅིངས་པའོ །རྨད་བྱུང་སྔོན་མེད་
228

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པའི་བརྗོད་བྱའི་དོན་སྟོན་པ་ཅན་རྒྱ་ཆེན་ཞེས་བྱ་བའི་གཏམ་བརྒྱུད་དང་། རིན་ཆེན་རབ་སྣང་ཞེས་བྱ་
བའི་གཏམ་ཡང་འབྱུང་པོའི་སྐད་ཀྱི་རང་བཞིན་འབའ་ཞིག་ཏུ་མཁས་པ་རྣམས་ཀྱིས་བརྗོད་ཅིང
བརྩམས་པ་ཡོད་དོ་ཞེས་པའོ།1
སྦྱོར་ཚུལ་གྱི་ཡུལ་གཉིས་སུ་བསྟན་པ་ནི། སྒེག་དང་རོལ་དང་སྟབས་ལ་སོགས། །ལྟ་བའི་
དོན་མིན་གཅིག་ཤོས་དང་། །མཉམ་པར་བྱ་བ་ཉིད་ཅེས་པ། །འདི་ཡང་ལུགས་གཉིས་དག་ཏུ་བརྗོད། །
དེ་ཡང་སྒེག་པ་དང༌།རོལ་པའི་ཉམས་གཙོ་བོར་གྱུར་པ་ལུས་ཀྱི་འདུག་སྟངས་དང༌། ལག་པ་དང༌།
རྐང་པའི་སྟབས་ལ་སོགས་པ་གར་གྱི་ཚུལ་བྱེད་པ་རྟོགས་པའི་ཐབས་ཀྱི་བསྟན་བཅོས་སྙན་དངགས་
དང་འབྲེལ་བ་རྡོ་རྗེ་ཕྲེང་བ་ནས་གསུངས་པ་ལྟ་བུ་ལྟ་བ་མིག་གི་དོན་གཙོ་བོར་སྟོན་པའི་སྙན་
དངགས་ཀྱི་བསྟན་བཅོས་རྣམས་ཡིན་། །དེ་ལ་མཉན་བྱ་ཡོད་ཀྱང་བརྗོད་པར་འདོད་པ་མ་ཡིན་། །
དེ་ལས་ཅིག་ཤོས་རྣ་བར་སྙན་པའི་རོ་ཉམས་གཙོ་བོར་སྟོན་པ་སརྒས་བཅིངས་པ་ལ་སོགས་པ་མཉན་
པར་བྱ་བ་ཁོ་ན་ཡིན་ཏེ། དེ་ལྟ་བུ་འདི་ཡང་ལུགས་ཏེ་སྙན་དངགས་ཀྱི་ལུས་གཉིས་སུ་ཡང་དག་པར་
བརྗོད་པ་ཡིན་ནོ། །
གཉིས་པ་རྒྱན་བཤད་པ་ལ་གཉིས། ལུགས་ཐུན་མོང་མ་ཡིན་པའི་རྒྱན་དང་། ལུགས་ཐུན་
མོང་བའི་རྒྱན་ནོ། །དང་པོ་ལ་གསུམ།ལུགས་དུ་མར་བསྟན།ལྷོ་ཤར་ལུགས་དབྱེ། སྙན་དངགས་ཀྱི་
ཕྱགསདུམརབརྟབ
རྒྱུ་བཤད་པའོ། །དང་པོ་ནི། ཕན་ཚུན་དབྱེ་བ་ཕྲ་མོ་ཅན། །ཚིག་གི་ལམ་ནི་དུ་མ་ཡོད། །དེ་ཡང་སྙན་
དངགས་ཀྱི་རྒྱན་ལ བ་ལང་དང་རྟ་ལྟར་ཤིན་ཏུ་ཐ་དད་པ་དང༌། བ་ལང་ལ་ཡང་དཀར་ཟལ་དང༌།
ནག་སྒུར་ལྟར་དང༌། དེ་དག་ལ་ཡང་གནས་ཅུང་ཟད་ཀྱིས་ཐ་དད་པ་ལྟར། ཕན་ཚུན་དབྱེ་བ་ཕྲ་མོ་
ཅན་ཚིག་གི་ལམ་སྟེ་ལུགས་ནི་དུ་མ་ཡོད་མོད་ཀྱི་ཐམས་ཅད་བརྗོད་པར་མི་ནུས་སོ། །
གཉིས་པ་ལ་གཉིས།མདོར་བསྟན་རྒྱས་བཤད་། །དང་པོ་ནི།དེ་ལ་བེེ་དརྦ་དང་ནི། །གཽ་
ཌའི་ཁྱད་པར་གསལ་བར་བརྗོད། །འོ་ན། མི་ནུས་ན་ཇི་ལྟར་སྟོན་ཞེ་ན།དེ་ལྟར་ཞིབ་པར་མི་ནུས་
ཀྱང༌།དེ་ལ་ལྷོ་ཕྱོགས་བེེ་དརྦའི་ལུགས་དང་ནི།ཤར་ཕྱོགས་གཽ་ཌ་པའི་ལུགས་བ་ལང་དང་བ་མེན་
ལྟར་ཁྱད་པར་ཆེ་བ་ཡོད་པ་དེ་གསལ་བར་བརྗོད་པར་བྱའོ། །འདི་ལྟར། སྦྱར་བ་རབ་དང་མཉམ་
229

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཉིད་དང་། །སྙན་དང་ཤིན་ཏུ་གཞོན་པ་དང༌། །དོན་གསལ་བ་དང་རྒྱ་ཆེ་དང་། །བརྗིད་དང་མཛེས་
དང་ཏིང་ངེ་འཛིན། །ཡོན་ཏན་འདི་བཅུ་བེེ་དརྦའི། །ལམ་གྱི་སྲོག་ཏུ་བཤད་པ་ཡིན། །འདི་ལས་ཕལ་
ཆེར་བཟློག་པ་ནི། །གོོ་ཌའི་ལམ་དུ་མཚོན་པ་ཡིན། །ཞེས་པ་ལུས་རྣམ་པར་བཞག་པ་སྟེ། ཟློས་པའི་
ཉེས་པ་འགྱུར་དུ་དོགས་པས་རྣམ་པར་མ་བཀྲོལ་ལོ། །
རྒྱས་པར་བཤད་པ་ལ་བཅུ་ལས དང་པོ་སྦྱར་བ་ལ་གསུམ། མཚན་ཉིད། ཟློག་ཟླ།
དཔེར་བརྗོད་པའོ། །དང་པོ་ནི། སྦྱར་བ་སྲོག་ཆུང་ཡི་གེ་མཆོག །ལྷོད་པ་ཉིད་ཀྱིས་མ་རེག་པའོ །
དེའང་སྦྱར་བའི་མཚན་ཉིད་ནི། སྙན་དངགས་གང་ཞིག །ཞེས་པ་འདི་ཀུན་ལ་སྦྱར་རོ །སྲོག་སྟེ
བརྗོད་པའི་རླུང་ཆུང་བའི་ཡི་གེ་ཤས་ཆེ་བའི་ལྷོད་པ་ཉིད་ཀྱིས་མ་རེག་པའི་སྲོག་ཆེན་པོའི་ཡི་གེ་
མཆོག་སྟེ། དེ་ཁོ་ནར་ངེས་པའོ། །དེ་ལ་སྲོག་ཆུང་བ་ནི། སློབ་དཔོན་ཙནྡྲ་མིས། ཡི་གེའི་མདོར
དང་པོ་དང་། གསུམ་པ་དང༌། ལྔ་པ་རྣམས་དང་། མཐར་གནས་རྣམས་ནི་སྲོག་ཆུང་བ་རྣམས་ཞེས་
པས། འདི་ལྟར།ཀ་ཙ་ཊ་ཏ་པ།ག་ཛ་ཌ་ད་བ།ང་ཉ་ཎ་ན་མ།ཡ་ར་ལ་ཝ་རྣམས་ཡིན་ནོ། །སྲོག་ཆེན་
པོ་ནི།ཁ་གྷ།ཚ་ཛྷ། ཋ་དྷ།ཐ་ད།ཕ་བྷ།ཤ་ཥ། ས་ཧ་ཀྵ རྣམས་ཡིན་ནོ།།
གཉིས་པ་ནི་ལྷོད་པ་དཔེར་བརྗོད་ན། ལྷོད་པ་མཱ་ལ་ཏི་མཱ་ལ། །ལོ་ལཱ་ལི་ཀ་ལི་ལ་བཞིན། །
གོོ་ཌ་པ་ཡི་རྗེས་ཁྲིད་བློས། །དེ་འདོད་ཞེས་པ་དེ་ལ། ལ་མཱ་ལ་ཏི་ནི། ཛ་ཏིའམ། སྣ་མའི་མེ་ཏོག་དང༌།
མཱ་ལཱ་ནི་ཕྲེང་བ་དང༌། ལོ་ལ་སྲེད་པ་དང་། ཨ་ལི་བུང་བས་དང༌། ལི་ལ་ཁྱབ་པའམ་འགོངས་པའོ། །
འདིར་ལོ་ལ་སྲེད་པ་ལ་ཐུང་ཡིན་པ་ལ། གཞུང་དུ་ལཱ་རིང་པོར་ཡོད་པ་འགལ་སྙམ་ན།མི་འགལ་ཏེ།
ཀ་ལ་པར། རིམ་པ་ལས་མ་འདས་པར་ཕྲལ་བར་བྱའོ་ཞེས་པས། ལའི་སྲོག་གི་ཨ་ཕྲལ་ཨ་ལིའི་ཨ་
དང་ཨ་གཉིས་བྱུང༌།དེར་མཚུངས་པར་འདྲ་བའི་ཡི་གེ་ལ་རིང་པོར་འགྱུར་ཏེ།ཕ་རོལ་ཡང་དབྱིའོ །
ཞེས་པས། ཨ་རིང་པོར་བསྒྱུར་ཏེ་སྲོག་ཏུ་སྦྱར་བས་ཡིན་ནོ། །འདིར་ཤར་ཕྱོགས་གཽ་ཌ་པ་ཡིས་ལ་
ཡིག་བསྐོར་བའི་རྗེས་ཁྲིད་ཡིན་སྙམ་པོའི་བློས།ལྷོད་པ་དེ་འདྲ་བ་འདོད་དོ།།
གསུམ་པ་ནི། མཱ་ལཱ་ཏི་དཱ་མ། ལཾ་གྷི་ཏཾ་བྷ་མ་རེེཞེས། བཻ་དརྦ་ཡིས་སྲོག་ཆེན་སྦྱོར། །དེ་
ཡང་མཱ་ལཱ་ཏི་སྣ་མའི་མེ་ཏོག་དཱ་མ་ནི་ཐག་པའམ་ཕྲེང་བའོ། །ལཾ་གྷི་ཏཾ་ནི་འཕྱང་བའོ། །བྷྲ་མ་ནི།
230

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བུང་བ་རྣམས་ཀྱིས་ཞེས་པའོ །འདི་ལྷོ་ཕྱོགས་བེེ་དརྦ་ཡིས་སྲོག་ཆེན་པོའི་ཡི་གེ་གྷ་དང་བྷ་ལ་སོགས་
པ་སྦྱོར་བར་འདོད་དོ། །འདིར་མཁས་པའི་དབང་པོ་དག་གིས།ལྕི་བར་བསྒྱུར་ཞིང༌། བཤད་པ་ཡང་
ལྕི་བ་ལ་མཛད་ཀྱང༌།དོན་འགྱུར་གལ་ཆེ་སྟེ། དེ་ཡང་ལྷོད་པ་ཡང་བ་དང་། སྦྱར་བ་ལྕི་བ་མ་ཡིན་ཏེ།
བྷ་མ་ཨཿའི་མ་ཡང་བ་དང༌།མཱ་ལཱ་ལ་སོགས་པ་རིང་པོ་རྣམས་ལྕི་བ་ཡིན་ཏེ། སྡེབ་སྦྱོར་རིན་ཆེན་
འབྱུང་གནས་ནས།རིང་པོ་དང་པླུ་ཏ་ཡང་ཐམས་ཅད་དུ་ལྕི་བ་དང༌།ག་དང་འཁྱོག་པོར་ཡང་འགྱུར་རོ། །
ཞེས་གསུངས་པའི་ཕྱིར་རོ །དེས་ན་ལྷོད་པ་ནི་སྲོག་ཆུང་བའི་ཡི་གེ་ཐམས་ཅད་མཉེན་པའོ །སྦྱར་བ་ནི
སྲོག་ཆེན་པོའི་ཡི་གེ་ཤས་ཆེ་བ་དང༌། བརྗོད་པ་དྲག་པ། རྩུབ་པ།བརྗོད་པ་རླུང་ཤུགས་ཆེ་བ་རྣམས་
ཡིན་། །བོད་ལ་དཔེར་བརྗོད་དཀའ་མོད་ཅུང་ཟད་བརྗོད་ན།བཻ་དར་གཽ་ཌ་སོ་ར་སེའི། །སྨྲ་མཁས་
སྐྱེས་བུ་སོ་སོར་སྨྲ། །བྷ་མ་ཧ་སྨྲ་མཁས་རྣམས་སྨྲ། །བྷྲ་མའི་སྲས་འཁྲུངས་སྨྲ་མཁས་རྒྱལ། །ཞེས་པ་
སྲོག་ཆེན་པོའི་ཡི་གེ་ཤས་ཆེ་བ་དང༌།བརྗོད་པ་རླུང་ཤུགས་ཆེ་བ་ཡིན་ནོ།།
གཉིས་པ་རབ་ཏུ་དང་བ་ལ་གཉིས། དངོས་ལྷོ་པའི་ལུགས་དང༌། ལྡོག་པ་ཤར་བའི་
ལུགས་སོ། །དང་པོ་ནི། རབ་དང་ལྡན་པ་གྲགས་དོན་ཅན། །ཟླ་བའི་མཚན་མ་ཨུཏྤལ་གྱི། །འོད་
ཀྱིས་མཛེས་པ་རྒྱས་ཞེས་། །རྟོགས་པའི་སྐལ་བཟང་ལྡན་པའི་ཚིག །དེ་ཡང༌།རབ་ཏུ་དང་བ་དང་
ལྡན་པའི་མཚན་ཉིད་ནི གང་ཞིག་ཐམས་ཅད་ལ་གྲགས་ཤིང་གོ་སླ་བའི་བརྗོད་བྱའི་དོན་ཅན་། །
དཔེར་ན་ཟླ་བའི་མཚན་མ་རི་བོང་གི་གཟུགས་ནི། ཨུཏྤལ་སྔོན་པོའི་འོད་ཀྱིས་མཛེས་པ་ལྟ་བུས་ཟླ་
བའི་དཔལ་རྒྱས་པར་བྱེད་དོ་ཞེས་པ་ལྟ་བུ སྒྲ་ལས་དོན་དེ་མ་ཐག་རྟོགས་པར་སླ་བའི་སྐལ་པ་
བཟང་པོ་ལྡན་པའི་ཚིག་ཡིན་ནོ །གཞན་ཡང་དཔེར་ན། ཁྱོད་ཞལ་ཟླ་བའི་དཀྱིལ་འཁོར་དེ། །
ཨུཏྤལ་སྤྱན་གྱིས་ཉེར་མཛེས་པ །སྐྱེ་དགུའི་མིག་གི་དགའ་སྟོན་ནི། །ས་གཞིའི་སྟེང་དུ་རྒྱལ་བར་
གྱུར།།ཞེས་པ་ལྟ་བུའོ །
གཉིས་པ་ནི།ངེས་ཚིག་ཡོད་ཕྱིར་གཽ་ཌ་པ།།ཤིན་ཏུ་གྲགས་པ་མིན་པའང་འདོད།།ཤིན་ཏུ་
དཀར་མིན་ཆུ་ལས་སྐྱེས། །དེ་འདྲས་མཚན་པ་འོད་དཀར་ཅན། །ཡང་སྒྲའི་ངེས་ཚིག་གིས་བཤད་དུ་
ཡོད་པའི་ཕྱིར་ན།ཐམས་ཅད་ལ་ཤིན་ཏུ་གྲགས་པ་མིན་པའི་བརྗོད་བྱ་སྦས་པ་ལྟ་བུའི་དོན་ཅན་ཡང་
231

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཤར་ཕྱོགས་གཽ་ཌ་པ་རྣམས་འདོད་དོ། །དཔེར་ན་ཤིན་ཏུ་དཀར་པོ་མིན་པ་སྔོན་པོ་ཆུ་ལས་སྐྱེས་པ་དེ་
འདྲ་བའི་མཚན་མ་རི་བོང་གི་གཟུགས་ཡོད་པ་ནི་འོད་དཀར་ཅན་ཟླ་བ་ཡིན་ནོ་ཞེས་པ་བཞིན་། །
འདིར་ཆུ་ལས་སྐྱེས་པ་ལ་སོགས་པའི་སྒྲས་ནི་སྔོན་པོ་ལ་སོགས་པ་དང་ཉེ་བས་ཨུཏྤ་ལ་སྔོན་པོར་འགྲོ་
ཡི་ཤིན་ཏུ་གྲགས་པ་མ་ཡིན་། །གཞན་ཡང་།ཉིད་ཞལ་དབང་ཕྱུག་གཙུག་གི་རྒྱན། །ཤིན་ཏུ་དཀར་
མིན་ཆུ་སྐྱེས་མིག །འབྱུང་ཀུན་གྱི་མིག་གི་དཔལ། །འབྱུང་པོའི་རྟེན་སྟེངས་རྒྱལ་བར་གྱུར། །ཞེས་
པ་ལྟ་བུའོ །
མཉམ་པའི་ཡོན་ཏན་ལ་གསུམ། མཚན་ཉིད་ཀྱི་རྣམ་པ། སྦྱོར་གསུམ་གྱི་ངོ་བོ། འགལ་ཟླ་
མི་མཉམ་པ་བཤད་པའོ། །དང་པོ་ནི། མཉམ་པའི་སྦྱོར་བ་མི་མཉམ་བྲལ། །མཉམ་པའི་མཚན་ཉིད།
སྦྱོར་བ་རྣམས་མི་མཉམ་པ་དང་བྲལ་བ། རྐང་པ་བཞི་པོ་རྣམས་ལ་དང་པོ་དང༌། བར་དང་མཐའ་
རྣམས་སུ་སྦྱོར་བ་རིགས་འདྲ་བའོ །གཉིས་པ་ནི།དེ་ནི་འཇམ་རྩུབ་བར་མ་སྟེ། །སྦྱོར་བ་འཇམ་རྩུབ
བར་མ་ཡིན། །ཡི་གེ་བཀོད་པའི་སྐྱེ་གནས་ཅན། །དེ་ནི་རྣམ་པ་གསུམ་སྟེ།འཇམ་པ་དང་རྩུབ་པ་དང་
བར་མ་སྟེ། རིམ་པ་ལྟར། སྦྱོར་བ་འཇམ་ཞིང་མཉེན་པ་ཤིན་ཏུ་གཞོན་པ་ལྟ་བུ་དང༌།ཆུང་བར་ཐོས་
པའི་ཡི་གེ་ཀ་ཙ་ཊ་ཏ་པ་ལ་སོགས་པ་དང་།རྩུབ་པ་ཚོགས་ཀྱིས་བརྗོད་པར་བྱ་བ་ཆེན་པོར་ཐོས་པ་གྷ་
ཌྷ་དྷ་བྷ་ལ་སོགས་པ་དང༌། བར་མ་བསྲེས་པ་སྟེ དེ་གསུམ་ཡང་ཡི་གེའི་བཀོད་པ་ཡི་གེའི་སྐྱེ་གནས་
ཅན། སློབ་དཔོན་ཙནྜ་གོ་མིས། སྒྲའི་བསྟན་བཅོས་ཡི་གེའི་མདོར། གནས་དང་བྱེད་པ་དང་།རྩོལ་
བ་རྣམས་ལས་ཡི་གེ་རྣམས་སྐྱེའོ །དེ་ལ་གནས་ནི། ཨ་དང༌།ཀུ་དང༌།ཧ་དང༌།རྣམ་པར་བཅད་བྱ་
རྣམས་ཀྱིས་མགྲིན་པའོ །ཨིཏ་དང་ཨེཏ་ཨེ་རྣམས་ཀྱི་མགྲིན་པ་དང༌། རྙན་། །མགྲིན་པ་དང་མཆུ་
ནི་ཨུ་ཏ་དང་ཨོ་ཏ་དང་ཨོ་རྣམས་ཀྱིའོ །སྣ་ནི་རྗེས་སུ་ང་རོའམ། ང་དང་ཉ་དང་ཎ་དང་མ་རྣམས་ནི་
རང་གི་གནས་དང་སྣ་ལྡན་ནོ། །ཨི་དང་ཙུ་དང་ཡ་དང་ཤ་རྣམས་ཀྱི་རྙན་ནོ། །མཆུ་དག་ནི།ཨུ་དང་སུ་
དང་མཆུ་དང་ཉེ་བ་ཅན་དག་གིའོ། །སོ་དང་མཆུ་ནི་ཝ་ཡིག་གིའོ། །བྱེད་པ་ནི་ལྕེའི་རྩ་བ་ཅན་གྱི་ལྕེའི་
རྩ་བའོ། །ལྕེའི་དབུས་ཀྱི་རྐན་ལས་བྱུང་བ་རྣམས་ཀྱིའོ། །ལྕེའི་རྩེ་མོ་དང་ཉེ་བ་ནི་སྤྱི་བོ་ལས་བྱུང་བ་
རྣམས་ཀྱིའོ །སོ་ལས་བྱུང་བ་རྣམས་ཀྱི་ལྕེའི་རྩེ་མོའོ །ལྷག་མ་རྣམས་ནི་རང་གི་གནས་ཀྱི་བྱེད་པ་
232

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཅན་། །རྩོལ་བ་ནི་རྣམ་པ་གཉིས་ཏེ། ནང་དང་ཕྱིའི་།དེ་ལ་ནང་གི་ནི་བཙུམ་པ་དང་ཕྲད་པ་དང་
ཅུང་ཟད་ཕྲད་པའོ། །བཙུམ་པ་ནི་ཨ་ཡིག་གོ།ཕྱེ་བ་ནི་དབྱངས་རྣམས་ཀྱི་དང་བ་རྣམས་ཀྱིའོ །དེ་
རྣམས་ལས་བ་ཉིད་ནི་ཨེཏ་ཨཻཏ་དག་གིའོ། །དེ་དག་ལས་ཨོཏ་ཨཽཏ་དག་གིའོ །དེ་དག་ལས་ཀྱང་
ཨ་ཡིག་གིའོ། །ཕྲད་པ་ནི་རེག་པ་རྣམས་ཀྱིའོ། །ཅུང་ཟད་ཕྲད་པ་ནི་མཐར་གནས་རྣམས་ཀྱིའོ། །ཕྱི་
རོལ་གྱིས་ནི་སྡེ་པ་རྣམས་ཀྱི་དང་པོ་དང་། གཉིས་པ་རྣམས་དང་།ཤ་དང་ཥ་དང་ས་རྣམ་པར་བཅད་
པ་དང༌། མཆུ་དང་ཉེ་བ་ཅན་རྣམས་མགྲིན་པ་ཕྱེ་བས་སྒྲ་རྗེས་སུ་རྟོགས་པ་རྣམས་ནི་སྒྲ་མེད་པ་
རྣམས་སོ །དང་པོ་དང་གསུམ་པ་རྣམས་དང་ལྔ་པ་རྣམས་དང་མཐར་གནས་རྣམས་སྲོག་ཆུང་བའོ། །
ཅིག་ཤོས་རྣམས་སྲོག་ཆེན་པོའོ །གསུམ་པ་དང་བཞི་པ་དང་ལྔ་པ་དང༌།རྗེས་སུ་ང་རོ་དང་བཅས་པ་
རྣམས་དང༌། མཐར་གནས་དང༌། ཧ་ཡིག་རྣམས་མགྲིན་པ་བཅུ་གཉིས་པས་སྒྲ་རྗེས་སུ་རྟོགས་པ་
རྣམས་སྒྲ་དང་ལྡན་པའོ། །གཉིས་པ་དང་བཞི་པ་དང་ཤ་དང་ཥ་དང་ས་དང་ཧ་རྣམས་དྲོ་བའོ། །ཞེས་པ་
འདི་ནི་ཕྱིའི་རྩོལ་བའོ། །འདིར་ཨའི་ཡི་གེ་ནི་ཐུང་ངུ་དང་རིང་པོ་དང་ཤིན་ཏུ་རིང་པོ་ཞེས་པ་རྣམ་པ་
གསུམ་དུ་དབྱེའོ། །རེ་རེ་ལའང་ཨུ་དཱ་ཏཱ་དང༌། ཨ་ནུ་དཱ་ཏ་དང༌། སྭ་རི་ཏའི་དབྱེ་བས་སྣ་ལྡན་དང་
བཅས་པ་དང་། སྣ་ལྡན་མེད་པའི་དབྱེ་བས་རྣམ་པ་བཅོ་བརྒྱད་དུ་འགྱུར་།དེ་ལྟ་བུ་ཡིས་ཨ་ཡིག་
དང་ཨུ་ཡིག་དང་རི་ཡིག་ལ་ཡང་ངོ་། །ལིའི་ཡི་གེ་ལ་རིང་པོ་ཡོད་པ་མ་ཡིན་། དེས་ན་རྣམ་པ་བཅུ་
གཉིས་། །མཚམས་སྦྱོར་གྱི་ཡི་གེ་རྣམས་ལ་ཐུང་ངུ་ཡོད་པ་མ་ཡིན་ཏེ།དེས་ནི་དེ་རྣམས་ཀྱང་རྣམ་
པ་བཅུ་གཉིས་སུ་འགྱུར་།ཡི་གེ་རྣམས་ཀྱང་གསུམ་སྟེ་ཕྱི་མོ་གཅིག་པ་ཐུང་ངུའོ། །ཕྱི་མོ་གཉིས་པ་
རིང་པོའོ། །ཕྱི་མོ་གསུམ་པ་པླུ་ཏའོ། །མཐོན་པོ་རྣམས་ཀྱི་ཨུ་དཱ་ཏཱའོ། །དམའ་བ་རྣམས་ཀྱི་ཨ་ནུ་དཱ་
ཏའོ། །དེ་དག་བསྡུས་པ་ནི་སྭ་རི་ཏཱའོ། །རང་གི་གནས་དང༌།རྗེས་སུ་སྣ་ལྡན་དང་། རྗེས་སུ་སྣ་ལྡན་
མ་ཡིན་པའོ །མཐར་གནས་ནི་རབ་ཏུ་དབྱེ་བ་གཉིས་པའོ།།ཞེས་གསུངས་པའོ། །
གསུམ་པ་ལ་གསུམ། ཚིགས་བཅད་ཕྱེད་མི་མཉམ། རྐང་པ་གཅིག་མི་མཉམ། དེ་དག་
ཤར་པའི་ལུགས་སུ་བསྟན་པའོ། །དང་པོ་ནི། ཁུ་བྱུག་ཅ་ཅོ་སྒྲོག་བྱེད་ཅིང༌། །ཉར་མ་རབ་འཐོར་དང་
ཞིང་དང༌། །ཆུ་རྒྱུན་ཆུ་ཐིགས་ཀྱིས་བྲན་པའི། །མ་ལ་ཡ་རླུང་བདག་ལ་འོང་། །དཔྱིད་ཚ་བས་གདུང་
233

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པའི་དུས་སུ་རླུང་འབྱུང་བའི་དུས་རིག་པའི་བྱ་ཁུ་བྱུག་རྣམས་དགའ་བ་རྒྱས་པའི་གདངས་སྙན་པས་ཅ་
ཅོ་སྒྲོག་པར་བྱེད་ཅིང་ཉར་མ་སྟེ་ཆུའི་ཟེགས་མ་རབ་ཏུ་འཐོར་བ་ཤིན་ཏུ་དྭངས་ཤིང་ཡིད་དུ་འོང་
བ།དྭངས་བའི་ཆུ་རྒྱུན་འབབ་པའི་ཆུ་ཐིགས་ཀྱིས་བྲན་པའི་ལྷོ་ཕྱོགས་མ་ལ་ཡའི་ཙནྡན་གྱི་ནགས་རླུང་
གིས་བདག་ལ་དགའ་བ་དང་བདེ་བ་སྟེར་བའི་ཆེད་དུ་འོང་། །འདི་ལ་ལེགས་སྦྱར་གྱི་སྐད་ལ།ཕྱེད་
སྔ་མ་སྦྱོར་བ་འཇམ་པ་དང༌། ཕྱེད་ཕྱི་མ་སྦྱོར་བ་རྩུབ་པར་ཡོད་པས་ན་སྦྱོར་བ་མི་མཉམ་པའོ། །བོད་
ལ་དཔེར་ན།ནགས་རླུང་དྲི་ཞིམ་ལྡན་པ་དང༌།།ཆུ་སྐྱེས་མདོག་བཟང་དབྱིབས་མཛེས་དང༌། །འབྲུག་
སྒྲ་སྙན་སྒྲོགས་སྤྲིན་ཕྲེང་རྣམས། །སྒྲ་ལྡན་སྨྲ་མཁས་སོ་སོར་བཞེས། །ཞེས་པ་ལྟ་བུའོ། །གཉིས་པ་ནི།
ཙནྡན་གྱིས་བསྒོས་དྲི་ལྡང་ཞིང༌། །འཇམ་པ་མ་ལ་ཡ་ཡི་རླུང༌། །བདག་གི་བརྟན་འགོག་དགའ་མ་
ཉིད། །མཆོག་གི་ཁ་ཡི་དབུགས་དང་འགྲན། །ཙནྡན་གྱིས་བསྒོས་པའི་དྲིའི་བཞོན་པ་ལྡང་ཞིང་
བསིལ་བ་ཅན། དལ་ཞིང་འཇམ་པའི་རི་བོ་མ་ལ་ཡའི་རླུང་འདིས། བདག་གི་བརྟན་པ་འགོག་པས་
འདོད་པའི་རྣམ་འགྱུར་ཅན་དུ་བྱེད་པ་དེ་ནི། དགའ་མ་ཉིད་མཛེས་མའི་མཆོག་བུད་མེད་རིན་པོ་ཆེའི
ཁའི་དབུགས་དང་འགྲན་པ་འདྲ་སྟེ།དྲི་བཟང་བ་དང་། དལ་བ་དང༌། བདག་གི་བརྟན་པ་འགོག་པ་
སོགས་ཀྱིས་མཚུངས་པའི་ཕྱིར་རོ། །འདི་ལེགས་སྦྱར་ལ་རྐང་པ་གསུམ་པ་སྦྱོར་བ་རྩུབ་ཅིང༌།གཞན་
གསུམ་བར་མར་ཡོད་པས་ན་མི་མཉམ་པའོ། །བོད་ལ་དཔེར་ན། མ་ལ་ཡ་ཡི་བཞོན་དང༌། །དལ་
གྱིས་འབབ་པའི་ཆུ་ཀླུང་དང༌། །སྒྲོན་མ་མཚར་དུ་དངར་བ་རྣམས། །ལྷ་མོ་དབྱངས་ཅན་ཉིད་ལ་
དབུལ།།ཞེས་པ་ལྟ་བུའོ། །
གསུམ་པ་། ཞེས་པ་མི་མཉམ་མ་བརྟགས་པར། །དོན་གྱི་རྒྱན་དང་ཚོགས་དག་ལ། །
བལྟོས་ནས་ཤར་ཕྱོགས་པ་དག་ལ །སྙན་དངགས་ལམ་འདི་འབྱུང་བར་འགྱུར། །དེ་སྐད་ཞེས་པ་
བཤད་མ་ཐག་པ་འདི་ལྟ་བུ་མི་མཉམ་པ་སྐྱོན་དུ་མ་བརྟགས་པར་དོན་གྱི་རྒྱན། རང་བཞིན་གྱི་རིགས་
ལ་སོགས་པ་དང༌། ཡི་གེའི་ཚོགས་དག་ལ་བལྟོས་ནས།ཤར་ཕྱོགས་གཽ་ཌ་པ་དག་ལ་སྙན་དངགས་
ལམ་འདི་འབྱུང་བར་འགྱུར་གྱི།ལྷོ་ཕྱོགས་པ་ནི་འདོད་པ་མ་ཡིན་།།
སྙན་པའི་ཡོན་ཏན་ལ་གསུམ། མདོར་བསྟན་རྒྱས་བཤད། དོན་བསྡུ་བའོ། །དང་པོ་ནི།
234

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སྙན་པའི་ཉམས་ལྡན་ཚིག་དང་ནི། །དངོས་པོ་ལ་ཡང་ཉམས་གནས་པ། །སྦྲང་རྩི་སྤྱོད་པས་སྦྲང་རྩི་
བཞིན། །གང་གི་བློ་ལྡན་དགའ་བྱེད་པའོ། །སྙན་པའི་མཚན་ཉིད་དག་གི་ཉམས་དང་ལྡན་པ་སྟེ།དེ་
ཡང་ཚིག་དང་གྱི་དངོས་པོ་དེ་ཉམས་ཡོད་པ།དེ་ཡང་སྦྲང་རྩི་སྤྱོད་པའི་བརྟུལ་ཞུགས་ཅན་བུང་བ་
རྣམས་སྦྲང་རྩིས་དགའ་བར་བྱེད་པ་བཞིན་དུ།ཚིག་དོན་ལ་ཉམས་ལྡན་པའི་སྙན་དངགས་གང་གིས་
བློ་ལྡན་མཁས་པ་སྙན་དངགས་མཁན་ཉམས་ཤེས་པ་རྣམས་དགའ་བར་བྱེད་པའོ། །
རྒྱས་བཤད་ལ་གསུམ། སྒྲའི་ཉམས།དོན་གྱི་ཉམས། གཉིས་ཀ་ལ་གྲོང་པ་སྤང་བའོ །
དང་པོ་ལའང༌།མདོར་བསྟན།རྒྱས་བཤད་གཉིས་ལས། དང་པོ་ནི། སྒྲ་ནི་གང་དང་ཅི་ཡིས་ཀྱང༌། །
གང་ཞིག་མཚུངས་པར་ཉམས་མྱོང་བ། །དེ་ཡི་གཟུགས་སོགས་ཚིག་ཉེ་བ། །རྗེས་སུ་ཁྲིད་བཅས་
ཉམས་དང་ལྡན། །སྒྲའི་ཉམས་ནི་ཚིག་གང་དང་ཅི་ཡིས་ཀྱང་འདྲ་བས་བྱས་པའི་ཚིག་གང་ཞིག་སྔ་མ་
དང་ཕྱི་མ་མཚུངས་པར་རྣ་བས་ཉམས་སུ་མྱོང་བར་གྱུར་པའི་སྒྲ་དེ་གཟུགས་དེ་ངོ་བོ་གནས་དང་ཕྱི་མོ་
དང་བརྩེགས་པ་ལ་སོགས་པའི་ཚིག་མཚུངས་པར་ཉེ་བར་ཐོས་པ་ཟུང་ལྡན་དང་། ཡི་གེ་དང་བཅས་
པ་ཅི་ཡིས་ཀྱང་སྔ་མ་ལྟར་ཐོས་པ་རྗེས་སུ་ཁྲིད་པ་དང་བཅས་པ་གཉིས་པོ་ནི། སྒྲའི་ཉམས་དང་ལྡན་
ཞིང་ཐོས་པ་ཉིད་ལ་སྐལ་པ་བཟང་པོའི་སྙན་པ་བྱེད་པའོ།།
རྒྱས་པར་བཤད་པ་ལ་གཉིས།ལྷོ་པ་འདོད་པའི་སྒྲ་ཉམས་དང་།ལྷོ་ཤར་གཉིས་ཀ་གཅིག་
་པའི་སྲ་ཉམས་སོ
པུ་འདོད་པའི་སྒྲ་ཉམས་སོ། །དང་པོ་ལ། མཚན་ཉིད་བཤད་ཟིན། སྦྱོར་བ་ནི། གང་ཚེ་ཚངས་པ་
དགའ་བ་ཡི། །རྒྱལ་པོ་འདི་ཡིས་དཔལ་ཐོབ་འགྱུར། །དེ་ནས་བཟུང་སྟེ་ཆོས་ཀྱི་ནི །དགའ་སྟོན་
འཇིག་རྟེན་འདི་རུ་འབྱུང༌། །ཞེས་འདི་གོོ་ཌ་པ་མི་འདོད། །དེ་དག་རྗེས་སུ་ཁྲིད་ལ་དགའ། །ཕལ་
ཆེར་རྗེས་སུ་ཁྲིད་པས་ཀྱང༌། །བཻ་དརྦ་ནི་འདི་ཉིད་འདོད། །ཚངས་པ་དེའི་ཚིག་ལ་སོགས་པ་རྗེས་སུ་
འཇུག་པ་དེ་དུས་གང་གི་ཚེ་ན་ཚངས་པ་དེ་དགའ་བས་མཉེས་ཏེ། མིའི་རྒྱལ་པོ་འདིས་རྒྱལ་སྲིད་ཀྱི་
དཔལ་ཐོབ་པར་འགྱུར་། །དེ་ནས་བཟུང་སྟེ་ཐོས་པ་དང༌།དྲན་པ་དང༌། བློ་གྲོས་དང་། གཞན་ལ་
ཕན་པ་ལ་སོགས་པའི་ཆོས་ཀྱི་དགའ་སྟོན་དང་ལྡན་པ་འཇིག་རྟེན་འདིར་མངོན་པར་དར་བ་ལ་
སོགས་པ་འབྱུང་བར་འགྱུར་རོ །འདི་ལེགས་སྦྱར་ལ་ལ་ལར་རིང་པོས་བྱས་པས་འདྲ་བ་དང༌། ལ་
235

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལར་བརྩེགས་པས་བྱས་པ་ལ་སོགས་ཇི་ཞིག་ལྟར་རྗེས་སུ་ཐོས་པ་ཡོད་།།དེ་དང་མཐུན་པར།ངག་
གི་དབང་ཕྱུག་གིས་ཀྱང༌། ཨེ་ཥདང༌། ལཀྵི་ཞེས་པ་ཥ་ཡིག་སོགས་མཚུངས་པར་ཉམས་སུ་མྱོང་བ་
ཡོད་པ་ཞེས་འཆད་དོ། །བོད་ལ་དེ་དག་ཅུང་ཟད་དཔེར་བརྗོད་ན། ཀ་ལ་པིང་ཀའི་གདངས་དང་
མཚུངས་པའི་གསུང༌། །ཁ་ལ་ཙནྡན་དྲི་ལྡན་མ་དེས་སྨྲས། །ག་ལ་བ་ཉིད་གཡེལ་མེད་དབྱངས་
ཅན་དེ། །ང་ལ་དགེས་པས་ངག་གི་དབང་ཕྱུག་སྩོལ། །ཞེས་གནས་ཀྱིས་བྱས་པ་དང་། མཱ་ལ་ཡར་
དང་ཙནྡན་དྲི་ལྡན་མ།།སྦྲང་མའི་བུ་མོ་ཡིད་ལས་འཁྲུངས་མ་ཀྱེ།།ཀཱ་ལ་ཙཎྜིའི་སྒྲ་མདོ་དག་ལ་ཡང༌།།
ཤཱཀྱའི་བསྟན་ལ་བདག་ཀྱང་མཁས་པར་མཛོད། །ཅེས་རིང་མོས་བྱས་པ་དང༌།སྒྲ་ལྡན་ལྷ་མོ་ཉིད་ལ་
ཡང་། །བསྒྲུབ་བྱ་བདག་གི་རེ་བ་ནི། །སྨྲ་མཁས་ངག་དབང་རྗེས་བསྐྲུན་པར། །མྱུར་བ་ཐུགས་རྗེས་
གཟིགས་མོར་འཚལ། །ཞེས་བརྩེགས་པས་བྱས་པའི་དཔེའོ །གནས་དང་པོ་ན་ཡོད་པ་བཞིན་དུ།
བར་དང་མཐའ་ཡང་དཔགས་ཏེ་ཤེས་པར་བྱའོ །དེ་སྐད་ཅེས་པ་ལ་སོགས་པ་འདི་ཤར་ཕྱོགས་གཽ་ཌ་
པ་སྒྲའི་ཉམས་མཆོག་ཏུ་མི་འདོད་ཀྱི། ཤར་ཕྱོགས་པ་དེ་དག་རྗེས་སུ་ཁྲིད་པ་ལ་དགའ་བས རྗེས་
ཁྲིད་དེ་སྒྲའི་ཉམས་མཆོག་ཏུ་འདོད་། །ལྷོ་ཕྱོགས་བེེདཱརྦ་བ་ནི་རྗེས་སུ་ཁྲིད་པ་བས་ཀྱང་ཚིག་
མཚུངས་པ་ཉེ་བའི་ཉམས་ཟུང་ལྡན་འདི་ཉིད་སྒྲ་ཉམས་ཀྱི་མཆོག་ཏུ་ཕལ་ཆེར་འདོད་དོ། །འོན་ཀྱང་
བོད་ཀྱི་དཔེར་བརྗོད་ཀྱི་ཡང་གནས་དང་རིང་པོས་བྱས་པ་ནི་རྗེས་སུ་འཁྲིད་པ་ཡང་ཡིན་ནོ། །
གཉིས་པ་ལ་གསུམ་རྗེས་ཁྲིད་ཀྱི་མཚན་ཉིད། མིང་དང་སྦྱོར་བ་ཞར་བྱུང་ཟུང་ལྡན་ནོ། །
དང་པོ་ནི། རྐང་པ་རྣམས་དང་ཚིག་རྣམས་ལ། །ཡི་གེར་བཀོད་པ་རྗེས་སུ་ཁྲིད། །གལ་ཏེ་སྔ་མའི་
ཉམས་མྱོང་ནི། །འདུ་བྱེད་སད་བྱེད་མི་རིང་ཉིད། །དེ་ལ་ཚིགས་བཅད་ལ་བལྟོས་ན་རྐང་པ་རྣམས་
དང༌། ལྷུག་པ་དང་གཉིས་ཀ་ལ་བལྟོས་ནས་ཚིག་རྣམས་ལ་ཡི་གེ་རེ་རེ་ཁོ་ན་བསྐོར་ཞིང་། ཡང་ཡང་
བརྗོད་པའི་སྒྲ་ཉམས་ཀྱི་སྙན་དངགས་ནི་རྗེས་སུ་ཁྲིད་པའི་མཚན་ཉིད་དེ། དེ་ཡང་གལ་ཏེ་སྔ་མ་རུ་
བཀོད་པའི་སྒྲ་རྣ་བས་ཉམས་སུ་མྱོང་བའི་འདུ་བྱེད་རྣམ་པ་གཉིས་དྲན་པའི་རྟོག་པ་སད་པར་བྱེད་
ནུས་པ་ཚིགས་བཅད་ལ་རྐང་པ་དང༌། ལྷུག་པ་ལ་ཤད་ལས་མི་རིང་བར་ཉེ་བ་ཉིད་ཡིན་ན་ཡི་གེ་
བསྐོར་བའི་རྗེས་ཁྲིད་དོ། །
236

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
གཉིས་པ་ལ་བཞི།སྤྱིར་རྐང་པ་ལ་བསྐོར་བའི་རྗེས་ཁྲིད།ཚིག་རྐང་གཅིག་ལ་བསྐོར་བའི
རྗེས་ཁྲིད།ཡི་གེ་རིང་བའི་རྗེས་ཁྲིད།ཤར་པ་ཁོ་ན་འདོད་པའི་རྗེས་ཁྲིད་། །དང་པོ་ནི།སྟོན་མཚན་
དབུ་རྒྱན་ཟླ་བ་ནི། །ཀུན་དའི་ཕོན་པོར་འཁྲུལ་པ་ལ། །མཚན་མ་ཨིནྡྲ་ནཱི་ལ་མཚུངས །བུང་བའི་
དཔལ་ནི་ཡང་དག་འཛིན། །དེ་ཡང་དུས་ཚོད་སྟོན་ཀའི་མཚན་མོའི་དབུ་རྒྱན་ཟླ་བ་ནི་དཀར་བ་དང༌།
མཛེས་པས། མེ་ཏོག་ཀུན་དའི་ཕོན་པོར་འཁྲུལ་པའི་གཞི་མ། ཟླ་བ་ལ་རི་བོང་ལ་སོགས་པའི་མཚན་
མ་ཡོད་པ་ནི། ནོར་བུ་ཨིནྡྲ་ནཱི་ལ་དང་མཚུངས་པའི་ཟླ་བས་ཀུ་མུ་ད་རྒྱས་པར་བྱས་པས་བུང་བའི་
དཔལ་དགའ་བར་བྱེད་པ་སྦྲ་རྩི་ཡང་དག་འཛིན་པར་བྱེད་དོ། །འདི་ལེགས་སྦྱར་ལ་རྐང་པ་བཞིའི་
དང་པོ་རྣམས་སུ་ཙནྡྲ་དང་། ཀུན་ད་དང༌། ཨིནྡྲ་དང་། སན་ད་རྣམས་རྗེས་བྱས་པ་ཡོད་དེ།ན་ཡིག་
བསྐོར་བའི་རྗེས་ཁྲིད་ཡིན་ནོ། །བོད་ལ། བྱེད་པོའི་གསུང་གི་དཔལ་འཕྲོག་མ། །པད་དཀར་གདན་
ལྡན་ལྷ་མོ་འདིས། །ཡིད་ལ་དགའ་བ་སྟེར་བར་བྱེད། །ཡོད་པས་འགྲོ་བ་མགོན་དང་བཅས། །ཞེས་
པ་དང་པོ་ད་ཡིག་བསྐོར་བའོ། །
གཉིས་པ་ནི། མཛེས་མ་མཁའ་ལ་ཟླ་བ་ཡི། །དཀྱིལ་འཁོར་མཛེས་པས་བདག་གི་ཡིད། །
ཡིད་སྲུབས་ཀྱིས་ནི་བརྕེ་མེད་དུ། །འཇོམས་པར་བརྩོན་པ་འདི་ལ་ལྟོས །ཆགས་ལྡན་འགའ་ཞིག་
གིས་མཛེས་མ་ཞེས་བོས་ནས། ནམ་མཁའ་ལ་ཟླ་བའི་དཀྱིལ་འཁོར་མཛེས་པར་རྫོགས་པ་འདིས་
བདག་ནི་འདོད་པ་དྲག་པོ་ཡིད་སྲུབས་ཀྱིས་ནི་བརྩེ་བ་མེད་པར་འཇོམས་པ་འདི་ལ་ལྟོས་དང་། དེས་
ན་ཁྱོད་བདག་ལ་བརྩེ་བར་རིགས་སོ་ཞེས་པ་སྟེ འདི་ལེགས་སྦྱར་གྱི་སྐད་ལ། རྐང་པ་དང་པོ་ལ་ཙ
ཡིག་བསྐོར་བ་དང་། གཉིས་པ་ལ་མ་བའི་ཡི་གེ་བརྩེགས་པ་བསྐོར་བ་དང༌། གསུམ་པ་ལ་ན་ཡིག་
དང་ལྡན་པའི་མ་ཡིག་བསྐོར་བ་དང་། བཞི་པ་ལ་ཡ་ཡིག་བསྐོར་བ།ཚིག་རྐང་པ་རེ་རེ་ལ་རྗེས་ཁྲིད་
བྱས་པ་ཡོད་། །ཞེས་པ་ཤིན་ཏུ་མི་རིང་བར་ཐོས་པས་སྔར་བཤད་པ་ལྟར་གྱུར་པ་ནི་རྗེས་ཁྲིད་ཀྱི་
རིགས་གཅིག་ཏུ་འདོད་། །བོད་ལ། དབང་ཕྱུག་རལ་པའི་ཁུར་དང་ལེགས་འགྲོགས་པ། །རི་བོང་
འཛིན་པ་ཤར་རིའི་རྩེ་ན་མཛེས། །ཀུ་མུད་རྒྱས་པའི་དཔལ་ཀུན་སྟེར་བར་བྱེད། །མཛེས་ལྡན་ལྷ་མོ་
ཉིད་མདོག་དཀར་བས་ཕྲོགས། །ཞེས་པ་རྐང་པ་བཞི་རིམ་པ་བཞིན། ད་ཡིག་དང༌། རི་ཡིག་དང་།
237

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཀུ་ཡིག་དང༌།བཞི་པ་ལ་མ་སྟེ་རང་རང་གི་རྐང་པ་ལ་བསྐོར་བའོ། །
གསུམ་པ་ནི།དགའ་མ་བཞིན་གྱི་ཆུ་སྐྱེས་དང༌། །ཟླ་བ་མཚུངས་པ་ཞེས་མི་འདོད། །དགའ་
མ་ཞེས་བོས་ནས། ཁྱོད་ཀྱི་བཞིན་རས་ཀྱི་ཆུ་སྐྱེས་མཛེས་པ་འདི་།སྟོན་ཟླ་མཛེས་པ་དང་མཚུངས་
པར་སྣང་། །ཞེས་པ་འདི་ལེགས་སྦྱར་ལ་མ་ཡིག་རྐྱང་པ་རིང་པོར་བསྐོར་བའི་རྗེས་ཁྲིད།ཅེས་པ་
འདི་ལྷོ་ཕྱོགས་༼པས་རྗེས་ཁྲིད་དུ་མི་འདོད་ཅིང༌།ཡུལ་དབུས་པ་འགའ་ཞིག་དང༌། ཤར་ཕྱོགས་པ་
འདོད་ཅེས་དྷརྨཱ་ཀིརྟི་གསུང་ངོ༌། །བོད་ལ། ཀུན་ལ་དེ་འདྲའི་དཔལ་སྟེར་མ། །དབྱངས་ཅན་དེ་ལ་
བརྟེན་པ་ཡིས། །འགྲོ་བ་དེ་ན་མགོན་དང་བཅས། །དགེ་ལེགས་དེ་ནི་ཨེ་མ་མཚར། །ཞེས་པ་དེ་ཡིག་
རིང་པོའི་རྗེས་ཁྲིད་། །དེ་ཡིག་རིང་པོ་ཡིན་ཏེ་འགྲེང་བུ་ཅན་ཡིན་པའི་ཕྱིར་རོ། །བཞི་པ་ནི། བདག་
གི་ལུས་དང་ཁྲོ་བ་ཕྲ། །འདོད་པ་རྩུབ་མོས་འཛའ་བོ་ངན། །ཁེངས་པ་ཉམས་ཤིང་ཆགས་པ་རྒྱས །
རྨོངས་པ་སྐྱེས་ཏེ་སྲོག་རྣམས་འགྲོ། །ཞེས་སོགས་སྦྱོར་བ་རྩུབ་པ་དང་།ལྷོད་པ་ཡང་ནི་སྟེར་བར་བྱེད། །
དེ་ཕྱིར་དེ་ལྟའི་རྗེས་ཁྲིད་ནི། །ལྷོ་ཕྱོགས་པ་རྣམས་མི་འདོད་། །དེ་ཡང་བྲལ་བས་ཉེན་པ་མོ་བདག་
གི་ལུས་ཆགས་པས་གདུང་པས་རྗུད་ཅིང་ཕྲ་ལ། དེས་ཁེངས་པའི་ཁྲོ་བ་དང༌། ཕྲ་སྟེ་འདོད་པ་མི་
བཟད་པས་ཟུག་རྔུ་བྱེད་པས་རྩུབ་པ་དང༌། མཛའ་བོ་བདག་དང་རྗེས་སུ་མི་མཐུན་པས་གཞན་དུ་
འགྲོ་བའི་གཡོ་སྒྱུ་ཅན་ཡིན་པས་ངན་པ་དང་། བདག་རང་ཁེངས་པ་ཉམས་ཤིང་ཆགས་པ་རྒྱས་པས་
རྨོངས་པ་སྐྱེས་ཏེ། བརྒྱལ་བ་དང་སྲོག་རྣམས་ཀྱང་འགྲོ་བ་སྟེ་འཆི་བར་འགྱུར་། །ཞེས་བྲལ་བས་
ཉེན་པ་མོ་འགའ་ཞིག་གིས་སྨྲས་སོ། །འདི་ལེགས་སྦྱར་ལ་ཕྱེད་སྔ་མ་ལ་ཚེག་དྲག་མང་པོའི་རྗེས་ཁྲིད་
དང༌། ཕྱེད་ཕྱི་མ་ལ་མོ་ཡིག་མང་པོའི་རྗེས་ཁྲིད་ཡོད་དོ། །བོད་ལ། སྙན་དངགས་སྨྲ་བ་རབ་ཏུ་དང་
བའི་སྒྲ། །མཁས་པ་སྒྲུབ་པའི་རབ་བྱེད་རྗེས་སུ་འབྲེལ །ཐོ་ཅོ་སྨྲ་བ་ཁོ་བོས་ཅོ་འདྲིར་གོ། །དོ་ནོད་
ནང་མོ་གོ་བ་ལྷ་མོའི་མཐུ། །ཞེས་པ་ཕྱེད་དང་པོ་ལ་ས་ར་མང་པོ་དང༌། །ཕྱི་མ་ལ་ཡི་གེ་ཨོ་ཡིག་མང་
པོ་ཡོད་དོ།།ཚེག་དྲག་གི་ཚབ་ས་རས་ཡོང་སྟེ།ཀཱ་ལ་པར།རེ་ཕ་དང༌། ས་དག་གིས་རྣམ་པར་བཅད་
བྱའོ །ཞེས་པའོ། །ཡི་གེ་གཉིས་གཉིས་པ་རྗེས་ཁྲིད་མ་ཡིན་ཏེ།མིང་ཚིག་སོགས་ཡིན་པའི་ཕྱིར་རོ།
དེ་ནི་ཟུང་ལྡན་ཡིན་ནོ། །ཞེས་བཤད་མ་ཐག་པ་དེ་དང་ལྟ་བུ་ལ་སོགས་པ་ཕྱེད་སྔ་མ་ལ་སྨྲ་རཿཁ་
238

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རཿཞེས་པ་སྦྱོར་བ་རྩུབ་པ་ཤིན་ཏུ་གཞོན་པའི་ཟློག་ཟླ་དང༌། ཕྱེད་ཕྱི་མ་ལ།ཙུ་ཏོ་མ་ནོ་ཞེས་སོགས་
ལྷོད་པ་སྦྱར་བའི་འགལ་ཟླ་དང༌།ཡང་གིས་མི་མཉམ་པའི་དོན་སྟེར་བར་བྱེད་པ་དེའི་ཕྱིར།དེ་འདྲའི་
རྗེས་ཁྲིད་ནི་ལྷོ་ཕྱོགས་པ་རྣམས་མི་སྦྱོར་ཞིང་ཤར་པ་ཁོ་ན་སྦྱོར་བར་བྱེད་དོ། །
གསུམ་པ་ཞར་བྱུང་ཟུང་ལྡན་སྨོས་པ་ནི།སྐོར་བ་ཁོ་ན་ཚོགས་པ་ཡི། །སྤྱོད་ཡུལ་ཟུང་དང་
ལྡན་པར་རིག །དེ་ཡང་གཅིག་ཏུ་སྙན་པ་མིན། །དེ་ཕྱིར་ཕྱི་ནས་བསྟན་པར་བྱ། །ཡི་གེ་གཅིག་ཁོ་ན་
བསྐོར་བ་རྗེས་ཁྲིད་ཡིན་ལ ཡི་གེ་དེ་གཉིས་དང་གསུམ་ལ་སོགས་པ་ཚོགས་པ་བསྐོར་བའི་སྤྱོད་
ཡུལ་ཅན་དེ་ཟུང་ལྡན་ཡིན་པར་རིག་པར་བྱའོ། །ཟུང་ལྡན་དེ་ཡང་མཐའ་གཅིག་ཏུ་སྙན་ཅིང༌།ཡིད་དུ་
འོང་བའི་ཉམས་དང་ལྡན་པའོ། །དེའི་ཕྱིར་མཚན་ཉིད་ཙམ་འདིར་ཡང་བཤད་ལ རྒྱས་པར་ལེའུ་
གསུམ་པར།དཔེར་བརྗོད་དང་བཅས་པས་ལེགས་པར་བསྟན་པར་བྱའོ། །
གཉིས་པ་དོན་གྱི་ཉམས་ནི ངེས་པར་རྒྱན་རྣམས་ཀུན་ལ་ཡང་། །དོན་གྱི་ཉམས་རྣམས་
སྦྱིན་པར་བྱེད། །ངེས་པ་ཁོ་ནར་རྒྱན་རྣམས་མ་ལུས་པ་ཀུན་ལ་ཡང༌།དོན་གྱི་རྒྱན་རང་བཞིན་གྱི་རྒྱན་
ལ་སོགས་པ་དང༌། སྙན་པ་དང་སྒེག་པའི་ཉམས་དག་སྦྱིན་པར་བྱེད་དེ།བསྟན་བཅོས་ཀུན་ལ་རྒྱལ་
སྲིད་འཛིན །ཞེས་པ་ལ་སོགས་པ་འཆད་འགྱུར་གྱི་ཚུལ་གྱིས་སོ །དཔེར་བརྗོད་པ་རྣམས་ནི་ལེའུ་
གཉིས་པར་འཆད་པར་འགྱུར་། །
གཉིས་ཀ་ལ་གྲོངས་སྤང་བ་ལ་གཉིས། དོན་གྱི་གྲོང་པ་ཟློག་པ། སྒྲའི་གྲོང་པའི་དམིགས་
བསལ་ལོ། །དང་པོ་ནི།དེ་ལྟ་ན་ཡང་གྲོང་པ་ཉིད།མིན་པའི་ཁུར་འདི་ཕལ་ཆེར་འཛིན། །འདོད་ལྡན་
བདག་ལ་གཞོན་ནུ་མ། །ཁྱོད་ནི་ཇི་ལྟར་འདོད་མི་བྱེད། །ཞེས་འདི་གྲོང་པའི་དོན་བདག་ཉིད།
ཉམས་དང་བྲལ་བ་ཁོ་ནར་བྱེད། །དེ་ལྟ་ན་ཡང་སྙན་དངགས་ལ་གྲོང་པ་མིན་པའི་ཉམས་དང་ལྡན་
པའི་ཁུར་འདི་ལྷོ་ཤར་ཕལ་ཆེར་ངེས་པར་འཛིན་པར་མཛད་དོ། །སྙན་དངགས་མཁན་ཐམས་ཅད་
འཛིན་མོད་ཀྱི། ཕལ་ཆེར་གྱི་སྒས་སྙན་དངགས་མཁན་མིན་པའང་འགའ་ཞིག་འཛིན་ནོ་ཞེས་པའི
ལ་ཆར་གྱ་སྒྲས་སྙན་དང
དོན་ཏོ།།གྲོང་པར་གྱུར་པའི་དཔེ་ནི།འདོད་ལྡན་བདག་ལ་ནི།ཀྱེ་གཞོན་ནུ་མ་ཁྱོད་ནི་ཇི་ལྟར་འདོད་
པ་བསྐོང་བར་མི་བྱེད་དེ། བྱེད་དགོས་སོ་ཞེས་པའི་དངོས་པོའི་ངོ་བོ་ངན་པ་ཇི་ལྟ་བཞིན་དུ་བརྗོད་པ་
239

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
མི་སྙན་ཞིང་མི་མཛེས་པ་གྲོང་པའི་དོན་ཅན་གྱི་བདག་ཉིད་ཉམས་དང་བྲལ་བ་ཁོ་ནར་བྱེད་། །འོ་ན་
དེ་གྲོང་པ་མིན་པར་ཇི་ལྟར་བརྗོད། དངོས་པོ་ངན་པར་ནི་འདྲའོ་ཞེ་ན། འདི་ལྟར་བརྗོད་དེ། གཡོན་
མིག་འདོད་པ་གཏུམ་མོ་ནི། །ངེས་པར་བདག་ལ་བརྩེ་བ་མེད། །ཁྱོད་ལ་ཁྲོ་མེད་དགའ་ཞེས་པ། །
གྲོང་པའི་དོན་མིན་རོ་དང་ལྡན། །ཀྱེ་རི་དྭགས་མིག་གམ། གཡོན་མིག་གམ། མིག་འཇམ་མ་ཞེས་
བོས་ནས། འདོད་པ་གཏུམ་སྦྲུལ་གདུག་པ་ལྟ་བུ་འདིས་ནི་ངེས་པར་བདག་ལ་བརྩེ་བ་མེད་པར་
གདུང་བར་བྱེད་མོད་ཀྱིས། མཛེས་ཤིང་ཡིད་དུ་འོང་བ་རི་དྭགས་ཀྱི་དྲི་བཟང་དང་། ལྡན་མ་ཁྱོད་ལ་
བདག་ཁྲོ་བ་མེད་ཅིང་ལྷག་པར་དགའོ། །ཞེས་པ་འདི་གྲོང་པའི་དོན་ཅན་མིན་གྱི་རོ་ཉམས་དང་ལྡན་
པའི་སྙན་དངགས་སོ། །
གཉིས་པ་སྒྲའི་གྲོང་པ་ལ་མཚན་ཉིད་དང་དབྱེ་བའོ། །དང་པོའི། སྒྲ་ལའང་གྲོང་པ་ཉིད་
ཡོད་དེ། །དེ་ནི་མཛེས་པའི་ཅིག་ཤོས་གྲགས། །དོན་ལ་གྲོང་པ་ཡོད་པ་དེར་མ་ཟད། སྒྲ་ལའང་གྲོང་
པ་ཉིད་ཡོད་པས་དེ་སྤང་བར་བྱའོ །སྒྲའི་གྲོང་པའི་མཚན་ཉིད་དེ་ནི། མཛེས་པ་རོ་ཉམས་དང་ལྡན་
པའི་ཚིག་ལས་ཅིག་ཤོས་མི་སྙན་ཞིང་མི་མཛེས་པའི་ཚིག་ཏུ་གྲགས་སོ། །
གཉིས་པ་ལས སྤྱིར་བསྟན་པ་དང་། སོ་སོར་བཤད་པ་གཉིས་ལས། དང་པོ་ནི། དགའ་
བའི་དགའ་སྟོན་བརྗོད་པ་ལ། །ཇི་ལྟར་ཡ་ཡིག་ལ་སོགས་བཞིན། །དཔེར་ན་རེག་བྱའི་དགའ་བའི་
དགའ་སྟོན་འཁྲིག་པ་ལ་སོགས་པ་གསལ་བར་བྱེད་པ་ལ། ཡའི་ཡི་གེ་དང་བྷའི་ཡི་གེ་ལ་སོགས་པ་
བརྗོད་པ་མི་མཛེས་པ་འོག་ནས་འབྱུང་བའི་ཚུལ་བཞིན་།།
གཉིས་པ་ལ་གཉིས ཚིག་གི་མཚམས་སྦྱོར་ཞུགས་པ་དང༌། །སླར་ཡང་ངག་དོན་དག་
གིས་ཀྱང༌། །ཉེས་པར་རྟོགས་བྱེད་གྲོང་པ་སྟེ། །ཚིག་གི་མཚམས་སྦྱོར་གཞན་དུ་སྦྱོར་བས་རྣམ་པ་
གཞན་རྟོགས་པར་བྱེད་པ་ཉིད་ཀྱིས་སྐྱོན་ཞུགས་པའི་སྒྲའི་གྲོང་པ་དང་། སླར་ཡང་ངག་གི་མཚམས་
གཞན་དུ་སྦྱར་བ་མིན་ཡང་། བརྗོད་བྱའི་དོན་སྐབས་སུ་བབ་མ་བབ་ཀྱི་ཚིག་གི་ལྷག་ཆད་ཀྱི་ཉེས་
པས་རྣམ་པ་གཞན་རྟོགས་པར་བྱེད་པ་ན།སྒྲའི་གྲོང་པ་སྟེ་གཉིས་སོ། །དེ་ལ་དང་པོ་ནི། དཔེར་ན་ཡཱ་
བྷ་ཝ་ཏཿ པྲི་ཡཱ་བཞིན། ཡཱ་ནི་གདོང་བྷ་ཝ་ཏཿཁྱོད་ཀྱིས་སོ། །པྲི་ཡཱ་ནི་དགའ་མ་སྟེ། གང་ཁྱོད་ཀྱིས་
240

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དགའ་མ་ཞེས་པའོ །དེ་ལ་མཚམས་གཞན་དུ་སྦྱར་བ་ན།།མོ་མཚན་བཟང་ལྡན་འདི་ཡིས་ནི།།ཁྱིམ་
གཉིས་སུ་ནི་ཕུན་ཚོགས་བསྐྱེད། །བྱ་ལྕེ་ངན་པ་གཉིས་པོ་འདིས། །མཛའ་བ་སོ་སོར་འབྱེད་པར་བྱེད། །
ཞེས་མོ་མཚན་དང་། བྱ་ལྕེ་ཞེས་པ་དོན་ལ་སྐྱོན་མེད་ཀྱང་སྒྲ་མི་མཛེས་པ་གྲོང་པར་འགྱུར་རོ། །ཡང་ན།
བྱ་ལྕེ་གཉིས་པ་འདི་ཡིས་ནི། །ཞེས་པ་སྨྲ་མཁན་ནེ་ཙོའོ། །
གཉིས་པ་ནི་དཔེར་ན།གཞན་ལ་བསྣུན་པ་སྐྱེས་བུ་ནི། །བིརྻ་ལྡན་པའི་བི་ཤྲནྟ །ཞེས་
པའི་ངག་ལ་གཞན་དགྲ་བོ་ལ་བསྣུན་ཅིང་དགྲ་བོ་བརྩམ་ནས་སྐྱེས་བུ་དཔའ་བོ། བིརྻ་ཏེ་བརྩོན་
འགྲུས་དང་ལྡན་པ། བི་ཤྲནྟ་རྣམ་པར་གནོན་པའམ་དཔའ་བ་གནས་པ། ཞེས་པ་གྲོང་པ་མ་ཡིན་པ་
ལས བརྗོད་ཉེས་པ་གཞན་ཞེས་པ་ལས་དགྲ་བོ་ལ་སོགས་པ་སྐབས་སུ་བབ་པའི་ཚིག་ཙམ་ཡང་མ་
སྦྱར་བར། གཞན་གྱི་སྐད་དོད་པར་རམ་ནི་མཆོག་ཡིན་པས་དེར་བསྣུན་ཏེ་མངོན་པར་བགྲོད་ནས་
སྐྱེས་བུ་འདོད་ལྡན་བིརླ་ཁུ་བ་དང་ལྡན་པ་བི་ཤྲནྟ་སྟེ། རྣམ་པར་ངལ་ཞིང་ཆགས་པ་དང་ཅུང་ཟད
བྲལ་བར་གྱུར་།ཞེས་པ་གྲོང་པར་འགྱུར་བ་ཉིད་དོ། །བོད་ལ་ཡང་སྦྱོང་བ་ཞེས་པའི་སྒྲ་འདིས།
སྤེལ་བ་དང་ཟད་པ་གཉིས་ལ་འཇུག་པ་ལས། རབ་ཏུ་བྱུང་བ་སྐབས་སུ་བབས་པ་བོད་པའི་། དགེ་
སྦྱོང་ཞེས་པ་སྤེལ་བ་བརྗོད་པ་སྐབས་སུ་བབ་པས་སྒྲ་གྲོང་པར་མི་འགྱུར་ལ ངན་སོང་སྦྱོང་རྒྱུད་ལ་
སོགས་པ་སྐབས་སུ་བབ་པ་ན། ངན་སོང་སྦྱོང་བ་ཞེས་པ་ཟད་པ་བརྗོད་པ་སྐབས་སུ་བབ་པས་གྲོང་
པར་མི་འགྱུར་གྱི། དེ་ལས་གཞན་གང་གི་ཡང་དམིགས་བསལ་མེད་པར་སྐབས་མིན་དུ་སྦྱོང་བ་ཞེས་
པ་གྲོང་པར་འགྱུར་བ་ཡིན་། །དེ་ལྟ་བུ་སོགས་ལམ་དག་། །གཉིས་ཀ་ལ་ཡང་བསྔགས་མ་ཡིན།།
བྷ་ག་ཝ་ཏི་བྷ་གི་ནི། །ཞེས་སོགས་ཀུན་ཏུ་ཁས་ལེན་ཉིད། །དེ་ལྟ་བུ་ལ་སོགས་པ་དོན་དང་སྒྲའི་གྲོང་
པའི་ལམ་དག་ནི་ལྷོ་ཤར་གཉིས་ཀ་ལའང་སྙན་དངགས་ཀྱི་སྐྱོན་ཡིན་པས་བསྔགས་པར་འོས་པ་མ་
ཡིན་ནོ། །འོ་ན་བྷ་ག་ཝ་ཏི་ཞེས་པ་ལ་སོགས་པ་གྲོང་པར་འགྱུར་རོ་ཞེ་ན། བྷ་ག་ཝ་ཏི། བཅོམ་ལྡན་
འདས་མ་སྟེ། བྷ་གི་ནི་སྲིང་དང༌། སོགས་པ་སུ་བྷ་ག་སྐལ་པ་བཟང་པོ་དང་། དུར་བྷ་ག་སྐལ་པ་
ངན་པ་ཡིན་།དེ་ལས་གཞན་དུ་རིམ་པ་བཞིན། །མོ་མཚན་ལྡན་མ་དང་། མོ་མཚན་ཅན་དང་།མོ་
མཚན་བཟང་མོ་དང་། མོ་མཚན་ངན་མར་བཤད་དུ་གཏུབ་ཀྱང༌། བྷ་ག་ཝ་ཏི་ལ་སོགས་པའི་སྒྲ་སྙན་
241

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དངགས་མཁན་དང་།འཇིག་རྟེན་ལས་ཀུན་ཏུ་གྲོང་པ་མིན་པར་ཁས་བླང་བར་བྱ་བ་ཉིད་དེ། དེ་སྐད་
བརྗོད་པ་ལ་མི་མཛེས་པའམ་ངོ་ཚ་བར་སུ་ཡང་མི་བྱེད་པའི་ཕྱིར་རོ། །
གསུམ་པ་དོན་བསྡུ་བ་ནི། དེ་ལྟར་སྙན་པ་རྣམ་པར་ཕྱེ། །དེ་ལྟར་སྒྲའི་ཉམས། དོན་གྱི་
ཉམས། གཉིས་ཀ་ལ་གྲོང་པ་སྤང་བ་ལ་སོགས་པས་སྙན་པའི་ཡོན་ཏན་རྣམ་པར་རྒྱས་པར་ཕྱེ་ནས་
བཤད་ཟིན་ཏོ།།
ལྔ་པ་ཤིན་ཏུ་གཞོན་པའི་ཡོན་ཏན་ལ་གཉིས། དངོས་ལྷོ་པའི་ལུགས་དང༌།ཟློག་པ་ཤར་
པའི་ལུགས་སོ།།དང་པོ་ནི།ཤིན་ཏུ་གཞོན་པ་བཤད་པར་བྱ།།རྩུབ་མིན་ཡི་གེ་མང་བ་འདིར།།ཤིན་
ཏུ་གཞོན་པ་ཉིད་དུ་འདོད། །གང་ཕྱིར་ཐམས་ཅད་མཉེན་པ་ནི། །སྦྱོར་བ་ལྷོད་པའི་སྐྱོན་དུ་བཤད། །
མདོར་བསྟན་གྱི་སྐབས་སུ་ཤིན་ཏུ་གཞོན་པ་ཞེས་པ་དེ་འདིར་རྒྱས་པར་བཤད་པར་བྱའོ །དེ་ཡང་
རྩུབ་པའི་ཡི་གེ་ཀྵ་ལ་སོགས་པ་བརྗོད་དཀའ་བ་མིན་པའི་བརྗོད་སླ་བ་ཀ་ལ་སོགས་པའི་ཡི་གེ་མང་
བ་འཇམ་པའི་ཡི་གེ་རྣམས་ནི། ལྷོ་ཕྱོགས་པའི་ལུགས་འདིར་ཤིན་ཏུ། གཞོན་པའི་མཚན་ཉིད་དུ་
འདོད་དོ། །འོ་ན་ཡི་གེ་ཐམས་ཅད་མཉེན་པ་གཅིག་ཤིན་ཏུ་གཞོན་པ་མ་ཡིན་ནམ་ཞེ་ན། མ་ཡིན་ཏེ།
གང་ཕྱིར་ཡི་གེ་ཐམས་ཅད་མཉེན་པ་ནི་སྦྱོར་བ་ལྷོད་པ་ཡིན་ལ་དེ་ལྟ་ན་འདི་ཡང་སྦྱོར་བ་ལྷོད་པར་
ཐལ། ཞེས་པའི་སྐྱོན་ཡོང་བ་ལས། འདོད་པར་མི་ནུས་ཏེ། འདི་ནི་མཉེན་པ་མང་བ་ཡིན་གྱི་ཐམས་
པ་དགོས་པའི་ངེས་པ
ཅད་མཉེན་པ་དགོས་པའི་ངེས་པ་མེད་པ་དང་། སྦྱོར་བ་ལྷོད་པ་ལ་ཐམས་ཅད་མཉེན་པ་ངེས་པར་
དགོས་པའི་ཕྱིར་རོ། །སྦྱོར་བ་ལྷོད་པའི་དཔེར་བརྗོད་བཤད་ཟིན་ཏོ། །ཡང་ན་ལྷོད་པ་ཞེས་པ་གྲོལ་
བ་ཞེས་པར་བསྒྱུར་ཏེ།དེ་ལྟ་བུའི་མཉེན་པ་འབའ་ཞིག་ནི་ཉམས་དང་སྡེབ་སྦྱོར་ཞིག་པའི་སྐྱོན་དུ་
བཤད་དོ།།དེས་ན་དེ་ལྟ་བུའི་སྐྱོན་མེད་ན།འདི་ཇི་ཙམ་བརྗོད་བདེ་བ་ཡོན་ཏན་ཡིན་། །ཞེས་པའོ །
གཉིས་པ་དེའི་དཔེར་བརྗོད་ནི། སྤྲིན་གྱི་ཕྲེང་བ་ལྡན་དུས་སུ། །སྙན་པར་སྒྲོག་པའི་མགྲིན་
ལྡན་པ། །རྨ་བྱ་ཡི་ནི་མཇུག་མ་དག །ཟླུམ་པོར་བྱས་ཏེ་གར་བྱེད་། །ཞེས་པ་དོན་རྒྱས་ཉིད་མ་ཡིན། །
རྒྱན་ཡང་དེ་འདྲ་ཡོད་མིན་ཏེ། །ཤིན་ཏུ་གཞོན་པ་ཉིད་ཀྱིས་དེ།།དམ་པ་རྣམས་ཀྱི་ཁ་ན་གནས། །ནམ་
མཁའ་ལ་ཆར་སྤྲིན་གྱི་ཕྲེང་བ་ལྡན་པ་དབྱར་གྱི་དུས་སུ་སྐད་ཀྱི་གདངས་སྙན་པོ་གསངས་མཐོན་པོར་
242

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སྒྲོགས་པའི་མགྲིན་པ་སྙན་པོ་དང་ལྡན་པའི་རྨ་བྱ་ནི་མཇུག་མ་དག་ཟླུམ་པོ་གདུགས་འདྲ་བ་མཆུ་ནམ་
མཁར་བྱས་པ་དཀྱིལ་དུ་བྱས་པ་ཏོག་དག་འདྲ་བར་བྱས་ནས་དགའ་བས་གར་བྱེད་དོ། །གལ་ཏེ་སྒྲ་
རྒྱན་ཐམས་ཅད་ལ་ཡང་དོན་གྱི་རྒྱན་གནས་པ་ཡིན་ན་དཔེ་འདི་ལ་ཕུལ་བྱུང་ལ་སོགས་པའི་དོན་རྒྱན་
མ་ཚང་བས་སྐྱོན་ཅན་ཡིན་ནོ་ཞེས་ན། དེ་སྐད་ཅེས་པའི་དཔེ་འདི་བརྗོད་བྱའི་དོན་ཟབ་ལ་རྒྱས་པ་ལ་
སོགས་པ་དང་དབྱིངས་ཆེ་བ་མ་ཡིན་ཞིང༌།རྒྱན་ཡང་རང་བཞིན་གྱི་རྒྱན་ཙམ་ཡོད་མོད་ཀྱི། ཕུལ་བྱུང་
ལ་སོགས་པ་དེ་འདྲ་ཡོད་པ་མིན་ཡང་། ཤིན་ཏུ་གཞོན་པ་ཞེས་པ་བརྗོད་སླ་ཞིང་འཇམ་པ་མང་བ་
ཕྱོགས་གཅིག་ཏུ་བསྐོར་བའི་སྒྲ་རྒྱན་དང་ལྡན་པ་ཉིད་ཀྱིས།སྙན་དངགས་དེ་དམ་པ་མཁས་པ་རྣམས་
ཀྱི་ཁ་ན་གནས་པས་བླང་བར་བྱ་བའི་ཡོན་ཏན་ཡིན་། །བོད་ཀྱི་དཔེར་བརྗོད་ནི།བརྗོད་དཀའི་
དཔེ་ལས་ཟློག་པའི་རྣམ་པས་ཤེས་པར་བྱ་སྟེ། འདི་ལྟར། གང་ཟག་དམ་པ་བག་དང་ཡང༌། །གཞན་
ཕན་བདག་ལ་ཡང་དག་དགའ། །གང་ཟག་དམན་པ་ཆང་དང་ཡང༌། །དགའ་མ་དག་ལ་ཡང་དག་
དགའ། །ཞེས་པ་ལྟ་བུའོ།།
གཉིས་པ་ནི། གསལ་ཕྱིར་གཞན་དག་ཕལ་ཆེར་ནི། །བརྗོད་པར་དཀའ་བ་དག་ཀྱང་སྦྱོར། །
ནྱཀྵས་རྒྱལ་རིགས་རྣམས་ཀྱི་ཕྱོགས། །སྐད་ཅིག་གིས་ནི་ཉམས་པར་བྱས། །དོན་གསལ་ཞིང་ཚིག་
རྒྱས་པ་དང་བཅས་པའི་ཕྱིར་ན། གཞན་ཤར་ཕྱོགས་པ་དག་ཕལ་ཆེར་ནི་ཤིན་ཏུ་གཞོན་པ་ཡང་ཅུང་
ཟད་སྦྱོར་མོད། དེར་མ་ཟད་མང་དུ་བརྗོད་པར་དཀའ་བ་དག་ཀྱང་སྒྲའི་རྒན་ལ་སྦྱོར་ཏེ། དཔེར་ན།
ནྱཀྵ་སྟེ། དགྲ་སྟ་དང་། རཱ་མ་སྟེ། ར་མ་གཉིས་པ་དང༌། ནག་པ་དང་ཞེས་པཽའི་རཱ་མས། རྒྱལ་རིགས་
རྣམས་ཀྱི་དཔའ་བ་དང་། བརྟུལ་ཕོད་པ་སོགས་པའི་ཕྱོགས་རྣམས་དུས་སྐད་ཅིག་གིས་ནི་ཉམས་
པར་བྱས་ཞེས་པའོ། །ལེགས་སྦྱར་ལ།ཀཱ་ཡིག་མང་བའི་སྒྲ་རྒྱན་།བརྗོད་བྱ་དཀའ་བར་ཡོད་ཅིང༌།
བྱིངས་ཆེ་བ་དང༌།དོན་རྒྱན་ཡང་བྱ་བ་བརྗོད་པ་རང་བཞིན་དང་ཕུལ་བྱུང་ཡང་ཡོད་། །བོད་ལ་ནི་
བརྗོད་དཀའ་བའི་དཔེ། ཆར་སྤྲིན་གདུགས་འཁྲིགས་འབྲུག་སྒྲ་སྒྲོགས། །རྨད་བྱུང་རྨ་བྱ་རྨོངས་བྲལ་
རྣམས། །མཇུག་སྒྲོ་བསྒྲེངས་ཏེ་དགའ་སྒྲ་སྒྲོགས། །སྒྲིབས་སྐོམ་སྒྲིབས་པ་ཀུན་དགའ་བསྐྱེད། །ཞེས་
པ་ལྟ་བུའོ །
243

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དྲུག་པ་དོན་གསལ་བའི་ཡོན་ཏན་ལ་གཉིས། དངོས་དང་ཟློག་པའོ། །དང་པོ་ནི། དོན་
གསལ་དོན་བརྟག་མི་དགོས་ཉིད། །འཕྲོག་བྱེད་ཀྱིས་ནི་ས་གཞི་དག །རྨིག་པས་བཅད་པའི་ཀླུ་ཁྲག་
གིས། །དམར་བའི་ཆུ་ཡི་གཏེར་ལས་བྱུང༌། །དོན་གསལ་བའི་མཚན་ཉིད་དང༌། སྙན་དངགས་རང་
གི་བརྗོད་བྱའི་དོན་བརྟག་མི་དགོས་པར་སྒྲ་འམ་རྟགས་ལས་འབད་མེད་དུ་རྟོགས་པ་ཉིད་ཡིན་ནོ། །
དཔེར་ན་འཕྲོག་བྱེད་དེ། ཁྱབ་འཇུག་ཕག་པའི་གཟུགས་སུ་སྤྲུལ་པ་ཉིད་ཀྱིས་ནི ས་གཞི་ཆེན་པོ་
འདི་དག་རྨིག་པས་བཅད་པའི་ཞར་ལ་ཀླུ་བསད་པའི་ཁྲག་དམར་པོར་བྱས་པའི་ཆུ་གཏེར་རྒྱ་མཚོ་
ལས་ཕྱུང་ཞིང་བཏོན་ཏོ། །གང་ནས་ས་གཞི་འདིའོ །འདི་དོན་བརྟག་མི་དགོས་པའི་སྙན་དངགས་
ཡིན་ནོ། །འོ་ན་རབ་ཏུ་དང་བ་དང་ཁྱད་པར་མེད་པར་འགྱུར་ཞེ་ན་ཁྱད་པར་ཡོད་དེ།རབ་ཏུ་དང་
བ་ནི་འཇིག་རྟེན་ཐམས་ཅད་ལ་གྲགས་པ་ཡིན་ལ། འདི་ནི་གྲགས་མ་གྲགས་ཀུན་སླའི། དོན་བརྟག་
མི་དགོས་པར་སྒྲ་འམ་རྟགས་ལས་གསལ་བར་རྟོགས་པའི་སྙན་དངགས་སོ །བོད་ལ། ས་གཞི་
ལེགས་བསྟར་མེ་ཏོག་བཅལ་དུ་བཀྲམ། །བུང་བའི་སྒྲ་ལྡན་དྲི་ཞིམ་ཟེར་ལྡང་བ། །ཡིད་དུ་འོང་བའི་
ཞིང་ཁམས་གཙང་མ་འདི།།བརྩེ་ལྡན་ལྷ་མོ་དབྱངས་ཅན་མ་ལ་འབུལ།།ཞེས་པ་ལྟ་བུའོ། །
གཉིས་པ་ནི། ཕག་པ་ཆེན་པོ་དག་གིས་ས། །ཆུ་གཏེར་དམར་པོ་དག་ལས་བྱུང༌། །ཞེས་པ་
འདི་ཉིད་བསྟན་པ་ནི། །བྲང་འགྲོའི་ཁྲག་ནི་བརྟག་དགོས་ཉིད།།ལམ་འདི་གཉིས་ཀ་དག་ལ་ཡང༌། །
རྟོགས་པའི་སྐལ་བཟང་མི་ལྡན་ཞིང༌། །སྒྲ་དང་རིགས་པ་དག་ལས་འགོངས། །འདི་འདྲ་ཕལ་ཆེར་
བཞེད་མ་ཡིན། །དེ་ཡང་ཁྱབ་འཇུག་གི་སྤྲུལ་པ་ཕག་པ་ཆེན་པོ་དག་གིས་ས་གཞི་ཆུ་གཏེར་དམར་པོ་
དག་ལས་ཕྱུང་སྟེ་བཏོན་ཏོ། །ཞེས་པ།རྨིག་པས་བཅད་པའི་རྒྱུ་མཚན་གྱིས་ཀླུ་བསད་པས་རྒྱ་མཚོ་
དམར་པོར་གྱུར་ཅེས་པ་སོགས་སྒྲས་ཀྱང་མ་ཟིན།རིགས་པ་ཡང་མ་བཀོད་པ་འདི་ཉིད་ནི་བསྟན་པ་ནི
རྒྱ་མཚོ་དམར་བོར་གྱུར་པ་བྲང་འགྲོ་ཀླུའི་ཁྲག་ནི་རྒྱུ་མཚན་ལས་བྱུང་བ་བརྟག་ཅིང་འབད་པས་
བརྩད་བཅད་དགོས་པ་ཉིད་དོ། །ལམ་སྟེ་ལུགས་འདི་ལྷོ་ཤར་གཉིས་ཀ་དག་ལ་ཡང་རྒྱུ་མཚན
བསྟན་པས་རྟོགས་པའི་སྐལ་བཟང་མི་ལྡན་ཞིང༌། སྒྲ་རྗོད་བྱེད་རིག་པ་ནུས་པའམ་ཤུགས་ལ་གོ་བ་
འགོངས་པ་དང་བྲལ་བ་སྟེ།གོ་དཀའ་བ་འདི་འདྲ་བ་ནི་སྙན་དངགས་མཁན་རེ་རེ་ཙམ་འདོད་པ་ཡོད་ཀྱི།
244

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཕལ་ཆེར་སྦྱོར་བ་འདི་འདོད་པ་མ་ཡིན་ནོ། །བོད་ལ་འཆི་མེད་བུ་མོ་སྒྲ་ལྡན་མས། །འགྲོ་བའི་རེ་བ་
བསྒྲུབས་ལགས་ཀྱང༌། །འགྲོ་བ་འགའ་ཡི་བྱ་བ་འགའ། །ཉམས་པར་མཛད་པ་འདི་ཅི་ལགས། །
ཞེས་པ་ལྟ་བུའོ། །
བདུན་པ་རྒྱ་ཆེ་བའི་ཡོན་ཏན་ལ་གཉིས།ལྷོ་པ་དང་ཤར་པའི་ལུགས་སོ། །དང་པོ་ནི། གང་
དུ་འགའ་ཞིག་བརྗོད་པ་ལས །ཁྱད་འཕགས་ལྡན་པའི་ཡོན་ཏན་རྟོགས། །དེ་ནི་རྒྱ་ཆེར་བརྗོད་དེ་
དེས། །སྙན་དངགས་ལམ་འདི་མགོན་དང་བཅས། །དེ་ཡང་ཚིག་སྦྱོར་གང་དུ་སྙན་དངགས་མཁན་
འགའ་ཞིག་གི་བརྗོད་པ་ལས་ཁྱད་པར་དུ་འཕགས་པ་ལྡན་པ་ཆེས་ཆེ་བའི་ཡོན་ཏན་གཏོང་ལ་སོགས་
པ་འགའ་ཞིག་རྟོགས་པའི་སྐལ་པ་བཟང་པོ་ཅན་གྱི་སྙན་དངགས་དེ་ནི་རྒྱ་ཆེ་བ་ཞེས་བྱ་བའི་ཡོན་ཏན་
དང་ལྡན་པའི་མཚན་ཉིད་དུ་བརྗོད་དེ།ཚིག་སྦྱོར་དེ་སྙན་དངགས་ཀྱི་ལུགས་འདི་མགོན་དང་བཅས་ཏེ
ཤིན་ཏུ་མཛེས་ཤིང་གཟི་བརྗིད་དང་ལྡན་པའི་ཕྱིར་རོ། །དེ་དཔེར་བརྗོད་ན། སློང་བ་རྣམས་ཀྱི་བཀྲེན་
པའི་མིག།ལན་གཅིག་ཁྱོད་གདོང་ལྷུང་བ་ཡིས། །ལྷ་གཅིག་གནས་སྐབས་དེ་ཡིས་སླར། །གཞན་གྱི་
གདོང་ལ་ལྟ་མ་ཡིན། །ཞེས་པ་ཉིད་ཀྱི་ངག་འདི་ལས། །གཏོང་བ་ཁྱད་འཕགས་ལེགས་པར་མཚོན། །
ལམ་དེ་ཉིད་ཀྱིས་གཞན་དག་ཀྱང༌། །རིགས་པ་མཚུངས་པས་དཔག་པར་བྱ། །དེ་ཡང་སྦྱིན་པ་ལ་
དཔའ་བའི་རྒྱལ་པོ་འགའ་ཞིག་ལ་ལྷ་གཅིག་ཅེས་བོད་ནས། སློང་བ་རྣམས་ཀྱི་བཀྲེན་ཅིང་ཕོངས་
པའི་མིག་ལན་གཅིག་ཙམ་ཁྱོད་ཀྱི་གདོང་ལ་ལྷུང་བ་དེ་ཉིད་ཞལ་མཐོང་བ་ཡིས། བཀྲེན་པའི་གནས
སྐབས་དེ་ཡིས་སླར་སྦྱིན་པ་ཁྱོད་ལས་གཞན་གྱི་གདོང་བལྟ་དགོས་པ་མ་ཡིན་ཏེ། ཁྱོད་ཀྱིས་འདོད་
པའི་ཡིད་ཀྱི་ཤིང་རྟ་གང་བའི་ཕྱིར་། །ཞེས་པ་ཉིད་ཀྱིས་སྙན་དངགས་འདི་ལས་སྦྱིན་པ་གཏོང་བའི་
ཆོས་ཁྱད་པར་འཕགས་པ་མཚོན་པར་ནུས་སོ། །མདོར་ན་དངོས་སུ་གཞན་གྱི་གདོང་མི་ལྟ་ཞེས་
ཤུགས་ལ་གཏོང་བ་ཁྱད་པར་འཕགས་པ་མཚོན་ཞིང་རྟོགས་ཏེ།དེས་ཡིད་ཀྱི་རེ་བ་རྫོགས་པར་བྱེད་
པའི་ཕྱིར་གཞན་གྱི་གདོང་ལ་ལྟ་བས་ཅི་ཞིག་བྱ་ཞེས་པའོ །ལུགས་འདི་ཉིད་ཀྱིས་གཞན་དཔའ་བ་
དང༌། བརྟུལ་ཕོད་པ་དང༌། མང་དུ་ཐོས་པ་ལ་སོགས་པ་གཞན་དག་ཀྱང་སྤྱི་རིགས་པའི་མཚུངས་
པས་དཔག་པར་བྱ་སྟེ། དཔེར་ན་ཁྱོད་ཀྱི་མིང་ཐོས་པས་དགྲ་ཟླ་ཡི་བུད་མེད་ཀྱི་མྱ་ངན་གྱི་མཆི་མའི་
245

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རྒྱུན་ཟག་པ་དང་། སྐྱེས་པ་དེ་རྣམས་འདར་བ་དང་བརྒྱལ་བར་བྱེད་དོ་ཞེས་པ་ལྟ་བུའོ། །གཞན་ཡང༌།
དབྱངས་ཅན་དྲན་པ་ཙམ་གྱིས་ཀྱང་། །འདོད་པའི་དོན་ཀུན་འབད་མེད་འབྱུང༌། །གང་གི་མཚན་ཅི་
ཐོས་པ་ཡིས། །རྨོངས་པའི་གཡུལ་ལས་ངེས་པར་རྒྱལ།།ཞེས་པ་ལྟ་བུའོ།།
གཉིས་པ་ནི།བསྔགས་པར་འོས་པའི་ཁྱད་པར་དང༌།།ལྡན་པ་རྒྱ་ཆེར་འགའ་ཞིག་འདོད། །
རོལ་པའི་ཆུ་སྐྱེ་རྩེ་དགའི་མཚོ །གསེར་གྱི་རྒྱན་ལ་སོགས་པ་བཞིན། །དེ་ཡང་བསྔགས་པར་འོས་པ་
ཕུལ་དུ་བྱུང་བའི་ཁྱད་པར་ཆེས་གཟུགས་མཛེས་པར་བྱེད་པ་ལ་སོགས་པ་དང་ལྡན་པ་རྒྱ་ཆེ་བའི་ཡོན་
ཏན་དུའང་ཤར་ཕྱོགས་པ་འགའ་ཞིག་འདོད་། །དཔེར་ན་བུང་བ་རྣམས་ཀྱིས་དགའ་བར་བྱ་བའི་
གནས།རོལ་སྒེག་དང་། དབྱིབས་དང་། ཁོག་དང༌། ཟེ་འབྲུ་དང༌། སྦྲང་རྩིའི་དོག་པ་དང་ལྡན་པའི་
ཆུ་སྐྱེས་དང༌།དེ་ཉིད་ཀྱི་འབྱུང་གནས་མེ་ཏོག་སྣ་ཚོགས་པ་དང༌། དབུ་བའི་ཕྲེང་བ་མཛེས་པས་ཁྱབ་
པ་ངང་པ་ལ་སོགས་པའི་རྩེ་དགའི་དོན་གྱི་མཚོ་དང༌། གསེར་ལས་བྱས་པའི་དབུ་རྒྱན་མགུལ་རྒྱན་རྣ་
ཆ་གདུ་བུ་སྐ་རགས་ལ་སོགས་པ་བསྔགས་པར་འོས་པ་བཞིན་ནོ། །འདི་དག་ནི་བསྔགས་པར་འོས་
པའི་ཁྱད་པར་ཡིན་ལ། ཁྱད་པར་ཅན་ནི། དེ་ལ་སོགས་ཏེ་བསམ་གྱིས་མི་ཁྱབ་ཞེས་པས་ལ་སོགས་
རྒྱ་ཆེ་བ་ཉིད་དུ་བྱེད་པའོ། ། མདོར་ན་ཁྱད་པར་བསྔགས་པར་འོས་པ་ལས།ཁྱད་པར་ཅན་བསྔགས་
པར་འོས་པར་དཔོག་ནུས་པའོ །གལ་ལྟེ་འདི་དང་འོག་གི་དོན་རྒྱན་གྱི་སྐབས་ཀྱི་རྒྱ་ཆེ་བའི་རྒྱན་ལ་
ཁྱད་པར་ཅི་ཡོད་ཞེ་ན།གཉིས་པོ་ལ་དོན་རྒྱན་དུ་ཡང་ཁྱད་མེད་ཅིང་། རྒྱ་ཆེ་བ་ལ་ཡང་བ་ལང་དང་རྟ་
ལྟར་ཁྱད་པར་ཆེར་མེད་མོད།འོན་ཀྱང་འོག་ཏུ་འདོད་པ་ནི་གཉིས་ཀ་འདོད་པ་མཐུན་མོང་གི་རྒྱན་
ཡིན་ལ།འདིར་བཤད་པ་ནི་ལྷོ་ཤར་གཉིས་པོའི་འདོད་པ་སོ་སོར་བཤད་པ་ཡིན་ནོ།།
བསྔགས་འོས་རྒྱ་ཆེ་བའི་དཔེ་གཞན་ཡང༌། རབ་མཛེས་ལྷ་མོ་དབྱངས་ཅན་ཉིད། །སྐུ་
མདོག་ཟླ་བའི་འོད་ལས་དཀར། །རྒྱན་གྱིས་ནོར་བུའི་དཔལ་རབ་འཕྲོག །ཐུགས་རྗེས་བློ་ཡི་དབུལ་
བ་སེལ།།ཞེས་པ་ལྟར་།
བརྒྱད་པ་བརྗིད་པ་ལ་གསུམ། སྤྱིར་བསྟན་པ།ཤར་པའི་ལུགས། ལྷོ་པའི་ལུགས་སོ །
དང་པོ་ནི། བརྗིད་པ་ཚིག་སྡུད་མང་པོ་ཉིད། །འདི་ནི་ལྷུག་པ་དག་གིས་གསོས། །བརྗིད་པའི་མཚན་
246

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཉིད། འབྲུ་མང་པོ་དང་། དེའི་སྐྱེས་བུ་ལ་སོགས་པ་ཚིག་སྡུད་མང་པོ་ཉིད་སྤོང་བའི་སྙན་དངགས་སོ །
བརྗིད་པ་འདི་ནི་ལྷུག་པ་དག་གིས་གསོས་ཏེ། རྒྱུའི་ངོ་བོའམ། སྲོག་དང་སྙིང་པོ་ལྟ་བུ་ཡིན་།
གཉིས་པ་ནི།ཚིགས་བཅད་ལ་ཡང་ཤར་ཕྱོགས་པ། །འདི་ཉིད་དཔུང་དང་གཉེན་དུ་བཞེད། །དེ་ལ་
ལྕི་དང་ཡང་བ་རྣམས། །མང་དང་ཉུང་བ་ཉིད་སྤེལ་བས། །མཐོ་དམན་གྱི་ནི་རྣམ་པ་དེ། །བརྗོད་པ་ལ་
སོགས་རྣམས་ལ་ལྟ། །ལྷུག་པར་མ་ཟད་ཚིགས་བཅད་ལ་ཡང་ཤར་ཕྱོགས་པ་བརྗིད་པ་འདི་ཉིད་
དཔུང་དང་གཉེན་དམ་པར་བཞེད་དོ། །ཡུལ་སྟོན་པ་ནི། བརྗིད་པ་དེ་ལ་ལྕི་བ་དང་ཡང་བ་རྣམས་
ཞེས་པ སྡེབ་སྦྱོར་དུ་གསུངས་པའི་ལྕི་ཡང་ཚིགས་སུ་བཅད་པས་བསྡུས་ཏེ་བཤད་པ། སྲོག་མེད་
བརྩེགས་པ་དང་པོ་དང༌། །ང་ཅན་དང་རྣམ་བཅད་ཅན། །རྐང་མཐའ་རིང་པོའི་དབྱངས་རྣམས་ལྕི། །
ལྷག་མ་རྣམས་ནི་ཡང་བར་འདོད། །ཞེས་པ་ལྟར། ཀཱ་ལཱ་པར། གསལ་བྱེད་དབྱངས་མེད་པ་ཕ་རོལ་
གྱི་ཡི་གེར་དྲང་ངོ་ཞེས་པས། སྲོག་མེད་པའི་ཡི་གེ་ད་ལྟ་བུ་དེ། ཕ་རོལ་མའི་མགོར་དྲངས་པས་པདྨོ་
ཞེས་པ་ལྟ་བུའི་ས་ལྕི་བའོ །ཨམ་ཞེས་པ་རྗེ་སུ་ང་རོའོ །ཞེས་པ་མགོར་ཐིག་ལེ་ཡོད་པ་ལྕིའོ །དེ་
བཞིན་དུ། ཨཿརྣམ་པར་བཅད་བྱའོ། །ཞེས་པས། ཚིག་དྲག་ཡོད་པ་ལྕིའོ །ཚིགས་སུ་བཅད་པའི་
རྐང་པའི་མཐའ་རྗེས་བསྔགས་ཀྱི་སྡེབ་སྦྱོར་མ་གཏོགས་པ་ཀུན་ལྕིའོ། །རྗེས་བསྔགས་ལ་ཡང་བ་
ཡོད་དེ། སྡེབ་སྦྱོར་རིན་འབྱུང་ལས། ག་དང་ལ་དག་གང་གི་རྐང་པ་ལ་སོ་སོ་ལ་ལན་བཞིར་མཚུངས་
པར་གྱུར་པ་རྣམས་ཏེ། ཞེས་གསུངས་པས་དེ་ལའང་ག་ནི་ལྕི་བའི་བརྡ་ཆད་དང༌། ལ་ནི་ཡང་བའི་
བརྡ་ཆད་ཡིན་པའི་ཕྱིར་རོ །རིང་པོའི་དབྱངས་ཞེས་པའང་མཚམས་སྦྱར་བའི་དཔེར་བརྗོད་ན། ཀཱ་
ལཱ་པར།མཚུངས་པར་འདྲ་བའི་ཡི་གེ་ལ་རིང་པོར་འགྱུར་ཏེ།ཕ་རོལ་ཡང་དབྱིའོ། །ཞེས་པས།ཡི་གེ་
ཐུང་བ་འདྲ་བ་གཉིས་ཚོགས་པ་ལས་རིང་པོར་འགྱུར་བ། དཎཌ་ཨ་ཏྲཾ། ཞེས་པ་ལྟ་བུའི་ཌའི་སྲོག་གི་
ཨའི་ཨ་དང༌། ཕ་རོལ་གྱི་ཨ་ཕྲད་པ་ལས་ཨཱ་རིང་པོར་འགྱུར་ཏེ། ཌའི་སྲོག་ཏུ་བཅུག་ནས་མཚམས་
སྦྱར་བས།དཎ་ཌཱ་གྲྀ །ཞེས་པ་ལྟ་བུ་རིང་ཆ་ཅན་དང༌།ཨོ་ཡིག་དང་ཨེ་ཡིག་སྲོག་ཏུ་ཞུགས་པ་སྟེ།ན་
རོ་དང་འགྲེང་བུ་ཅན་རྣམས་ལྕིའོ། །ལྷག་མ་ཀུན་ཡང་བ་ཡིན་། །དེ་ལ་དེ་རྣམས་ཁ་ཅིག་ཏུ༌ལྕི་བ་
མང་ལ་ཡང་བ་ཉུང་བ་དང༌། ཁ་ཅིག་ཏུ་ཡང་བ་མང་ལ་ལྕི་བ་ཉུང་བ་དང༌། ཁ་ཅིག་ཏུ་དེ་གཉིས་སྤེལ་
247

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བས་མཐོ་དམན་འཁྲུགས་ཤིང་མ་ངེས་པའི་རྣམ་པ་ཅན་རྣམས་བརྗོད་པ་དང་། གཏམ་ལ་སོགས་པ་
ལ་བལྟ་བར་བྱའོ། །དཔེར་བརྗོད་ནི། ནུབ་ཀྱི་རི་མགོར་ལྷུང་བ་ཡི། །མཐའ་དག་ཉི་འོད་མལ་སྟན་
ཅན། །འཁྲེགས་པའི་ནུ་མ་ལ་གནས་པའི། །གོས་དམར་མཛེས་ཤིང་ཆུ་ལྡན་མ། །ཞེས་པ་བརྗིད་དང་
ལྡན་པའི་ཚིག །ཚིགས་བཅད་ལ་ཡང་ཤར་པ་སྦྱོར། །ཆུ་ལྡན་མ་དེ་ནུབ་ཕྱོགས་སུ་སྣང་། །ཅི་དང་
འདྲ་ན། ནུབ་ཀྱི་རི་མགོར་ལྷང་བ་ཡི་མཐའ་དག་ཉི་འོད་དེ་ཐུན་མཚམས་ཀྱི་ཉི་མའི་འོད་ཤིན་ཏུ་
དམར་བས་མཚན་མའི་མལ་སྟན་ཅན་ནི་བུད་མེད་ཀྱི་ནུ་མ་འཁྲེགས་པའི་ངོས་ལ་གནས་པའི་གོས་
མཛེས་བཞིན་དུ་སྣང་ངོ་། །ནུབ་ཀྱི་རི་དང་བུད་མེད་ཀྱི་ནུ་མ་འདྲ་ལ། ཉི་མའི་འོད་ཀྱི་མལ་ཆ་དང་
གོས་དམར་པོ་འདྲའོ །ཞེས་པ་དེ་ལྟ་བུ་བརྗིད་པའི་ཚིག་སྡུད་མང་པོ་དང་ལྡན་པའི་ཚིག་སྦྱོར་འདི།
ལྷུག་པར་མ་ཟད་ཚིགས་བཅད་ལ་ཡང་ཤར་ཕྱོགས་པ་རྣམས་སྦྱོར་བར་བྱེད་། །འདིའི་ལེགས་སྦྱར་
ལ་ཚིག་སྡུད་མང་བ་དང༌། ལྕི་བ་མང་བ་ཡོད་། །བོད་ལ་ཡང་། རིའི་མགོ་ནི་རིའི་མགོ་ཞེས་དྲུག་པ་
དེའི་སྐྱེས་བུའི་བསྡུ་བ་ལ་སོགས་པར་ཤེས་པར་བྱའོ། །
གཉིས་པ་ནི། གཞན་རྣམས་འཁྲུགས་མིན་མཛེས་པ་ཡི། །ཚིག་རྣམས་བརྗིད་པར་འདོད་
དེ་དཔེར། །ཆུ་འཛིན་ངོས་ཀྱི་ཕང་ན་ཆགས། །མཚམས་ཀྱི་ཉི་འོད་གོས་དང་ལྡན། །ཆུ་ལྡན་མ་ཡིས་
སུ་ཡི་ཡིད། །འདོད་པ་གཟིར་བར་བྱེད་མི་འགྱུར། །གཞན་ལྷོ་ཕྱོགས་པ་རྣམས་ཀྱང་ལྷུག་པར་མ་ཟད་
ག་བཅང་ལ་བཅིང་
ཚིག་བཅད་ལ་བརྗིད་པ་སྦྱོར་ཞིང་དེའང་འཁྲུགས་པ་མ་ཡིན་པ་དེའི་ཕྱིར་ན། མཛེས་པ་ཡིད་དུ་འོང་
བའི་ཚིག་སྡུད་མང་པོ་ཅན་གྱི་ཚིག་རྣམས་སྦྱོར་བར་འདོད་ཅིང་སྦྱོར་ཏེ། དཔེར་ན་ཆུ་འཛིན་སྤྲིན་
དཀར་བ་ལ་དམར་བའི་མདངས་ལྡན་པའི་སྟེང་ངོས་ཕྱོགས་ཀྱི་ཕང་པ་ན་ཆགས་པ་དགོང་ཀའི་ཐུན་
མཚམས་ཀྱི་ཉི་འོད་དམར་བའི་གོས་དང་ལྡན་པའི་ཤིན་ཏུ་མཛེས་པ་ཆུ་ལྡན་མ་ནུབ་ཕྱོགས་ཀྱིས་ནི།
འདོད་ལྡན་སུའི་ཡིད་འདོད་པས་གཟིར་བར་མི་འགྱུར་ཏེ། འགྱུར་། །ཞེས་པའོ། །འདི་ལ་སྤྲིན་གྱི་
ངོས་ཀྱི་ཕང་ན་ཆགས་པ་ཡང་ཡིན་ལ།མཚམས་ཀྱི་ཉི་མའི་འོད་ཀྱང་ཡིན་པས་དེ་སྐད་དུ་བརྗོད་པ་
ལས་འཛིན་པ་ལ་སོགས་པར་ཤེས་པར་བྱའོ། །འདི་ལེགས་སྦྱར་ལ་ཚིག་སྡུད་མང་བར་ཡོད་ཅིང༌།སྔ་
མ་ལའང་ཚིག་སྡུད་མང་བར་ཡོད་ཀྱང་འདི་གཉིས་ཀྱི་ཁྱད་པར་ནི། སྔ་མ་ལ་ལྕི་ཡང་འཁྲུགས་པ་ཡང་
248

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སྦྱོར་ལ། འདི་ནི་མ་འཁྲུགས་པ་སྦྱོར་བ་ཡིན་ནོ། །ལྕི་ཡང་ནི་བོད་ལ་མི་རུང་ཞིང༌།ཚིག་སྡུག་ཙམ་གྱི
དཔེ་། འཇིག་རྟེན་མེས་དང་དབྱངས་ཅན་ལྷ་མོ་དག །པདྨ་དཀར་པོ་ཅན་ལ་ལེགས་འཁྲུངས་པ། །
ཁྱོད་མིག་ཤིན་ཏུ་མཛེས་ཤིང་ཡངས་པ་ནི། །ཨུཏྤལ་སྔོན་པོའི་མདངས་རབ་འཕྲོག་པར་བྱེད། །ཅེས་
པ་ལྟ་བུའོ། །དེ་ལ་ཚིགས་བཅད་རྐང་པ་དང་པོས་ནི། ཀཱ་ལཱ་པའི་བརྡས་ཟླས་དབྱེ་བ་དང༌།ཙནྡྲ་པའི་
བརྡས་དང་གི་དོན་བསྡུ་བ་ཞེས་པ་སྟེ། དག་ཞེས་གཉིས་ཚིག་གི་བསྡུ་བའོ། །རྐང་པ་གཉིས་པ་འབྲུ་
མང་པོ་པ་ཡིན་ཏེ། པདྨ་དཀར་པོ་ཅན་ཞེས་པ། བདག་པོ་སྤྱན་རས་གཟིགས་དང༌། དེ་བཞུགས་པའི་
ས་ཕྱོགས་གོ་བ་ལྟ་བུ་ཡིན་ནོ །རྐང་པ་གསུམ་པ་།ཁྱོད་ཀྱི་མིག་ཅེས་དྲུག་པ་དགོས་པ་ལས།ཁྱོད་
མིག་ཅེས་དྲུག་པ་དེའི་སྐྱེས་བུའི་བསྡུ་བའོ། །རྐང་པ་བཞི་པ་ནི། ཀཱ་ལཱ་པའི་བརྡས་ལས་འཛིན་པ།
ཙནྡྲ་པའི་བརྡས་ཁྱད་པར་བསྡུ་བ་ཡིིན་ཏེ། ཨུཏྤ་ལ་ཡང་ཡིན་ལ་སྔོན་པོ་ཡང་ཡིན་པས་ཨུཏྤལ་སྔོན
པོ་ཞེས་པའོ། །
དགུ་པ་མཛེས་པའི་ཡོན་ཏན་ལ་བཞི། མཛེས་པའི་ཡོན་ཏན་གྱི་མཚན་ཉིད། ཀུན་ལ་
བརྗོད་པའི་མཛེས་པ།མཁས་པ་ནའི་མཛེས་པ། དེ་དག་ལམ་གཉིས་ཀྱི་འདོད་ལུགས་སུ་བསྟན་
པའོ །དང་པོ་ནི། མཛེས་པ་འཇིག་རྟེན་དོན་དག་ལས། །མ་འདས་འགྲོ་ཀུན་མཛེས་པའོ །མཛེས་
པའི་ཡོན་ཏན་གྱི་མཚན་ཉིད་ནི། འཇིག་རྟེན་པས་བརྗོད་བྱའི་དོན་ཤེས་པ་ལས་མ་འདས་པ་སྟེ།
མདོར་ན། མཁས་དང་རྨོངས་པ་ཀུན་གྱིས་བརྗོད་བྱའི་དོན་ཤེས་པས་མཛེས་ཤིང་ཡིད་འཕྲོག་པའི་
སྙན་དངགས་སོ། །གཉིས་པ་ནི། དེ་ཡང་གཏམ་གྱི་མངོན་བརྗོད་དང༌། །བསྔགས་པ་ལ་སོགས་
རྣམས་ལ་སྦྱར། །མཛེས་པ་དེ་ཡང་གཏམ་གྱི་མངོན་བརྗོད་སྐྱེས་བུ་ཡ་རབས་ལ་སོགས་པའི་སྤྱོད་
ཚུལ་གྱི་ཚོགས་རྟོགས་པར་བྱེད་པ་དང༌།བསྔགས་པས་སྐྱེས་བུ་ཡ་རབས་ལ་སོགས་པའི་ཡོན་ཏན་གྱི་
ཁྱད་པར་གཟུགས་མཛེས་པ་ལ་སོགས་པ་རྟོགས་པར་བྱེད་པ་སྦྱར་བ་གཉིས་ལ། དང་པོ་གཏམ་གྱི་
མངོན་བརྗོད་ལ་སྦྱར་བའི་དཔེ་ནི། དཀའ་ཐུབ་ཕུང་པོ་ཁྱོད་འདྲ་ཡི། །ཞབས་ཀྱི་རྡུལ་ནི་གཙང་མ་
རྣམས། །ཡང་དག་བཏབ་པ་གང་ཡིན་པ། །དེ་རྣམས་ཁོ་ན་ངེས་པར་ཁྱིམ། །དེ་ཡང་དཀའ་ཐུབ་ཅན་
འགའ་ཞིག་ཁྱིམ་དུ་འོངས་པའི་གཏམ་གླེང་ལངས་པ་བརྗོད་པ་དཀའ་ཐུབ་སྟེ ཚུལ་ཁྲིམས་ལ་
249

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སོགས་པའི་ཕུང་པོ་དམ་པའི་ཆོས་བསགས་པ་ཁྱོད་འདྲ་བའི་ཞབས་ཀྱི་རྡུལ་གཙང་མ་དག་བྱེད་
གངྒཱའི་ཆུ་དང་འདྲ་བ་རྣམས་ཀྱིས་ཡང་དག་པར་བཏབ་པ་། དགོས་པ་གང་ཡིན་པ་དེ་རྣམས་ཁོ་ན་
གང་ཡིན་པའི་མིང་ངེས་པར་ཁྱིམ་ཡིན་གྱི།གཞན་རྣམས་ཁྱིམ་མ་ཡིན་ཞེས་པ་ལྟ་བུའོ །གཞན་
ཡང་། ཡོན་ཏན་དུ་མའི་དཔལ་མངའ་བ། །དབྱངས་ཅན་ཉིད་ཀྱི་མཚན་འཛིན་པ། །དེ་རྣམས་ཁོ་ན་
ཤེས་ལྡན་ཏེ། །གཞན་རྣམས་ཤེས་ལྡན་བཏགས་མིང་ལགས། །ཞེས་པ་ལྟ་བུའོ། །
བསྔགས་པ་ལ་སྦྱར་བ་ནི།དཔེར་ན།སྐྱོན་མེད་ལུས་ཅན་ཁྱོད་ཀྱི་ནི། །ལག་པའི་འཁྲི་ཤིང་
བར་དག་ཏུ། །ནུ་མ་རབ་རྒྱས་འདི་དག་གི། །གོ་སྐབས་རྙེད་པར་འགྱུར་མ་ཡིན། །ཀྱེ་ཡན་ལག་ཀུན་
ལ་སྐྱོན་མེད་ཅིང་མཛེས་པའི་ལུས་ཅན་མ་ཞེས་འབོད་ནས། ཁྱོད་ཀྱི་ནི་ལག་པ་འཁྲི་ཤིང་མཛེས་པའི་
བར་དག་ཏུ། ཁྱོད་ཀྱི་ལང་ཚོ་དར་མ་ལས་བྱུང་བའི་ནུ་མ་རབ་ཏུ་རྒྱས་ཤིང་མའི་ཁུར་འཛིན་པ། མེ་
ཏོག་གི་འབྲས་བུ་སྦྲང་རྩི་འཛིན་པ་ལྟ་བུ་ཟུང་འདི་དག་སྡོད་པའི་གོ་སྐབས་རྙེད་པར་འགྱུར་བ་མ་ཡིན་ཏེ
མི་ཤོང་བར་སྣང་། །གཞན་ཡང༌། དཀར་གསལ་ཀུན་ནས་བརྗིད་པ་ཡི། །ཉིད་སྐུའི་མཚན་དཔེའི་
འོད་ཟེར་ལས། །རྒྱན་ཕྲེང་ནོར་བུའི་གཟི་འོད་ནི། །འཕྲོ་བའི་གོ་སྐབས་རྙེད་མ་ལགས །ཞེས་པ་ལྟ་
བུའོ།།དེ་བཤད་པ་ནི།ཞེས་པ་ཁྱད་པར་བརྗོད་པ་ཡིས། །ལེགས་སྦྱར་དེ་དག་སྲིད་པ་ཉིད། །འཇིག་
རྟེན་ལུགས་ཀྱི་རྗེས་སུ་ནི། །འབྲང་བ་ཐམས་ཅད་མཛེས་པར་འགྱུར། །ཞེས་པ་ཞབས་རྡུལ་དང་ནུ་མ་
ས།ཚིག་ལེགས་
དག་གི་ཁྱད་པར་གཙང་བ་དང་རྒྱས་པར་བརྗོད་པ་ཡིས།ཚིག་ལེགས་པར་སྙན་དངགས་སྦྱར་བ་དེ་
དག་ནི་འཇིག་རྟེན་ན་སྲིད་པ་ཉིད་ཡིན་ནོ།།དེ་དོན་གཞན་བཀོད་པའི་རྒྱན་གྱིས་སྒྲུབ་པ།འཇིག་རྟེན་
པའི་དོན་གྱི་ལུགས་དང་མི་འགལ་བར་རྗེས་སུ་འབྲང་བ་སྟེ། དེ་དང་མཐུན་པའི་སྙན་དངགས་ནི་
མཁས་བླུན་ཐམས་ཅད་ལ་མཛེས་ཤིང་ཡིད་འཕྲོག་པར་འགྱུར་རོ །
གཉིས་པ་ནི། འཇིག་རྟེན་འདས་བཞིན་བརྗོད་འདོད་ཀྱིས། །དོན་གང་ཤིན་ཏུ་བཀོད་
གྱུར་པ། །དེ་ཡི་མཁས་པ་ཤིན་ཏུ་ནི། །ཚིམ་འགྱུར་ཅིག་ཤོས་མ་ཡིན་དཔེར། །དེང་ནས་བཟུང་སྟེ་
བདག་གི་ཁྱིམ། །ལྷ་ཡི་ཁྱིམ་བཞིན་བསྟེན་པར་འོས། །ཁྱོད་ཀྱི་ཞབས་རྡུལ་ལྷུང་བ་ཡིས །ཉེས་པ་
དག་ནི་མ་ལུས་བཀྲུས། །འཇིག་རྟེན་ལས་འདས་པ་།དེའི་བློ་ཡུལ་དུ་མི་ཤོང་བ་བཞིན་བརྗོད་པར་
250

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདོད་པས་བྱས་ཤིང་སྦྱར་བའི་དོན་གང་ཤིན་ཏུ་ཕུལ་བྱུང་དུ་བརྗོད་ཅིང་སྒྲོ་བཏགས་གྱུར་པའི་སྙན་
དངགས་དེ་ཡིས་མཁས་པ་རྣམས་ཤིན་ཏུ་ནས་དགའ་བས་ཚིམ་པར་འགྱུར་གྱི། ཅིག་ཤོས་མི་མཁས་
པ་ནི་དེ་ལྟ་བུ་མི་སྲིད་ཅེས་དགའ་བར་འགྱུར་བ་མ་ཡིན་ཏེ། དཔེར་ན་གཏམ་གྱི་མངོན་བརྗོད་ལ་སྦྱར་
བ་ནི། དུས་དེང་ནས་བཟུང་སྟེ་བདག་གི་ཁྱིམ་འདི་སུམ་ཅུ་རྩ་གསུམ་གྱི་རྣམ་པར་རྒྱལ་བའི་ལྷའི་ཁང་
བཟང་གི་ཁྱིམ་འདི་དགའ་བས་བསྟེན་པར་འོས་ཏེ། དེའི་རྒྱུ་མཚན་སྐྱེས་བུ་མཆོག་ཁྱོད་ཀྱི་ཞབས་
གཙང་མའི་རྡུལ་ལྷུང་བ་སྟེ།རེག་པ་ཡིས་ཉེས་པ་ཆགས་སོགས་དག་ནི་མ་ལུས་པ་བཀྲུས་པའི་གཙང་
ཞིང་ཡིད་དུ་འོང་བའོ། །གཞན་ཡང་དེང་ནས་བརྩམས་ཏེ་ས་ཕྱོགས་འདི། །མཆོད་རྟེན་བཞིན་དུ་
མཆོད་པར་འོས། །དབྱངས་ཅན་མཚན་ཙམ་གནས་པའི་ཕྱིར། །འགྲོ་བ་རྣམས་མགོན་དང་བཅས། །
ཞེས་པ་ལྟ་བུའོ། །བསྔགས་པར་སྦྱར་བའི་དཔེར་བརྗོད་ནི།ཁྱོད་ཀྱི་ནུ་མ་འདི་ལྟ་བུ། །རྣམ་པར་རྒྱས་
པར་གྱུར་པ་འདི། །ངེས་པར་མ་བརྟགས་བྱེད་པོ་ཡིས། །ནམ་མཁའ་དག་ནི་ཆུང་ངུར་སྤྲུལ། །འདི་ནི་
ཧ་ཅང་བརྗོད་པ།ཀྱེ། མཛེས་མ་ཞེས་བོད་ནས། ལང་ཚོ་ཅན་ཁྱོད་ཀྱི་ནུ་མ་འདི་ལྟ་བུ་འོ་མའི་དཔལ་
དང་ལྡན་ཞིང་རྣམ་པར་རྒྱས་པར་གྱུར་པ་འདི་ངེས་པར་ནུ་མ་ཤོང་མི་ཤོང་མ་བནྟགས་པར་རོ །སུ་
ཡིས་ན།འཇིག་རྟེན་ཐམས་ཅད་ཀྱི་བྱེད་པ་པོ་ལྷ་ཚངས་པས་སོ། །ཇི་སྐད་ན། ནམ་མཁའ་དག་ནི་
ཆུང་པ་བཞིན་དུ་སྤྲུལ་ནས་བྱས་། །གལ་ཏེ་བརྟགས་པ་ཡིན་ན་ནུ་མ་འདི་ཤོང་བའི་ནམ་མཁའ་ཆེན་
ཆུང་པ་བཞན་དུ་སྤྲུལ་ནག
པོར་བྱེད་པར་རིགས་སོ། །གལ་ལྟེ་བརྟགས་ཀྱང་དེ་ལྟར་གྱུར་ན། དེའི་ཚངས་པ་མྱོས་པ་འམ། བག་
མེད་པར་གྱུར་། །སྙན་དངགས་འདི་ནི་ཧ་ཅང་ཕུལ་བྱུང་གི་རྒྱན་དུ་བརྗོད་པས་འཇིག་རྟེན་ཐམས་
ཅད་རང་ལའང་མཛེས་པ་མ་ཡིན་ནོ། །དེས་ན་འདི་ནི་མཁས་པ་ཁོ་ན་ལ་མཛེས་པའི་ཤིན་ཏུ་ཕུལ་བྱུང་
དང་། སྔ་མ་ནི་མཛེས་པའི་ཕུལ་བྱུང་ཙམ་ཡིན་ནོ། །གཞན་ཡང་། དཔེར་ན། དབྱངས་ཅན་ཉིད་ཀྱི་
སྙན་གྲགས་འདི། །ཆེས་ཆེར་ཡངས་པ་བྱེད་པོས་ཀྱང་། །བརྟག་པར་མ་ནུས་ནུས་པ་ན། །ཤེས་བྱའི་
ཁྱོན་པས་ཡངས་པར་རིགས། །ཞེས་པ་ལྟ་བུའོ། །
གསུམ་པ་ནི། འདི།གོ་ཌ་པ་ལ་མཛེས་པར་བརྗོད་། །འཇུག་པ་སྔ་མ་གཞན་གྱི་ནི། །ལམ་
ལ་སྙིང་པོ་ཉིད་དུ་བཤད། །བཤད་མ་ཐག་པའི་ཤིན་ཏུ་ཕུལ་བྱུང་འདི་ནི་ཤར་ཕྱོགས་གོ་ཌ་པ་ལ་
251

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
མཛེས་པར་བརྗོད་། །འཇུག་པ་སྔ་མ་དཀའ་ཐུབ་ཕུང་པོ་སོགས་པ་ནི། གཞན་ལྷོ་ཕྱོགས་བེེ་དརྦའི་
ལམ་གྱི་སྲོག་གམ། སྙིང་པོར་འདོད་ཅིང་སྦྱོར་བར་བཤད་དོ། །འདི་ནི་ལྷོ་ཤར་ཐུན་མོང་མ་ཡིན་པའི་
དབྱེ་བའི་འདོད་ཚུལ་ཡིན།ཐུན་མོང་བ་དོན་རྒྱན་དུ་ཕུལ་བྱུང་གི་རྒྱན་ཉིད་ཡིན་།།
བཅུ་པ་ཏིང་ངེ་འཛིན་གྱི་ཡོན་ཏན་ལ་གསུམ། མཚན་ཉིད། དཔེར་བརྗོད། བསྟོད་པའོ །
དང་པོ་ནི། གཞན་གྱི་ཆོས་དེ་ལམ་གཞན་ལ། །འཇིག་རྟེན་ལུགས་ཀྱི་རྗེས་འབྲང་བས། །གང་དུ་ཡང་
དག་འཛིན་བྱེད་པ། །ཏིང་ངེ་འཛིན་དུ་བརྗོད་དེ་དཔེར། །གཞན་དངོས་མིག་དང༌། སྦམ་མ་ལྟ་བུའི་
ཆོས་འབྱེད་འཛུམས་དང༌། འཁུན་པ་ལ་སོགས་པའི་རྣམ་པ་ཆོས་ཅན་དེའི་ཡོན་ཏན་དུ་གྲགས་པ་
གཅིག །དངོས་པོ་དེ་ལས་གཞན་བཏགས་པ་བ། མེ་ཏོག་དང་ཆར་སྤྲིན་ལྟ་བུ་ལ་འཇིག་རྟེན་ལ་
གྲགས་པའི་རྗེས་སུ་འབྲང་བའི་སྙན་དངགས་མཁན་གྱིས་ཚིག་སྦྱོར་གང་དུ་འཇིག་རྟེན་དང་མཐུན་
པར་འཛིན་ཞིང་། སྒྲོ་འདོགས་པར་བྱེད་པ་སྟེ། དེ་ནི་ཏིང་ངེ་འཛིན་ཞེས་པའི་ཡོན་ཏན་གྱི་མཚན་ཉིད་
དུ་བརྗོད་དེ་ཤེས་པར་བྱའོ།།
གཉིས་པ་ལ་གཉིས།སྤྱིར་བརྗོད་པ།ཕྱེ་སྟེ་བརྗོད་པའོ། །དང་པོ་ནི།དཔེར་ན།ཀུ་མུ་ད་
ནི་མི་འཛུམ་ཞིང༌། །པདྨ་དག་ཀྱང་མི་འབྱེད་ཅེས། །མིག་གི་བྱ་བ་བཀོད་པ་ལས། །དེ་ཡིས་རྗོད་བྱེད་
སྒྲ་དག་ཐོབ། །དཔེར་ན་ཟླ་བ་ཤར་བ་ན་ཀུ་མུ་ད་ནི་མི་འཛུམ་ཞིང་། པདྨ་དག་ཀྱང་མི་འབྱེད་ཅེས།
མིག་གི་བྱ་བ་འཛུམ་པ་དང་འབྱེད་པ་དངོས་ཡིན་ལ།དེ་ལས་གཞན་ཀུ་མུ་ད་དང་པདྨ་ལ་རྣམ་རྟོག་
གིས་བཀོད་ཅིང་།སྒྲོ་བཏགས་པ་ལས།མིག་གི་བྱ་བ་ཆོས་ཅན་དེ་རྗོད་བྱེད་ཀྱི་སྒྲ་ཀུ་མུ་ད་དང་པདྨའི་
སྟེང་དུ་སྦྱར་བ་འཐོབ་ཅིང་མཛེས་སོ །འདིར་ཏིང་ངེ་འཛིན་གྱི་དོན་གྱི་བསམ་པ་ཟབ་པའོ །
བཏགས་པའི་དགོས་པ་མཛེས་པའོ། །འདོགས་པའི་རྒྱུ་མཚན་བྱ་བ་འདྲ་བའོ། །དངོས་ལ་གནོད་བྱེད་
སྤྲིན་ལ་སོགས་པ་སྦྲུམ་མ་ལ་སོགས་པ་མིན་པའོ། །
གཉིས་པ་ལ་གཉིས ཆོས་གཅིག་ལ་བཀོད་པ་ཏིང་ངེ་འཛིན་དང༌། ཆོས་དུ་མ་ལ་བཀོད་
པའི་ཏིང་ངེ་འཛིན་། །དང་པོ་ནི་གྲོང་པ་མི་མཛེས་པ། དངོས་སུ་ཡོད་པ་སྤངས་ནས་བཏགས་པ་བ།
མཛེས་པ་སྤོང་བའི་དགོས་པ་ཡོད་དེ། འདི་ལྟར། ནབྷཱུ་ཏ་དང་ཨུ་ཏ་གིཎྞ། །སྐྱུག་སོགས་ཕལ་པར་
252

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འཇུག་བརྟེན་པ། །ཤིན་ཏུ་མཛེས་ཏེ་གཞན་དུ་ནི། །གྲོང་པ་ཉིད་ཀྱི་ནུས་པ་འཛིན། །ནིབྦུ་ར་དང་ཨུར་
གཪྵ་དང༌། མ་མཱ་ན་གསུམ་སྐྱུག་པའི་རྟགས་མིང་ཕལ་པར་འཇུག་པ་བརྟེན་པ་ཤིན་ཏུ་མཛེས་ཏེ་ཡིད་
དུ་འོང་བའི་ཕྱིར་།ཚུལ་དེ་ལས་གཞན་དངོས་ཀྱིས་བརྗོད་པ།སྐྱུག་པ་དངོས་ཀྱི་སྐད་དོད།བཱན་ཏ་
ཞེས་པ་ནི་གྲོང་པ་མི་མཛེས་པ་ཉིད་ནི་ནུས་པ་བརྟེན་པའི་ཚིག་ཡིན་། །དེ་བརྗོད་པ་མཛེས་པའི་དཔེ་།
པདྨ་ཉི་ཟེར་ནིཥྛ་ཏ། །འཐུངས་པའི་རྡུལ་དམར་ཨུར་གིནྜི། ཁ་ཡི་དག་བྱེད་ཟེར་མ་རྣམས། །ཤིན་ཏུ་
བཱ་མནྟི་བྱེད་བཞིན། །ཞེས་པ་མཛེས་ཏེ་མི་མཛེས་པ། །ཆུང་མ་བཱན་ཏ་བྱེད་ཞེས་པའོ། །ཆུང་མ་དགའ་
མའམ།བུ་མོས་མྱོས་བྱེད་འཐུངས་པ་ནི་པདྨ་རྣམས་ཀྱིས་ཉི་མའི་འོད་ཟེར་ནིབྦུ་ཏ་འཐུངས་པ་སངས་
རྒྱས་ཤིང་། ཁེངས་པའི་གེ་སར་གྱི་རྡུལ་དམར་པོ་ཨུར་གིཎྞ་བྱེད་པ་ནི་ཁའི་དག་བྱེད་དེ།གཙང་བར་
བྱེད་པ་ཙནྡན་དམར་པོའི་ཆུའི་ཟེགས་མའམ། མེའི་ཟེར་མ་ཕྲ་མོ་རྣམས་ཤིན་ཏུ་བ་མིན་ཏ་བྱེད་པ་
བཞིན་དུ་སྣང་ངོ༌། །ཞེས་པ་བཏགས་པ་བ་གསུམ་པོ་སྐྱུག་པའི་དོན་ལ་མི་མཛེས་ཤིང་ཡིད་དུ་འོང་བ
སེམས་ཅན་གྱི་དོན་སྐྱུག་པ་ཅིག་སུ་ཉིད་པདྨ་དང་ཉི་མ་ལ་བཀོད་པའོ །མི་མཛེས་པ་བག་མེད་པའི་
སྟོབས་ཀྱིས་ཆང་གི་རིགས་རོ་དང་ནུས་པ་མ་འཚམས་པ་འཐུངས་པས།ཆུང་མ་རོ་དང་འདྲ་བའི་ཁ་
ནས་བཱན་ཏ་སྐྱུག་པ་ང་བ་མི་གཙང་བའི་རང་བཞིན་མང་པོ་འབྱུང་བ་ཁྱི་ཡིས་དོགས་པ་མེད་པར་
ལྡག་གོ། །ཞེས་སྐྱུག་པ་དངོས་མི་མཛེས་པ་བཞིན་ནོ། །གཞན་ཡང་མཛེས་པའི་དཔེ་ནི། རླུང་ལྟར་
གཞན་ཡང་མ
གཡོ་དང་མེ་ལྟར་འབར་བ་མུན་པ་ལྟ་བུར་འཐིབས་པ་ཡི། །དུག་གསུམ་ནད་འདི་བརྩེ་བ་མེད་ལགས་
ཐུགས་རྗེའི་བདག་ཉིད་དབྱངས་ཅན་མ། །མི་སྡུག་ལྷུན་པོ་བྱམས་པའི་ཆུ་རྒྱུན་ཤེས་རབ་སྣང་བ་ཆེན་
པོ་ཡི། །སྨན་མཆོག་བློ་གྲོས་བདུད་རྩིའི་རོ་ཡིས་བདག་ཉིད་ཚིམ་པར་མཛད་དུ་གསོལ །ཞེས་པའོ། །
མི་མཛེས་པའི་དཔེ་ནི། བདག་ཉིད་འདོད་ཆགས་ལངས་པ་དང༌། །དགྲ་ལ་ཚིག་པ་ཟོས་པ་དང༌། །ང་
ཡིས་གང་ཡང་མི་ཤེས་པ། །ལྷ་མོས་འདི་པ་མེད་པར་གྱིས། །ཞེས་པ་གྲོང་པ་མི་མཛེས་པའོ །འདིས་ནི
འོག་ནས་འབྱུང་བའི་ཆོས་དུ་མ་ལ་བཀོད་པའི་ཏིང་ངེ་འཛིན་གྱི་དཔེ་ཡང་བརྗོད་པ་ཡིན་ནོ །འདིར་
ཆོས་གཅིག་ལ་སྦྱར་བའི་ཏིང་འཛིན་ནི། དཔེ་འདོད་ཆགས་ལྟ་བུ་གཅིག་རླུང་ལ་སོགས་པ་གཅིག་
ལ་སྦྱར་བས་ཤེས་པར་བྱའོ། །
253

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གཉིས་པ་ནི།ཅིག་ཅར་ཉིད་དུ་ཆོས་དུ་མ། །བཀོད་པ་དག་ཀྱང་འདོད་དེ་དཔེར། །དུས་
ཅིག་ཅར་ཉིད་དུ་ཆོས་ཅན་གཞན་ལ་ཡོད་པའི་ཆོས་བྱ་བ་ལ་སོགས་པ་དུ་མ། དངོས་པོ་གཞན་ལ་
བཀོད་པའི་ཏིང་ངེ་འཛིན་ཡང་འདོད་དེ།དཔེར་ན། ལྕི་བའི་མངལ་ཁུར་གྱིས་ངལ་ཞིང༌། །འཁུན་
པར་བྱེད་པའི་སྤྲིན་གྱི་ཕྲེང༌། །འདི་རྣམས་གཡོ་མེད་སྟེང་གི་ནི། །ཕང་པ་དག་ཏུ་ཡང་དག་ཉལ། །
དཔེར་ན་ལྕི་བ་ལ་སོགས་པའོ །གཡོ་མེད་རིའོ། །སྤྲིན་གྱི་ཆོས་དུ་མ་དེ་ཅི་ལ་བཀོད་ཅེ་ན། གྲོགས་
མོའི་ཕང་པར་ཉལ་བ་དང༌། །འཁུན་དང་ལྕི་བ་ཉིད་དང་ངལ། །ཞེས་པ་འདི་ནི་མངལ་ལྡན་མའི་། །
ཆོས་མང་པོ་རྣམས་གཞན་ལ་བསྟན། །འདིར་སྦྲུམ་མ་འགའ་ཞིག་གྲོགས་མོའི་ཕང་བར་ཉལ་བ་ནི།
ཆར་སྤྲིན་རི་བོའི་མགུལ་ན་གནས་པ་ལ་བཀོད་ཅིང༌། འཁུན་པ་ནི་འབྲུག་སྒྲ་འབྱིན་པ་ལ་བཀོད་
མངལ་གྱི་ཁུར་གྱིས་ལྕི་བ་ནི།ཆུ་འཛིན་པའི་རྗིད་ཀྱིས་ནོན་པ་ལ་བཀོད། ངལ་བ་ནི། དེའི་སྟོབས་
ཀྱིས་ཆར་སྤྲིན་རྣམས་མགྱོགས་པར་མི་འགྲོ་བར་ངལ་ངལ་ལྟར་སྣང་བ་ལ་བཀོད་དོ། །ཞེས་པ་འདི
ནི་མངལ་ལྡན་མའི་ཆོས་། སྦྲུམ་མའི་ཆོས་མང་པོ་བཞི་པོ་རྣམས་གཞན་སྤྲིན་གྱི་ཕྲེང་བའི་ཆོས་
རྣམས་ལ་བཀོད་ཅིང་བསྟན་། །བོད་ཀྱི་དཔེར་བརྗོད་ནི།བཤད་མ་ཐག་པའོ། །
གསུམ་པ་ནི། ཏིང་འཛིན་ཞེས་བྱའི་ཡོན་ཏན་གང༌། །འདི་ནི་སྙན་དངགས་བདོག་ཀུན་ཏེ། །
སྙན་དངགས་མཁན་པོ་དོན་མཐུན་གྱི། །ཚོགས་ཀྱང་འདི་ཉིད་རྗེས་སུ་འབྲང་། །ཏིང་ངེ་འཛིན་ཞེས་
བྱ་བའི་ཡོན་ཏན་གང་ཡིན་པ་འདི་ནི། སྙན་དངགས་ཚིགས་བཅད་ལྕུག་པ་སྤེལ་མ་ཐམས་ཅད་ཀྱི་
བདོག་པའི་ནོར་ཀུན་གྱི་མཆོག་དང་འདྲ་བ་ཡིན་ཏེ། སྙན་དངགས་མཁན་པོ་ཚིག་དོན་རྣམས་དོན་
དང་མཐུན་པར་སྦྱོར་བ་རྣམས་ཀྱི་ཚོགས་ཚོང་པ་དང་འདྲ་བ་རྣམས་ཀྱང༌། ཏིང་ངེ་འཛིན་འདི་ཉིད་ཀྱི་
རྗེས་སུ་འབྲང་ཞིང་ཙམ་པར་བྱེད་དེ། ཚོང་པ་ནོར་གྱི་ཕྱིར་འབྲང་བའི་ཕྱིར་།དེས་ན་འདི་ནི་ལྷོ་པ་
དང་ཤར་པ་གཉིས་ཀའི་ཡོན་ཏན་ཡིན་ནོ།།འོ་ན་བསམ་པའི་སྒོ་ནས་ཏིང་ངེ་འཛིན་པ་ཡིན་པས།འདི་
བསྡུས་བརྗོད་སོགས་དང་ཁྱད་པར་ཅི་ཡོད་ཞེ་ན། ཁྱད་པར་ཡོད་དེ། འདི་ལ་ཁྱད་ཆོས་འཇིག་རྟེན་
ཐམས་ཅད་ལ་གྲགས་པ་དགོས་པ་དང༌། དངོས་པོ་དེ་མི་མཛེས་པས ངེས་པར་བཏགས་པ་བ་
གཅིག་ལ་སྦྱོར་དགོས་པའི་ཕྱིར།འཇིག་རྟེན་ལ་གྲགས་པ་ཡང་བུག་པར་འདྲ་ཞིང་། དབང་པོས་མ་
254

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བསྡུས་ཀྱང༌། ཁབ་ཀྱི་མིག་སེ་རུའི་ཁ་ཞེས་གྲགས་ཀྱི། ཁབ་ཀྱི་ཁ་དང་། སེ་རུའི་མིག་ཅེས་མ་གྲགས་
པ་བཞིན་ནོ།།དེ་འདྲའི་ཁྱད་ཆོས་རྣམས་བསྡུས་བརྗོད་ལ་ངེས་པར་དགོས་མེད་པའི་ཕྱིར་རོ།།
གསུམ་པ་དོན་བསྡུ་བ་ནི།དེ་ལྟར་རང་བཞིན་བརྟགས་པ་ལས། །ལམ་ནི་གཉིས་རྣམས་
པར་ཕྱེ། །དེ་དག་དབྱེ་བ་སྙན་དངགས་མཁན། །སོ་སོ་ལ་གནས་བརྗོད་མི་ནུས། །བུར་ཤིང་འོ་མ་
བུར་སོགས་ཀྱི། །མངར་བ་ཉིད་ནི་ཁྱད་པར་ཆེ། །དེ་ལྟ་མོད་ཀྱི་དེ་བརྗོད་པར། །དབྱངས་ཅན་མས་
ཀྱང་ནུས་མ་ཡིན། །དེ་ཡང་བཤད་ཟིན་པའི་ཚུལ་དེ་ལྟར་ལམ་གཉིས་པོའི་རང་བཞིན་སྦྱར་བ་ལ་
སོགས་པ་བཅུ་དང༌།དེ་ལས་ཕལ་ཆེར་ཟློག་པ་བསྟགས་ཤིང་སོ་སོར་ཕྱེ་བ་ལས ལམ་ནི་ལྷོ་པ་དང་།
ཤར་པའི་ལུགས་ཤིན་ཏུ་རྣམ་པར་ཕྱེའོ། །ལམ་དེ་དག་དབྱེ་བ་སྙན་དངགས་མཁན་དཔའ་བོ་དང་ཤྲཱི་
བཛྲ་དེ་བ་ལ་སོགས་པ་སོའི་ཡིད་དང་ཁ་ལ་གནས་པ་རྣམས་ནི་རེ་རེ་ནས་བརྗོད་པར་མི་ནུས་ཏེ།
མཐའ་ཡས་པའི་ཕྱིར་རོ། །དཔེར་ན།མངར་བར་རིགས་གཅིག་པའི་བུར་ཤིང་དང་། འོ་མ་དང་བུ་
རམ་དང༌།སྦྲང་རྩི་དང༌།རྒུན་འབྲུམ་ལ་སོགས་ནང་ཚན་གྱི་མངར་ལུགས་དང༌།སྐྱེ་ས་ཐ་དད་ཀྱི་བུར་
ཤིང་དང༌། སྲོག་ཆགས་སོ་སོའི་འོ་མ་སོགས་ཁྱད་ཆེའོ །དེ་ལྟ་མོད་ཀྱིས་དེ་བརྗོད་པར་སུས་ནུས།
གལ་ཏེ་ངག་གི་ལྷག་པའི་ལྷ་མོ་དབྱངས་ཅན་མ་ལྟ་བུས་ནུས་མོད་ཀྱང༌། དེ་འདྲི་བ་དང་། འཛིན་པ་
དང་ཀློག་པ་དང༌། ཁ་ཏོན་དུ་བྱེད་པར་ནུས་པའི་རྗེས་འབྲང་ཡོད་པ་མ་ཡིན་ཏེ། དཀའ་འོ་ཞེས་པའི་
དོན་།།
གསུམ་པ་སྐབས་སུ་སྙན་དངགས་ཀྱི་རྒྱུ་བཤད་པ་ལ་གཉིས།དངོས་དང་། ཕན་ཡོན་།
དང་པོ་ནི། རང་བཞིན་གྱིས་གྲུབ་སྤོབས་པ་དང༌། །མང་དུ་ཐོས་པ་མེད་དང༌། །མངོན་པར་སྦྱོར་བ་
མི་དམན་པ། །སྙན་དངགས་ཕུན་སུམ་ཚོགས་པའི་རྒྱུ །སྐྱེ་བ་སྔ་མའི་སྦྱངས་སྟོབས་ཀྱི་བག་ཆགས་
གོམས་པ་རང་བཞིན་གྱིས་གྲུབ་པའི་སྤོབས་པ་དགེ་བའི་ཤེས་རབ་དང་། སློབ་དཔོན་མཁས་པ་ལ་
སྙན་དངགས་ལ་སོགས་པའི་བསྟན་བཅོས་མང་དུ་ཐོས་པས་བདུད་རྩིའི་ཆུ་རྒྱུན་གྱིས་ངོམས་པར་
བྱས་པས་མི་ཤེས་པ་ལ་སོགས་པའི་དྲི་མ་མེད་པར་དག་པར་བྱས་པ་དང༌། མངོན་པར་སྦྱོར་བའི་
བརྩོན་འགྲུས་མི་དམན་པས་སེམས་པ་དང༌། ཉན་པ་དང་། སྙན་དངགས་ཀྱི་སྦྱོར་ཚུལ་རྩོལ་བ་
255

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བསྐྱེད་དེ་ལན་གྲངས་མང་དུ་སྦྱངས་པའོ །གསུམ་པོ་འདི་སྙན་དངགས་ཕུན་སུམ་ཚོགས་པའི་རྒྱུ་
ཡིན་ནོ །ཞེས་མཐའི་གསལ་བྱེད་དུ་སྦྱར་རོ། །གལ་ཏེ་སྔོན་གྱི་བག་ཆགས་ཡོན་ཏན་གྱི། །རྗེས་
འབྲེལ་སྤོབས་པ་རྨད་བྱུང་མེད་ན་ཡང༌། །ཐོས་དང་འབད་པ་དག་གིས་ངག་བསྟེན་ན། །ཇི་ཞིག་ལྟར་
ཡང་ངེས་པར་རྗེས་འཛིན་བྱེད། །གལ་ཏེ་སྔོན་གྱི་སྦྱངས་སྟོབས་མེད་ན་སྙན་དངགས་མཁས་པའི་
ཐབས་མེད་དོ་ཞེ་ན། སྔོན་གྱི་སྦྱངས་སྟོབས་ཀྱི་བག་ཆགས་དགེ་བའི་ཤེས་རབ་ཀྱི་ཡོན་ཏན་གྱི་རྗེས་
སུ་འབྲངས་པའི་སྤོབས་པ་རྨད་བྱུང་མེད་པས་རྒྱུ་དང་པོ་མ་ཚང་ན་ཡང༌། རྒྱུ་གཉིས་པ་སློབ་དཔོན་
མཁས་པ་ལ་སྙན་དངགས་ལ་སོགས་པའི་རིགས་པ་མང་དུ་ཐོས་པ་དང་། རྒྱུ་གསུམ་པ་རང་གི་བློའི་
ནུས་པ་ཡོད་ཙམ་གྱིས་སྒྲ་དོན་གྱིས་རྒྱན་བསྒྲིགས་ཤིང་ལུས་མཛེས་པར་བྱེད་པའི་བརྩོན་འགྲུས་ཀྱི་
འབད་པ་དག་གིས་བརྩོན་པ་དང༌།རྒྱུ་དང་པོའི་ཚབ་ལ་རང་གི་ལྷག་པའི་ལྷ་ངག་ལྷ་མོ་དབྱངས་
ཅན་མ་མཆོད་པ་དང་། བསྟོད་པ་དང༌། བཟླས་བརྗོད་དང༌། དཀའ་ཐུབ་ལ་སོགས་པ་བསྟེན་ན།ཇི་
ཞིག་ལྟར་ཡང་། དབྱངས་ཅན་མས་ངེས་པར་རྗེས་སུ་འཛིན་པའི་ཤེས་རབ་དཔག་མེད་པ་འཕེལ་
བར་བྱེད་པས།སྙན་དངགས་རྩོམ་ནུས་པའི་མཁས་པར་འགྱུར་རོ། །
གཉིས་པ་ནི།དེ་ཕྱིར་གྲགས་འདོད་རྣམས་ཀྱིས་རྟག་ཏུ་ནི། །སྙོམ་ལས་མེད་པར་རིམ་པས་
དབྱངས་ཅན་སྟེན། །སྙན་དངགས་ཆུང་ངུ་ལ་ཡང་ངལ་བྱས་མི །མཁས་པའི་མདུན་ས་རྣམས་སུ་
འདུག་ལ་དབང༌། །རྒྱུ་དེའི་སྒོ་ནས་སྙན་དངགས་ཀྱི་སྒོ་ནས་མཁས་པའི་གྲགས་པ་ཆེན་པོ་དང་། དེའི་
སྒོ་ནས་རྙེད་པ་འབྱོར་པ་རྒྱས་པ་དང༌། བཀུར་སྟི་མིའི་དབང་པོས་ཀྱང་གཙུག་གིས་མཆོད་པ་ལ་
སོགས་པ་ཚེ་འདིའི་དགོས་པ་དང་། མདོ་ནས་གསུངས་པ་ལྟར། ཡུལ་དམ་པ་སངས་རྒྱས་ལ་སོགས་
པ་ལ་བསྟོད་པ་དང༌། དམ་པའི་ཆོས་གསལ་བར་བྱེད་པ་ལ་སོགས་པའི་བསྟན་བཅོས་བརྩམས་པས་
བླ་ན་མེད་པའི་བྱང་ཆུབ་ཐོབ་པ་ལ་སོགས་པ་ཕྱི་མའི་དགོས་པ་སྟེ རང་གཞན་གྱི་དོན་འདོད་པ་
རྣམས་ཀྱིས་དུས་རྟག་ཏུ་ནི་སྙོམ་ལས་སམ གཡེལ་བའི་ལེ་ལོ་མེད་པར་མཆོད་པ་ལ་སོགས་པའི་
རིམ་པས་གསུང་གི་དབང་ཕྱུག་མ་དབྱངས་ཅན་མ་བསྟེན་པར་བྱའོ། །དེ་ཡང༌། གསེར་འོད་དམ་ཆུང་
ལས།ལྷ་མོ་ཆེན་མོ་དབྱངས་ཅན་མ་ཤེས་རབ་ཀྱི་ཡོན་ཏན་དཔག་ཏུ་མེད་པ་ལ་ཕྱག་འཚལ་ལོ། །ཞེས་
256

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
དང་། ལྷ་མོ་དབྱངས་ཅན་མཆོད་འོས་བསྟོད་འོས་དཀའ་ཐུབ་ཆེ། །འཇིག་རྟེན་ཀུན་ཏུ་རྣམ་གྲགས་
མཆོད་སྦྱིན་ཡོན་ཏན་ཆེ། །བརྩེར་བཅས་མཛེས་མ་དུརྦ་རྩྭ་ཡིས་གོས་བསྐུས་པ། །རེས་འགའ་དེ་ཡི་
གོས་གྱོན་རྐང་པ་གཅིག་གིས་མནན། །ལྷ་རྣམས་ཐམས་ཅད་ལྷགས་ནས་འདི་སྐད་ཚིག་སྨྲ་སྟེ། །
སེམས་ཅན་རྣམས་ལ་ཚིག་ཤོད་དེ་རྣམས་ལྕེ་ཁྲོལ་ཞིག།ཞེས་དང༌། དམ་ཆེན་ལས། གཙུག་ལག་
ཀུན་ལ་མཁས་ཤིང་ཚིག་སྦྱོར་བའི་རྒྱན་གསལ་ཞིང་ཐོགས་པ་མེད་པར་འགྲུབ་པར་འདོད་པས།
བསམ་པ་དེས་ཤིང་གུས་པའི་སེམས་ཀྱིས་ལྷ་མོ་དབྱངས་ཅན་སྤྱན་དྲང་བའི་ཚིག་འདི་བརྗོད་པར་
བྱའོ །ཞེས་དང༌། དཀོན་ཅོག་ཏ་ལ་ལས། རྒྱ་མཚོའི་ལྷ་མོ་སྒྲ་ལྡན་མ་ཞེས་བྱ། །སེམས་ཅན་བདེ་
འཚོ་ཇི་སྙེད་སྐྱེས་རྣམས་ཀྱི། །སྒྲ་ཡི་ཡན་ལག་དབྱངས་ཀྱི་ཚུལ་མཁས་བྱེད། །རང་གི་གསུང་གིས་
ངག་ཀུན་ཚིམ་པར་བྱེད། །ཆགས་ལྡན་གཏི་མུག་ཅན་ཡང་དབྱངས་ཅན་གྱིས། །ངག་རྣམས་ཀྱིས་ནི་
སྒྲ་ཡི་ཚུལ་མཁས་ན། །གཟུངས་དང་ཆོས་ཀྱི་སྟོབས་ལ་དབང་ཐོབ་རྣམས། །ལྷར་བཅས་འཇིག་རྟེན་
ཅི་ཕྱིར་མགུ་མི་མཛད། །ཅེས་པ་ལྟར་། །གལ་ཏེ་དེ་ཙམ་གྱི་འབད་པ་ཆེན་པོས་བསྒྲུབས་པ་ལ་
དགོས་པ་མེད་དོ་ཞེ་ན། མ་ཡིན་ཏེ། སྙན་དངགས་ཆུང་ངུ་གཱ་ཐཱ་བཅུ་དྲུག་ལ་སོགས་པ། སརྒས་
བཅིངས་པ་ལའང་ཅུང་ཟད་ངལ་བ་སྟེ། འབད་པས་སྒྲ་དོན་གྱི་རྒྱན་གྱིས་ལུས་མཛེས་ཤིང་སྔར་བཤད་
པའི་གྲོང་ཚིག་དང༌།འཆད་འགྱུར་གྱི་སྐྱོན་བཅུ་ལ་སོགས་པས་མ་རེག་པ་ཙམ་ཤེས་པའི་མི་ལ་སོགས་
པའི་སྐྱེ་བོ་རྣམས་། མཁས་པ་རྣམས་ཀྱི་མདུན་པ། འཆད་པ་དང༌།རྩོད་པ་དང་། རྩོམ་པའི་བྱ་བ་
ལ་དབང་བ་དང༌།དེས་མཚོན་ནས།དེ་གསུམ་གྱིས་བསྟན་བཅོས་ལ་འབད་པ་བྱས་པའི་དགའ་སྟོན་
རྒྱལ་པོའི་རིགས་ཤིང་སཱ་ལ་ཆེན་པོ་ལྟ་བུ་དང་། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དང་།ཁྱིམ་
བདག་གི་རིགས་ཤིང་སཱ་ལ་ཆེན་པོ་ལྟ་བུ་ལ་སོགས་པས་རྙེད་བཀུར་བྱ་བའི་གནས། ལྷ་དང་བཅས་པའི་
འགྲོ་བ་མ་ལུས་པས་བསྔགས་པར་འོས་པའི་སྟན་ལ་སོགས་པ་ལ་འདུག་པ་ལ་དབང་བར་བྱེད་དོ། །
དེས་ན་མཁས་པའི་བྱ་བ་ལ་འབད་པར་རིགས་སོ།།
གསུང་རབ་ཆུ་གཏེར་དབྱིངས་ལས་ལེགས་འཁྲུངས་ཤིང་། །ལེགས་བཤད་རིག་གནས་དུ་
མའི་བང་རིམ་ཅན། །མཁས་མང་གླིང་བཞིའི་དབུས་ན་རྣམ་མཛེས་པ། །བློ་བརྟན་སྨྲ་བའི་ལྷུན་པོ་
257

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
རྒྱལ་གྱུར་ཅིག །སྟོབས་ལྡན་ངུར་སྨྲིག་འཛིན་འགའི་ཡིད་མཚོར་འཆི་བདག་ལུས་མེད་འཛིན་ཁྲི་
གཞོན་ནུ་རོལ་པའི་མཐུས །འབྱོར་ལྡན་ཚུལ་འཆོས་ཀུ་མུད་མཛེས་ན་འདོད་ལྷའི་ན་ཆུང་འཛུམ་པའི་
ཟླ་ཟེར་གྱིས་རེག་ཅིང༌། །ཐོས་ལྡན་དབུས་ན་ཅུང་ཟད་མཆོད་ནའང་དད་པས་མ་ལགས་སྙིང་རྗེའི་
མིག་ཟུར་ལྷུང་བས་ལྟ། །ལེགས་ལྡན་བསྟན་པད་བཀུར་སྟིས་དབེན་པས་མཁས་མང་བུང་བ་སྐྱོ་བར་
སྣང་མོད་འོན་ཀྱང་། །སྡེ་སྣོད་ལུས་བཟུང་ཚུལ་ཁྲིམས་རྒྱན་བཀྲ་མང་དུ་ཐོས་པའི་ཉམས་སྟོབས་
དང་ལྡན་སྒྲ་ཚད་ཟུང་གི་འདབ་མས་རྣམ་མཛེས་པ། །བཟོ་དང་གསོ་སོགས་འཁོར་གྱིས་ལེགས་
བསྐོར་སྡེབ་སྦྱོར་སྙན་དངགས་སྒྲ་སྙན་འབྱིན་ཅིང་ཐོས་བསམ་སྒོམ་པའི་ཆུ་སྐྱེས་དགའ་བས་ལེན། །
མཁས་པ་ངང་པའི་རྒྱལ་པོ་རྣམས་ཀྱང་གསུང་རབ་རྒྱ་མཚོའི་དབུས་སུ་མཛེས་པ་ཤེས་ལྡན་ཀླུ་དབང་
ཚོགས་ཀྱིས་བསྟེན་པ་། །ཡིད་འོང་སྟོན་དུས་སྤྲིན་བྲལ་ནམ་མཁའི་དཀྱིལ་ན་རྒྱུ་སྐར་བདག་པོ་
མཛེས་པའི་དཔལ་འཛིན་དབང་ཕྱུག་གཙུག་གིས་བླངས་པ་འདྲ། །
སྙན་དངགས་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ་ལས། ལམ་རྣམ་པར་ཕྱེ་
བའི་རྣམ་པར་བཅད་པ་སྟེ་དང་པོའི་རྒྱ་ཆེར་འགྲེལ་པ་འདི་ནི། འདྲེན་པ་དམ་པ་རྣམས་དང་ཡི་དམ་
ལྷའི་བཀའ་དྲིན་ལས། སྒྲ་དང་ཚད་མ་དང༌། སྙན་དངགས་དང་། སྡེབ་སྦྱོར་དང༌། མིང་གི་མངོན་
བརྗོད་དང་། བཟོ་དང་། གསོ་བ་དང་། བདེ་བར་གཤེགས་པའི་གསུང་རབ་རྒྱ་མཚོ་ལྟ་བུ་ལ་བློའི་
བད་པར་གཤགས་པ།
སྣང་བ་ཅུང་ཟད་ཐོབ་པ། འཇམ་དབྱངས་ཁ་ཆེ་པཎ་ཆེན་གྱིས། སྙན་དངགས་མཁན་མཁས་པ་དུ་
མའི་ཞབས་རྡུལ་གཙང་མ་སྤྱི་བོས་བླངས་ཤིང་གསུང་གི་བདུད་རྩི་མྱངས་ཏེ། མཁས་པའི་དབང་པོ་
དཔང་ལོ་ཙཱ་བའི་ཊིཀྐ་དང༌། གཞན་ཡང་སྙན་དངགས་ལ་སོགས་པའི་བསྟན་བཅོས་མང་པོ་ལ་འདྲིས་
པར་བྱས་པར་བྱས་ནས་ལེགས་པར་སྦྱར་བའོ།། །།
258

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ལེའུ་གཉིས་པའི་དཀའ་འགྲེལ།
ཕྱི་རོལ་རིག་བྱེད་གསུམ་ལ་མཁས་གྱུར་པ།།ནང་པའི་སྡེ་སྣོད་གསུམ་ལ་ལེགས་ཞུགས་ཏེ། །
འཆད་རྩོད་རྩོམ་པ་གསུམ་ལ་མངའ་མཉེས་པ། །དཎྜི་འཇིག་རྟེན་གསུམ་ན་རྒྱལ་གྱུར་ཅིག །ཆོས་
དབྱིངས་ནམ་མཁའི་མཐའ་ལས་འདས་ཀྱང་གང་གི་བློ་གྲོས་གཅིག་པུས་མཁྱེན། །གྲགས་པའི་འོད་
དཀར་ཕྱོགས་བཅུར་གསལ་ཡང་ཤེས་བྱའི་ཕ་མཐའི་ཁྱོན་ལ་འཇུག ། དཔལ་ལྡན་གནས་ལྔ་མ་ལུས་
རིག་ཀྱང་མཁས་པའི་ཁེངས་པ་རིང་དུ་སྤངས། །བཟང་པོས་དུས་གསུམ་དུས་མེད་མཁྱེན་ཀྱང་དུས་
ཀྱི་འཁོར་ལོར་སྟོན་ལ་འདུད། །དོན་རྣམས་མཛེས་པའི་འདབ་རྒྱས་ཤིང༌། །སྙན་ཚིག་དྲི་བསུང་ཡིད་
འོང་བ།།དོན་རྒྱན་པདྨའི་ཕྲེང་མཛེས་འདིའང༌། །ལུས་རྒྱན་འདོད་འཇོའི་ཉི་མས་དབྱེ།།
གཉིས་པ་ཐུན་མོང་གི་རྒྱན་ལ་གཉིས། སྤྱིར་བསྟན་པ་དང༌། སོ་སོར་བཤད་པའོ །དང་པོ་ནི།
སྙན་དངགས་མཛེས་པར་བྱེད་པ་ཡི། །ཆོས་རྣམས་རྒྱན་ཞེས་རབ་ཏུ་བརྗོད། །དེ་ནི་ད་ལྟའང་རྣམ་
རྟོག་སྟེ། །དེ་དག་མ་ལུས་སུས་འཆད་ནུས། །སྙན་དངགས་ཀྱི་ལུས་མཛེས་པར་བྱེད་ཆོས་སྒྲ་དང་དོན་
དང་གབ་ཚིག་གི་ཚོགས་རྣམས་ལ་རྒྱན་ཞེས་རབ་ཏུ་བརྗོད་དེ། དཔེར་ན་སྐྱེས་བུ་ལ་རྒྱན་གྱིས་བརྒྱན་
ས་རབ་བརྗད་
པས་མཛེས་པ་བཞིན་ནོ། །འོ་ན་དེའི་དབྱེ་བ་ཕྲ་བར་བྱས་ན་ཇི་ཙམ་ཡོད་ཅེ་ན། རྒྱན་དེ་ནི་སྔོན་ཐོག་
མ་མེད་པ་ནས་བརྩམས་ཏེ། ད་ལྟའང་སྙན་དངགས་མཁན་རྣམས་ཀྱིས་རྣམ་རྟོག་གིས་ཐ་སྙད་ཐ་དད་
དེ་མཐའ་ཡས་པའི་ཕྱིར དེ་རྣམས་མ་ལུས་པ་སུས་འཆད་ནུས་ཏེ་མི་ནུས་སོ། །འོ་ན་རྒྱན་མཐའ་ཡས་
ནས་བརྗོད་མི་ནུས་ན།དེའི་བསྟན་བཅོས་ཀྱང་ཇི་ལྟར་ནུས་ཤེ་ན།འོན་ཀྱང་རྣམ་རྟོག་ས་བོན་ནི། །
སྔོན་གྱི་སློབ་དཔོན་རྣམས་ཀྱིས་བསྟན །དེ་ཉིད་རབ་ཏུ་ལེགས་སྦྱར་ཕྱིར། །ཡོངས་སུ་ངལ་འདི་
བདག་གིས་བྱའོ །ཀུན་བརྗོད་པར་མི་ནུས་མོད།འོན་ཀྱང་སྔོན་ནས་ད་ལྟའི་བར་གྱི་རྒྱན་གྱི་རྣམ་
རྟོག་མཐའ་ཡས་པའི་ས་བོན་ནམ་ཁོངས་སུ འདུས་པ་རགས་པ་སྤྱིའི་མཚན་ཉིད། སྔོན་གྱི་སློབ
དཔོན་སྙན་དངགས་མཁན་རཱ་མ་ཤར་མ་ལ་སོགས་པ་རྣམས་ཀྱི་བསྟན་པ་དེ་རྣམས་ཚིག་མདོར་
259

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བསྡུས་པ།དོན་བྷ་ར་ཏའི་སྦྱར་བ་ལ་སོགས་པས་རྒྱས་པའི་སྒོ་ནས་རབ་ཏུ་ལེགས་པར་བདག་དང་
གཞན་ལ་ཕན་པའི་ཆེད་དུ།ཡོངས་སུ་ངལ་བ་སྟེ་འབད་པས་སྙན་ངག་མེ་ལོང་འདི།པཎྜི་ཏ་དབྱུག་པ་
ཅན་བདག་གི་བྱའོ། །ལམ་ནི་རྣམ་པར་དབྱེ་དོན་དུ། །རྒྱན་འགའ་ཞིག་ནི་སྔར་ཡང་བསྟན། །ཐུན་
མོང་དག་ཏུ་རྒྱན་གྱི་ནི། །རིགས་གཞན་རབ་ཏུ་བསྟན་པར་བྱ། །དེ་ལ་ལྷོ་ཤར་ལ་སོགས་པའི་ལམ་སྟེ།
ལུགས་ནི་རྣམ་པར་དབྱེ་དོན་དུ སྦྱར་བ་ལ་སོགས་པ་ཡོན་ཏན་བཅུ་ཡིས་ཐུན་མོང་མ་ཡིན་པའི་སྒོ་
ནས་རྒྱན་འགའ་ཞིག་ནི་སྔར་ཡང་ལེའུ་དང་པོར་བསྟན་། །དེ་ཡང་ལྷོ་ཤར་ལ་སོགས་པ་རྣམས་ཀྱིས་
ཐུན་མོང་དུ་རྒྱན་གྱི་ནི་རིགས་གཞན། དོན་རྒྱན། སྒྲ་རྒྱན། གབ་ཚིག་གི་རྒྱན་རྣམས་རབ་ཏུ་བསྟ
པར་བྱའོ། །
སོ་སོར་བཤད་པ་ལ་གསུམ།དོན་རྒྱན། སྒྲ་རྒྱན། གབ་ཚིག་གི་རྒྱན། དང་པོ་ལ་གསུམ།
རྣམ་པར་བཞག་པ་ཡན་ལག་རྒྱས་པར་བཤད་པ།དོན་བསྡུ་ཞིང་གཞན་ལ་སྦྱར་བའོ། །དང་པོ་ནི།
རང་བཞིན་བརྗོད་དང་དཔེ་དང་ནི། །གཟུགས་ཅན་གསལ་བྱེད་བསྐོར་བ་དང༌། །འགོག་དང་དོན་
གཞན་བཀོད་པ་དང༌། །ལྡོག་པ་ཅན་དང་སྲིད་པ་ཅན། །བསྡུས་དང་ཕུལ་བྱུང་རབ་བཏགས་དང་། །
རྒྱུ་དང་ཕྲ་མོ་ཆ་དང་རིམ། །དགའ་དང་ཉམས་ལྡན་གཟི་བརྗིད་ཅན། །རྣམ་གྲངས་བརྗོད་དང་ཀུན་
ཕན་དང༌། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་མཚུངས་པར་སྦྱར་བ་དང༌། །འགལ་དང་
སྐབས་མིན་བསྟོད་པ་དང༌། །ཟོལ་བསྟོད་ངེས་པར་ལྡན་པ་དང༌། །ལྷན་ཅིག་བརྗོད་པ་ཡོངས་བརྗེས་
ཤིས། །རབ་སྤེལ་དེ་ནས་དགོངས་པ་ཅན།།འདི་དག་ཚིག་རྣམས་དག་གི་ནི། །རྒྱན་དུ་སྔོན་གྱི་མཁས་
པས་བསྟན །ཅེས་གསུངས་པ་སྟེ། ཐམས་ཅད་ལ་བརྗོད་པའི་རྒྱན་ཞེས་པ་མཐའི་གསལ་བྱེད་དུ་
སྦྱོར། འདི་དག་ཚིག་རྣམས་དག་གི་ནི་རྒྱན་དུ་སྔོན་གྱི་སློབ་དཔོན་མཁས་པ་ར་མ་ཤརྨ་དང་། བྷ་ར་ཏ་
དང་།ནག་མོའི་ཁོལ་དང༌།དཔལ་བོ་དང་།ཤྲི་བཛྲ་དེ་བ་ལ་སོགས་པ་ལྷོ་ཕྱོགས་པ་དང་ཤར་ཕྱོགས་
པ་རྣམས་ཀྱིས་ཐུན་མོང་དུ་བསྟན་ཏོ། །འདི་ནི་མིང་གི་དབྱེ་བ་སྟེ། ཡན་ལག་རྒྱས་པར་བཤད་པ
ཟློས་པའི་ཉེས་པ་འགྱུར་དུ་དོགས་ནས་རྣམ་པར་མ་བཀྲོལ་ལོ །
ཡན་ལག་རྒྱས་བཤད་ལ་བཞི། རྒྱན་དང་པོ་སོ་གསུམ་བཤད་པ། རྒྱན་གཞན་དུ་འདོད་པ་
260

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདིར་འདུས་ཚུལ རྒྱན་ཕྱི་མ་གཉིས་ལོགས་སུ་བཤད་པ། ཟློས་གར་གྱི་རྣམ་འགྱུར་ཡང་རྒྱན་དུ་
བསྟན་པའོ། །དང་པོ་སུམ་ཅུ་རྩ་གསུམ་ཡོད་པའི་དང་པོ། རང་བཞིན་བརྗོད་པའི་རྒྱན་ལ་གསུམ།
མཚན་ཉིད། སྦྱོར་བའི་དབྱེ་བ།བསྡུ་བ་བསྔགས་པའོ། །དང་པོ་ནི། དངོས་པོ་རྣམས་ཀྱི་རང་བཞིན་
གང་། །གནས་སྐབས་སྣ་ཚོགས་དངོས་གསལ་བྱེད། །དེ་ནི་རང་བཞིན་བརྗོད་པ་སྟེ། །བརྗོད་བྱའི་
དངོས་པོ་རྣམས་ཀྱི་རང་བཞིན་གང་ཡིན་པའི་གནས་སྐབས་དང༌། བརྗོད་བྱ་སྐབས་སུ་གང་བབ་པ་
སྣ་ཚོགས་པ།ཤུགས་ལ་མ་ཡིན་པར་དངོས་སུ་སྒྲོ་མ་བཏགས་པར་རྗོད་བྱེད་ཀྱིས་གསལ་བར་བཤད་
པ་དེ་ནི། རང་བཞིན་རྒྱན་གྱི་མཚན་ཉིད་ཡིན་ནོ། །སྙན་དངགས་གང་ཞིག་ཅེས་ཀུན་ལ་ཐོག་མའི་
གསལ་བྱེད་དུ་སྦྱོར
གཉིས་པ་ནི། རིགས། བྱ་བ།ཡོན་ཏན། རྫས་བཞི་ལ། རིགས་ཞེས་དང་པོའི་རྒྱན་ཡིན་
དཔེར། མཆུ་ནི་དམར་ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །མགྲིན་པ་ཁ་དོག་
གསུམ་ཕྲེང་ཅན། །ནེ་ཙོ་འདི་དག་ཚིག་འཇམ་ལྡན། །དེ་ལ་རིགས་བརྗོད་པ་རང་བཞིན་གྱི་རྒྱན་ནི་
དཔེར་ན། མཆུ་ནི་དམར་བའི་མདངས་གསལ་ཞིང་དབྱིབས་གུག་པ་དང༌།གཤོག་པ་ཁ་དོག་ལྗང་
ཞིང་རེག་བྱ་མཉེན་པ་དང་མགྲིན་པའི་ཁ་དོག་དཀར་པོ་དང་དཀར་མིན་དང་དམར་པོ་གསུམ་ཀྱི་ཕྲེང་
བས་མཛེས་པ་ཅན། ངག་རིང་པོའི་གདངས་སྙན་པ་གསལ་བར་བྱེད་པའི་ནེ་ཙོ་འདི་དག །ཚིག་ཡིད་
དུ་འོང་བ་འཇམ་པོ་སྒྲ་མཁས་པ་དང་ལྡན་ནོ། །སྤྱིར་ནེ་ཙོ་ཙམ་གྱི་རིགས་ལ་ཡོད་པའི་ཆོས་དག་
བརྗོད་པའོ །མཁན་ཆེན་རྒྱལ་བཟང་བ་། འདིས་ཚིག་རྐང་དང་པོ་གསུམ་གྱིས་ཡོན་ཏན་བསྟན
ཕྱི་མས་བྱ་བ་བསྟན་ཡང་གསུངས་སོ། །དཔེ་གཞན་ཡང༌། འཆི་མེད་གནས་ན་རབ་མཛེས་ཤིང་། །
རྒྱན་ཕྲེང་གདུ་བུས་ཀུན་ནས་བྱས །སྒེག་ལྡན་ཡིད་འཕྲོག་ལྷ་མོ་ཉིད། །ཀུན་གྱི་ཡིད་འོང་ཅིས་མ་
ལགས། །ཅེས་པ་ལྟ་བུའོ། །
བྱ་བ་བརྗོད་པ་ནི།མགྲིན་པའི་ནང་ནས་སྙན་སྒྲོག་ཅིང༌།།མིག་ཀུན་ནས་འཕྲུལ་བ་ཡི།།
ཕུག་རོན་རྩེ་འདོད་དགའ་མ་ལ། །ཡོངས་སུ་བསྐོར་ནས་མཆུ་དག་སྦྱོར། །དེའང་མགྲིན་པའི་ནང་
ནས་གདངས་ཅུང་མི་གསལ་ལ་སྙན་པར་སྒྲོག་ཅིང༌།མིག་ནི་ཆགས་པས་མྱངས་པས་དམར་ལ་ཟླུམ་
261

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
པ་ཀུན་ནས་འཕྲུལ་ཞིང་གཡོ་བ་ཡི།ཕུག་རོན་རྩེ་དགའི་དགའ་སྟོན་མྱོང་བར་འདོད་པ་ཡིས།རང་གི་
དགའ་མ་སྟེ་ཆུང་མ་ལ་ཀུན་ནས་ཡོངས་སུ་བསྐོར་ནས་ཕན་ཚུན་མཆུ་དག་སྟེ་གཉིས་སྦྱོར་བར་བྱེད་དོ།།
ཞེས་པ་བྱ་བ་འདི་ལྟ་བུ་བྱེད་ཅེས་པའོ། །དེས་གཞན་ཡང༌། པི་ཝང་རྒྱུད་བསྐུལ་མཁས་མ་ཡིས། །
ངག་དབང་བདེ་བའི་དཔལ་བསྐྱེད་ཅིང༌། །བློ་གྲོས་ཡངས་པའི་དཔལ་ལྡན་པས །འགྲོ་བའི་གཏི་
མུག་སེལ་བར་མཛད།།ཅེས་པ་ལྟ་བུའོ།།
ཡོན་ཏན་བརྗོད་པ་ནི། དགའ་མ་ཡི་ནི་རེག་པ་ཉིད། །ལུས་ལ་སྤུ་ལོང་རྒྱས་པ་དང༌། །ཡིད་
ནི་སིམ་པར་བྱེད་པ་དང༌། །མིག་དག་ཟུམ་པ་བྱེད་ཅིང་འཇུག །དེ་འདྲའི་ཕུག་རོན་གྱི་དགའ་མ་ལ་
འཁྱུད་པ་ལས་བྱུང་བའི་རེག་པའི་ཡོན་ཏན་འདིས། ལུས་ལ་བ་སྤུ་ལྡང་བའི་བའི་རྒྱུ། དད་པ་དང་
འཇིགས་པ་དང་གྲང་བ་དང་ཆགས་པའི་སྤུ་ལོང་རྣམས་ཀྱི་ནང་ནས་ཕྱི་མའི་སྤུ་ལོང་རྒྱས་པར་བྱེད་པ་
དང་། ཡིད་ནི་རེག་བྱའི་ཡོན་ཏན་གྱི་དགའ་མ་ལས་བྱུང་བས་སིམ་ཞིང་དེ་ཉིད་རྒྱས་པར་བྱེད་པ་དང༌།
བདེ་བ་མྱོང་བར་བྱེད་པས་མིག་ནི་ཀུན་ནས་སྣུམ་པས་ཟུམ་པར་བྱེད་ཅིང་དགའ་མ་ལ་འཇུག་པར་
བྱེད་། །འདི་ཉིད་ཡོན་ཏན་ལྔ་ག་ལ་ཡོན་ཏན་དུ་འདོད་པ་ཡིན་ནོ། །དཔེ་གཞན་ཡང༌། རི་བོང་ཅན་
གྱི་མདོག་ལས་དཀར། །མ་ལི་སར་པའི་དྲི་ལྡང་བ། །དབྱངས་ཅན་མཛེས་མའི་མཁྱེན་བརྩེ་ཡིས །
ཡུལ་དང་ཡུལ་ཅན་གཟིགས་ལ་མཚར །ཞེས་པ་ལྟ་བུའོ།།
རྫས་བརྗོད་པ་ནི། མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པན་དང༌། །
སྣུམ་ཞིང་དམར་བའི་རལ་པ་ཅན། །ཁྱུ་མཆོག་རྒྱལ་མཚན་འཁྲུངས་པར་གྱུར །ཅེས་པ་ལྔ་པོ་དེ་
དབང་ཕྱུག་གི་རྣམ་གྲངས་ཡིན་ནོ། །དེ་ལ་མགྲིན་པ་སྔོན་པོར་གྱུར་པ་ནི། ལྷ་དང་ལྷ་མིན་འཁྲུགས་
པས་རྒྱ་མཚོ་བསྲུབས་པ་ན།དུག་ནག་པོ་བརྩེགས་པ་བྱུང་བ་ཟོས་པས་མགྲིན་པ་ནག་པོར་གྱུར་པའོ། །
ལག་ན་ཐོད་པ་ནི་གནས་པ་སློང་བའི་སྣོད་དེ།ཕྱིས་བདུད་རྩིའི་སྣོད་དུའང་བྱའོ །ཟླ་བ་ཕྱེད་པ་ཡང་
དེ་དུས་རྒྱ་མཚོ་ནས་བྱུང་བ་ཅོད་པན་དུ་མཛེས་པར་བྱས་པ་ཅན། སྣུམ་ཞིང་དམར་བའི་རལ་པ་
མཛེས་པའི་ཁུར་བུ་ཅན་དེའི་ཕྱག་མཚན་རྒྱལ་མཚན་ནི་བ་དན་ལ་སོགས་པའོ །དེའི་ཏོག་ལ་ཁྱུ
མཆོག་གི་གཟུགས་ཀྱིས་མཚན་པ་འཛིན་པའི་ལྷ་དབང་ཕྱུག །བསོད་ནམས་ཀྱི་བསྒོས་བསྐལ་ལ་
262

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
བབས་པའི་ཉི་མ་ལ་འཁྲུངས་པར་གྱུར་། །ལྷ་དབང་ཕྱུག་གཅིག་པུ་ལ་ལྡན་པའི་རྫས་བརྗོད་པའོ། །
དཔེ་གཞན་ཡང་། མདོག་དཀར་དབྱིབས་མཛེས་ཡིད་འོང་མ། །པི་ཝང་རྒྱུད་འཛིན་ངག་དབང་ཡུམ། །
བློ་གྲོས་ལྷ་མོ་དབྱངས་ཅན་མ། །འཇིག་རྟེན་དབང་པོའི་ཞབས་ལས་འཁྲུངས།།ཞེས་པ་ལྟ་བུའོ། །
གསུམ་པ་ནི། རིགས་དང་བྱ་བ་ཡོན་ཏན་རྫས། །རང་བཞིན་བརྗོད་པ་འདི་འདྲ་འདི། །
བསྟན་བཅོས་ཀུན་ལ་རྒྱལ་སྲིད་ཉིད། །སྙན་དངགས་ལ་ཡང་འདི་ཉིད་འདོད། །དེ་ལ་རིགས་བརྗོད་
པ་ནི།བ་ལང་སྤྱིའི་མཚན་ཉིད། ནོག་ལྐོག་ཤལ་ལ་སོགས་པ་གཅིག་གིས་བ་ལང་གི་རིགས་མང་པོ
གོ་བར་བྱེད་པ་ལྟ་བུ་དང༌། བྱ་བ་བ་དང་བཞོ་བ་དང་འགེལ་བ་ལ་སོགས་པ་དང་། ཡོན་ཏན་ཁ་
དོག་དང་དབྱིབས་ལ་སོགས་པ་དང་། རྫས་བརྗོད་པ་དང་དངོས་པོ། གཅིག་གཅིག་གཞན་དང་ཐུན་
མོང་མ་ཡིན་པ་དཀར་ཟལ་ལ་སོགས་པའི་རྫས་བརྗོད་པ་ལྟ་བུའི་རང་བཞིན་གྱི་རྒྱན་བཤད་མ་ཐག་
པ་འདི་འདྲ་འདི། སྤྱི་བསྟན་བཅོས་ཀུན་ལ་གནས་ལུགས་ཀྱི་ཉམས་ཀྱི་དཔལ་འབྱོར་སྟེར་བར་བྱེད
པ་རྒྱལ་སྲིད་ཉིད་རང་ཡིན་ལ། ཁྱད་པར་སྙན་དངགས་སརྒས་བཅིངས་པ་ཆེན་པོ་དང་ཆུང་ལའང་
རང་བཞིན་བརྗོད་པ་འདི་ཉིད་གཞི་མ་ལ་འདོད་པ་ཡིན་ཏེ། རྒྱན་ཏུ་མ་འདེབས་པའི་གཞི་མ་གོས་
བཟང་པོ་ལྟ་བུའོ། །
གཉིས་པ་དཔེའི་རྒྱན་ལ་བཞི། དེའི་མཚན་ཉིད་བཤད་པ། དེའི་དཔེ་བརྗོད་བཤད་པ།
་ཡོན་བཤད་པ།དེའི་གསལ་བེད་
དེའི་སྐྱོན་ཡོན་བཤད་པ།དེའི་གསལ་བྱེད་བཤད་པའོ། །དང་པོ་ནི།ཇི་ལྟ་ཇི་ཞིག་ལྟར་མཚུངས་པར། །
གསལ་བར་གང་དུ་རྟོགས་བྱེད་པ། །དེ་ནི་དཔེ་ཞེས་བྱས་ཏེ་དེའི། །སྤྲོས་པ་འདི་ནི་རབ་བཤད་བྱ། །
དེའང་ཐམས་ཅད་ནས་ཐམས་ཅད་དུ་འདྲ་བ་མི་རྙེད་པས་སྐབས་ཇི་ལྟ་བར་ཡོན་ཏན་ནམ་བྱ་བ་ལ་
སོགས་པ་ཇི་ཞིག་ལྟར་རྣམ་པ་གང་ཅི་ཡང་རུང་བས་མཚུངས་པར་དཔེ་དང་དཔེ་བྱེད་དག་དད་པར་
གསལ་བར་གང་དུ་རྟོགས་པར་བྱེད་པའི་སྙན་དངགས་དེ་ནི་དཔེའི་མཚན་ཉིད། ཅེས་བྱ་སྟེ། དེའི་
དབྱེ་བ་སྤྲོས་པ་སུམ་ཅུ་རྩ་གཉིས་པོ་འདི་ནི་རྒྱས་པར་རབ་ཏུ་བཤད་པར་བྱའོ །དེ་ལ་སུམ་ཅུ་རྩ་
གཉིས་ཡོད་པའི་དང་པོ་ལ་དཔེ་དང་མཚན་ཉིད་གཉིས་ཀྱིས་རིག་པར་བྱའོ། །འོག་མ་ཀུན་ལའང་
འདིས་འདྲེའོ། །དེ་ལ་དང་པོ་ཆོས་དཔེ་དངོས་སུ་བརྗོད་པ་ནི།མཛེས་མ་ཁྱོད་ཀྱི་ལག་མཐིལ་ནི། །ཆུ་
263

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྐྱེས་བཞིན་དུ་ཀུན་ཏུ་དམར། །ཞེས་པ་ཆོས་དཔེ་དངོས་སུ་ནི། །མཚུངས་པའི་ཆོས་དག་བསྟན་
ཕྱིར་རོ །ཀྱེ། མཛེས་མ་ཞེས་བོད་ནས། དཔེར་བྱ་བ་ཁྱོད་ཀྱི་ལག་པའི་མཐིལ་མཛེས་ཤིང་འཇམ་པ་
འདི་ནི དཔེ་ཆུ་སྐྱེས་ཏེ་པདྨ་མཛེས་པ་འགའ་ཞིག་བཞིན་དུ་དམར་རོ །ཞེས་པ་ལག་མཐིལ་དང་
མཚུངས་པའི་ཆོས་དཔེ་པདྨའི་དམར་བ་དངོས་སུ་ནི་དེ་དག་ལ་བསྟན་པའི་ཕྱིར་རོ །པདྨ་དང་ལག་
པ་དག་ལ་མཚུངས་ཆོས་དམར་བ་དག་སྒྲས་དངོས་སུ་ཟིན་པའི་བསྟན་པའི་ཆོས་དཔེ་དངོས་སུ་བརྗོད་
པའོ །དཔེ་གཞན་ཡང་། མཛེས་མ་ཉིད་ཀྱི་ཞལ་རས་འདི། །བདུད་རྩིས་སྣུམ་ཞིང་མཛེས་པ་ནི། །
སྟོན་དུས་ཀུ་མུད་གཉེན་ལྟར་དཀར། །རབ་རིབ་མ་ལུས་འཕྲོག་པར་ནུས།།ཞེས་པ་ལྟ་བུའོ། །
གཉིས་པ་དངོས་པོ་བརྗོད་པའི་དཔེ་ནི། ཁྱོད་ཀྱི་གདོང་ནི་པདྨ་བཞིན། །མིག་དག་ཨུཏྤལ་
སྔོན་པོ་བཞིན །ཞེས་པ་ཆོས་གཅིག་རྟོགས་བྱེད་པ། །དེ་ནི་དངོས་པོའི་དཔེ་ཉིད་དོ།།ཀྱེ། མཛེས་མ་
ཁྱོད་ཀྱི་གདོང་ནི་པདྨ་བཞིན། མིག་ཟུང་དག་ནི་ཨུཏྤལ་སྔོན་པོ་བཞིན་ནོ། །ཞེས་པ་ཆོས་ཅན་གདོང་
པ་ཁོ་ན་དངོས་སུ་བརྗོད་ལ དཔེའི་པདྨ་ལ་སོགས་པར་བརྗོད་པའི་ཤུགས་ལ་མཚུངས་པའི་ཆོས་
མཛེས་པའམ། སྔོན་པོ་དཀྱུས་རིང་བ་ལ་སོགས་པ་གཅིག་རྟོགས་པར་བྱེད་པ་དེ་ནི། ཆོས་ཅན་ཁོ་ན་
དངོས་སུ་བསྟན་པ་དང་དངོས་པའི་དཔེ་ཉིད་ཡིན་། །དཔེ་གཞན་ཡང༌། ཡིད་འོང་ལྷ་མོ་ཉིད་ཀྱི་
ཞལ། །པད་མ་གཞོན་ནུ་རྒྱས་པ་བཞིན།།ཨུཏྤལ་སྔོན་པོ་ལྟ་བུ་ཡི།།སྤྱན་ནི་ཉིད་ལ་མངའ་བ་ལགས། །
ཞེས་པ་ལྟ་བུའོ། །
གསུམ་པ་དངོས་པོ་བཟློག་པའི་དཔེ་ནི། ཁྱོད་ཀྱི་གདོང་བཞིན་པདྨ་། །རྣམ་པར་རྒྱས་
པར་གྱུར་ཅེས་པ། །དེ་ནི་གྲགས་པ་བཟློག་པའི་ཕྱིར། །བཟློག་པའི་དེ་བཞིན་བྱ་བར་འདོད། །ཀྱེ་
མཛེས་མ་ཁྱོད་ཀྱི་གདོང་པ་བཞིན་དུ་པདྨ་ནི་རྣམ་པར་རྒྱས་ཤིང་མཛེས་པར་གྱུར་ཅེས་པ་དེ་ནི།སྤྱིར་
དཔེར་བྱ་བ་བཞིན་རས་དང་དཔེ་པདྨར་གྲགས་པ་ལས། སྙན་དངགས་མཁན་གྱིས་དེ་བཟློགས་ནས།
གདོང་པ་དཔེ་དང་པདྨ་དཔེ་ཅན་དུ་བྱས་པའི་ཕྱིར། དངོས་པོ་བཟློག་པའི་དཔེ་ཞེས་བྱའོ །དཔེ་
གཞན་ཡང༌། རབ་དཀར་རྒྱན་གྱིས་སྤྲས་པ་། །མཛེས་མ་ཉིད་སྐུ་ཇི་བཞིན་དུ། །ཁ་བའི་དུམ་བུ་
འཁྲིགས་པ་ཡི།།ས་འཛིན་ཟླ་བའི་འོད་ཀྱི་མཛེས།།ཞེས་པ་ལྟ་བུའོ། །
264

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཞི་པ་ཕན་ཚུན་གྱི་དཔེ་ནི། ཁྱོད་ཀྱི་ཞལ་བཞིན་ཆུ་སྐྱེས་ཏེ །སྐྱེས་བཞིན་དུ་ཁྱོད་ཀྱི་
ཞལ། །ཞེས་པ་ཕན་ཚུན་ཁྱད་འཕགས་ནི། །རྗོད་པར་བྱེད་འདི་ཕན་ཚུན་དཔེ། །ལྷ་ཞེས་རྒྱལ་པོ་
འགའ་ཞིག་ལ་བོད་ནས་ཁྱོད་ཀྱི་ཞལ་རས་མཛེས་པ་བཞིན།ཆུ་སྐྱེས་པདྨ་ཡང་མཛེས་ཏེ། ཆུ་སྐྱེས་
པདྨ་མཛེས་པ་བཞིན་དུ་ཡང་ཁྱོད་ཀྱི་ཞལ་རས་ཀྱང་མཛེས་པ་ལགས་། །ཞེས་པ་གདོང་པད་གཉིས་
པོ་ཕན་ཚུན་མཛེས་པ་ལ་སོགས་པ་ཁྱད་པར་འཕགས་པ་ནི་རྗོད་པར་བྱེད་པ་འདི་ཕན་ཚུན་གྱི་དཔེ་
ཡིན་ནོ།།དཔེ་གཞན་ཡང༌།ལྷ་མོ་ཉིད་ཀྱི་ཞལ་རས་མཛེས། །དེ་བཞིན་ཆུ་སྐྱེས་མཛེས་པ་སྟེ། །ཆུ་སྐྱེས་
མཛེས་པ་ཇི་བཞིན་དུ། །ལྷ་མོ་ཉིད་ཀྱི་ཞལ་རས་ཉིད།།ཅེས་པ་ལྟ་བུའོ།།
ལྔ་པ་ངེས་པའི་དཔེ་ནི།ཁྱོད་ཞལ་པདྨ་ཉིད་དང་མཚུངས། །གཞན་ནི་འགའ་ཞིག་དང་ཡང་
མིན། །ཞེས་པ་མཚུངས་པ་གཞན་བཟློག་ཕྱིར། །འདི་ནི་ངེས་པ་ཉིད་ཀྱི་དཔེ། །ཀྱེ་ཁྱོད་ཀྱི་ཞལ་རས་
འདི་པདྨ་ཉིད་དང་མཚུངས་པ་ཡིན་གྱི། པདྨ་ལས་གཞན་འགའ་ཞིག་དང་ཁྱོད་ཞལ་མཚུངས་པ་
མིན་ནོ། །ཞེས་པ་ཞལ་དང་མཚུངས་པ་པདྨ་ལས་གཞན་བཟློག་པའི་ཕྱིར། དཔེ་གཅིག་ཁོ་ནར་ངེས་
པར་བསྟན་པའི་ཕྱིར། འདི་ནི་ངེས་པ་ཉིད་ཀྱི་དཔེའོ། །དཔེ་གཞན་ཡང༌།ཡིད་འོང་ལྷ་མོ་ཉིད་ཀྱི་སྐུ། །
རིན་ཆེན་ལྷུན་པོ་དང་མཚུངས་ཀྱིས། །དེ་ལས་གཞན་པ་ཞིག་དང་ནི། །མཛེས་མ་ཉིད་སྐུ་མི་མཚུངས་
སོ། །ཞེས་པ་ལྟ་བུའོ།།
དྲུག་པ་ངེས་མེད་ཀྱི་དཔེ་ནི། རེ་ཞིག་ཁྱོད་ཞལ་པདྨ་ཡི། །རྗེས་འགྲོ་གཞན་ཡང་དེ་འདྲ་བ། །
གལ་ཏེ་ཡོད་ན་དེ་བྱེད་འགྱུར། །ཞེས་པ་འདི་ནི་ངེས་མེད་དཔེ། །དེ་དང་རེ་ཞིག་སྔོན་ལ་ཁྱོད་ཀྱི་
གདོང་པ་མཛེས་པའི་པདྨ་རྒྱས་པའི་རྗེས་སུ་འགྲོ་བས་མཚུངས་སོ །དེ་ལས་གཞན་ཡང་པདྨ་དེ་འདྲ་
བའི་མཛེས་པ་གལ་ཏེ་ཟླ་བ་ལ་སོགས་པ་ལ་ཡོད་ན་དེའི་རྗེས་སུ་འགྲོ་བ་སྟེ་བྱེད་ལས་མཚུངས་པར་
གྱུར་ཏོ་ཞེས་པ་འདི་ནི་དཔེ་གཅིག་ཏུ་ངེས་པ་མེད་པར་བསྟན་པའི་ཕྱིར་ངེས་མེད་ཀྱི་དཔེའོ། །གཞན་
ཡང༌། སྙན་འཇེབས་ཡིད་འོང་ལྷ་མོའི་གསུང༌། །ཚངས་པའི་དབྱངས་ཀྱི་རྗེས་སུ་འགྲོ །ཚངས་པའི་
དབྱངས་ལས་གཞན་དག་ཀྱང༌། །དེ་འདྲ་ཡོད་ན་མཚུངས་པར་བྱེད།།ཅེས་པ་ལྟ་བུ
བདུན་པ་བསྡུས་པའི་དཔེ་ནི། ཁྱོད་གདོང་མཛེས་པ་ཁོ་ན་ཡིས། །ཟླ་བའི་རྗེས་སུ་འགྲོ་
265

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
མིན་ཏེ། །དགའ་སྐྱེད་ལས་འདི་སྐྱོང་ཞེས་པས། །འདི་འདྲ་བསྡུས་པའི་དཔེ་ཡང་ཡོད། །ཀྱེ་ཁྱོད་ཀྱི་
གདོང་པ་འདི་མཛེས་པ་ཁོ་ན་ཡིས་ཟླ་བའི་རྗེས་སུ་འགྲོ་ཞིང་མཚུངས་པ་མ་ཡིན་ཏེ། འགྲོ་བ་ཀུན་
དགའ་བ་སྐྱེད་པར་བྱེད་པ་ལས་ཀྱང་ཟླ་བ་དང་མཚུངས་པ་ཡིན་ནོ། །ཞེས་པ་འདི་འདྲ་ནི་མཚུངས་
པའི་བྱ་བ་གཅིག་ལ་མཛེས་པ་ཡོན་ཏན་དང་བྱེད་ལས་དགའ་བ་སྐྱེད་པ་གཉིས་བསྡུས་པའི་ཕྱིར།
འདི་འདྲའི་བསྡུས་པའི་དཔེ་ཞེས་བྱ་བ་ཡང་ཡོད་དོ། །དཔེ་གཞན་ཡང༌།བློ་གྲོས་ལྷ་མོ་ཉིད་ཀྱི་ཐུགས། །
རབ་ཏུ་ཟབ་པ་ཁོ་ན་ཡིས། །རྒྱ་མཚོ་དང་མཚུངས་མ་ཡིན་ཏེ། །དྭངས་ཤིང་རྙོག་པ་མེད་པས་ཀྱང༌། །
ཞེས་པ་ལྟ་བུའོ། །
བརྒྱད་པ་ཕུལ་བྱུང་གི་དཔེ་ནི། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་ཞིང་ཟླ་བ་མཁའ་ལ་
མཐོང༌། །འདི་ཉིད་ཁོ་ནས་ཐ་དད་དེ། །གཞན་མེད་ཅེས་འདི་ཕུལ་བྱུང་དཔེ། །དེའང་ཁྱོད་ཀྱི་ཞལ་ནི་
ཁྱོད་ཁོ་ན་ལ་མཐོང་གི་ནམ་མཁའ་ལ་མ་མཐོང༌། ཟླ་བ་ནམ་མཁའ་ལ་མཐོང་ཞིང་ཁྱོད་ལ་མ་མཐོང་སྟེ།
འདི་ཉིད་ཙམ་ཁོ་ནས་ཐ་དད་དེ་ཁྱད་པར་གཞན་མེད།རྣམ་པ་ཐམས་ཅད་དུ་མཚུངས་སོ་ཞེས་པ་འདི་
ཐ་དད་པའི་ཆོས་དེ་ལས་ཁྱད་པར་ཆེ་བ་མང་པོ་ཡོད་ཀྱང༌། གཞན་མེད་ཅེས་འུད་ཀྱིས་བརྗོད་པས་ན།
ཕུལ་བྱུང་དང་དཔེ་ལྷན་གཅིག་བྱས་པས་འདི་ཕུལ་བྱུང་གི་དཔེ་ཡིན་ནོ། །དཔེ་གཞན་ཡང་། མཛེས་
མ་ཉིད་ཞལ་རྒྱས་པ་ནི། །ཉིད་ཀྱི་དབང་པོ་མཆོག་ལ་མཐོང་། །རི་བོང་འཛིན་པ་མཁའ་ལ་མཐོང་། །
འདི་གཉིས་མིན་པའི་ཐ་དད་ཅི།།ཞེས་པ་ལྟ་བུའོ། །
དགུ་པ་རབ་བཏགས་ཀྱི་དཔེ་ནི། དེ་ཡི་བཞིན་དཔལ་ང་ཉིད་ལ། །ཡོད་ཅེས་ཟླ་བ་སྙེམས་
མི་དགོས། །པདྨ་ལ་ཡང་དེ་ཡོད་ཕྱིར། །ཞེས་པ་འདི་ནི་རབ་བཏགས་ཡིན། །ཀྱེ་རི་དྭགས་མིག་ཅན་
མ་ཁྱོད།དེའི་བཞིན་རས་ཀྱི་མཛེས་པའི་དཔལ་ང་ཉིད་དེ་ཁོ་ན་ལ་ཡོད་ཀྱི།གཞན་ལ་ཡོད་ཅེས་ཟླ་བ་
དེ་དྲེགས་པས་སྙེམས་སམ་སྙམ་མོ། །དེ་འདྲ་སྙེམས་པ་བྱ་མི་དགོས་ཏེ། ཟླ་བ་ལས་གཞན། པདྨ་
ལའང་གདོང་པའི་དཔལ་མཛེས་པ་དེ་ཡོད་པའི་ཕྱིར་། །ཞེས་པ་འདི་ནི། དེ་འདྲ་བའི་སྙེམས་པ་དེ་
འདྲ་བ། སེམས་མེད་པས་འཇུག་པའི་བྱ་བ་མེད་ཀྱང་ཡོད་པར་སྒྲོ་བཏགས་པས་རབ་བཏགས་ཀྱི་
དཔེ་ཡིན་ནོ། །དཔེ་གཞན་ཡང༌། ཁྱོད་ཞལ་མཛེས་པའི་དཔལ་འཛིན་པས། །ཟླ་བ་དྲེགས་པ་མི་
266

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རིགས་ཏེ། །ཆུ་སྐྱེས་རྒྱས་པའམ་ཉིད་ཞལ་གྱི། །དཔལ་ལ་འགྲན་པ་ལགས་སམ་སྙམ། །ཞེས་པ་ལྟ་
བུའོ། །
བཅུ་པ་རྨད་བྱུང་གི་དཔེ་ནི། གལ་ཏེ་སྨིན་ལེགས་པདྨ་འགའ། །རྣམ་པར་འཕྲུལ་བའི་མིག་
ལྡན་ན། །ཁྱོད་ཀྱི་བཞིན་གྱི་དཔལ་འཛིན་ཏོ། །ཞེས་པ་འདི་ནི་རྨད་བྱུང་དཔེ། །ཀྱེ་ཙ་ཀོ་རའི་མིག་
ཅན་མ། གལ་ཏེ་དུས་སུ་སྨིན་པ་དང་དབྱིབས་དང་ཁ་དོག་ལེགས་པའི་པདྨ་འགའ་ཞིག་རྣམ་པར་
འཕྲུལ་ཅིང་གཡོ་བའི་མིག་མཛེས་པ་འདི་འདྲ་དང་ལྡན་ན།དེ་འདྲའི་པདྨ་དེས་ཁྱོད་ཀྱི་བཞིན་རས་ཀྱི་
མཛེས་པའི་དཔལ་འཛིན་ཏོ། །ཞེས་པ་དེ་ནི་ངོ་མཚར་བ་རྙེད་པར་དཀའ་བར་བསྟན་པས་འདི་ནི་རྨད་
བྱུང་གི་དཔེ་ཡིན་ནོ། །གཞན་ཡང་། ཟླ་བའི་དཀྱིལ་འཁོར་རྫོགས་པ་འདི། །ཨུཏྤལ་འདབ་མའི་སྤྱན་
ལྡན་ཞིང་། །ཡན་ལག་དྲུག་ཅུའི་དབྱངས་སྒྲོག་ན། །དབྱངས་ཅན་ཞལ་གྱི་དཔལ་འཛིན་ལགས། །
ཞེས་པའོ། །
བཅུ་གཅིག་པ་རྨོངས་པའི་དཔེ་ནི། ལུས་ཕྲ་ཁྱོད་གདོང་རི་བོང་ཅན། །ཞེས་བརྟགས་ཁྱོད་
གདོང་བསམ་པ་ཡིས། །ཟླ་བ་ཡི་ཡང་རྗེས་སུ་བསྙེགས། །ཞེས་འདི་རྨོངས་པའི་དཔེ་རུ་བཤད། །ཀྱེ།
ལུས་ཕྲ་མ་ཞེས་མཛེས་མ་ལ་བོས་ནས། ཁྱོད་ཀྱི་གདོང་པ་འདི་དཀར་བ་དང་མཛེས་པའི་རྒྱུ་མཚན་
གྱིས་རྒྱུ་སྐར་རྩི་བ་དང་བསིལ་བ་དོན་དུ་གཉེར་པའི་ཚེ། འདི་རི་བོང་ཅན་ཞེས་བློས་འཁྲུལ་བར་
ཁྱོད་ཀྱི་གདོང་པ་ཅན་བསྙེབརྟགས་ནས། ཁྱོད་ཀྱི་གདོང་པ་ཅན་བསྙེགས་སོ །དེར་མ་ཟད། ཡང་ཁྱོད་ཀྱི་གདོང་པ་ཡིན་ནོ་
བསམ་པ་ཡིན ཟླ་བའི་རྗེས་སུ་ཡང་བསྙེགས་ཏེ་ཞེས་པ་འདི་ཕན་ཚུན་གཅིག་གཅིག་དུ་འཁྲུལ་པས་
རྨོངས་པ་ཞེས་པའི་དཔེ་རུ་མཁས་པ་རྣམས་ཀྱིས་བཤད་པ་ཡིན་ནོ །གཞན་ཡང༌། ལུས་ཕྲ་ཉིད་ཀྱི་
ཞལ་རས་འདི། །བསིལ་ཟེར་ཅན་དུ་ཀུ་མུད་འཁྲུལ། །ཉིད་ཀྱི་ཞལ་དང་རབ་འཁྲུལ་ནས། །རི་བོང་
འཛིན་པ་བདག་གིས་བསྟེན།།ཞེས་པ་ལྟ་བུའོ། །
བཅུ་གཉིས་པ་ཐེ་ཚོམ་གྱི་དཔེ་ནི། པད་ནང་བུང་བ་འཁོར་རམ་ཅི། །ཁྱོད་གདོང་ལ་མིག་
གཡོ་འམ་ཅི། །བདག་གི་སེམས་ནི་རྣམ་པར་གཡོ། །ཞེས་པ་འདི་ནི་ཐེ་ཚོམ་དཔེ།།ཀྱེ་མཛེས་མ་ཞེས་
བོད་ནས། དཀར་ལ་དམར་བའི་མདངས་ཆགས་པའི་ལུས་ནི་ཤིན་ཏུ་མི་བརྟན་པའི་ཁྲ་བོ་གཟིའི་
267

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དབྱིབས་དང་ཁ་དོག་འདྲ་བ་ཟུང་དུ་གནས་པ་འདི། པདྨ་མཛེས་པའི་ནང་ན་བུང་བ་ཟུང་གཅིག་
འཁོར་བ་ཡིན་ནམ་ཅི། འདི་ཁྱོད་ཀྱི་གདོང་པ་ལ་མིག་གཡོ་བའམ་ཅི་ཡིན། བདག་གི་སེམས་ནི་
ཕྱོགས་གཅིག་ཏུ་མི་གནས་པར་གཅིག་པོ་འོ་ཞེས་པ་འདི་ནི། གཉིས་པོ་འདྲ་བར་བསྟན་པའི་ཆེད་
ཐེ་ཚོམ་གྱི་འཇུག་པ་སྨོས་པའི་ཕྱིར། ཐེ་ཚོམ་གྱི་དཔེའོ། །གཞན་ཡང་།གངས་རི་ལ་ནི་ཉི་འོད་རེག་
པའམ། །ཉིད་སྐུ་ལ་ནི་འོད་ཟེར་འཕྲོ་བ་འམ། །མཛེས་མ་འདི་འདྲ་གང་གི་སྐུ་ཡིན་ནམ། །ཕྱོགས་
འདིས་བདག་ཡིད་འཁྱོག་ལ་འཕྱང་བར་གྱུར།།ཅེས་པ་ལྟ་བུའོ།།
བཅུ་གསུམ་པ་གཏན་ལ་འབེབས་པའི་དཔེ་ནི།ཟླ་བ་སྐྱེངས་བྱེད་མཛེས་པ་འདི། །ཟླ་བས་
ཚར་གཅོད་པདྨ་མིན། །དེ་ཕྱིར་ཁྱོད་ཀྱི་གདོང་ཉིད་དོ། །ཞེས་འདི་གཏན་ལ་འབེབས་པའི་དཔེ། །ཟླ་
བའང་སྐྱེངས་ཤིང་ངོ་ཚ་བར་བྱེད་ནུས་པའི་ཕྱིར། དཀར་ལ་སྣུམ་ཞིང་མཛེས་པ་འདི་ནི། པདྨ་མིན་ནོ། །
ཁྱབ་པ་ཡོད།ཟླ་བ་ཤར་བས་པདྨ་ཚར་གཅོད་དེ་ཟུམ་པར་བྱེད་པའོ། །རྒྱུ་མཚན་དེའི་ཕྱིར་དཀར་ལ་
སྣུམ་ཞིང་མཛེས་པ་འདི་ནི། ཁྱོད་ཀྱི་གདོང་པ་ཉིད་ཡིན་པར་ངེས་སོ༼གདོང་མཚུངས་ཟླ་བ་དང་བོའི་དཔེ་སྟེ།
གདོང་བ་གཉིས་ཀ་ཟླ་བའི་འགྲན་ཟླ་བྱེད་པ་དང༌།མཛེས་པ་དང༌།དྲི་བཟང་བ་དང་ལྡན་པ་མཚུངས་པ་གསུམ་དེས་ལྷན་ཅིག་ཏུ་བརྒྱན་
པར་སྦྱར་བའི་དཔེ།༽ཞེས་པ་འདི་ཐེ་ཚོམ་བཟློག་པའི་ཕྱིར།གཏན་ལ་འབེབས་པའི་དཔེ་ཡིན་ནོ། །གཞན་
ཡང༌། ཀུན་ནས་མཛེས་པའི་མདངས་བཀྲ་འདི། །ཟླ་བས་ཕམ་པར་བྱས་པ་ཡི། །པདྨའི་འདབ་མ་མ་
ཡིན་ཏེ།།ཟླ་བའང་སྐྱེངས་བྱེད་ཉིད་ཀྱི་ཞལ།།ཞེས་པ་ལྟ་བུའོ། །
བཅུ་བཞི་པ་སྦྱར་བའི་དཔེ་ནི།བསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་དང་
དྲི་བཟང་གིས།།ཁྱོད་ཀྱི་གདོང་ནི་ཆུ་སྐྱེས་བཞིན།།ཞེས་པ་སྦྱར་བའི་དཔེ་རུ་བཤད།།བསིལ་ཟེར་
ཟླ་བའི་མིང་སྟེ་བྱེད་ལས་ཀྱིས་བཏགས་པའོ། །དེའི་འགྲན་ཟླ་ནི་སྦྱར་བ་སྟེ། གདོང་པ་དང་པདྨ་
གཉིས་ལའོ། །དེའང་གདོང་པ་ནི་མཛེས་པས་ཟླ་བ་ལ་འགྲན་ལ། པདྨ་ནི་ཉི་མའི་ཕྱོགས་ཡིན་པས་
འགྲན་ནོ། །དང་པོ་ནི་དཔེ་གསལ་བྱེད་དོ། །དེ་བཞིན་དུ་གདོང་པ་མཛེས་པའི་དཔལ་དང༌།པདྨ་བུང་
བའི་དཔལ་དང་ལྡན་པ་སྟེ། ཡོན་ཏན་དང་ལས་སོ། །དེ་བཞིན་དུ༼གདོང་པད་གཉིས་ཀ༽དྲི་བཟང་དང་
ལྡན་། །ཞེས་པ་ཆོས་གཅིག་ཉིད་ཀྱིས། ཁྱོད་ཀྱི་གདོང་དང་ནི་ཆུ་སྐྱེས་པདྨ་གཉིས་ཀ་ཡོན་ཏན་དྲི་
268

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཟང་དང་ལྡན་པར་འདྲའོ་ཞེས་སྦྱར་བ་གསུམ་དང་ལྡན་གཅིག་བྱས་པའི་ཕྱིར་སྦྱར་བའི་དཔེའོ །
གཞན་ཡང་། སྣམ་པར་གསལ་བའི་གཟི་འོད་འཕྲོ་བ་དང༌། །དགོས་འདོད་མ་ལུས་འབྱུང་བའི་
དཔལ་འབར་བས། །དབྱངས་ཅན་ལྷ་མོ་ཐུགས་རྗེའི་རང་བཞིན་ཁྱོད། །ཡིད་བཞིན་ནོར་བུ་རིན་ཆེན་
ཇི་བཞིན་ལགས། །ཞེས་པ་ལྟ་བུའོ།།
བཅོ་ལྔ་པ་མཉམ་པའི་དཔེ་ནི། མཚན་ཉིད་སྔོན་ལ་བརྗོད་ལ།དཔེ་ཕྱིས་བརྗོད་པ་སྡེབ་
སྦྱོར་གྱི་དབང་གིས་ཡིན་ནོ། །མཚུངས་པའི་སྒྲ་ཡིས་བརྗོད་བྱའི་ཕྱིར། །མཉམ་ཉིད་དཔེ་སྟེ་ཇི་ལྟར་ན། །
སྐྱེད་ཚལ་ཕྲེང་འདི་བུ་མོ་བཞིན། །སཱ་ལ་ཀཱ་ན་ན་མཛེས་ལྡན། །རྗོད་བྱེད་ཀྱི་སྒྲ་མཚུངས་པའམ་
མཉམ་པ་སྟེ། ས་མཾ་ཞེས་གཉིས་ཀ་འཇུག་པའི་སྒྲ་ཡིན་ཡང་བརྗོད་བྱ་ཤིན་ཏུ་ཐ་དད་པའི་སྒྲས་སྔོན་ལ་
དཔེ་གསལ་བྱེད་བརྗོད་ཅིང་། དེ་ནས་མཉམ་པའི་སྒྲ་སྦྱར་བའི་ཕྱིར། མཉམ་པའི་དཔེ་ཡིན་ཏེ། ཇི་
ལྟར་ན། སྐྱེད་མོས་ཚལ་མེ་ཏོག་དང་འབྲུའི་འབྱུང་གནས་ཀྱི་ཕྲེང་བའི་ལང་ཚོ་དར་ལ་བབས་པ་
འགའ་ཞིག་གི་འདོད་བྱར་གྱུར་པའི་བུ་མོ་མཛེས་མ་བཞིན་ནོ། །ཞེས་དཔེ་གསལ་བྱེད་དང༌།སཱ་ལ་ཀཱ་
ན་ན་མཛེས་ལྡན། །ཞེས་པའི་སྒྲ་སྤོས་དཀར་ནག་ནི་མཛེས་ལྡན་པ། ཞེས་དང༌། ལན་བུ་དང་བཅས་
གདོང་མཛེས་ལྡན། །ཞེས་པ་ནགས་དང་བུ་མོ་ལ་མཉམ་དུ་སྒྲ་སྦྱར་བ་སྟེ། སཱ་ལ་སྤོས་དཀར་གྱི་ཤིང་
དང༌།ཀཱ་ན་ན་ནགས་ཡིན་པས་སོ །དེའང་སའི་ཨ་རིམ་ས་ལས་མ་འདས་པར་ཕྲལ་བར་བྱའོ། །
དེས་ཨ་ལ་ཀ་ཞེས་པ་ལན་བུ་སྟེ སྐྲའི་ལྷས་མའོ །ས་ནི་དང་བཅས་པའོ །ཡང་ཀའི་ཨ་གྲལ་བས་
ཨ་ན་ན། ཞེས་པ་གདོང་པ་ཡིན་ནོ། །དེས་ན་སྒྲ་མཉམ་ཡང་དོན་ཤིན་ཏུ་ཐ་དད་དོ། །འོ་ན་སྦྱར་བའི་
དཔེ་དང་འདྲའོ་ཞེ་ན། མིན་ཏེ། གཅིག་ལ་སྦྱར་བ་སྔོན་ལ་ཡོད་ལ་མཚུངས་པ་གསལ་བྱེད་ཕྱིས་ཕོད་
པ་དང་། འདི་མཚུངས་པ་གསལ་བྱེད་སྔོན་ལ་ཡོད་པ། སྒྲ་སྦྱར་མཉམ་དུ་ཡོད་པའི་ཕྱིར་ཁྱད་པར་
ཆེའོ། །༼གོང་དུ་རྩིག་དོན་འ་སྦྱར་ལ་འདིར་ནི་སྒྲ་མཉམ་པས་མཱ་མཚུངས་ཀྱང་དོན་ཐ་དད་པ་ཡིན་ནོ།།༽འདི་ལ་མཁས་པའི་
དབང་པོ་དག་སྐྱེད་ཚལ་འཕྲེང་འདི་བུ་མོ་བཞིན། ཞེས་པ་སྦྱར་བ་ལ་མི་ལྟོས་གསུང་པ་ནི་ནོར་ཏེ།དེ་
གཉིས་ལ་མི་སྦྱོར་ན། སཱ་ལ་ཀཱ་ན་ན་གང་ལ་སྦྱོར་ཏེ། མཉམ་པའི་སྐབས་དོན་མེད་། །གཞན་ཡང༌།
སྐྱེད་ཚལ་ར་བ་མཛེས་པར་བྱེད་པ་ཡི། །ཡིད་འོང་རབ་ཏུ་དགའ་བའི་ནགས་འདི་ནི། །ཚངས་པའི་བུ་
269

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
མོ་ལྷ་མོ་དབྱངས་ཅན་འདྲ། །བཀོད་ལེགས་ཡིད་འོང་རྣམ་པ་ཀུན་ནས་མཛེས། །ཞེས་པ་འདྲའོ། །
བཅུ་དྲུག་པ་སྨད་པའི་དཔེ་ནི།པདྨ་རྡུལ་མང་ཟླ་བ་འཛད།།དེ་དག་ལས་ནི་ཁྱོད་ཀྱི་བཞིན།།
མཚུངས་པ་ལ་འང་ཁྱད་པར་བཅས །ཞེས་པ་སྨད་པའི་དཔེ་རུ་བརྗོད། །ཀྱེ་པདྨ་ནི་གེ་སར་གྱི་རྡུལ་
མང་ཞིང༌།ཟླ་བ་ནི་ནགས་ཕྱོགས་ལ་འཛད་པ་སྟེ་འགྲིབ་པས་དེ་དག་གཉིས་ལས་ཁྱོད་ཀྱི་གདོང་པ་
འདི་མཛེས་པ་ལ་མཚུངས་པ་ཡང༌། དྲི་མ་མེད་པ་དང་ནག་ཕྱོགས་ལ་མི་འགྲིབ་པས ཁྱད་དུ་
འཕགས་པ་དང་བཅས་སོ །ཞེས་པ་འདི་དཔེ་ལ་སྨད་པའི་ཕྱིར་སྨད་པའི་དཔེ་རུ་བརྗོད་། །གཞན་
ཡང༌། པདྨ་གེ་སར་རྡུལ་དང་བཅས། །རི་བོང་ཅན་ཡང་ཆ་ཤས་ཀྱིས། །འགྲིབ་པར་གྱུར་པས་དེ་
གཉིས་ལས། །ཁྱོད་ཞལ་ཁྱད་པར་འཕགས་པ་ལགས། །ཞེས་པ་ལྟ་བུའོ །
བཅུ་བདུན་པ་བསྔགས་པའི་དཔེ་།པདྨས་ཚངས་པ་མཆོག་ཏུ་བསྐྱེད།།ཟླ་བ་བདེ་འབྱུང་
གཙུག་གིས་འཛིན།།དེ་དག་ཁྱོད་གདོང་མཚུངས་ཞེས་པ།།དེ་ནི་བསྔགས་པའི་དཔེར་བརྗོད་དོ།།དེ་
ཡང་པདྨ་ནི་བསྔགས་པར་འོས་ཏེ། དེས་ཐམས་ཅད་ཀྱི་བྱེད་པ་པོར་འདོད་པའི་ཚངས་པའང་མཆོག་
སྟེ་རབ་ཏུ་བསྐྱེད་ཅིང༌། ཟླ་བའང་བསྔགས་པར་འོས་ཏེ། ལྷ་བདེ་འབྱུང་སྟེ་དབང་ཕྱུག་ཆེན་པོའི་
གཙུག་གི་རྒྱན་དུ་འཛིན་པའི་ཕྱིར་ན། དེ་དག་གཉིས་དང་ཁྱོད་ཀྱི་གདོང་པ་མཚུངས་ཞེས་པ་དེ་ནི།
དཔེ་ལ་བསྟོད་ནས་མཚུངས་པར་བྱས་པའི་ཕྱིར། བསྔགས་པའི་དཔེ་ཡིན་། །དེའང་། པདྨ་ཚངས་
པས་རབ་བསྟེན་ཅིང༌། །ཟླ་བ་དབང་ཕྱུག་གཙུག་གི་རྒྱན། །དེ་དག་དང་ཡང་ལྷ་མོ་ཡི། །ཞལ་རས་
མཛེས་པའི་རྣམ་པར་མཚུངས། །ཞེས་པ་ལྟ་བུའོ། །བཅོ་བརྒྱད་པ་བརྗོད་འདོད་ཀྱི་དཔེ་ནི།ཡོན་ཏན་
ལྡན་ནམ་སྐྱོན་འགྱུར་ཡང༌། །ཟླ་བ་ཁྱོད་གདོང་མཚུངས་ཞེས་པ། །བརྗོད་འདོད་བདག་གི་ཡིད་ལ་
ཡོད། །ཅེས་པ་བརྗོད་འདོད་དཔེ་ཞེས་རིག །དེའང་ཡོན་ཏན་བདུད་རྩིས་འོད་འཕྲོ་བ་ལ་སོགས་པ་
དང་ལྡན་ནམ། སྐྱོན་རི་བོང་གི་གཟུགས་ཀྱི་ནག་རེ་དང་ནག་ཕྱོགས་ལ་འགྲིབ་པའི་སྐྱོན་དང་ལྡན་
པར་གྱུར་ཀྱང་རུང༌།ཟླ་བ་དང་ཁྱོད་ཀྱི་གདོང་པ་གཉིས་པོ་མཚུངས་སོ་ཞེས་པ་བརྗོད་པར་འདོད་པའི་
རྟོག་པ་བདག་གི་ཡིད་ལ་ཡོད་ཅེས་པ་འདི།བརྗོད་འདོད་བསམ་པའི་དབང་གིས་མཚུངས་པར་བྱས་
པའི་ཕྱིར། བརྗོད་འདོད་དཔེ་ཞེས་བྱ་བར་རིགས་པར་བྱའོ། །དཔེ་གཞན་ཡང༌། ཡོན་ཏན་ལྡན་ནམ་
270

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སྐྱོན་གྱི་གོས་ཀྱང་རུང༌། །རབ་བརྟན་ཀུན་ནས་བརྗིད་པའི་ལྷུན་པོ་དང༌། །རབ་མཛེས་ལྷ་མོ་གང་གི་
སྐུ་འདི་ཡང༌། །མཚུངས་སོ་སྙམ་པས་བདག་ནི་བརྗོད་པར་འདོད། །ཅེས་པ་ལྟ་བུའོ། །
བཅུ་དགུ་པ་འགལ་བའི་དཔེ་ནི། འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་བཞིན་དང་
གསུམ་པོ་ནི། །ཕན་ཚུན་རྣམ་པར་འགལ་ཞེས་པ། །དེ་ནི་འགལ་བའི་དཔེར་བརྗོད་། །དེའང་
འདབ་མ་བརྒྱ་པ་པདྨ་དང༌། །སྟོན་དུས་ཀྱི་ཟླ་བ་དང་། ཁྱོད་ཀྱི་བཞིན་རས་གསུམ་པོ་མཛེས་པ་ལ་
སོགས་པར་མཚུངས་ཀྱང་ཕྱི་མ་ཕྱི་མའི་འོད་དམ་གཟི་བརྗིད་ཀྱིས་སྔ་མ་སྔ་མ་ཉམས་པར་བྱེད་པས་
ཕན་ཚུན་རྣམ་པར་འགལ་ཞེས་པ་དེ་ནི་འགལ་བས་མཚུངས་པ་གསལ་བར་བྱས་པའི་ཕྱིར། འགལ་
བའི་དཔེ་ཞེས་བརྗོད་དོ། །གཞན་ཡང༌། ཆུ་སྐྱེས་སྟོན་དུས་ཟླ་བ་དང༌། །ལྷ་མོ་ཉིད་ཀྱི་ཞལ་རས་
གསུམ། །མཛེས་པར་མཚུངས་ཀྱང་དཔལ་འཕྲོགས་པས །ཕན་ཚུན་རྣམ་པར་འགལ་བར་ཟད། །
ཅེས་པ་ལྟ་བུའོ།།
ཉི་ཤུ་པ་དགག་པའི་དཔེ་།དྲི་མ་ལྡན་ཞིང་བླུན་གྱུར་པ། །ཟླ་བ་ལ་ནི་ཁྱོད་གདོང་དང་། །
འགྲན་པའི་ནུས་པ་ནམ་ཡང་མེད།།ཅེས་པ་དགག་པའི་དཔེ་ཉིད་དོ།།རི་བོང་གི་ནག་རིས་སོགས་ཀྱི་
དྲི་མ་དང་ལྡན་ཞིང་བླུན་པ་ནི་ཤེས་པ་མེད་པ་བེམ་པོར་གྱུར་པའི་ཟླ་བ་ལ་ནི། ཁྱོད་ཀྱི་གདོང་པ་ལ་
འགྲན་པའི་ནུས་པ་ནམ་ཡང་མེད་ཅེས་པ། འགྲན་པ་བཀག་པའི་སྒོ་ནས་མཚུངས་པ་གསལ་བར་
བྱས་པའི་ཕྱིར་དགག་པའི་དཔེ་ཉིད་ཡིན་།དེའང་། རི་བོང་གཟུགས་ཀྱི་དྲི་མ་ཅན། །མི་མཁས་ཟླ་
བའི་དཀྱིལ་འཁོར་གྱིས། །རབ་མཁས་མདངས་ལྡན་ལྷ་མོ་ཡིས། །ཞལ་ལ་འགྲན་པའི་ནུས་པ་མེད། །
ཅེས་པ་ལྟ་བུའོ། །
ཉེར་གཅིག་པ་ངོ་བསྟོད་ཀྱི་དཔེ་ནི། ཁྱོད་གདོང་རི་དྭགས་མིག་གིས་མཚན། །ཟླ་བ་རི་
དྭགས་ཉིད་ཀྱི་མཚན། །དེ་ལྟ་ནའང་དེ་མཚུངས་ཉིད། །ཁྱད་འཕགས་མིན་ཞེས་ངོ་བསྟོད་དཔེ།།ཁྱོད་
གདོང་རི་དྭགས་ཀྱི་ཡན་ལག་གི་ཕྱོགས་གཅིག་དེའི་མིག་གིས་མཚན་ལ། ཟླ་བ་རི་དྭགས་ཡན་ལག་
ཅན་རི་བོང་གིས་མཚན་པ་དེ་ལྟ་ནའང༌། ཟླ་བ་འདི་གདོང་པ་དང་མཚུངས་པ་ཉིད་ཡིན་གྱི། ཟླ་བ་
འདི་ཁྱོད་གདོང་ལས་ཁྱད་པར་འཕགས་ཅི་ཡང་ཡོད་པ་མ་ཡིན་ནོ་ཞེས་པ་འདི་ནི། གདོང་པ་
271

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མཛེས་པ་པོའི་རྣམ་པའོ་ཞེས་སྟོན་པའི་ཕྱིར།ངོ་བསྟོད་ཀྱི་དཔེ་ཡིན་ནོ །གཞན་ཡང་། དབྱངས་ཅན་
ཞབས་སེན་ལྷ་བརྒྱས་མཆོད། །ཟླ་བ་དབང་ཕྱུག་གཙུག་གིས་མཆོད། །དེ་ལྟར་མཚུངས་པའི་ཞབས་
སེན་ལས། །ཟླ་བ་ཕུལ་བྱུང་ཅི་ཡང་མེད། །ཅེས་པ་ལྟ་བུའོ །
ཉེར་གཉིས་པ་དེ་ཉིད་བརྗོད་པའི་དཔེ་ནི།འདི་ནི་བཞིན་ཉིད་པདྨ་མིན། །འདི་དག་བུང་བ་
མ་ཡིན་མིག།ཅེས་པ་རྣམ་གསལ་མཚུངས་པ་ལས། །དེ་ནི་དེ་ཉིད་བརྗོད་པའི་དཔེ། །ཀྱེ་མཛེས་ཤིང་
ཡིད་དུ་འོང་བ་འདི་ནི་ཁྱོད་ཀྱི་བཞིན་ཉིད་ཡིན་གྱི་པདྨ་མ་ཡིན་པར་འདུག་གོ།དཀར་དམར་གྱི་མཐའ་
ནག་པོ་རྣམ་པར་འཕྲུལ་བ་འདི་ནི། བུང་བ་མ་ཡིན་གྱི་མིག་ཡིན་ནོ་ཞེས་པ། དེ་དག་རྣམ་པར་བསལ་
བར་མཚུངས་པར་ཡོད་པ་ལས། གཞན་པད་བུང་དུ་དོགས་པ་བཟློག་པའི་ཕྱིར། ངག་འདི་ནི་དེ་ཉིད་
བརྗོད་པའི་དཔེ་ཡིན་ནོ། །འགའ་ཞིག་སྔོན་ལ་མཚུངས་པར་བསྟན་ནས་དེ་ནས་འབྱེད་པར་འཆད་པ་
ནི་ནོར་ཏེ།དེ་ལྡོག་པ་ཅན་འགྱུར་བའི་ཕྱིར་རོ།།གཞན་ཡང༌།རབ་དཀར་མདངས་དང་ལྡན་པ་ནི།།
ཁ་བའི་དུམ་བུ་འཁྲིགས་པ་ལ །ཉི་གཞོན་ཟེར་གྱི་རེག་པ་མིན། །རྒྱན་གྱིས་སྤྲས་པའི་ལྷ་མོའི་སྐུ། །
ཞེས་པ་ལྟ་བུའོ། །
ཉེར་གསུམ་པ་ཐུན་མོང་མིན་པའི་དཔེ་ནི།ཟླ་བ་པདྨ་དག་གི་ནི། །མཛེས་པ་ལ་འདས་ཁྱོད་
ཀྱི་གདོང༌། །བདག་རང་ཉིད་དང་མཚུངས་པར་འགྱུར། །ཞེས་པ་ཐུན་མོང་མིན་པའི་དཔེ། །ཀྱེ་ཟླ་བ་
དང་པདྨ་དག་གི་ནི་མཛེས་པ་དང་མཚུངས་པ་ལས་འདས་པ་ཁྱོད་ཀྱི་གདོང་པ་ནི། གཞན་
ཐུན་མོང་བའི་ཁྱོད་ཀྱི་བསྟན་དང་མཚུངས་པ་མི་རྙེད་པའི་ཕྱིར།མཚུངས་པ་ཞིག་ཅིས་ཀྱང་དགོས་ན།
བདག་ཉིད་ཁྱོད་རང་མཚུངས་པར་འགྱུར་རོ་ཞེས་པ་འདི།དཔེ་མེད་པས་རང་ཉིད་མཚུངས་པས་དེས་
གསལ་བར་བྱེད་པས་ན།ཐུན་མོང་མིན་པའི་དཔེའོ།།གཞན་ཡང་།ཀུན་ཏུ་ཡངས་ལྡན་ཉིད་ཀྱི་སྤྱན།།
མཛེས་ཤིང་དཔལ་དང་ལེགས་ལྡན་ལ། །འགྲན་ཟླ་གཞན་ན་མ་མཆིས་པས །ཁྱོད་སྤྱན་ཉིད་དང་
མཚུངས་པ་ལགས། །ཞེས་པ་ལྟ་བུའོ །
ཉེར་བཞི་པ་བྱུང་མིན་གྱི་དཔེ་ནི། པདྨ་མཛེས་པའི་སྙིང་པོ་རྣམས། །འགའ་ཞིག་དག་ཏུ་
བསྡུས་པ་བཞིན། །ཁྱོད་ཞལ་རྣམ་པར་མཛེས་ཞེས་པས། །དེ་ནི་བྱུང་མིན་དཔེ་ཞེས་རིག །པདྨ་
272

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
མཛེས་པའི་འོད་དམ་སྙིང་པོ་རྣམས། གནས་འགའ་ཞིག་དག་ཏུ་བསྡུས་པ་བཞིན་དུ། ཁྱོད་ཀྱི་གདོང་
པ་རྣམས་མཛེས་ཤིང་གསལ་ལོ་ཞེས་པ་དེ་ནི། བྱུང་བ་དཀའ་བ་ལ་བྱུང་མིན་ཞེས་པའི་དཔེས་གདོང་
པ་འཇམ་པའི་ཕྱིར། བྱུང་མིན་དཔེ་ཞེས་མཁས་པ་ཀུན་གྱིས་རིག་གོ། །འདིར་ཀུན་ཞེས་པས་མི་སྲིད་
པ་ལ་དཔེར་མཛད་པ་མི་རིགས་། དེ་ལྟ་ན་གདོང་པ་མཛེས་པ་གཞན་དུ་གནས་པ་པདྨ་མཛེས་པའི་
སྙིང་ཀུན་བསྡུས་པར་བཏགས་ཤིང་། མི་སྲིད་པར་འགལ་བྱེད་ཀྱི་ཚིག་ཏུ་སྦྱར་བའི་ཕྱིར། དེ་ན་
རབ་བཏགས་སུ་འགྱུར་ལ། དེ་ན་མུན་པ་ལུས་ལ་བྱུག་གོ་བཞིན་པ། དཔེ་ལས་ཅི་ཞིག་གིས་བཟློག་
པར་ནུས་དེ་མི་ནུས་སོ། །དེས་ན། ཀུན་གྱི་སྐད་དོད་རྣམས་ལ་ཡང་འགྲིགས་པས།རྣམས་ནི་མང་
ཚིག་སྟེ་གསུམ་ཡན་ཆད་ལ་འཇུག་པས། འབྱུང་དཀའ་བ་ཡིན་གྱི་མི་སྲིད་པ་མིན་ནོ། །དཔེ་གཞན་
ཡང༌།ཉི་མ་སྟོང་གི་འོད་འབྱིན་པ། །གཟི་བརྗིད་ཆེ་བ་ཅི་འདྲ་བ།།ཁྱོད་སྐུ་ཤིན་ཏུ་མཛེས་པའི་དཔལ། །
གཟི་བརྗིད་ཕུང་པོས་རྣམ་པར་མཛེས།།ཞེས་པ་ལྟ་བུའོ། །
ཉེར་ལྔ་པ་སྲིད་པ་མིན་པའི་དཔེ་ནི། ཟླ་བའི་གཟུགས་ལ་དུག་བཞིན་དང༌། །ཙན་དན་ལ་
ནི་མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག །ཅེས་པ་སྲིད་པ་མིན་པའི་དཔེ། །དེ་དང་ཟླ་བའི་
གཟུགས་བདུད་རྩིའི་རང་བཞིན་ཡིན་པ་ལ་དུག་སྲིད་མིན་པ་བཞིན་དང་། ཙན་དན་མཐའ་གཅིག་ཏུ་
བསིལ་བ་ལ་དྲོད་མི་སྲིད་པ་བཞིན་དུ ཁྱོད་ཀྱི་ཞལ་མཐའ་གཅིག་ཏུ་འཇམ་པར་གསུང་པ་ལ་རྩུབ་
པ་སྲིད་པའི་བསམ་པས་མཚུངས་པ་ཚོགསམོའི་ཚིག་མི་སྲིད་དོ་ཞེས་པ་འདི། མི་སྲིད་པའི་བསམ་པས་མཚུངས་པ་ཚོགས་པར་བྱེད་པའི་ཕྱིར།
སྲིད་པ་མིན་པའི་དཔེའོ །དེའང་། བདུད་རྩི་རོ་བརྒྱ་པ་ལས་དུག་དང་ནི། །ཙན་དན་བསིལ་ལས་ཚ་
གདུང་ལྡང་མི་སྲིད། །ཁྱོད་གསུང་བདེན་པ་ཁོ་ན་གསུང་པ་ལས །རྫུན་པ་སྨྲ་བ་སྲིད་པར་གང་ལ་
འགྱུར།།ཞེས་པ་ལྟ་བུའོ །
ཉེར་དྲུག་པ་མང་བའི་དཔེ་ནི། ཙན་དན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་
ཀྱི་། །རེག་པ་བསིལ་ཞེས་ཁྱོད་འཕགས་དག །གསལ་བར་བྱེད་པ་མང་བའི་དཔེ། །དེའང་ཙན་
དན་དང་གངས་རི་ལས་བྱུང་བའི་འབབ་ཆུ་དང༌། ཟླ་བ་གང་བའི་འོད་ཟེར་དང་། ཟླ་བ་ཆུ་ཤེལ་གྱི་
ནོར་བུ་དང༌། ཁ་བ་ལ་སོགས་པའི་རེག་པ་བཞིན་དུ། མཛེས་མ་ཁྱོད་ཀྱི་ནི་རེག་པ་ནི་བསིལ་ཞེས་པ་
273

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འདི་ནི། དེ་གཅིག་གིས་བསིལ་བ་ཉིད་རྟོགས་ཀྱང་དཔེ་མང་པོས་དགའ་བའི་རེག་པ་ཁྱེད་འཕགས་
དག་གསལ་བར་བྱེད་པའི་ཕྱིར་མང་བའི་དཔེའོ། །གཞན་ཡང་།ལྷ་མོ་ཉིད་ཀྱི་ཞལ་རས་འདི། །དྲི་
མེད་མཆོག་ཏུ་མཛེས་པ་།།ཟླ་བ་ཁ་བ་ཀུན་ད་དང༌། །ཆུ་ཤེལ་དུང་ལྟར་རབ་ཏུ་དཀར། །ཞེས་པ་ལྟ་
བུའོ།།
ཉེར་བདུན་པ་རྣམ་འགྱུར་གྱི་དཔེ་ནི། ལུས་ཕྲ་ཁྱོད་ཀྱི་བཞིན་རས་ནི། །ཟླ་བའི་དཀྱིལ་
འཁོར་ལས་བཏོན་བཞིན། །པདྨའི་ནང་ནས་ཕྱུང་བ་བཞིན། །ཞེས་པ་འདི་ནི་རྣམ་འགྱུར་དཔེ། །ཀྱེ་
ལུས་ཕྲ་མ་ཁྱོད་ཀྱི་བཞིན་རས་ནི་མཛེས་པ་དང་དྲི་མ་མེད་པའི་ཕྱིར། ཟླ་བའི་དཀྱིལ་འཁོར་རྒྱས་པ་
ལས་གསར་དུ་བཏོན་པ་བཞིན། པདྨ་དཀར་པོ་ཉི་མས་ཕྱེ་མ་ཐག་པའི་ནང་ནས་གསར་དུ་ཕྱུང་བ་
བཞིན་ཞེས་པ་འདི་ནི་མཛེས་པའི་རྣམ་འགྱུར་དཔེའི་རྣམ་འགྱུར་དངོས་ལས་གསལ་བའི་ཕྱིར།རྣམ་
འགྱུར་གྱི་དཔེའོ། །གཞན་ཡང༌། དབྱངས་ཅན་ཉིད་ཀྱི་ཞལ་རས་འདི། །དྲི་མེད་མཆོག་ཏུ་མཛེས་
པ་སྟེ།།ཀུ་མུ་ད་ཡི་ཕྲེང་བ་དང་། །སྟོན་ཟླའི་དབུས་ནས་ཕྱུང་བ་བཞིན།།ཞེས་པ་ལྟ་བུའོ། །
ཉེར་བརྒྱད་པ་ཕྲེང་བའི་དཔེ་ནི། ཉི་འོད་ཉི་བཞིན་ཉི་མ་ཡིས། །ཉིན་བཞིན་ཉིན་གྱིས་
མཁའ་ལ་བཞིན། །རྣམ་པར་གནོན་པས་ཁྱོད་ལ་དཔལ། །འཛིན་ཅེས་འདི་ནི་ཕྲེང་བའི་དཔེ། །དེ་
འང་ཉི་འོད་ཀྱིས་ཉི་མ་ལ་དཔལ་འཛིན་པ་བཞིན་དུ ཉི་མ་ཡིས་ཉིན་པར་ལ་དཔལ་འཛིན་ཅིང་།དེ་
བཞིན་དུ་ཉིན་པར་གྱིས་ནམ་མཁའ་ལ་འཛིན་པ་བཞིན་དུ་རྣམ་པར་གནོན་པ་དང་དཔའ་བས་རྒྱལ་པོ་
ཁྱེད་ལ། དཔལ་དང་དབང་ཕྱུག་ཕུན་སུམ་ཚོགས་པ་འཛིན་། །ཞེས་པ་འདི་། སྔ་མ་སྔ་མ་དཔེ་དང་།
ཕྱི་མ་ཕྱི་མ་དཔེ་ཅན་དུ་བྱས་པའི་ཚིག་ཕྲེང་བ་ཡིན་པའི་ཕྱིར་རོ །ཕྲེང་བའི་དཔེ་ཅན་། །གཞན་ཡང༌།
དཔག་བསམ་ཤིང་ལ་འདོད་དགུ་བཞིན། །འདོད་དགུས་ལྷ་བཞིན་ལྷ་ཡིས་ནི། །གནས་བཟང་བཞིན་
ནོ་ཡོན་ཏན་གྱིས། །ལྷ་མོ་ཉིད་ལ་དཔལ་འཛིན་ཏོ། །ཞེས་པ་ལྟ་བུའོ། །
ཉེར་དགུ་པ་ངག་དོན་གྱི་དཔེའི་མཚན་ཉིད། དབྱེ་བ།གཅིག་པ་དང་དུ་མའི་དཔེར་བརྗོད་
པའོ །དང་པོ་ནི། གལ་ཏེ་ངག་དོན་ཉིད་ཀྱིས་ནི། །གང་ཡང་ངག་དོན་ཉེར་འཇལ་ན། །ངག་དོན་
དཔེ་སྟེ།གལ་ཏེ་ཚིག་དོན་ཙམ་གྱིས་མ་ཡིན་གྱི། ངག་དོན་བྱ་བ་དང་བྱེད་པ་ཅན་དུག་ལས་ཇི་ལྟར་
274

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རིགས་པ་འབྲེལ་པ་ཉིད་ཀྱིས་ནི། གང་ཡང་རུང་བའི་ངག་དོན་འགའ་ཞིག་ཉིན་པར་འཇལ་བས
མཚུངས་པར་བརྗོད་ན། དེའི་ངག་དོན་གྱི་དཔེ་ཡིན་། །དེ་དབྱེ་བ་ནི། བཞིན་སྒྲ་ནི། གཅིག་དང་དུ་
མས་དེ་རྣམ་གཉིས།དེའང་མཚུངས་པ་གསལ་བྱེད་ཀྱི་སྒྲ་བཞིན་ཞེས་པ་ལྟ་བུ།གཅིག་ཡོད་པའི་ངག་
དོན་དང༌།དུ་མ་ཡོད་པའི་ངག་དོན་ཏེ།དེ་རྣམ་པ་གཉིས་སོ། །དེའི་དང་པོ་ནི།ཁྱོད་གདོང་མིག་ནི་མི་
བརྟན་ཞིང༌། །སོ་ཡི་འོད་ཟེར་རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །གེ་སར་དག་གིས་
མཚོན་བཞིན་མཛེས། །ཀྱེ་མཛེས་མ་ཁྱོད་ཀྱི་གདོང་པ་ལ་གནས་པའི་མིག་ནི་མི་བརྟན་པར་ཀུན་
འཕྲུལ་ཞིང་།སོའི་འོད་ཟེར་གྱི་ཟེའུ་འབྲུ་རབ་ཏུ་གསལ་བ་སྟེ།དཔེ་བྱའོ། །འདམ་སྐྱེས་པདྨའི་ནང་ན་
བུང་བ་གཡོ་བ་དང་ལྡན་པ་ནི་གེ་སར་དག་གིས་མཚོན་པར་བྱེད་པ་བཞིན་དུ་མཛེས་། །ཞེས་པ་
དཔེའོ། །དེའང་དག་གིས་མཚོན་བཞིན་མཛེས་ཞེས་བྱ་བ་བྱེད་པ་ཅན་དྲུག་ལས གཉིས་པ་ལས་སུ་
བྱ་བ་དང་འབྲེལ་ལོ། །དེའང་།ཉིད་ཞལ་སྤྱན་ནི་རྣམ་འཕྲུལ་བ། །ཚེམས་ཀྱི་ཕྲེང་བ་རབ་གསལ་བ། །
པད་ནང་བུང་བ་འཁོར་བ་ནི།།གེ་སར་དག་གིས་མཚོན་བཞིན་མཛེས།།ཞེས་པ་ལྟ་བུའོ།།
གཉིས་པའི་དཔེ་ནི། པདྨ་ཅན་བཞིན་ལུས་ཕྲ་མ། །པདྨ་བཞིན་དུ་དེ་ཡི་གདོང༌། །སྦྲང་རྩི་
སྤྱོད་པས་བཞིན་དུ་ནི། །བདག་གིས་འཐུངས་ཤིང་འཐུངས་ཤིང་རྩེས། །པདྨ་ཅན་པདྨའི་སྡོང་པོ་
བཞིན་དུ།ལུས་ཕྲ་མ་བུད་མེད་སྐེད་སྐབས་ཅན་ནོ། །པདྨ་བཞིན་དུ་མཛེས་པ་འདིའི་གདོང་པ་སྦྲང་རྩི་
སྤྱོད་ལ་བུང་བས་སྦྲང་རྩི་བཞིན་དུ། བདག་གིས་ཡང་ཡང་འཐུངས་ཤིང་འཐུངས་ཤིང་རྩེས་པ་དང་
དགའ་བར་བྱའོ། །ཞེས་པ་སྟེ།འདིར་ཡང་རྩེས་སོ་ཞེས་སོ་སོགས་བྱ་བའི་ཚིག་སྟེ། བྱེད་པ་ཅན་དྲུག་
ལས། ལས་སུ་བྱ་བ་དང༌།བུང་བས་བདག་གི་ཞེས་གསུམ་པ་བྱེད་པ་དང་འབྲེལ་བའི་ངག་གོ།
གཞན་ཡང་། ཡལ་འདབ་ཅན་བཞིན་ལྷ་མོའི་སྐུ། །གྲིབ་བསིལ་བཞིན་དུ་དེ་ཡི་གསུང༌། །གཉིས་
སྐྱེས་འདོད་བཞིན་བདག་གིས་ནི། །འབྲས་བུ་ཕུན་ཚོགས་ཡང་ཡང་སྤྱད།།ཅེས་པ་ལྟ་བུའོ།།
སུམ་ཅུ་པ་ཟླ་བོའི་དངོས་པོའི་དཔེ་ནི། དངོས་པོ་འགའ་ཞིག་ཉེར་བཀོད་ནས། །དེ་ཡི་ཆོས་
མཐུན་རབ་བཀོད་པ། །མཉམ་པ་ཉིད་དུ་རྟོགས་པ་ཅན། །ཟླ་བོའི་དངོས་པོའི་དཔེ་ཡིན་དཔེར། །
རྒྱལ་པོ་རྣམས་ནི་སྐྱེས་གྱུར་ཀྱང༌། །ད་ལྟ་ཁྱེད་འདྲ་གཅིག་ཀྱང་མེད། །ཡོངས་འདུ་དག་ལ་རྐང་
275

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འཐུང་སྟེ། །གཉིས་པ་ངེས་པ་ཡོད་མ་ཡིན།།དེ་ལ་དང་པོ་མཚན་ཉིད་ནི།དངོས་པོ་སྐྱེས་བུ་ལ་སོགས་
པ་འགའ་ཞིག་སྔོན་ལ་ཉེ་བར་བཀོད་ནས། བཀོད་པ་དེའི་ཆོས་མཐུན་པའི་དཔེ་རབ་ཏུ་བཀོད་པ་
ལས། དཔེ་དོན་དེ་གཉིས་པ་ཉིད་དུ་རྟོགས་པར་བྱེད་པ་ཅན་གྱི་སྙན་ངག་པ་དེ་ནི་ཟླ་བོའི་དངོས་པོའི་
དཔེ་ཡིན་། དཔེར་ན།ཅིར་ཡང༌།སྔར་ཡུན་རིང་པོའི་དུས་ནས་བཟུང་ནས་རྒྱལ་པོ་མང་པོ་རྣམས་
ནི་སྐྱེས་པར་གྱུར་ཀྱང་ཡོན་ཏན་འདི་ལྟ་བུ་ལྡན་པ་མེད་ལ། སྔར་དུ་མ་ཟད་ད་ལྟའང་ཁྱོད་འདྲ་བའི་
སྦྱིན་པ་ལ་དཔལ་བ་དང༌།གཡུལ་ངོར་བརྟན་པ་དང༌།ཐོས་པ་མཁས་པ་དང༌། དགྲ་ཟིལ་གྱིས་
གནོན་པ་ལ་སོགས་པ་ཡོན་ཏན་ཅན་གཅིག་ཀྱང་མེད་དོ། །དེའི་ཆོས་མཐུན་པ་དཔེར་ན། དཔག་
བསམ་ཤིང་ཡོངས་འདུ་ས་བརྟོལ་ལ རྐང་འཐུང་ལྗོན་ཤིང་དེ་དང་མཚུངས་པ་གཉིས་པ་ངེས་པར་
ཡོད་པར་མ་ཡིན་གྱི་རང་ཉིད་གཅིག་པུ་དང་འདྲའོ། །ཞེས་པའོ། །གཞན་ཡང་། ཡུན་རིང་དུས་ནས་
ལྷ་མོ་མང་འཁྲུངས་ཀྱང་། །བློ་གྲོས་ལྡན་པ་ཁྱོད་ཉིད་གཅིག་པུར་ཟད། །ཡལ་འདབ་ལྡན་པའི་ལྗོན་
པ་མང་ཡོད་ཀྱང༌། །འདོད་རྒུ་རྩོལ་བ་དཔག་བསམ་ཤིང་ལས་མེད། །ཅེས་པ་ལྟ་བུའོ །སུམ་ཅུ་རྩ་
གཅིག་པ་མཚུངས་པར་སྦྱོར་བ་ནི། ལྷག་པས་དམན་པའི་བྱ་བ་ཡི། །ཆོ་ག་གཅིག་ལ་རབ་བསྡུས་
ནས། །གང་སྨྲ་དེ་དག་མཚུངས་པ་དག །སྦྱོར་བའི་དཔེ་རུ་བཤད་དེ་དཔེར། །པུ་ལོ་མ་དགྲ་མཐོང་
རིས་དང་།།ཁྱོད་ནི་ས་སྲུང་མེལ་ཚེ་བྱེད། །དེ་ཡིས་དྲེགས་ལྡན་ལྷ་མིན་དང༌། །ཁྱོད་ཀྱིས་མི་ཡི་བདག་
པོ་འཇོམས། །དེ་ལ་དང་པོ་མཚན་ཉིད་། དཔེ་ལྷག་པས་དོན་དམན་པའི་བྱ་བ་ཡི་ཆོ་ག་སྟེ། བྱ་བ་
འདྲ་བ་གཅིག་ལ་རབ་ཏུ་བསྡུས་ནས་སྙན་ངག་ཏུ་གང་སྨྲ་བ་དེ་ནི། མཚུངས་པ་དག་སྦྱོར་བའི་དཔེ་རུ་
བཤད། དཔེར་ན། བདེ་སོགས་ཀྱི་ཕ་ལྷ་མ་ཡིན་པུ་ལོ་མ།དེའི་དགྲའོ། །ལྷའི་དབང་པོས་མཐོ་རིས་
སྲུང་བ་དང་། རྒྱལ་པོ་ཁྱོད་ནི་ས་བདག་ཡིན་པས་ས་སྲུང་ཆེད་དུ་མེལ་ཚེ་བྱ་ར་བྱེད།ལྷ་དབང་དེས་
དྲེགས་ལྡན་ལྷ་མིན་འཇོམས་ཤིང་རྒྱལ་པོ་ལོངས་སྤྱོད་ཀྱི་དྲེགས་ལྡན་མིའི་བདག་པོ་གཞན་འཇོམས་
པར་བྱེད་དོ། །ཞེས་པ་ལྟ་བུའོ། །གཞན་ཡང་། སྤངས་རྟོགས་མངའ་བའི་ཐུབ་མཆོག་འདི། །དུས་
གསུམ་ཀུན་གྱི་བདག་པོ་སྟེ། །བློ་གྲོས་མངའ་བའི་ལྷ་མོ་ཉིད། །སྲིད་གསུམ་ཀུན་གྱི་བདག་པོ་ཡིན། །
ཞེས་པ་ལྟ་བུའོ། །
276

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སུམ་ཅུ་རྩ་གཉིས་པ་རྒྱུའི་དཔེ་ནི།རྒྱལ་པོ་མཛེས་པས་ཟླ་བ་དང༌། །གཟི་བྱིན་གྱིས་ནི་ཉི་མ་
དང་། །བསྟན་པས་རྒྱ་མཚོའི་རྗེས་སུ་བྱེད། །ཅེས་པ་འདི་ནི་རྒྱུ་དཔེར་དྲན། །ཀྱེ་རྒྱལ་པོ་ཞེས་མིའི་
བདག་པོ་འགའ་ཞིག་ལ་བོད་ནས་ཁྱོད་མཛེས་པའི་རྟགས་ཀྱིས་ཟླ་བའི་རྗེས་སུ་བྱེད་པ་དང་། གཟི་
བརྗིད་ཆེ་བའི་རྟགས་ཀྱིས་ཉི་མའི་རྗེས་སུ་བྱེད་པ་དང༌། བསྟན་པའི་རྒྱུས་རྒྱ་མཚོའི་རྗེས་སུ་བྱེད་དེ།
མཚུངས་སོ་ཞེས་པ་འདི་ནི་རྒྱུའི་དཔེར་དྲན་པར་བྱའོ། །གཞན་ཡང༌། ལུས་ཕྲ་ཀུན་ནས་དཀར་བའི་
ལྷ་མོ་ཀྱེ །བདུད་རྩི་ཀུན་ཏུ་སྤྲོ་བས་ཟླ་བ་དང༌། །འདོད་རྒུ་མ་ལུས་འབྱུང་བའི་ནོར་བུ་དང༌། །བསྟན་
པས་ལྷུན་པོའི་རྗེས་སུ་བྱེད་པ་ལགས། །ཞེས་པ་ལྟ་བུའོ། །
གསུམ་པ་དཔེའི་སྐྱོན་ཡོན་དཔྱད་པ་ནི། བློ་ལྡན་མི་དགྱེས་ན་གང་ལ། །ངེས་པར་དཔེ་ཡི་
སྐྱོན་དག་ནི། །ཐ་དད་ཚིག་གི་རྟགས་ལས་མེད། །དམན་དང་ལྷག་པ་ཉིད་ལའང་མེད། །མ་ནིང་འདི་
འགྲོ་བུད་མེད་བཞིན། །བུད་མེད་འདི་སྨྲ་སྐྱེས་པ་བཞིན། །བདག་གི་གྲོགས་འདི་སྲོག་རྣམས་བཞིན། །
རིག་པ་རྣམ་བསྒྲུབ་ནོར་བཞིན་ནོ། །བློ་ལྡན་སྙན་དངགས་མཁན་མི་དགྱེས་པ་མེད་པའི་སྦྱོར་བ་གང་
ལ་ངེས་པར་དཔེའི་སྐྱོན་དག་ནི་མེད་ཅིང་། ཐ་དད་པའི་ཚིག །བྲིཀྵ་ཞེས་པ་གཅིག་ཚིག་དང༌། བྲིཀྵོ
ཞེས་པ་གཉིས་ཚིག་དང༌། བྲིཀྵུ ཞེས་པ་ལྟ་བུ་མང་ཚིག་ལྟ་བུ་དང༌། དཔེ་དང་དོན་དག་ལ་ཀུ་མ་རཿ
ཞེས་པ་སྐྱེས་པའི་རྟགས་དང༌། ཀུཎ་ཌ་ཞེས་པ་ལྟ་བུ་མ་ནིང་གི་རྟགས་དང༌། ཀུ་མ་རི་ཞེས་པ་མོ་
རྟགས་རྣམས་དབྱེ་དང་བཅས་པའོ །དེ་འདྲའི་རྟགས་ཐ་དད་པ་ལའང་དཔེ་སྐྱོན་མེད་ཅིང༌། དཔེ་
དམན་པ་དང་དཔེ་ལྷག་པ་ལའང་མེད་དོ། །དེ་རྣམས་ཀྱི་དཔེ་བརྗོད་པ་ནི། མ་ནིང་འདི་བུད་མེད་
བཞིན་དུ་འགྲོའོ་ཞེས་པ།དོན་ལ་མ་ནིང་གི་རྟགས་དང༌། དཔེ་ལ་མོ་རྟགས་དང༌།དེ་བཞིན་དུ་བུད་
མེད་འདི་སྤོབས་པ་ཧ་ཅང་ཆེ་བས་སྐྱེས་པ་བཞིན་དུ་སྨྲའོ་ཞེས་པ་དོན་ལ་རྟགས། དཔེ་ལ་ཕོ་རྟགས་ཏེ
རྟགས་ཐ་དད་ཀྱང་སྐྱོན་མེད་པའོ། །བདག་གི་གྲོགས་འདི་ཞེས་པ་གཅིག་ཚིག་དང༌། སྲོག་རྣམས་
ཞེས་པ་མང་ཚིག་དང༌། དེ་བཞིན་དུ་བརྡ་སྤྲོད་པ་དང་གཏན་ཚིགས་ལ་སོགས་པའི་རིག་པ་རྣམས་
ཞེས་པ་མང་ཚིག་གོ། །དེ་དག་བསྒྲུབས་ཤིང་བསགས་པ་ནོར་བཞིན་ནོ །ཞེས་པ་གཅིག་ཚིག་སྟེ།
ཚིག་ཐ་དད་ཀྱང་སྐྱོན་མེད་པའོ། །ས་གཞི་སྐྱོང་བ་ཁྱོད་བཞིན་དུ། །ལྷ་ཡི་རྒྱལ་པོའི་རྣམ་པར་མཛེས། །
277

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཚ་ཟེར་ཅན་གྱི་ནུས་པ་ལ། །མི་བདག་གཟི་ཡིས་འགོང་པར་ནུས། །ཞེས་པ་དེ་ལྟ་བུ་ལགས་སོ །
སྐལ་བཟང་ནམ་ཡང་གཏོང་མིན་ཉིད། ཀྱེ་ས་གཞི་སྐྱོང་བ་ཞེས་བོས་ནས།རྒྱལ་པོ་ཁྱོད་བཞིན་དུ་ལྷ་
ཡི་རྒྱལ་པོ་རྣམ་པར་མཛེས་སོ །འདི་དམན་པས་ལྷག་པ་འཇམ་པས་མིའི་རྒྱལ་པོ་འགའ་ཞིག་ལ་
བསྟོད་པ་ན། དངོས་པོ་བཟློག་པའི་དཔེ་ཡིན་པས་སྐྱོན་མེད་ཅིང༌། ཚ་ཟེར་ཅན་མའི་ནུས་པ་ལ།
མི་བདག་རྒྱལ་པོའི་གཟི་བརྗིད་ཀྱིས་འགོང་ཞིང་མཛེས་པར་ནུས་སོ་ཞེས་པའང་། རྒྱལ་པོ་ལ་བསྟོད་
པ་ན་སྐྱོན་མེད་པའོ། །ཞེས་པ་ལྟ་བུ་ལ་སོགས་པ་སྐབས་དང་སྦྱོར་ཤེས་ན།མཁས་པ་དགའ་བར་བྱེད་
པའི་སྐལ་བ་བཞིན་དུ་བཟང་པོ་ནམ་ཡང་གཏོང་བ་མ་ཡིན་ཏེ།འཛིན་པ་ཉིད་དོ། །སྐྱོན་ཅན་གྱི་དཔེ་
ཡང་། སྦྱོར་བ་མཁའ་ལ་ངག་རིགས་རྣམས། །མི་དགྱེས་པ་ཡོད་ཇི་ལྟར་ན། །ངང་མོའི་བཞིན་དུ་ཟླ་
བ་དཀར། །མཚོ་རྣམས་བཞིན་དུ་མཁའ་དྲི་མེད། །ཁྱི་བཞིན་དཔའ་བོ་རྗེས་ལ་གུས། །ཉི་མ་བཞིན་དུ་
མེ་ཁྱེར་གསལ། །འདི་འདྲ་མང་སྟེ་མཁས་རྣམས་ཀྱིས། །རྒྱུ་མཚན་འདིར་ནི་བསམ་པར་བྱོས། །ཡང་
རྟགས་དང་ཚིག་ཐ་དད་པ་འགའ་ལ་སྦྱོར་བ་ལ་སྐྱོན་ཆགས་པ་འགའ་ཞིག་སྙན་དངགས་རིག་པའི་
མཁས་པ་རྣམས་མི་དགྱེས་ཤིང་ཡིད་དུ་མི་ཡོང་བ་ཡོད་དོ། །དཔེ་ཇི་ལྟར་ན། ངང་མོ་བཞིན་དུ་ཟླ་བ་
དཀར་ཞེས་མོ་རྟགས་ཀྱིས་ཕོའི་རྟགས་འཇལ་བ་ཐ་དད་པ།མཚོ་རྣམས་བཞིན་དུ་མཁའ་དྲི་མེད་ཅེས་པ
མང་ཚིག་དང་།གཅིག་ཚིག་དང་། རིགས་པ་ལ་སོགས་པ་དམན་པ་ཡི། ལྷག་པ་འཇལ་བ་ཁྱི་བཞིན་
དཔའ་བོ་རྗེ་ལ་གུས་ཞེས་པ་དང་། ལྷག་པས་དམན་པ་འཇལ་བ་ཉི་མ་བཞིན་དུ་མེ་ཁྱེར་གསལ། །
ཞེས་པ་འདི་འདྲ་རྣམས་ཡངས་ཏེ། མཁས་པ་རྣམས་ཀྱིས་སྐབས་སུ་བབ་པ་དང་། ཐ་སྙད་ཀྱི་གཙུག་
ལག་དང་འགལ་མི་འགལ་བ་ལ་སོགས་ཀྱི་རྒྱུ་མཚན་སྙན་དངགས་རྩོམ་པའི་སྐབས་འདིར་བསམ་
པར་བྱོས་ཤིག །ཞེས་པའོ། །འདིར་སློབ་དཔོན་རཏྣ་ཤྲཱིས། ཟླ་བ་ངང་བ་བཞིན་དུ་གསལ། །ནམ་
མཁའ་མཚོ་ལྟར་དྲི་མ་མེད། །དཔའ་བོ་གཉེན་བཞིན་མཉེས་བཞིན་ཏེ། །མེ་ཁྱེར་སྒྲོན་མེ་བཞིན་དུ་
སྣང༌། །ཞེས་སྦྱར་ན།སྐྱོན་མེད་གསུངས་སོ། །འདིས་དཔེའི་སྐྱོན། དམན་པ་དང༌།མི་སྲིད་པ་དང༌།
རྟགས་དང༌། ཚིག་ཐ་དད་པ་དང༌། ཕྱིན་ཅི་ལོག་དང༌། དཔེ་ལྷག་པ་དང་། མི་འདྲ་བ་སྟེ། བདུན་
འདོད་པ་ལ་བཟོད་པར་བསྟན་ཏོ། །
278

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཞི་པ་མཚུངས་པ་གསལ་བྱེད་ཀྱི་རྣམ་གྲངས་ནི། བཞིན་ལྟར་ལྟ་བུ་ཇི་ལྟའི་སྒྲ། །མཐུན་
མཚུངས་སམ་ནི་བྷ་ཡང་མཚུངས། །སཾ་ཀ་དང་ནི་ཀ་།རབ་གསལ་པྲ་ཏི་རུ་པ་ཀ །གཉེན་པོ་དང་
ནི་དགྲ་ཟླ་དང༌། །པྲ་ཏྱ་ནི་ཀ་འགལ་དང་འབྲང༌། །པྲ་ཏྲི་ཤ་དང་སམ་བཱ་། །རིགས་མཐུན་རྗེས་སུ་སྨྲ་
བ་དང༌། །དེའང་དཔེ་དོན་གཉིས་ལ་བཞིན་ལ་སོགས་པའི་སྒྲ་འཆད་འགྱུར་རྣམས་མེད་པར་མཚུངས་
པ་གསལ་བར་བྱེད་མི་ནུས་པ་དེ་གསལ་བར་བྱ་བའི་ཕྱིར་བཞིན་དང༌།ལྟར་དང་།ལྟ་བུ་དང་། ཇི་ལྟ་
བ་ལ་སོགས་པ་འཆར་འགྱུར་དྲུག་ཅུ་རྩ་གསུམ་སྟེ། དེ་དང་མཐུན་པ་དང༌། དེ་ལྟར་མཚུངས་པ་དང་།
སན་ནི་བྷ་ཡང་དག་པར་མཚུངས་པའོ། །སཾ་ཀ་དང་ནི་ཀ་ཤ་ཡང་མཚུངས་པའམ་འདྲ་བའོ། །རབ
གསལ་དང་པྲ་ཏི་རུ་པ་ཀ་ནི་གཟུགས་ཀྱི་ཟླ་བོའམ་འདོམ་ན་གཟུགས་བརྙན་། །དེའི་གཉེན་པོ་དང་
དགྲ་ཟླ་ནི། བསིལ་ཟེར་ཅན་གྱི་དགྲ་ཟླ་དང༌། ཞེས་པ་དང༌། པྲ་ཏྱེ་ནི་ཀ་མ་འདོན་ན་འདྲ་བའོ། །
འགལ་བ་ནི། ཕན་ཚུན་རྣམ་པར་འགལ་ཞེས་པ། ཞེས་པ་དང༌། དེ་དང་འདྲ་བ་དངོས་སུ་བརྗོད་པ་
དང༌། ས་འདྲི་ཁ་ཡང་འདྲ་བའོ། །སཾ་པ་དི་ནི་སླུ་བའོ། །དེའང་རིགས་མཐུན་པ་དང༌། དེའི་རྗེས་སུ་སྨྲ་
བ་ཞེས་པ་ལྟ་བུའོ། །གཟུགས་བརྙན་པྲ་ཏི་ཚན་དང༌། །གཟུགས་མཚུངས་པྲ་མཾ་སཾ་མི་ཏ། །མཚན་ཉིད་
མཐུན་འདྲ་ཨ་བྷ་དང་། །མཐུན་ཕྱོགས་དཔེར་བྱས་དཔེ་དང་རྟགས། །དེ་ཤཱི་ཡ་དང་དེ་ཤྱ་སོགས། །པྲ་
ཁྱ་པྲ་ཏི་ནི་དྷི་དང༌། །རིགས་མཐུན་མཉམ་བྱས་སྒྲ་དག་དང༌། །གང་ཡང་དམན་མིན་དོན་ཅན་ཚིག །
གཟུགས་བརྙན་ནི་འདྲེན་བྱེད་པདྨའི་གཟུགས་བརྙན་ཅན། ཞེས་པ་དང་། པྲ་ཏི་ཚན་དབང་སོ་སོར་
སྡེབ་པ་འདྲ་བའི་དོན་ཅན་ནོ། །དེའི་གཟུགས་མཚུངས་ཞེས་པ་དང༌། ས་མཾ་ནི་མཉམ་པ་དང༌། སཾ་མི་
ཏ་ནི་ཡང་དག་པར་གཞལ་བའོ། །དེ་དང་མཚན་ཉིད་མཐུན་ཞིང་འདྲ་བ་དང་། ཨ་བྷ་ཡང་མཚུངས་
པའི་དོན་ཅན་དང༌། དེའི་མཐུན་ཕྱོགས་དང་། དེའི་དཔེ་བྱས་དང་། དེའི་དཔེ་དང་། དེར་རྟོགས་པ་
དང༌། དེ་ཤི་ཡ་དང་དེ་བྱས་ཞེས་པ་གཉིས་མཚུངས་པའི་ནང་ནས་ཅུང་ཟད་དམན་པའི་སྐྱོན་ནོ། །
སོགས་པས་ནི་འགྲེལ་པར་བཱ་ཧཱུ་དང་ཛཱ་བསྡུའོ། །ཞེས་བཤད་། །པྲ་ཁྱེད་ཡང་དང་པྲ་ཏི་ནི་དྷི་ཡང་
མཚུངས་པའི་དོན་ནོ། །རིགས་མཐུན་མཉམ་བྱས་ནི་སྔར་བཤད་པའོ།།སྒྲ་དང་ནི།གཉིས་སོ། །གང་
ཡང་དམན་པ་མིན་པ་མཚུངས་པའི་དོན་ཅན་གྱི་ཚིག །ཆོས་མཐུན་པ་དང་ཐུན་མོང་བ་དང་གྲིབ་མ་
279

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
མཚུངས་པའང་དགྲ་བོ་གསལ་བྱེད་དོ། །རི་བོང་མཚན་མའི་གདོང་ཅན་སོགས། །འབྲུ་མང་པོ་ཡི་
ཚིག་སྡུད་དང༌། །འགྲན་དང་རྒྱལ་དང་སྡང་བ་དང༌། །འཁུ་དང་མི་མཐུན་སྒྲོག་པ་དང༌། །འཐབ་པ་
དང་ནི་འཕྱ་བ་དང་། །དམའ་འབེབས་བྱེད་དང་སྨད་པ་དང༌། །ཅོ་འདྲི་བ་དང་འགོག་པ་དང༌། །རྒོད་
དང་ཕྲག་དོག་མི་བཟད་དང༌། །དེའང་རི་བོང་མཚན་མའི་གདོང་པ་ཅན་དང༌། ཨུཏྤལའི་མིག་ཅན་
དང༌། བིམ་པའི་མཆུ་ཅན་སོགས་པའི་སྦྱོར་བ་རྣམས་ལ་བརྗོད་པ་ལས་གཞན་གོ་བ་འབྲས་བུ་མང་
པོའི་ཚིག་སྡུད་།།འདི་ནི་གཟུགས་ཅན་དང་དཔེ་གཞི་མཐུན་པར་ཤེས་པར་བྱའོ།།དེ་བཞིན་དུ་ཁྱོད་
ཀྱི་གདོང་པ་ཟླ་བ་ལ་འགྲན་པར་ཞེས་པ་དང༌། འདབ་ལྡན་པདྨ་གཏམ་མེད་ལས། ཅི་ལྟར་མི་རྒྱལ་
ཞེས་པ་རྒྱལ་བ་དང༌། ཁྱོད་ཀྱི་གདོང་པ་པདྨའི་མཛེས་པ་ལ་སྡང་ངོ་ཞེས་པ་དང༌། ཁྱོད་ཀྱི་མིག་ཨུཏྤལ་
ཚུལ་ལ་འཁུ་བ་ཉིད་དོ་ཞེས་པ་དང་། ཁྱོད་ཀྱི་སོའི་ཕྲེང་བ་དང༌། ཀུ་མུ་ཏ་དཀར་བ་ལ་མི་མཐུན་ནོ་
ཞེས་པ་དང༌།དེ་སྐད་ཅེས་སྒྲོག་གོ།ཞེས་པ་དང༌། ཁྱོད་ཀྱི་མིག་དང་བྱ་ཙ་ཀོ་རའི་མིག་གཉིས་མཛེས་
པའི་རིན་ལ་འཐབ་བོ་ཞེས་དང་། ཁྱོད་ཀྱི་སྐྲའི་ནག་པས་བུང་བའི་ནག་པ་ལ་འཕྱའོ་ཞེས་དང༌། ཁྱོད་
ཀྱིས་མཛེས་པས་ལྷ་མིན་དང་དྲི་ཟའི་བུ་མོའི་མཛེས་པ་དམའ་འབེབས་སོ་ཞེས་པ་དང༌། ཁྱོད་ཀྱིས་
མཛེས་པས ལྷའི་བུ་མོའི་མཛེས་པ་ལའང་སྨད་ཞེས་དང༌།འཆི་མེད་བུ་མོ་འདྲི་མ། །ཞེས་པ་ལྟ་
བུ་དང༌། ཁྱོད་ཀྱི་འོད་ཀྱིས་ཉི་མའི་འོད་ཀྱང་འགོག་པར་ནུས་སོ་ཞེས་པ་དང༌། གང་དུ་ཁྱོད་ཀྱི་ངག་
སྙན་པས་ནི་ཟའི་གླུ་དབྱངས་ལའང་རྒོད་བྲོ་བར་བྱེད་། །ཞེས་པ་དང༌།གདོང་ནི་པདྨར་ཕྲག་དོག་
བྱེད། །ཅེས་པ་ལྟ་བུ་དང་།ཁྱོད་ཀྱི་འོད་ཟེར་གྱི་དཔལ་ནི་ཉི་མས་ཀྱང་མི་བཟོད་། །ཞེས་པ་ལྟ་བུའོ །
དེ་ཡི་བསྐལ་བཟང་འཕྲོག་བྱེད་དང་། །དེ་ཡི་མཛེས་པ་ཟུམ་བྱེད་པ། །དེའང་འགྲན་པས་ཚར་གཅོད་
དང༌། །དེ་དང་མཚུངས་ལས་ལྷག་པར་མཛེས། །དེ་ཡི་རྗེས་སུ་རྐང་འཇོག་དང༌། །དེ་ཡི་ནུས་པ་ལ་
འཇུག་དང༌། །དེ་ཡི་རྗེས་འགྲོ་རྗེས་སུ་འཆིང༌། །དེ་ཡི་ངང་ཚུལ་འགོག་དང༌། །དེ་ཡི་རྗེས་སུ་བྱེད་
ཅེས་པའོ །སྒྲ་རྣམས་མཚུངས་པ་གསལ་བྱེད་ཡིན། ཁྱོད་ཀྱི་མཆུའི་དམར་བས་བྱུ་རུ་དེའི་མདོག་གི་
སྐལ་བ་བཟང་པོ་འཕྲོག་པར་བྱེད་དོ་ཞེས་པ་དང༌། ཁྱོད་ཀྱི་སོའི་ཕྲེང་བས་བལ་ཁའི་ཟེའུ་འབྲུའི་
མཛེས་པ་ཟུམ་པར་བྱེད་དོ་ཞེས་དང༌། ཁྱོད་ཀྱི་དཔའ་བ་དང་རྟུལ་ཕོད་པ་ལ་སོགས་པས་ལྷ་མིན་གྱི་
280

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དཔུང་ལ་འགྲན་པས་ལྷ་མིན་གྱི་དཔུང་ཚར་གཅོད་པར་ནུས་སོ་ཞེས་དང༌། ཁྱོད་ཀྱི་གདོང་པ་པདྨ་དང་
མཚུངས་པ་ལས་མིག་ཨཏྤལ་བས་ལྷག་པར་མཛེས་སོ་ཞེས་པ་དང༌།ཁྱོད་ཀྱིས་རྒྱལ་སྲིད་སྐྱོང་བ་ནི་
འཆི་མེད་བདག་པོའི་རྗེས་སུ་རྐང་བ་འཇོག་པའོ །ཁྱོད་ཀྱིས་གཏོང་བའི་ཡོན་ཏན་མཆོད་སྦྱིན་ལ་
དཔལ་བ་ནི། ལྷ་དབང་པོའི་ནུས་པ་ལ་འཇུག་པར་བྱེད་དོ། །ཁྱོད་ཀྱིས་ཞབས་སེན་མཛེས་པ་ནི།
པདྨ་དམར་པོའི་གེ་སར་དེ་ཡི་རྗེས་སུ་འགྲོ་བས་དེ་འཆིང་བར་ནུས་སོ། །ཁྱོད་ཀྱི་མིག་ནི་ཨུཏྤ་ལའི་
ངང་ཚུལ་ལོ། །མཛེས་མ་ཁྱོད་ཀྱི་བཞིན་གྱི་དཔལ། །པདྨ་ཡིས་ནི་འགོག་པར་བྱེད། །ཅེས་པ་ལྟ་བུ་
དང་། བརྟན་པས་རྒྱ་མཚོའི་རྗེས་སུ་བྱེད། །ཅེས་པ་ལྟ་བུའི་སྒྲ་རྣམས་དཔེ་དང་དཔེ་བྱད་དག་མཚུངས་
པ་གསལ་བར་བྱེད་པ།དཔེའི་རྒྱན་དུ་འགྱུར་བའི་ཚིག་།།
གསུམ་པ། གཟུགས་ཅན་ནམ་ངོ་བོ་ཅན་གྱི་རྒྱན་ལ་གསུམ། མཚན་ཉིད་ཀྱིས་མདོར་
བསྟན། དབྱེ་བ་རྒྱས་བཤད།དཔེ་དང་དོན་བསྡུ་བའོ། །དང་པོ་ནི།ཐ་དད་སྣང་མིན་གྱུར་པ་ཡི། །དེ་
ཉིད་ངོ་བོ་ཅན་འདོད་དཔེར། །དཔེ་དང་དཔེ་ཅན་ཉིད་ཐ་དད་པར་སྣང་བ་མིན་པར་གྱུར་པས་གཅིག་
ཏུ་སྒྲོ་བཏགས་ནས་བརྗོད་པའོ །དེ་ཉིད་ངོ་བོ་ཅན་ནམ་གཟུགས་ཅན་གྱི་རྒྱན་གྱི་མཚན་ཉིད་དུ་
འདོད་། །
གཉིས་པ་ལ། བསྡུས་པའི་གཟུགས་ཅན་ནས་བསྙོན་དོར་གྱི་གཟུགས་ཅན་གྱི་བར་ཉི་
ལས། དང་པོ་ནི། དཔེར་ན། དཔུང་པ་འཁྲི་ཤིང་ལག་པ་ནི། །པདྨ་རྐང་པ་ཡལ་འདབ་ཅེས། །འདི་
རྣམས་མ་དཔེ་དང་མཚན་ཉིད་གཉིས་གཉིས་ཀྱིས་སྟོན་པ་ལས། དང་པོ་ནི། དཔུང་པ་ཡང་ཡིན་འཁྲི་
ཤིང་ཡང་ཡིན་ལག་པ་པདྨ་ཡང་ཡིན་རྐང་པ་ཡལ་འདབ་ཡིན་ཞེས་མཚུངས་པ་རྣམས་གཅིག་པར་སྒྲོ་
བཏགས་པའོ། །མཚན་ཉིད་ནི།སྔ་མ་བསྡུས་པའི་གཟུགས་ཅན་། །གཟུགས་ཅན་གང་ཞིག །དཔེ་
དང་དཔེ་ཅན་དག་ལས་འཛིན་པའམ། ཁྱད་པར་གྱི་ཚིག་སྡུད་ཀྱིས་གཞི་མཐུན་དུ་བྱས་པས་ནི།
བསྡུས་པའི་གཟུགས་ཅན་གྱི་མཚན་ཉིད་ཡིན་ནོ། །འདིས་འོག་མ་ཀུན་ལའང་ཤེས་པར་བྱའོ །སྔ་མ་
११
ཞེས་པ་གོ་རིམ་ལ་ལྟོས་པའོ། །དང་པོ་ལ་དཔེ་ནི། གཞན་ཡང༌། རབ་མཛེས་ལུས་ཕྲ་གང་གིས་ནི། །
ཞལ་ཡང་ཟླ་བ་རྒྱས་པ་སྟེ། །སྤྱན་ཡང་ཨུཏྤལ་སྔོན་པོ་ལགས། །ཞབས་མཐིལ་སྐྱེ་རྒུའི་ཅོད་པན་ནོ། །
281

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གཉིས་པ་ནི། ལག་པའི་འཁྲི་ཤིང་སོར་མོ་རྣམས། །ཡལ་འདབ་སེན་མོའི་འོད་ཟེར་ནི། །མེ་ཏོག་ཏུ་
གྱུར་དཔྱིད་ཀྱི་དཔལ། །ཁྱོད་ནི་དེ་ལ་མངོན་སུམ་རྒྱུ། །ཞེས་པ་འདི་ནི་མ་བསྡུས་པས །ལག་པའི་
འཁྲི་ཤིང་སོར་མོ་རྣམས་ནི། དེའི་ཡལ་འདབ་དང༌། སེན་མོའི་འོད་ཟེར་ནི་ཡལ་ག་དང་འགྲོག་པའི་
མེ་ཏོག་མཛེས་པར་གྱུར་པའི་དཔྱིད་ཀྱི་དཔལ། ཀྱེ་ཞེས་བོས་ནས་ཁྱོད་ནི་ངེད་ལ་མངོན་སུམ་སྟེ་ལྐོག་
ཏུ་མ་གྱུར་པར་རྒྱུ་བའོ། །ཞེས་པ་འདི། གང་གི དཔེ་དང་དཔེ་ཅན་གཉིས་ཀ་ལ་རྣམ་དབྱེ་དངོས་སུ་
སྦྱར་ཞིང་ཚིག་བསྡུས་མ་བྱས་པ་ནི མ་བསྡུས་པའི་གཟུགས་ཅན་གྱི་མཚན་ཉིད་དོ། །དེ་ཡང་དྲུག་
པའི་ཚིག་མ་བསྡུས་པའི་དང་།ཀྱི་ལ་སོགས་པའོ།།དཔེ་གཞན་ཡང༌།རབ་ཏུ་མཛེས་པའི་ལུས་ཕྲ་མ། །
ཞལ་གྱི་ཟླ་བ་རབ་རྒྱས་ཤིང༌། །སྤྱན་གྱི་ཨུཏྤལ་ལ་ཡི་དཀྱུས། །ཞབས་ཀྱི་མཐིལ་ནི་ཅོད་པན་ལགས། །
ཞེས་པ་ལྟ་བུའོ །
གསུམ་པ་ནི།བཞིན་ཟླ་འཛུམ་པའི་ཟླ་འོད་། །གཟུགས་ཅན་བསྡུས་དང་མ་བསྡུས་པའོ །
ཞེས་པ་བཞིན་རས་ཟླ་བ་ཞེས་པ་ལས་འཛིན་པའི་ཚིག་སྡུད་ཡོད་པ་དང༌། འཛུམ་པའི་ཟླ་བའི་འོད་
ཡིན་ཞེས་དྲུག་པ་མ་བསྡུས་པ་ནི་གཟུགས་ཅན་བསྡུས་དང་མ་བསྡུས་པ་ཡིན་། །དཔེ་གཞན་ཡང་།
ངག་དབང་དགའ་མའི་མཛེས་པ་མཆོག །ཞལ་རས་ཟླ་བ་འཛུམ་མདངས་ཀྱིས།།ཟླ་བའི་འོད་ནི་རབ་
གསལ་བ། །སྙིང་གི་མུན་པ་སེལ་བའི་དཔལ།།ཞེས་པའོ། །
བཞི་པ་ནི།སོར་མོ་དམར་པའི་འདབ་
བཞི་པ་ནི། སོར་མོ་དམར་པའི་འདབ་ཕྲེང་དང༌། །སེན་མོའི་འོད་ཀྱི་གེ་སར་རྩེན། །ཁྱོད་
ཀྱི་ཞབས་ཀྱི་འདམ་སྐྱེས་ནི། །ས་སྐྱོང་རྣམས་ཀྱི་སྤྱི་བོས་འཛིན། །ཅེས་ཏེ།ཀྱེ་མིའི་དབང་པོ་ཞེས་
བོད་ནས། ཁྱེད་ཀྱི་རྐང་པའི་སོར་མོ་རྣམས་དམར་པའི་འདབ་མའི་ཕྲེང་བ་མཛེས་པ་དང༌།སེན་མོའི
འོད་ཀྱི་གེ་སར་གསལ་བ་ཅན་གྱི་ཁྱོད་ཞབས་ཀྱི་འདམ་སྐྱེས་པདྨ་ནི། ས་སྐྱོང་རྒྱལ་པོ་གཞན་རྣམས་
ཀྱིས་སྤྱི་བོས་ཅོད་པན་གྱི་རྣམ་པར་འཛིན་ཏོ། །དོན་དེ་ཉིད་འཆད་པ་ནི། སོར་མོ་ལ་སོགས་འདབ་ལྔ་
དང༌། །རྐང་པ་པདྨ་ཉིད་བྱས་ནས། །དང་པོས་གནས་སུ་རྣམས་བཀོད་པ། །འདི་ནི་མཐའ་དག་
གཟུགས་ཅན་། །ཡན་ལག་སོར་མོ་དང༌། སོགས་པས་སེན་མོའི་འོད་ལ་འདབ་མ་དང་གེ་སར་ལ་
སོགས་པ་ཡན་ལག་ཅན་རྐང་པ་ལ་པདྨ་ཉིད་དུ་བྱས་ཤིང་བཏགས་ནས།པདྨ་དང་གཟུང་བར་འོས་
282

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པའི་གནས་སྤྱི་བོར་བཀོད་པས་ནའོ། །འགའ་ཞིག་ཡན་ལག་ཅན་གཉིས་ཀ་བཀོད་པའི་ངག་འདི་ནི་
མཐའ་དག་གི་གཟུགས་ཅན་གྱི་མཚན་ཉིད་ཡིན་ནོ། །དཔེ་གཞན་ཡང་། ཞབས་སོར་མཛེས་པའི་
འདབ་རྒྱས་པ། །སེན་མོའི་འོད་ཀྱིས་གེ་སར་ཅན།།དབྱངས་ཅན་ཞབས་ཀྱི་ཆུ་སྐྱེས་ནི།།འགྲོ་བ་ཀུན་
གྱི་གཙུག་ན་མཛེས། །ཞེས་པའོ །
ལྔ་པ་ནི། གཏུམ་མོ་གློ་བུར་ཉིད་དུ་ནི། །ཁྱོད་གདོང་མཆུ་ཡི་ཡལ་འདབ་གཡོ། །རྔུལ་གྱི་ཆུ་
ཡི་ཐིགས་པ་ཡི། །དོག་པ་མེ་ཏོག་འོད་ཅན་འཛིན། །རང་ལ་ཁྲོ་བའི་དགའ་མ་ལ་ཀྱེ་གཏུམ་མོ་ཞེས་
བོད་ནས་གློ་བུར་དུ་ཁྲོ་བའི་མེད་པ་ལ་འཕྲལ་ཉིད་དུ་ནི་ཁྱོད་གདོང་མཆུ་ཡི་ཡལ་འདབ་གཡོ་བས
ཁྲོ་བར་སྟོན་ཞིང༌།ཁྲོ་བ་ལས་བྱུང་བའི་རྔུལ་གྱི་ཆུ་ཡི་ཐིགས་པའི་དོག་པ་སར་པ། ཀུན་དའི་ཕོན་པོ་
མུ་ཏིག་གི་འོད་ཅན་དཀར་ལ་མཛེས་པ་འཛིན་ཏོ། །དེ་བཤད་པ་ནི། འདིར་ནི་རྔུལ་ཆུ་དོག་པར་བྱས། །
མཆུ་ཡང་ཡལ་འདབ་ཉིད་བྱས་ཀྱི། །གདོང་ནི་རྣམ་པ་གཞན་མ་བྱས། །དེ་ཕྱིར་ཆ་ཤས་གཟུགས་
ཅན་། །སྐབས་འདིར་ནི་རྔུལ་ཆུ་དོག་པའི་ངོར་བྱས་མཆུ་ཡང་ཡལ་འདབ་ཀྱི་ངོ་བོ་ཉིད་དུ་བྱས་པས།
ཡན་ལག་འབའ་ཞིག་བཀོད་ཀྱི། ཡན་ལག་ཅན་གདོང་པ་རྣམ་པ་གཞན་གྱི་གཟུགས་སུ་མ་བྱས་པ་
འདིའི་ཕྱིར་རོ། །འགའ་ཞིག་ཡན་ལག་ཁོ་ནའོ་ངོ་བོ་ཅན་དུ་བཀོད་པ་འདི་ནི། ཆ་ཤས་ཀྱི་གཟུགས་
ཅན་གྱི་མཚན་ཉིད་ཡིན་ནོ།།དཔེ་གཞན་ཡང༌།སྐབས་གསུམ་སྐྱབས་མཆོག་དབྱངས་ཅན་གྱི། །སྤྱན་
མིག་ཨུཏྤལ་མཛེས་པ་དང༌། །ཚེམས་ཀྱི་ཀུན་དའི་ཕོན་པོ་ནི། །འགྲོ་བའི་ཡིད་འཛིན་ཞགས་པ་
ལགས། །ཞེས་པའོ།།
དྲུག་པ་ནི།གདོང་པའི་འདབ་སྐྱེས་སྨིན་འཁྱོག་ཅིང༌། །རྔུལ་གྱི་ཆུ་ནི་ཟག་པ་དང༌། །མིག་
ནི་ཀུན་ཏུ་དམར་བ་འདི། །མྱོས་པའི་གནས་སྐབས་གསལ་བར་བྱེད། །ཀྱེ་ཁྱོད་ཀྱི་གདོང་པ་འདམ་
སྐྱེས་པདྨ་ཡིན་ཞིང་སྨིན་མ་འཁྱོག་པའམ། གཡོ་ཞིང་རྔུལ་གྱི་ཆུ་རྒྱུན་ནི་རིམ་གྱིས་ཟག་པ་དང༌།མིག་
ནི་ཁྲོ་བའམ་ཆགས་པས་ཀུན་ཏུ་དམར་བ་འདི། ཆགས་སོགས་ཀྱིས་མྱོས་པའི་གནས་སྐབས་གསལ་
བར་བྱེད་དེ།དཔེར་ན།བུང་བས་སྦྲང་རྩི་འཐུང་པ་ལས་བྱུང་བའི་མྱོས་པ་བཞིན་ནོ།།དེ་བཤད་པ་ནི
འདིར་ནི་གདོང་པའི་ཆ་ཤས་དག །རྣམ་འགྱུར་མ་བྱས་གདོང་པ་ཉིད། །པདྨར་བཀོད་བྱས་དེས་ན་
283

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདི། །ཆ་ཤས་ཅན་གྱི་གཟུགས་ཅན་ནོ། །འདིར་གདོང་པའི་ཆ་ཤས་སམ་ཡན་ལག་སྨིན་མ་དང༌།
རྔུལ་ཆུ་དང་མིག་རྣམས་རྣམ་འགྱུར་དཔེ་གཟུགས་སུ་མ་བྱས་པར། གདོང་པ་ཉིད་པདྨའི་གཟུགས་སུ་
སྒྲོ་བཏགས་ནས་བཀོད་པར་བྱས་པ་དེས་ན། འགའ་ཞིག་ཡན་ལག་འབའ་ཞིག་གཟུགས་སུ་བཀོད་
པ་འདི་ནི། ཆ་ཤས་ཅན་གྱི་གཟུགས་ཅན་གྱི་མཚན་ཉིད་ཡིན་།ཡང་། ཡིད་འཕྲོག་ལྷ་མོ་དབྱངས་
ཅན་ཀྱེ། །ཉིད་སྐུ་དཔག་བསམ་ལྗོན་པ་ནི། །ཡན་ལག་མཆོག་གི་རྣམ་མཛེས་ཤིང༌། །རྒྱན་ཕྲེང་དུ་
མས་སྤྲས་པ་ལགས །ཞེས་པའོ །བདུན་པ་ནི། མཛེས་མ་མྱོས་པའི་ཁུར་ཚོས་དམར། །མིག་ནི་
ཨུཏྤལ་དམར་པོ་ཅན། །ཁྱོད་ཀྱི་གདོང་གི་སྐྱེ་བོས་ནི། །འདི་ཡང་དམར་བའི་རང་བཞིན་བྱས། །ཀྱེ་
མཛེས་མ་ཞེས་བོད་ནས། ཁྱོད་ཆགས་པས་མྱོས་པའི་ཁུར་ཚོས་དམར་ཞིང་མིག་ནི་ཨུཏྤལ་དམར་པོ་
ཡིན་པ་ཅན། ཁྱོད་ཀྱི་ཆགས་པ་དང་ལང་ཚོས་གདོང་པ་དམར་བར་མ་ཟད། ཁྱོད་ཀྱི་གདོང་གིས་སྐྱེ་
བོས་འདོད་ཆགས་ཅན་འདི་ཡང་ཆགས་པས་དམར་པའི་རང་བཞིན་དུ་རྣམ་འགྱུར་བྱས་སོ། །འདི་ནི་
ཡན་ལག་གཅིག་གཟུགས་ཅན། །དེ་ལྟར་འདི་ནི་གཉིས་སོགས་ཀྱི། །ཡན་ལག་རྣམས་ཀྱང་གསལ་
བྱེད་པ། །འགའ་ཞིག་ཡན་ལག་རྣམས་ཀྱི་ནང་ནས་མིག་ལྟ་བུ་ཡན་ལག་གཅིག་དཔེའི་གཟུགས་སུ་
བཀོད་པ་འདི་ནི། ཡན་ལག་གཅིག་པའི་གཟུགས་ཅན་གྱི་མཚན་ཉིད་ཡིན་ནོ །དེ་ལྟར་རིགས་པ་
འདིས་ཡན་ལག་འདིར་ནི། ཡན་ལག་གཉིས་པའི་གཟུགས་ཅན་དང་གསུམ་པ་དང་བཞི་པ་ལ་
སོགས་པའི་གཟུགས་ཅན་ཇི་ལྟར་སྲིད་པའི་གཟུགས་ཅན་རྣམས་ཀྱང་གསལ་བར་རྟོགས་པར་བྱེད་པ་
ཡིན་པས་གོ་བར་གྱིས་ཤིག་པའོ། །དཔེ་གཞན་ཡང༌། མཁྱེན་པས་ཤེས་བྱ་ཀུན་ལ་ཁྱབ། །བརྩེ་བའི་
སྟོབས་ཀྱིས་གདུལ་བྱ་འདྲེན །ཞལ་ནས་འོད་ཟེར་ཟླ་བ་འཆར། །དབྱངས་ཅན་གདུང་བའི་སྐྱབས་
མཆོག་ཡིན། །ཞེས་པའོ། །ཡང་ན་འདིར་གཟུགས་ཅན་གྱི་རྒྱན་དབྱེ་བ། ལྡན་དང་ལྡན་མིན་ཐ་དད་
བྱེད་པ་སྟེ།གཟུགས་ཅན་གཉིས་སོ།།
དེ་ཡང་བརྒྱད་པ་ནི།གདོང་འཛུམ་པའི་མེ་ཏོག་འབར། །གཡོ་བའི་མིག་ནི་བུང་བ་ཅན། །
ཞེས་པ་མེ་ཏོག་བུང་བ་ཅན། །འགྲོགས་མི་ལྡན་པའི་གཟུགས་ཅན་ནོ། །དེ་ཡང་དཔེར་ན་ཁྱེད་ཀྱི་
གདོང་པ་འདི་རོལ་ལས་ཆུང་ངུར་དགོད་པ་འཛུམ་པའི་མེ་ཏོག་འབར་ཞིང་རྒྱས་པ་ལ་གཡོ་ཞིང་
284

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འཁྲུལ་པའི་མིག་གི་ནི་བུང་བར་ལྡན་པ་ཅན་ཡིན་ནོ། །ཞེས་པ་མེ་ཏོག་བུང་བ་དག་འགྲོགས་པའི་
ཕྱིར་རོ །འགའ་ཞིག་འབྲེལ་པ་དང་འབྲེལ་པ་ཅན་ལྷན་ཅིག་འགྲོགས་པར་སྟོན་པ་ནི། ལྡན་པའི་
གཟུགས་ཅན་གྱི་མཚན་ཉིད་ཡིན་ནོ། །དཔེ་གཞན་ཡང༌། ཡིད་འོང་སྨྲ་མཁས་སྒྲ་ལྡན་ཀྱེ། །ཁྱེད་ཞལ་
ཟླ་བའི་དཀྱིལ་འཁོར་ལ། །མིག་གི་རི་བོང་རྣམ་མཛེས་པ། །བདག་སོགས་ཀུ་མུད་གསལ་བར་
མཛད།།ཅེས་པའོ །
དགུ་པ་ནི། གདོང་འདི་འཛུམ་གཤེར་ཟླ་འོད་དང༌། །སྣུམ་པའི་མིག་ནི་ཨུཏྤལ་ཅན། །ཟླ་
འོད་ཨུཏྤལ་མི་ལྡན་པས། །ལྡན་མིན་ཞེས་པའི་གཟུགས་ཅན་།།ཀྱེ་ཁྱོད་ཀྱི་གདོང་པ་འདི་འཛུམ་པ
དང་བདུད་རྩིས་གཤེར་བའི་ཟླ་འོད་དང༌། མིག་སྔོ་ཞིང་དཀྱུས་རིང་བ་དང་འཇམ་ཞིང་སྣུམ་པའི་མིག་
ནི་ཨུཏྤལ་ཡིན་ནོ། །ཞེས་པ་ཟླ་འོད་ཀྱིས་ཨུཏྤལ་ཟུམ་པར་བྱེད་པས་ན་ལྷན་ཅིག་མི་ལྡན་པས་སོ །
འགའ་ཞིག་འབྲེལ་དང་འབྲེལ་པ་ཅན་དུ་རློམ་པ་གཉིས་ལྷན་ཅིག་འགྲོགས་སུ་མི་རུང་བ་ནི། ལྡན་
མིན་ཞེས་པའི་གཟུགས་ཅན་གྱི་མཚན་ཉིད་ཡིན་། །དཔེ་གཞན་ཡང་། ཚངས་པའི་བུ་མོ་སྒྲ་ལྡན་མ། །
ཉིད་གདོང་དམར་གསལ་ཟླ་བ་སྟེ།།དཀར་མིན་འཇམ་ཞིང་དཀྱུས་རིང་སྤྱན།།ཨུཏྤལ་མཛེས་པ་ཉིད་
ཡིན་།།ཞེས་པའོ། །
བཅུ་པ་ནི།ཡན་ལག་ཅན་དང་ཡན་ལག་རྣམས། །གཟུགས་བྱས་གཟུགས་སུ་མ་བྱས་ལ། །
རྟེན་པ་མི་ཉམས་ཞེས་པ་ཡི། །གཟུགས་ཅན་མཛེས་པ་ཡིན་ཏེ་དཔེར། །མྱོས་པའི་ཁུར་ཚོས་རབ་
དམར་ཞིང༌། །སྨིན་མའི་འཁྲི་ཤིང་གར་བྱེད་པ། །ཁྱེད་གདོང་ཟླ་བ་ཡིད་སྲུབས་ཀྱིས །འཇིག་རྟེན
གསུམ་པོ་གཞོམ་པར་ནུས། །ཞེས་པ། གང་གི་ཡན་ལག་གཟུགས་སུ་བྱས་ཤིང་ཡན་ལག་རྣམས་
གཟུགས་སུ་འགའ་ཞིག་མ་བྱས་པ་ལ་བརྟེན་པའི་ངག་ནི། མི་ཉམས་པ་ཞེས་པའི་གཟུགས་ཅན།
མཛེས་པ་དེའི་མཚན་ཉིད་ཡིན་ནོ། །དེ་དཔེར་བརྗོད་ན། ཆགས་པ་དང་ལང་ཚོས་མྱོས་པའི་ཁུར་ཚོས་
རབ་ཏུ་དམར་ཞིང༌།སྨིན་མ་འཁྲི་ཤིང་གར་བྱེད་པའི་མཛེས་མ་ཁྱོད་ཀྱི་གདོང་པ་ཟླ་བ་ཡིད་སྲུབས་ཏེ་
འདོད་པའམ། འདོད་ལྷས། ས་འོག་ས་སྟེང་ས་བླ་སྟེ། འཇིག་རྟེན་གསུམ་པོ་གཞོམ་པར་ནུས་སོ །
འདིར་ཡན་ལག་གདོང་པ་དང་། ཡན་ལག་སྨིན་མ་གཟུགས་སུ་བཀོད་ཅིང་། ཡན་ལག་ཁུར་ཚོས་མ་
285

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བཀོད་པའོ། །དཔེ་གཞན་ཡང་། དཀར་བའི་ཚེམས་ཕྲེང་གིས་བསྐོར་བ། །ལྗགས་ཀྱི་པདྨ་དམར་པོ་
ཡི།།གློག་ཕྲེང་མཛེས་པ་དལ་གྱིས་གཡོ།།ཉིད་ཞལ་རི་བོང་འཛིན་འདི་མཚར།།ཞེས་པའོ།།
བཅུ་གཅིག་པ་ནི། འཕྲོག་བྱེད་རྐང་པ་ཛ་ཧཱུ་ཡི །བུ་མོ་ཆུ་གོས་རྩེ་ལ་བཏགས། །ལྷ་མིན་
དོགས་མེད་ལྷ་དགའ་བའི། །དགའ་སྟོན་རྒྱལ་མཚན་རྒྱལ་གྱུར་ཅིག །ཅེས་འཕྲོག་བྱེད་དེ་ཁྱབ་འཇུག་
གི་རྐང་པ་ཡུ་བ་དང་བཅས་པ་དེ་ཉིད་ཛ་ཧུའི་བུ་མོ་སྟེ་ཆུ་བོ་གངྒཱ་ཆུ་གོས་ཏེ་བ་དན་རྐང་པའི་རྩེ་ལ་
བཏགས་ཤིང་བརྒྱན་པ་སྟེ། ཁྱབ་འཇུག་དེ་ཉིད་ཀྱིས་ཕམ་པར་བྱས་པའི་ལྷ་མ་ཡིན་གྱིས་འཇིགས་
པའི་དོགས་པ་མེད་པའི་ལྷ་རྣམས་དགའ་བའི་དགའ་སྟོན་ལ་བཙུགས་པའི་རྒྱལ་མཚན་ཡིན་ནོ། །དེ་
མི་མཐུན་ཕྱོགས་ཟིལ་གྱིས་གནོན་པར་བྱེད་པས་རྒྱལ་བར་གྱུར་ཅིག་ཅེས་ཤིས་པ་བརྗོད་པ་ཡང་སྟེ།
ཁྱབ་འཇུག་ལ་འགའ་ཞིག་གིས་བསྟོད་པའོ། །དེ་ཡང་རྒྱལ་མཚན་ནི་དར་རམ་རས་བཟང་པོའི་གོས་
བཏགས་པའི་རྟོགས་ལ། ནོར་བུ་དང་སེངྒེ་དང་ཆུ་སྲིན་ལ་སོགས་པས་མཚན་པའོ །དེ་འཇིགས་པ་
མེད་པ་དང་། དགའ་བའི་སྟོན་མོའི་ཚེ་འཇུགས་པ་ཡིན་ནོ། །དེ་ལྟར་རོ། །དེ་ཡང་དྲང་སྲོང་ཛ་ཧུས།
གངྒཱ་མཆོད་ཡོན་ཞབས་བསིལ་དུ་བསམས་ཏེ་འཐུངས་པས།རྒྱལ་པོ་སྐལ་ལྡན་ཤིང་རྟས་བསྙེན་
བཀུར་གྱིས་མགུ་བར་བྱས་ནས་ཞུས་པས་དྲང་སྲོང་གིས་གངྒཱ་བསྐྱུགས་ནས་བྱུང་བས། དེ་ནས་གངྒཱ་
ལ་ཛ་ཧུའི་བུ་མོར་གྲགས་སོ། །དེ་འདྲའི་གངྒཱ་དེ་ལྷ་ཚངས་པས། ཁྱབ་འཇུག་ལྷ་མིན་ལས་རྒྱལ་བའི་
བྱ་དགའ་ལ་ཞབས་བསིལ་ལ་བྱིན་ནོ་ཞེས་གྲགས་སོ །ཛ་ཧུའི་བུ་མོར་འཇོག་པའི་གཏམ་རྒྱུད་ནི།
ཁྱད་པར་དུ་འཕགས་པའི་བསྟོད་པའི་འགྲེལ་པར་བལྟ་བར་བྱའོ། །དཔེ་བརྗོད་ཉིད་བཤད་པ་ནི
གང་ཞིག་ཏོག་གི་ཁྱད་པར་ནི། །ཚོགས་ཀྱི་གཟུགས་ནི་འདི་བརྒྱ་བ། །དེ་ནི་རྐང་པ་ལ་བཀོད་འདི། །
ཁྱད་པར་དང་བཅས་གཟུགས་ཅན་ནོ། །གང་ཞིག་ཏོག་གི་ཁྱད་པར་ཏེ་བ་དན་བཏགས་པ་དང༌།
དགའ་སྟོན་ལ་བཙུགས་པ་དང་འཇིགས་པ་མེད་པ་སོགས་ཚོགས་པའི་གཟུགས་ནི་འདི་འདྲ་བ་དེ་ནི་
ཁྱབ་འཇུག་གི་རྐང་པ་ལ་བཀོད་འདིའོ། །འགའ་ཞིག །ཁྱད་པར་དཔེའི་ཆོས་ཀྱི་ཚོགས་ཚང་ཙམ་གྱི་
གཟུགས་ངོ་བོ་སྟེ། ཁྱད་པར་ཅན་དེས་བྱ་བ་ལ་སོ་སོར་མ་སྦྱར་བར་དཔེ་བྱ་བ་ལ་བཀོད་པ་འདི་ནི།
ཁྱད་པར་དང་བཅས་པའི་གཟུགས་ཅན་གྱི་མཚན་ཉིད་ཡིན་ནོ། །གཞན་ཡང་། དམར་བ་འཇམ་པའི་
286

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
འདབ་ལྡན་ཞིང་། །སེན་མོའི་མདངས་ཀྱི་གེ་སར་ཅན། །ལྷ་བརྒྱའི་གཙུག་གིས་ལེགས་བསྟེན་པ། །
ཉིད་ཞལ་པདྨའི་ཅོད་པན་ལགས། །
བཅུ་གཉིས་པ་ནི། པདྨ་རྣམས་ནི་མི་འཛུམ་ཞིང༌། །ནམ་མཁའ་ལ་ཡང་མི་འགྲོ་བ། །ཁྱོད་
གདོང་ཟླ་བས་བདག་གི་ཞིང༌། །སྲོག་རྣམས་འཕྲོག་པ་ཉིད་དུ་ལྟ། །ཀྱེ་མཛེས་མ་གང་ཞིག་ཤར་བས་
པདྨ་རྣམས་ནི་མི་འཛུམ་ཞིང་བྱ་ལམ་ནམ་མཁའ་ལ་ཡང་མི་འགྲོ་ཞིང་མི་རྒྱུ་བ། ཁྱོད་ཀྱི་གདོང་པ་ཟླ་
བ་འདིས་བདག་གི་སྲོག་རྣམས་གློ་བུར་ཉིད་དུ་འཕྲོག་པའི་ཆེད་དུ་འབད་པ་ཉིད་དུ་ལྟ་བས་འདི་ཅི་
ཞིག་ཡིན་ཞེས་པའོ། །དེ་ཉིད་བཤད་པ། ཟླ་བའི་བྱ་བས་བྱས་མིན་དང༌། །གཞན་གྱི་བྱ་བ་བྱ་མིན་
འདིར།།ཡང་དག་བསྟན་ཏེ་དེ་ཡི་ཕྱིར། །འགལ་བ་ཞེས་པའི་གཟུགས་ཅན་།།དེའང་ཟླ་བའི་བྱ་བ་
པདྨ་ཟུམ་པ་དང་མཁའ་ལ་འགྲོ་བ་སོགས་ཡིན་པ་ལས།དེ་མིན་པ་དང༌།གཞན་གྱི་བྱ་བ་སྲོག་འཕྲོག་
པ་སོགས་མཚོན་པ་ཆགས་སོགས་ཀྱི་བྱ་བ་། བྱ་བ་མིན་པ་གདོང་པ་ལ་འདིར་ཡང་དག་པར་བསྟན་
པའི་ཕྱིར་ནའོ། །འགའ་ཞིག་རང་གི་བྱ་བ་མི་བྱེད་པར་གཞན་གྱི་བྱ་བ་བཀོད་པ་འདི་ནི། འགལ་བ་
ཞེས་པའི་གཟུགས་ཅན་ནམ།གཟུགས་དལ་ཞེས་པའི་གཟུགས་ཅན་གྱི་མཚན་ཉིད་ཡིན་ནོ། །གཞན་
ཡང༌།ཆུ་སྐྱེས་ཚོགས་རྣམས་ཟུམ་པར་མི་བྱེད་ཅིང༌། །འཕེལ་ཞིང་འགྲིབ་པའི་ཆ་ཤས་མི་མངའ་ཡང༌། །
ཉིད་གདོང་བདུད་རྩིའི་འོད་སྟེར་ཤར་བ་ཡིས། །འདོད་ལྷ་འགའ་ཡི་སྙིང་རབ་སྲེག་པ་མཚར། །ཞེས་
པའོ།།
བཅུ་གསུམ་པ་ནི། ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱིས་རི་བོ་ཡིན། །འཇིག་
རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་འཐུང་། །ཀྱེ་སྐྱེས་བུ་བཟང་པོ་ཁྱོད་ནི་
གཏིང་ཟབ་པའི་རྒྱུས་རྒྱ་མཚོ་ཡིན་ཏེ། བརླིང་ཞིང་བརྟན་པ་ཉིད་ལ་སོགས་པའི་ཡོན་ཏན་གྱི་རྒྱུས་རི་
བོ་ཡིན་ནོ །འཇིག་རྟེན་རྣམས་ལ་གང་འདོད་པའི་ཡིད་ཀྱི་ཤིང་རྟ་འགེངས་ཤིང་སྟེར་བའི་ཕྱིར།
དཔག་བསམ་གྱི་རྐང་འཐུང་སྟེ་ཤིང་ངོ༌། །དེ་བཤད་པ་ནི། འདིར་ནི་ཟབ་པ་ལ་སོགས་པའི །
རྣམས་དག་གིས་རྒྱ་མཚོ་རི།།དཔག་བསམ་ཤིང་ཡང་བྱེད་པས་ན། །འདི་ནི་རྒྱུ་ཡི་གཟུགས་ཅན་ནོ།
དེའང༌། ཚིག་སྦྱོར་འདིར་ཟབ་པ་དང༌། བརླིང་བ་དང་འདོད་པ་སྟེར་བ་ལ་སོགས་པའི་རྒྱུ་རྣམས་དག་
287

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གིས་རིམ་པ་ལྟར།རྒྱ་མཚོ་དང་།རི་དང་།དཔག་བསམ་ཤིང་དུ་ཡང་སྐྱེས་བུ་དེ་བྱེད་པས་ནའོ། །གང་
ཞིག་སྒྲུབ་བྱེད་ཀྱིས་བསྒྲུབ་བྱ་བསྒྲུབ་པར་བཀོད་པའི་ཚིག་སྦྱོར་འདི་ནི།རྒྱུའི་གཟུགས་ཅན་གྱི་
མཚན་ཉིད་ཡིན་། །ཧེ་རུ་ཅེས་པའི་སྐད་དོ། །རྒྱུ་དང་གཏན་ཚིགས་དང་། སྒྲུབ་བྱེད་དམ་རྒྱུ་མཚན་
ལ་འཇུག་པ་ཡིན་། །གཞན་ཡང༌། རབ་མཛེས་རྒྱན་སྤྲས་དབྱངས་ཅན་ལྷ་མོ་ཉིད། །བདུད་རྩིས་
འོད་དཀར་སྟེར་བས་ཟླ་བ་སྟེ། །མ་རིག་མུན་པ་སེལ་བས་ཉི་མ་དང༌། །ཀུན་ལ་འདོད་དགུ་སྟེར་བས་
ནོར་བུ་ལགས། །ཞེས་པའོ། །
བཅུ་བཞི་པ་ནི།གྲོགས་མོ་ཁྱོད་ཀྱི་གདོང་པ་འདི། །ངང་པའི་རྒྱལ་པོས་ཉེར་སྤྱོད་འོས། །དྲི་
ཞིམ་བུང་བས་དོན་གཉེར་འོས། །ཞེས་པ་སྦྱར་བའི་གཟུགས་ཅན་། །ཀྱེ་མཛེས་མ་གྲོགས་མོ་ཁྱོད་
ཀྱི་གདོང་པ་ཡིད་དུ་འོང་པའི་པདྨ་འདི། ངང་པའི་རྒྱལ་པོས་ཉེ་བར་ལོངས་སྤྱད་པར་བྱ་བར་འོས་ཀྱི་
གཞན་ཕལ་པས་མ་ཡིན་ནོ། །རཱ་ཛ་ཧཾ་ཞེས་པས་སྒྲ་སྦྱར་བ་དང༌། པདྨ་དང་གདོང་པ་གཉིས་ཀའང་
དབྱིབས་མཛེས་པ་དང༌། དྲི་ཞིམ་པ་བུང་བ་དང་རྒྱལ་པོས་འདོད་བྱའམ། དོན་དུ་གཉེར་བྱར་འོས་
པའོ།།གང་ཞིག་སྒྲ་དང་དོན་གང་རུང་ངམ་གཉིས་ཀ་སྦྱར་བ་གཟུགས་སུ་བཀོད་པ་འདི་ནི། སྦྱར་བའི་
གཟུགས་ཅན་གྱི་མཚན་ཉིད་ཡིན་ནོ། །གཞན་ཡང་། རབ་མཛེས་ལྷ་མོ་ཉིད་ཀྱི་ཞབས་པད་འདི། །
འགྲོ་བ་ཆུ་གཏེར་སྤྱི་བོས་ཅོད་པན་འོས། །དྲི་ལྡན་ཡིད་འོང་བུང་བས་བསྟེན་པར་རིགས །རབ་
མཛེས་འདི་ནི་སྔོན་མེད་ཆུ་སྐྱེས་ཡིན། །ཞེས་པའོ། །ཡང་གཟུགས་ཅན་མ་ལ་དབྱེ་ན་གཉིས་སོ། །
ཞེས་སྟོན་པ་ལ།
བཅོ་ལྔ་པ་དང་བཅུ་དྲུག་པ་ལ་མཚན་ཉིད་དཔེ་བརྗོད་གཉིས་ལས། དང་པོ་ནི། གཙོ་བོ་
གོང་ནི་ཕལ་བ་ལ །ཆོས་མཐུན་ཆོས་མི་མཐུན་མཐོང་བས། །དཔེ་དང་ལྡོག་པ་ཅན་ཞེས་པའོ། །
གཟུགས་ཅན་རྣམ་པ་གཉིས་འདོད་དཔེར། །ཞེས་པ་གང་ཞིག །གཙོ་བོ་དངོས་དང་ཕལ་བ་བཏགས་
པ་བ་ཆོས་མཐུན་པ་མཐོང་བ་དེ་དཔེའི་གཟུགས་ཅན་གྱི་མཚན་ཉིད་དང༌།འགའ་ཞིག་དེ་གཉིས་ཆོས་
མི་མཐུན་པ་འབྱེད་བྱེད་མཐོང་བས་བཀོད་པ་འདི་ནི། ལྡོག་པ་ཅན་གྱི་གཟུགས་ཅན་གྱི་མཚན་ཉིད་
ཡིན་ཏེ་རྣམ་པ་གཉིས་སུ་འདོད་དེ། དཔེར་ན་སྔ་མ་ནི།མྱོས་པའི་ཀུན་ཏུ་དམར་བ་ཡིས། །བཀབ་པ་
288

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ཅན་གྱི་ཟླ་བ་འདི། །འཆར་པའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཀྱེ་མིག་
འཇམ་མ་ཁྱོད་ཀྱི་དཀར་ལ་ཟླུམ་པ་ལ་ཆགས་པ་དང་ལང་ཚོས་མྱོས་པས་ཁོར་ཡུག་ཀུན་ཏུ་ཅུང་ཟད་
དམར་བ་ཡིས་བཀབ་པའམ་བསྒྲིབས་པ་བཞིན་རས་ཀྱི་ཟླ་བ་འདི། འཆར་ཀ་སྟེ་ཤར་མ་ཐག་པའི་
དམར་བ་དང་འབྲེལ་པའི་ཕུན་སུམ་ཚོགས་པའི་ཟླ་བ་ལ་ནི་རབ་ཏུ་འགྲན་ནོ། །འགྲན་ཞེས་པ་དཔེ་
གསལ་བྱེད་དོ། །གཞན་ཡང༌། རབ་འཇམ་འདབ་རྒྱས་ཟེའུ་འབྲུས་མཛེས །ཉིད་ཀྱི་ཞབས་མཐིལ་
པདྨ་། །གསར་འཁྲུངས་མདངས་ལྡན་མཛེས་པ་ཡི། །ཆུ་སྐྱེས་ལ་ནི་སྐྱེངས་པ་སྟེར། །ཞེས་པའོ །
ཕྱི་མའི་དཔེ་ནི། ལྷ་རྣམས་ཀྱིས་ནི་ཟླ་བ་ལ། །བདག་གིས་ཁྱོད་གདོང་ཟླ་བ་འཐུངས། །འོད་གང་
བ་མ་ཡིན་ཡང༌། །འདི་ནི་རྟག་ཏུ་དཀྱིལ་འཁོར་རྫོགས། །ཀྱེ་ལུས་ཕྲ་མ། ལྷ་རྣམས་ཀྱིས་ནི་ཟླ་བ་
བདུད་རྩིའི་རང་བཞིན་འཐུངས་ཤིང་མཛེས་པས་ངོམས་པ། ཆགས་ལྡན་བདག་གིས་མཛེས་པ་ཁྱོད་
ཀྱི་གདོང་གི་ཟླ་བ་འཐུངས་པས་ངོམས་པའམ་ཚིམ་པ་དེ་ལྟ་ན་ཡང༌། དངོས་ཀྱི་ཟླ་བ་འདི་ནི་ནག་
ཕྱོགས་ལ་གང་བ་མ་ཡིན་ཡང་།ཁྱོད་གདོང་ཟླ་བ་འདི་ནི་རྟག་ཏུ་དཀྱིལ་འཁོར་ཡོངས་སུ་རྫོགས་པས་
འདི་ལྷག་། །ཞེས་པ་འབྱེད་པར་བྱེད་པས་ཆོས་མི་མཐུན་པའོ། །གཞན་ཡང་། ངང་པའི་ཚོགས་ཀྱི་
པད་མཚོ་ལ། །བདག་གི་དབྱངས་ཅན་མཚར་བརྟེན། །པདྨའི་མཚོ་ནི་འགྱུར་བ་མཚན། །དབྱངས་
ཅན་ཆུ་གཏེར་ཟབ་ཅིང་བརྟན།།ཞེས་པའོ།།བཅུ་བདུན་པ་ནི།མཛེས་མ་ཁྱོད་གདོང་ཟླ་བ་ནི། །འདི་
ལྟར་གཞན་དག་གདུང་བྱེད་པས། །ཟླ་བ་ཉིད་དུ་བརྗོད་མིན་པ།།དེ་ནི་འགོག་པའི་གཟུགས་ཅན་། །
ཀྱེ་མཛེས་མ་ཁྱོད་ཀྱི་གདོང་གི་ཟླ་བ་ནི། འདི་ལྟར་གཞན་འདོད་ལྡན་གདུང་ཞིང་ཆགས་པའི་མེས་
སྲེག་པར་བྱེད་པས། ཟླ་བ་ཉིད་དུ་བརྗོད་པ་མིན་ཏེ་རྫུན་། །ཟླ་བ་ནི་མཐའ་གཅིག་ཏུ་བསིལ་བའི་
ཕྱིར་། །ཞེས་ཟླ་བ་བཀག་པའི་ཕྱིར་རོ། །གང་ཞིག་དཔེ་བྱ་ཉིད་དམ་དཔེ་འགོག་པ་གཟུགས་སུ
བྱས་པ་འདི་ནི། འགོག་པའི་གཟུགས་ཅན་གྱི་མཚན་ཉིད་ཡིན་། །གཞན་ཡང་། རབ་མཛེས་ཡིད་
འོང་ལྷ་མོ་ཀྱེ། །ཉིད་སྐུ་དཔག་བསམ་ལྗོན་པ་ནི། །བདུད་དཔུང་འདོད་པ་བསླུས་པས་ན། །ཡིད་མོས་
ཤིན་ཏུ་བརྗོད་པ་མིན།།ཞེས་པའོ། །
བཅོ་བརྒྱད་པ་ནི། གཏུམ་མོ་ཁྱོད་གདོང་ཟླ་བས་ཀྱང༌། །བརྩེ་བ་མེད་པར་བདག་སྲེག་པ། །
289

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བདག་གི་སྐལ་བ་ཉིད་ཀྱི་སྐྱོན། །ཞེས་པ་མཉམ་འཇོག་གཟུགས་ཅན་། །ཀྱེ་གཏུམ་མོ་ཞེས་ཞི་བར་
གནས་ཀྱང་འདོད་པའི་གདུང་བས་སྲེག་པ་ལ་བཏགས་པའོ །ཁྱོད་ཀྱི་གདོང་པ་དཀར་ལ་བསིལ་བ་
ལ་སོགས་པས་མཐའ་གཅིག་ཏུ་དགའ་བར་བྱེད་པའི་ཟླ་བས་ཀྱང༌། བརྩེ་བ་མེད་པར་བདག་སྲེག་པ་
མི་རིགས་མོད།འོན་ཀྱང་བདག་གི་སྐལ་བ་ཉིད་ཀྱིའང་སྐྱོན་ཡིན་གྱི་ཟླ་བ་ཁོ་ནའི་སྐྱོན་མ་ཡིན་ནོ། །
གང་ཞིག་དཔེ་དང་དཔེ་བྱེད་གཟུགས་སུ་བྱས་པ་དང་། དེའི་བྱ་བ་བྱས་སོ། །སྐྱོན་དུ་མཉམ་པའམ
ཡོན་ཏན་དུ་མཉམ་པ་དག་ཏུ་བརྗོད་པ་འདི་ནི། མཉམ་འཇོག་གཟུགས་ཅན་གྱི་མཚན་ཉིད་ཡིན་། །
གཞན་ཡང༌། རབ་མཛེས་ཞི་བ་ལྷ་མོའི་སྤྱན། །ཨུཏྤལ་སྔོན་པོའི་འདབ་མས་ཀྱང་། །གདུལ་བྱའི་བློ་
གྲོས་དཀར་བར་མཛད།།འོན་ཀྱང་གདུལ་བྱའང་སྐལ་ལྡན་ལགས།།ཞེས་པའོ། །
བཅུ་དགུ་པ་ནི། ཁྱོད་གདོང་འདམ་སྐྱེས་དོ་ར་འདིར། །སྨིན་མ་འཁྲི་ཤིང་གར་མཁན་མ། །
རོལ་སྒེག་དགའ་བས་གར་བྱེད་། །ཞེས་པས་གཟུགས་ཅན་གྱི་གཟུགས་ཅན་ནོ། །ཀྱེ་མཛེས་མ་
ཁྱོད་གདོང་མཛེས་པ་ལ་སོགས་པས་འདམ་སྐྱེས་པདྨ་ཡིན་ཞིང༌།དེ་ཉིད་ཀྱང་གར་གྱི་ས་གཞི་ར་
ཡིན་ལ། དེར་སྨིན་མ་འཁྲི་ཤིང་ཡིན་པ་དང་དེ་ཉིད་ཀྱང་གཡོ་བ་ལ་སོགས་པའི་རྣམ་འགྱུར་མཛེས་
པར་གར་མཁན་མ་དེ་ཡིན་པས། དེ་རོལ་སྒེག་གཙོ་བོར་གྱུར་པས་དགའ་བས་གར་བྱེད་། །ཞེས་པ་ནི
སྨིན་མ་འཁྲི་ཤིང༌། དེ་གར་མཁན་དུ་བྱས་པ་དང༌། གདོང་པདྨ་དེ་ཡང་གར་སར་བྱས་པའི་ཕྱིར་། །
གང་ཞིག་དཔེ་བྱ་དཔེའི་ངོ་བོས་བཀོད་ཅིང་དེ་ཡང་དཔེ་གཉིས་པའི་ངོ་བོར་བཀོད་པ་འདི་ནི།
གཟུགས་ཅན་གྱི་གཟུགས་ཅན་ཞེས་པའི་མཚན་ཉིད་ཡིན་།གཞན་ཡང༌།རབ་མཛེས་དྭངས་པ་
ཉིད་ཀྱི་ཞལ། །ཟླ་བ་ཆུ་གཏེར་མཛེས་པ་དེར། །མིག་གི་རི་བོང་རྣམ་མཛེས་པའི །ངང་པའི་རྒྱལ་པོ་
རོལ་པར་མཚར།།ཞེས་པའོ། །འདི་ནི་ཡིད་དུ་འོང་བ་དང་དཔའ་བར་བྱེད་པའོ། །
ཉི་ཤུ་པ་ནི། འདི་ནི་གདོང་མིན་འདི་པདྨ། །འདི་དག་མིག་མིན་འདི་བུང་བ། །འདི་ཁྱོད་སོ་
ཡི་འོད་ཟེར་མིན། །འདི་དག་གེ་སར་ཉིད་ཡིན་ནོ། །མངོན་དུ་གྱུར་པ་དཀར་ལ་དམར་བའི་མདངས་
ཆགས་པ་འདི་ནི།ཁྱོད་ཀྱི་གདོང་མིན་ཞིང་འདི་པདྨ་ཡིན་། །ཨུཏྤལ་ལའི་རྣམ་པ་ཅན་འདི་དག་ཁྱོད་
ཀྱི་མིག་མིན་གྱི་རྣམ་པར་གཡོ་བའི་བུང་བ་ཡིན་ལ། དཀར་ལ་འཚེར་བ་འདི་ཁྱོད་ཀྱི་སོའི་འོད་ཟེར་
290

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
མིན་ཏེ་འདི་དག་གེ་སར་ཉིད་ཡིན་ནོ། །དེ་བཞིན་དུ་འཇིག་རྟེན་དབང་ཕྱུག་གི་བསྟོད་པ་བརྒྱ་པར།
རལ་ཚོགས་མ་ལག་མ་ལུས་སྐྱེ་བའི་ཡིད་ནི་འཆིང་བར་བྱེད་པའི་ཞགས་པའི་ཕུང་པོ་ལགས།ཞེས་པ་
ལྟ་བུའོ། །གཞུང་དེ་བཤད་པ་ནི། གདོང་པ་ལ་སོགས་ཉིད་ཟློག་སྟེ། །པདྨ་ལ་སོགས་གཟུགས་
བྱས་པ། །ཡོན་ཏན་ཁྱད་འཕགས་གསལ་བྱེད་པ། །དེ་ནི་བསྙོན་འདོར་གཟུགས་ཅན་། །གདོང་པ་
དང་མིག་དང་སོའི་འོད་ཉིད་བཟློགས་ཏེ། བསྙོན་བཏབ་ནས་པདྨ་དང་བུང་བ་དང་གེ་སར་ལ་སོགས་
པ་གཟུགས་སུ་བྱས་པས་བསྙོན་བཏབ་པ་དེ་དོར་བའམ་སྤངས་པས་ཡོན་ཏན་ཁྱད་འཕགས་ཕུལ་དུ་
བྱུང་བ་ཉིད་གསལ་བར་བྱེད་པའོ། །འགའ་ཞིག་དཔེ་ལས་བསྙོན་ནས་གཞན་སྟོན་པ་གཟུགས་ཅན་
འདི་ནི།བསྙོན་དོར་གྱི་གཟུགས་ཅན་གྱི་མཚན་ཉིད་ཡིན་ནོ། །གཞན་ཡང་།རབ་མཛེས་འདི་ཞལ་མ་
ལགས་ཟླ་བ་སྟེ། །རབ་བརྗིད་འདི་སྐུ་མ་ཡིན་ལྷུན་པོ་ལགས །སྙན་འཇེབས་འདི་གསུང་མིན་ཏེ་
ཚངས་དབྱངས་ཡིན།།ཀུན་རིག་འདི་ཐུགས་མ་ལགས་ཉི་མ་ལགས། །ཞེས་པའོ །
གསུམ་པ་ནི། གཟུགས་ཅན་དཔེ་ཡི་རྣམ་རྟོག་རྣམས། །མཐའ་ཡོད་མ་ཡིན་དེ་ཡི་ཕྱིར། །
ཕྱོགས་ཙམ་བསྟན་པས་བློ་ལྡན་རྣམས། །མ་བརྗོད་རྗེས་སུ་དཔག་པར་བྱ།།གཟུགས་ཅན་གྱི་རྒྱན་གྱི་
དཔེར་བརྗོད་ཀྱི་རྣམ་རྟོག་རྣམས་མཐར་ཐུག་པ་ཡོད་པ་མ་ཡིན་ཏེ། དཔེ་རྒྱན་ཐམས་ཅད་གཟུགས་སུ་
བཀོད་པས་གཟུགས་ཅན་དུ་འགྱུར་བ་དང་། གཞན་ཐམས་ཅད་ལ་གཟུགས་ཅན་རུང་བའི་ཕྱིར་རོ། །
གཞུགས་བཞ་དུ་འབྱུང་བ་དར།
དེའི་ཕྱིར་དཔེ་ཉི་ཤུ་པོ་ཕྱོགས་ཙམ་བསྟན་པ་འདི་ལས་བློ་དང་ལྡན་པ་རྣམས་ཀྱིས་འདིར་མ་བརྗོད་པ།
ཉིད་ཞལ་རི་བོང་འཛིན་པ་འདི། །གདུལ་བྱ་ཀུད་མུད་ཚོགས་རྣམས་ལ། །རྟག་ཏུ་གསལ་བར་བྱ་བའི་
ཕྱིར། །ཉིན་མཚན་ཀུན་ཏུ་གསལ་བར་ངེས། །ཞེས་པ་ལྟ་བུ རབ་བཏགས་ཀྱི་གཟུགས་ཅན་ལ་
སོགས་པ་རྣམས་ཀྱང་རྗེས་སུ་དཔག་པ་བྱའོ །།
བཞི་པ་གསལ་བྱེད་ཀྱི་རྒྱན་ལ་གསུམ། མཚན་ཉིད། དཔེ་བརྗོད། བསླབ་པའི་ཚུལ་ལོ། །
དང་པོ་ནི། རིགས་དང་བྱ་བ་ཡོན་ཏན་དང༌། །རྫས་ཚིག་གཅིག་ལ་གནས་པ་ཡིས །གལ་ཏེ་ངག་
ཀུན་ལ་ཕན་ན། །དེ་ནི་གསལ་བྱེད་དུ་དཔེར་བརྗོད། །སྤྱི་ལ་ཁྱབ་པ་རིགས་དང་ལས་བྱ་བ་དང་།
གཟུགས་སོགས་ཡོན་ཏན་དང་།རིལ་པོའི་ངོ་བོ་རྫས་རྣམས་རང་བཞིན་གྱི་རྒྱན་དུ་བཤད་པ་བཞིན།
291

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཚིག་རྐང་པ་གཅིག་། དང་པོའི། བར་རམ་ཐ་མར་གནས་པ་ཡིས། གལ་ཏེ་ངག་གི་དོན་ལོ་ཀ་
གཅིག་གམ་གཉིས་ལ་སོགས་པ་ཀུན་ལ་ཕན་ཞིང་གསལ་བར་བྱེད་ན།དེ་ནི་གསལ་བྱེད་ཀྱི་རྒྱན་གྱི
མཚན་ཉིད་དུ།མཁས་པ་རྣམས་ཀྱིས་བརྗོད་དོ།།
གཉིས་པ་དཔེར་བརྗོད་ན་ལྔ། གནས་གསུམ་གྱི་གསལ་བྱེད། ཕྲེང་བའི་གསལ་བྱེད།
འགལ་དོན་གྱི་གསལ་བྱེད།དོན་གཅིག་གི་གསལ་བྱེད། སྦྱར་བའི་གསལ་བྱེད་དོ། །དང་པོ་ལ་
གསུམ། ཐོག་མ་དང་། བར་དང་། མཐའི་གསལ་བྱེད་དོ། །དང་པོ་ལ་བཞི། རིགས། བྱ་བ། ཡོན་
ཏན།རྫས་དང་པོར་བརྗོད་པའི་གསལ་བྱེད་། །དང་པོ་ནི།ལྷོ་ཡི་རླུང་གིས་འཁྲི་ཤིང་དག །འདབ་
མ་རྙིང་པ་ལྷགས་པར་བྱེད། །དུད་པའི་ལུས་ཅན་རྣམས་ཀྱི་ཡང༌། །ཁེངས་པ་གསར་དུ་འཇོམས་པར་
ནུས། །ཞེས་པ་ལྷོ་ཕྱོགས་མ་ལ་ཡའི་རླུང་གིས་སོ། །གང་ན་འཁྲི་ཤིང་དག་གི་འདབ་མ་རྙིང་པ་སྐྱིབས་
དང་གཤང་གཤོང་དུ་བཟང་པོ་དང་ལྷན་ཅིག་ལྷགས་པར་བྱེད། ནུ་མའི་འབུར་ལྕི་བས་མདུན་དུ
ཅུང་ཟད་དུད་པའི་མཛེས་མའི་ལུས་ཅན་གཞོན་ནུ་མ་ཁེངས་ལྡན་མ་དེའི། མཛའ་བོ་ལ་རྗེས་སུ་མི་
མཐུན་པར་བྱེད་པའི་ཁེངས་པ་གསར་དུ་འཇོམས་པར་ནུས་ཏེ། རླུང་དེས་འདོད་ལྡན་དུ་བྱེད་པས་། །
འདིར་ལྷོའི་རླུང་གིས་ཞེས་པ་རིགས་བརྗོད་པ་དང་པོ་ན་ཡོད་པའི་གསལ་བྱེད་དོ། །གཞན་ཡང༌།
གང་སྐུ་མཛེས་པ་འགྲོ་བ་ཡི །རེ་བ་མ་ལུས་སྐོང་བར་མཛད། །ལྷ་ཡི་མཛེས་པ་གྲོགས་འཇོམས་
མཛད།།མཐོང་བའི་ཀུན་དགའི་དཔལ་རབ་སྟེར། །ཞེས་པའོ །
གཉིས་པ་ནི།རྒྱུ་ཡི་ཆུ་གཏེར་བཞི་ངོགས་ཀྱི། །སྐྱེད་མོའི་ཚལ་དུ་སོ་ཅན་ཏེ། །ཁོར་ཡུག་རི་
བོའི་ཁོངས་སུ་ཡང༌། །ཁྱོད་ཀྱི་ཡོན་ཏན་ཀུན་དེའི་འོད། །ཅེས་པ་ལྟ་བུའོ །གང་ལ་ན། ཆུ་གཏེར་རྒྱ་
མཚོ་བཞིའི་ངོགས་ཀྱི་སྐྱེད་མོའི་ཚལ་དུ་གང་ན་སོ་ཅན་ཏེ་གླང་པོ་ཆེའོ། །དེ་ཡང་ཨ་མ་ར་ཀོ་ཥར། །ས་
སྲུང་བུ་དང་པདྨ་དཀར། །གཡོན་འབྲེལ་མིག་སྨན་ས་ལ་དགའ། །མེ་ཏོག་སོ་ཅན་པ་ཀུན་ལ། །ཆ་
མཛེས་ཕྱོགས་ཀྱི་གླང་པོ་བརྒྱན། །ཞེས་པ་ལྟར་། །ཁོར་ཡུག་གི་རི་བོང་ནི་འཇིག་རྟེན་གྱི་ཁམས་ཀྱི་
ལྕགས་རི་སྟེ། དེའི་ནང་ཁོངས་ཀྱི་ས་སྟེང་དུ་ཡང་ཀུན་ཏུ་མི་བདག་ཁྱེད་ཀྱི། གཏོང་བ་དང་དཔའ་བ་
དང་དགེ་སྦྱོང་དང་བྲམ་ཟེ་དང་མཁས་པའི་ཚོགས་ལ་བཀུར་སྟི་དང་རིགས་པའི་ཁྱད་པར་དུ་མ་ལ་
292

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སོགས་པའི་ཡོན་ཏན་ཀུན་ད་དང་འདྲ་བའི་གྲགས་པའི་འོད་རྣམས་རྒྱུ་སྟེ། སྙན་པའི་གྲགས་པས་རྣ་
བའི་དཔལ་བསྐྱེད་པའོ །རྒྱུའོ་ཞེས་བྱ་བ་བརྗོད་པའི་ཚིག་ཐོག་མ་ན་གནས་པའི་གསལ་བྱེད་དོ། །
གཞན་ཡང༌།རོལ་བྱེད་ངང་པ་པད་མཚོ་ལ། །བུང་བའི་ཚོགས་རྣམས་ཆུ་སྐྱེས་ལ། །དབྱངས་ཅན་
མཛེས་པ་ཀུན་བཟང་གི།རྣམ་འཕྲུལ་མཆོད་པའི་སྤྲིན་ཕུང་ལའོ། །ཞེས་པའོ། །
གསུམ་པ་ནི། སྔོ་བསངས་ཉིད་དོ་ཕྱོགས་རྣམས་ནི། །དབྱར་སྐྱེས་སྤྲིན་གྱི་ཕྲེང་བ་ཡིས། །
ས་ཡང་རྩྭ་སྔོན་གསར་པ་ནི། །ཤིན་ཏུ་གཞོན་པའི་ཕྲེང་བས་སོ །ཞེས་པ་སྔོ་བསངས་ཉིད་། །གང་ན།
ནམ་མཁའི་ཕྱོགས་རྣམས་ནི་དབྱར་ཁ་སྐྱེས་པའི་སྤྲིན་གྱི་ཕྲེང་བ་ཡིས་དང༌། ས་ཡང་རྩྭ་སྔོན་གསར་པ་
ནི་ཤིན་ཏུ་གཞོན་པའི་ཕྲེང་བ་ནོར་བུ་མ་ར་ཀ་ཏའི་མདོག་ལྟར་མཛེས་པ་ཡིས་སོ །འདི་སྔོ་བསངས་
ཞེས་པ་གཟུགས་ཀྱི་ཡོན་ཏན་བརྗོད་པ་དང་པོ་ན་ཡོད་པའི་སྤྲིན་གྱི་གསལ་བྱེད་དོ། །གཞན་ཡང༌།
རྣམ་པར་དཀར་རོ་ལྷ་མོའི་ཞལ། །རབ་མཛེས་པད་དཀར་ཅོད་པན་གྱིས། །རྒྱུ་སྐར་བདག་པོའི་
གཙུག་རྒྱན་གྱིས། །མི་ཤེས་རབ་རིབ་ཡངས་པས་སོ།།ཞེས་པའོ །
བཞི་པ་ནི། ཁྱབ་འཇུག་རྣམ་གནོན་ལ་གནས་པས། །དཱ་ནུའི་བུ་ཡི་འབྱོར་པ་དག །གང་དུ་
བཏང་བཞིན་ལྷ་རྣམས་ཀྱིས །ཕུན་ཚོགས་གང་ན་གནས་པ་བླང༌། །ཞེས་པ་དང་པོའི་གསལ་བྱེད་
བསྟན། དེ་ཡང་ལྷ་ཁྱབ་འཇུག་ནི་གཞན་སྟོབས་ལྡན་ཡང་འཆིང་བར་གོ་ཆ་དགོས་པའི་རྣམ་པར་
གནོན་པ་ལ་གནས་པས། དཱ་ནུའི་བུ་ལྷ་མ་ཡིན་རྣམས་ཀྱི་འབྱོར་པ་ལུས་ལོངས་སྤྱོད་དག །གང་དུ་
སྲིན་པོ་དང་ཆོམ་རྐུན་དང་སྟོབས་ལྡན་གྱི་གསུང་གིས་བཅོམ་ནས་བཏང་བ་བཞིན་དུ།ལྷ་རྣམས་ཀྱིས་
ཕུན་སུམ་ཚོགས་པ། ལྷ་མིན་གྱི་ཡུལ་གང་ན་གནས་པ་བླངས་ཏེ་བཅོམ་མོ། །འདི་ཁྱབ་འཇུག་གིས་
ལྷ་མིན་ཡང་ཡང་བཅོམ་པར་འཆད་པས་དེ་གཏམ་དུ་བྱས་པའོ། །དེའང་ཁྱབ་འཇུག་ཅེས་པ་རྫས་
བརྗོད་པའི་ཚིག་དང་པོ་ན་ཡོད་པས་ངག་ཀུན་གསལ་བར་བྱེད་པའོ། །ཞེས་པ་དང་པོའི་གསལ་བྱེད་
བཞི་དཔེ་བརྗོད་པས་བསྟན་།གཞན་ཡང་། དབྱངས་ཅན་མཁྱེན་རྩེའི་འོད་སྟོང་གིས། །མི་ཤེས་
སྒྲིབ་པ་མ་ལུས་ཕྱུང༌། །ཤེས་བྱ་ཀུན་ལ་མཁྱེན་པས་གཟིགས། །ཕོངས་པའི་འཇིགས་པ་མ་ལུས་
འཕྲོགས། །ཞེས་པའོ །
293

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གཉིས་པ་ལ་གཉིས། བཤད་པར་དམ་བཅའ།བར་གྱི་གསལ་བྱེད་དངོས་སོ། ། དང་པོ་ནི།
དེ་བཞིན་བར་དང་མཐའ་ཡི་ཡང་། །ཚིག་དག་བདག་གིས་བསྟན་པར་བྱ། །དེ་དག་འགའ་ཞིག་འདི་
ལྟ་སྟེ། །སྔར་དང་པོའི་གསལ་བྱེད་བཤད་མ་ཐག་པ་དེ་བཞིན་དུ་ངག་གི་བར་དང་མཐའི་ཡང་རིགས་
དང་བྱ་བ་ཡོན་ཏན་རྫས་བཞི་ག་ཡིན་ན་ཡང་དེ་དང་བརྗོད་པར་མི་ནུས་པས། རིགས་དང་བྱ་བ་ཙམ་
བསྡུས་པ་འགའ་ཞིག་བདག་གིས་བསྟན་ཅིང་དཔེར་བརྗོད་པར་བྱའོ །དེ་དག་ཀྱང་འགའ་ཞིག་འདི་
ལྟ་སྟེ། དང་པོ་དཔེར་བརྗོད་པར་བྱའོ། །གར་བྱེད་ནི་ཙུ་ལ་ཕང་དུ། །གླུ་དབྱངས་ལེན་ན་འཇུག་སྒྲོ་
ཅན། །དགའ་བ་རྒྱས་པའི་མིག་དག་ཀྱང༌། །ཆུ་འཛིན་ལ་ནི་གཏོད་པར་བྱེད། །གར་བྱེད་དེ་ཤིང་ནི་ཙུ་
ལའི་ལོ་མ་རྒྱས་པའམ་ཡལ་གའི་གསེབ་ཀྱི་ཕང་པར་རོ །དེའི་ཕང་དུ་སྤྲིན་མཐོ་བས་དགའ་བས་སྒྲ་
འབྱིན་པའི་གླུ་ཡང་ལེན་། །མཇུག་སྒྲོ་ཅན་རྨ་བྱའོ། །སྤྲིན་མཐོང་བས་དགའ་བ་རྒྱས་པའི་མིག་
མཛེས་པ་དག་ཀྱང༌།ཆུ་འཛིན་སྤྲིན་ལ་ནི་གཏོད་པར་བྱེད་དེ་བལྟ་བའོ། །འདིར་འཇུག་སྒྲོ་ཅན་ཞེས་
པ་རིག་པ་བརྗོད་པའི་ངག་བར་ན་ཡོད་པས་ངག་ཀུན་གསལ་བར་བྱེད་པའོ། །གཞན་ཡང༌།བསོད་
ནམས་དཔལ་དང་མཆོག་དོན་དང༌། །བློ་གྲོས་མི་ཟད་གཏེར་མཆོག་རྣམས། །སྦྱིན་མ་དགྱེས་སོ་འཆི་
མེད་མ། །མི་འཇིགས་སྐྱབས་ཀྱང་གདུལ་བྱའོ །ཞེས་པའོ །ཕྱི་མ་ནི།དྲི་གཞོན་དམ་བུ་འགྱུར་བྱེད་དེ། །
ཟླ་བ་དག་ཀྱང་མེ་རུ་འགྱུར། །ཙན་དན་བྱུག་པའང་ལྷུང་བ་མཚན། །མཚོ་རུ་འཁྱམས་པ་རྣམས་ལ་འོ །
དྲིའི་གཞོན་པ་ནགས་རླུང་དལ་བུ་ཡང་ཆགས་ལྡན་འགའ་ཞིག་ལ་གནོད་པའི་རྒྱུ་ཡིན་པའི་ཕྱིར།
གདུང་བར་འགྱུར་པར་བྱེད་དེ།དེ་བཞིན་དུ་རྒྱ་མཚོ་ལ་སོགས་པས་འགྱུར་ཏེ། ཟླ་བའང་ཆགས་ལྡན་
ཆགས་པས་སྲེག་པར་བྱེད་པའི་ཕྱིར་མེ་རུ་འགྱུར་ཞིང་།ཙན་དན་བྱུག་པའང་གང་ལྷུང་བའི་སར་ཁོལ་
བུར་སྡུག་བསྔལ་སྐྱེད་པར་བྱེད་པའི་ཕྱིར་མཚོན་ཆ་ལྷུང་བ་ལྟར་འགྱུར་ཏེ། དེ་རྣམས་ཀྱང་རང་གི་
ཡུལ་ལས་ཐག་རིང་པོར་འཁྱམས་པའི་དགའ་མ་བྲལ་བས་ཉེན་པ་མཚོ་དང་། རླུང་ལ་སོགས་པས་
བརྩེས་པ་རྣམས་ལའོ །འདི་ནི་འགྱུར་ཞེས་བྱ་བ་བརྗོད་པའི་ཚིག་བར་ན་ཡོད་པས་ངག་རངས་པོ་
གསལ་བར་བྱེད་པའོ། །གཞན་ཡང་།གང་སྐུ་མཛེས་པའི་ཟླ་བ་འདི། །འགྲོ་བའི་མིག་གི་བདུད་རྩིར་
འགྱུར།།གསུང་སྙན་འདི་ཡང་རྣ་བ་ཡི།།ཐུགས་རྗེ་འདི་ཡང་བདག་བློ་ལའོ།།ཞེས་པའོ། །
294

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གསུམ་པ་ནི་རིགས་དང་བྱ་བ་གཉིས་ལས དང་པོ་ནི།ཆུ་འཛིན་གྱིས་ནི་རབ་གཏེར་ཆུ། །
ཁྱིམ་གྱི་གཙུག་ཕུད་ལྡན་པའི་ཚོགས། །གློག་གི་ཐག་པ་གཡོ་བ་ཡང༌། །མེ་ཏོག་གཞུ་ཅན་དག་གི་
དཔུང༌། །དེའང་ཆུ་འཛིན་སྤྲིན་གྱིས་རབ་ཏུ་གཏོར་བའི་ཆུ་ཆར་པ་སྟེ། ཁྱིམ་གྱི་བྱ་གཙུག་ཕུད་ལྡན་པ་
སྟེ་བྱ་ཕོ་དང་རྨ་བྱ་ལ་སོགས་པའི་ཚོགས་དགའ་བ་དང་། གློག་འཁྱུག་པའི་ཐག་པ་མྱུར་དུ་གཡོ་བ་
ཡང་། མེ་ཏོག་ཞུ་ཅན་དེར་འདོད་པའི་དཔུང་སྟེ། དབྱར་གྱི་དུས་སུ་འདི་རྣམས་ཡོད་པས་འདོད་པའི་
དམག་དཔུང་ཡོད་པས་ཆགས་ལྡན་གདུང་བས་འཇོམས་པ་ཞེས་པའོ །དེ་ཡང་མེ་ཏོག་གཞུ་ཅན་གྱི་
དཔུང་ཞེས་པ་རིགས་བརྗོད་པའི་ཚིག་མཐའ་ན་ཡོད་པས་ངག་ཀུན་གསལ་བར་བྱེད་པ་སྟེ།དབྱར་གྱི
དུས་སུ་འདི་རྣམས་ཡོད་པས་འདོད་པའི་དམག་དཔུང་ཡོད་པས་ཆགས་ལྡན་གདུང་བས་འཇོམས་
ཞེས་པའོ། །དེ་ཡང་མེ་ཏོག་གཞུ་ཅན་གྱི་དཔུང་ཞེས་པ་རིགས་བརྗོད་པའི་ཚིག་མཐའ་ན་ཡོད་པས་
ངག་ཀུན་གསལ་བར་བྱེད་པ་སྟེ། དཔེ་གཞན་ཡང༌། སྐུ་ཡིས་འགྲོ་ཀུན་བདེ་བ་དང་། །གསུང་གིས་
གདུལ་བྱ་འདྲེན་པ་དང༌། །ཐུགས་ཀྱིས་འགྲོ་ཀུན་རྗེས་འཛིན་པ། །འཆི་མེད་བུ་མོ་གང་གི་མཐུ། །
ཞེས་པའོ །ཕྱི་མ་ནི། ཁྱོད་ཀྱིས་ཨུཏྤལ་རྣ་བ་ལ། །འདོད་པའི་མདའ་ནི་མདའ་སྟན་པ། །ངས་ཀྱང་
སེམས་ནི་འཆི་བ་ལ། །གསུམ་པོ་འདི་ནི་མཉམ་དུ་བྱས། །ཀྱེ་མཛེས་མ་ཁྱོད་ཀྱི་ཨུཏྤལ་རྣ་བ་ལ་བརྒྱན་
པར་བྱས་པ་དེའི་ཚེ། འདོད་པ་མི་བཟད་པའི་ལྷས་མདའ་ནི། མདའ་སྟན་གཞུ་ལ་བྱས་པས་ང་ལ་
བསྣུན་པའི་ཕྱིར། ངས་ཀྱང་འདོད་ཆགས་དྲག་པོའི་ཤུགས་ཀྱིས་བརྒྱལ་པས་སེམས་འཆི་བ་ལ་བྱས་
ཞེས་བརྒྱལ་བ་ལ་འཆིང་བར་བརྗོད་པའོ །ཀྱང་ཞེས་པ་སྔ་མར་མ་ཟད་པའོ། །དེ་འདྲ་གསུམ་པོ་འདི་
ནི་མཉམ་པའམ་མཚུངས་པའམ་ཅིག་ཅར་དུ་བྱས་སོ །བྱས་ཞེས་པ་བྱ་བ་བརྗོད་པའི་ཚིག་མཐའ་ན་
ཡོད་པས་ངག་ཀུན་གསལ་བར་བྱེད་པའོ། །ཡང༌། མཚན་དཔེའི་ཕྲེང་བ་ཉིད་སྐུ་ལ། །གསུང་གི་
བདུད་རྩི་གདུལ་བྱ་ལ།།མཁྱེན་པའི་རྒྱ་ཁྱོན་ཤེས་བྱ་ལ། །ཇི་ལྟར་འཚམ་པའི་རོལ་སྒེག་མཛད། །
གཉིས་པ་ནི། དཀར་ཕྱོགས་ཀྱིས་ནི་འོད་དཀར་ཅན། །འཕེལ་བྱེད་དེ་ཡིས་མདའ་ལྔ་པ། །
དེས་ཀྱང་ཆགས་པ་ཆགས་པས་ཀུད། །ན་ཆུང་དགའ་བའི་དགའ་སྟོན་དཔལ།།ཡར་ངོ་དཀར་ཕྱོགས་
ཀྱིས་ནི་འོད་དཀར་ཅན་ཟླ་བ་ཉིན་རེ་ཞིང་འཕེལ་བར་བྱེད་ཅིང༌། ཟླ་བ་དེས་ཀྱང་མདའ་ལྔ་པ་འདོད་
295

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པ་འཕེལ་བར་བྱེད། མདའ་ལྔ་ནི། བྲམ་ཟེ་དཔལ་འཛིན་གྱིས་གཤིན་རྗེ་གཤེད་ནག་པོའི་རྒྱུད་ཀྱི་
འགྲེལ་པར།མྱོས་བྱེད།རྨོངས་བྱེད། འདར་བྱེད།ལྷུང་བྱེད། རྒྱལ་བྱེད། ལྔ་པ་གསུངས། ཨ་མ་ར་
ཀོ་མའི་འགྲེལ་པ་ཀཱ་མ་དྷེ་ནུར།དགའ་བྱེད།སྲེད་བྱེད།རྨོངས་བྱེད།སྐེམས་བྱེད། འཆི་བྱེད།ལྔ་ལ་
གསུངས་ཏེ། སྐབས་འདིར་ཕྱི་མ་དང་འགྲིག་གོ། །འདོད་ལྷ་དེས་ཀྱང་ལང་ཚོ་ཅན་གྱི་ཆགས་པ་
འཕེལ་བར་བྱེད་ལ། དེས་ཀྱང་ན་ཆུང་རྣམས་ཀྱིས་ཀྱི་དགའ་སྟོན་འཁྲིག་པའི་རྣམ་པར་འབྱོར་པའི་
དཔལ་འཕེལ་བར་བྱེད་། །དེ་བཤད་པ་། ཞེས་སོགས་གསལ་བྱེད་ཡིན་མོད་ཀྱང་། སྔ་མ་སྔ་མ་
ལ་ལྟོས་པའི། ངག་གི་ཕྲེང་བ་རབ་ལྡན་ཕྱིར། །དེ་ནི་ཕྲེང་བའི་གསལ་བྱེད་འདོད། །དཀར་ཕྱོགས་
ཞེས་སོགས་ཤོ་ལོ་ཀ་འདི་འཕེལ་བྱེད་ཅེས་བྱ་བ་བརྗོད་པའི་ཚིག་དང་པོའི་གསལ་བྱེད་ཡིན་ནོ། །དེ་
ལྟར་ཡིན་མོད་ཀྱང་ངག་སྔ་མ་སྔ་མ་ལ་ཕྱི་མ་ཕྱི་མ་ལ་ལྟོས་པའི་ངག་གི་ཕྲེང་བ་དང་རབ་ཏུ་ལྡན་པའི་
ཕྱིར། དེ་ཕྲེང་བའི་གསལ་བྱེད་ཀྱི་མཚན་ཉིད་དུ་འདོད་དོ། །ཡང༌། གང་གི་གསུང་གི་དང་བ་ཉིད། །
སྐྱེ་ཕྱེད་དེ་ཡིས་འདོད་པ་དང༌། །དེ་ལ་གུས་པ་གུས་པས་ཀྱང༌། །བརྒྱུད་ནས་ལེགས་པའི་མཆོག་
ཉིད་། །ཞེས་པའོ །
གསུམ་པ་ནི། རླུང་གིས་བཙུབས་པའི་ཆུ་ཐིག་ཅན། །སྤྲིན་གྱི་ལུས་མེད་དག་གི་ནི། །ཨ་བ་
ལེ་བ་འཕེལ་བར་བྱེད། །རྡུལ་གྱི་དག་ནི་སེལ་བར་བྱེད། །དེའང་རླུང་གིས་གཙུབ་པ་སྟེ་ཆར་རླུང་དྲག་
པོའི་ཆུ་ཐིགས་ཅན་ཆར་འབབ་པའི་སྤྲིན་གྱིས་ལུས་མེད་འདོད་པ་དག་གིས་ནི། ཨ་བ་ལེ་བ་ངེས་པར་
ཞེན་པ་འཕེལ་བར་བྱེད་ཅིང༌། སྤྲིན་དེའི་ལུས་ཀྱི་རྡུལ་གྱིས་ཨ་བ་ལེ་པ་གཞན་པ་དག་ནི་སེལ་བར་
བྱེད་། །དེ་བཤད་པ་ནི། འདིར་ནི་སྤྲིན་ཀྱི་ཚིག་དག་དང༌། །ཨ་བ་ལེ་པའི་ཚིག་དག་གིས། །བྱ་བ་
འགལ་བ་ལྡན་པ་དེ། །འགལ་བའི་དོན་གྱི་གསལ་བྱེད་། །ངག་འདིར་བྱེད་པ་པོར་གྱུར་པ་སྤྲིན་གྱི
ཚིག་དག་དང་། ལས་སུ་གྱུར་པ་ཨ་བ་ལེ་པའི་ཚིག་དག་གིས་བྱ་བ་འགལ་བ་འཕེལ་བ་དང་སེལ་བ་
ལྡན་པའི་སྦྱར་བ་དེ་ནི། འགལ་བའི་དོན་གྱི་གསལ་བྱེད་ཀྱི་མཚན་ཉིད་དོ། །དེའང་གསལ་བྱེད་བྱེད་
པ་ནི་སྤྲིན་དང་ཨ་བ་ལེ་བའོ། །ཡང༌། མཁྱེན་དང་ཐུགས་རྗེས་རབ་བསྐུལ་བའི། །གསུང་གི་གདུལ་
བྱའི་རེ་བ་ཡི། །བསམ་པ་ངེས་པར་བསྐྲུན་པར་མཛད། །བདུད་དཔུང་གི་ནི་འགོག་པར་མཛད། །
296

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཅེས་པའོ། །
བཞི་པ་ནི། ཆུ་འཛིན་དབང་གི་ཕྲེང་བ་འདི། །ཕྱོགས་རྣམས་དག་གི་གོ་སྐབས་འཕྲོགས། །
སྐར་མ་ཡི་ནི་ཚོགས་རྣམས་གཟུང༌།།དེ་ཡང་བདག་གི་སྲོག་རྣམས་ཞེན། །ཆུ་འཛིན་སྤྲིན་དག་གི་ཕྲེང་
བ་དབྱར་དུས་མཚན་མོ་འཁྲིགས་པའི་ཕྲེང་བ་ཡིས ཕྱོགས་དགུ་རྣམས་ཀྱི་གོ་སྐབས་ཡངས་པ་
འཕྲོགས་ཏེ་དོགས་པར་བྱས།སྐར་མ་ཡི་ནི་ཚོགས་རྣམས་སྐྱེ་བོ་ཀུན་གྱིས་མཐོང་སར་མ་བཏང་བར་
བཟུང་ནས་མི་སྣང་བར་བྱས། དེང་འདིར། བྲལ་བས་ཉེན་པ་བདག་གི་སྲོག་རྣམས་ཆགས་པས་ཉན་
པ་པས ལེན་ཞེས་འཆི་བར་བརྗོད་པ་ཕུལ་བྱུང་། །དེ་བཤད་པ་ནི། གང་ཕྱིར་ཆུ་འཛིན་ཕྲེང་བ་
ཡིས །བྱ་བ་གཅིག་ཉིད་གསལ་བྱེད་འདིར། །སྒྲ་དུ་མ་ཡི་ཉེར་བླངས་པ། །དེ་ཕྱིར་དོན་གཅིག་
གསལ་བྱེད་དོ། །གང་གི་ཕྱིར་ན་ངག་འདིས་ཆུ་འཛིན་སྤྲིན་བྱེད་པ་པོར་གྱུར་པ་འདི་ཕྲེང་བའི་བྱ་བ་
གཅིག་པ་ཉིད་གསལ་བར་བྱེད་པ་ལ། སྒྲ་དུ་མ་འཕྲོགས་སོ་ཞེས་དཔེ་གསལ་བྱེད་དེ་དེ་བཞིན་དུ་
གཟུང་ངོ་། །ལེན་ནོའམ་བླངས་སོ་ཞེས་བྱ་བའི་ཚིག་གིས་ཉེ་བར་བླངས་པས་ན།དོན་སྤྲིན་གྱི་བྱ་བ་
གཅིག་གསལ་བར་བྱེད་པ་དེའི་ཕྱིར། འདི་ནི་དོན་གཅིག་གི་གསལ་བྱེད་བྱ་བའི་མཚན་ཉིད་དོ། །
གཞན་ཡང༌།ལྷ་མོའི་མཁྱེན་བརྩེའི་ཕྲེང་མཛེས་འདིས། །གཏི་མུག་ཉེས་པའི་ཚོགས་རྣམས་བཅོམ། །
ངན་འགྲོ་གཡང་སའི་ཐེམ་སྐས་བཀག།བདག་སོགས་བློ་ཡང་གསལ་བར་མཛད།།ཅེས་པའོ །
ལྔ་པ་ནི།དྲི་ཡི་བཞོན་པ་ཡིད་འོང་མཐོ། །སྔོ་བསངས་ཏེ་མ་ལ་ཡི་འོད། །སྤྲིན་ནི་མཁའ་ལ་
རྒྱུ་བྱེད་དེ། །གླང་ཆེན་འདི་དག་ས་ལའོ། །དྲིའི་བཞོན་པ་རླུང་ཡིད་དུ་འོང་བ་དང་ལྡན་ཏེ། གླང་པོ་ནི་
གར་ཆང་གི་རང་བཞིན་གྱི་དྲིའི་བཞོན་པའམ།ཐོབ་པས་ཡིད་འཕྲོག་པ་ཡིན་ནོ་ཞེས་སྒྲ་སྦྱར་བ་སྟེ
བ་ཧའི་སྒྲ་བཞོན་པ་དང་ཐོབ་བྱེད་གཉིས་ཀ་ལ་འཇུག་པའི་ཕྱིར་རོ། སྤྲིན་དང་གླང་ཆེན་གཉིས་ཀ་
ཡང་མཐོ་ཞིང་ཁ་དོག་སྔོ་བསངས་ཤིང་ཏ་མ་ལའི་འོད་དང་འདྲ་བར་མཚུངས་པ་ནི་དོན་སྦྱར་བའོ། །
སྤྲིན་ནི་མཁའ་ལ་གླང་ཆེན་ས་ལ་རྒྱུ་བ་ནི་ཁྱད་པར་རོ །འདིའི་བཤད་པ་ནི། འདི་ནི་ཆོས་རྣམས་ཐ་
དད་མིན། །སྤྲིན་དང་གླང་རྣམས་ཀྱང་། །རྒྱུ་བ་ཉིད་ཀྱིས་འབྲེལ་བའི་ཕྱིར། །སྦྱོར་བའི་དོན་གྱི
གསལ་བྱེད་། །སྦྱོར་བ་འདིར་ནི་དྲིའི་བཞོན་པ་དང་ཐོབ་པའི་སྒྲ་དང༌། ཡིད་འོང་མཐོ་བ་དང་ཁ་
297

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དོག་ལ་སོགས་པའི་ཆོས་རྣམས་ཐ་དད་མིན་པར་གཟུགས་གཅིག་པ་ཉིད་དོ། །དེ་འདྲའི་སྤྲིན་དང་
གླང་པོ་རྣམས་ཀྱང་ནི།རྒྱུ་བ་ཉིད་ཀྱིས་གསལ་བར་བྱེད་པར་འབྲེལ་པའི་ཕྱིར་ན། འདི་འདྲ་འདི་ནི་
སྦྱར་བའི་དོན་གྱི་གསལ་བྱེད་ཀྱི་མཚན་ཉིད་དོ། །གཞན་ཡང༌། འདོད་དགུའི་རེ་བ་ཀུན་བསྒྲུབ་ཅིང༌། །
ལྷག་མ་ཅན་གྱི་སྤྱི་བོས་འཛིན། །ཡིད་བཞིན་ནོར་བུ་ཆུ་གཏེར་གནས། །ཡིད་འཕྲོག་ལྷ་མོ་འོག་མིན་
ནའོ། །ཞེས་པའོ། །
གསུམ་པ་ནི། རྣམ་པ་འདི་ཉིད་ཙམ་གྱིས་ནི། །གསལ་བྱེད་ལ་ནི་རྣམ་རྟོག་པ། །ལྷག་མ་
རྣམས་ཀྱང་རྗེས་མཐུན་པས །མཁས་པ་རྣམས་ཀྱིས་བརྟག་པར་བྱ། །བཤད་མ་ཐག་པ་འདི་ཉིད་ཀྱི་
དབྱེ་བའི་ཕྱོགས་ཙམ་གྱིས་ནི། གསལ་བྱེད་ཀྱི་རྒྱན་ལ་དབྱེ་བའི་རྣམ་པར་རྟོག་པའི་དབྱེ་བ་ལྷག་མ་
རྣམས་ཀྱང་སྔ་མ་དང་རྗེས་སུ་མཐུན་པར་དཔག་པས། སྙན་དངགས་མཁན་མཁས་པ་བློ་གྲོས་བཟང་
པོ་ཅན་རྣམས་ཀྱིས་བརྟག་པར་བྱའོ། །འགྲེལ་པར་དཔེ་དང་རབ་རྟོག་དང་འགོག་པའི་གསལ་བྱེད་
གསུམ་གསུངས་སོ །དེའི་གསལ་བྱེད་ནི།ཉིད་སྐུ་ཟླ་བ་འདྲ་བ་འདི། །བློ་གྲོས་ཀུ་མུད་འདྲ་བ་ཕྱེ། །
ལོག་རྟོག་མུན་པའི་འདྲ་བ་བསལ། །གངས་རིའི་དཔལ་ནི་ཕྲག་དོག་མཛད།།ཅེས་པ་ལྟ་བུའོ །
ལྔ་བ་སྐོར་བའི་རྒྱན་ལ་གསུམ།མཚན་ཉིད། དབྱེ་བ། སོ་སོའི་དཔེ་བརྗོད་། །དང་པོ་ནི
གསལ་བྱེད་ཀྱི་ནི་གནས་ཉིད་དུ། །འགའ་ཞིག་གསལ་བྱེད་ཀྱི་གནས་དང་པོ་དང་བར་དང་ཐ་མ་ཡིན་
པ་ཉིད་བཞིན་དུ། འདིར་ཡང་དང་པོའི་ཐ་མའམ་གང་རུང་བར་གཅིག་གམ་གཉིས་སམ་གསུམ་གར་
དུ་སྒྲའི་དོན་ནམ་གཉིས་ཀ་བཟླས་ཏེ་བརྗོད་པ་འདི་ནི། བསྐོར་བའི་མཚན་ཉིད་ཡིན་། །གཉིས་པ་ནི
དོན་བསྐོར་དང་ནི་ཚིག་བསྐོར་དང༌།།གཉིས་ཀ་བསྐོར་པ་ཞེས་པ་ཡི། །རྒྱན་གསུམ་པ་དག་འདོད་དེ།
དབྱེ་ན་དོན་བརྗོད་བྱ་བཟླས་ནས་བརྗོད་པ་དོན་སྐོར་དང༌།དོན་མི་འདྲ་བ་ཚིག་འདྲ་བས་བཟླས་
ནས་བརྗོད་པ་ཚིག་སྐོར་དང་། དོན་ཚིག་གཉིས་ག་གནས་སུ་བཟླས་ཏེ་བརྗོད་པ་གཉིས་ཀའི་སྐོར་བ་
ཞེས་པའི་རྒྱན་གསུམ་པོ་རྣམས་འདོད་། །
གསུམ་པ་ལ་གསུམ་ལས།དང་པོ་ནི།དཔེར།ཀ་དམ་པ་ནི་རྣམ་པར་རྒྱས། །ཀུ་ཊ་ཛོད་ཀ་
མ་རབ་གསལ། །ཀན་ད་ལེ་ནི་རབ་ཏུ་བྱ། །ཀ་ཀུ་བྷ་ཡང་གྱེས་པར་འགྱུར། །དཔེར་ན་སོ་ཀ་ལས་
298

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རིམ་གྱིས་མཐུད་པ་ན་ཤིང་ཀ་དམ་ནི་རྣམ་པར་རྒྱས་ཀུ་ཊ་ཛོད་ཀ་མ་ནི་མིནྟྲའམ་དུག་མོ་ཉུང་གི་སྡོང
པོའོ། །དེ་རབ་ཏུ་གསལ་ལོ། །ཤིང་ཀ་ན་ད་ལེ་ནི་རབ་ཏུ་ལ་བྱེའོ། །ཤིང་ཀ་ཀུ་བྷ་ཡང་གྱེས་པར་
འགྱུར་།དེས་ན་རྒྱས་པ་དང༌།གསལ་བ་དང་། བྱེ་བ་དང་།གྱེས་པ་རྣམས།དོན་གཅིག་ཁོ་ན་ལ་
མིང་གི་རྣམ་གྲངས་ཀྱིས་དུ་མ་བརྗོད་པ་དོན་སྐོར་རོ། །གཞན་ཡང༌།ལྷ་མོའི་ཡོན་ཏན་དཔག་ཡས་
རྣམ་པར་རྒྱས། །གྲགས་པའི་འོད་དཀར་ཕྱོགས་བཅུར་རབ་ཏུ་གསལ། །འགྲོ་མང་ཕན་བདེའི་ཀུ་
མུད་རབ་ཏུ་ཕྱེ། །དབྱངས་ཅན་ལྷ་མོའི་མཁྱེན་པའི་འོད་རབ་འཕེལ། །ཞེས་པའོ །དེ་བཞིན་དུ་གླང་
ཆེན།ལག་ལྡན།སོ་ཅན།གཉིས་འཐུང་ཞེས་པ་ལྟ་བུ་ལ་ཤེས་པར་བྱའོ།།
གཉིས་པ་སྒྲ་བསྐོར་ནི སྤྲིན་གྱི་ཕྲེང་བ་དག་གིས་ནི། །རྨ་བྱའི་ཚོགས་རྣམས་འདོད་ལྡན་
བྱེད། །ཆུ་སྲིན་རྒྱལ་མཚན་ཅན་གྱི་དེང༌། །ན་ཆུང་རྣམས་ཡིད་འདོད་ལྡན་བྱེད། །དབྱར་འབྱུང་བ་སྤྲིན་
གྱི་ཕྲེང་བ་མཛེས་པ་དག་གིས་ནི།རྨ་བྱའི་ཚོགས་རྣམས་འདོད་ལྡན་བྱེད་དེ། དགའ་བས་སྒྲ་སྒྲོག་བྱེད་
ཅེས་པའོ །འདོད་པའི་ལྷ་ཆུ་སྲིན་རྒྱལ་མཚན་ཅན་།ཏོག་ཆུ་སྲིན་གྱི་གཟུགས་ཀྱིས་བརྒྱན་པ་
བཟུང་བའི་བདུད་ཀྱི་རྒྱལ་པོའོ། །དེང་ཞེས་པ་སྤྲིན་དང་རྨ་བྱ་དགའ་བ་དབྱར་གྱི་དུས་སུའོ །ན་ཆུང་
གཞོན་ནུ་མ་ལང་ལ་བབ་པ་རྣམས་ཀྱི་ཡིད་འདོད་ཆགས་པ་དང་ལྡན་པ་བྱེད་། །ཨུཏ་ཀཎ་ཐ་ཡ་
ཞེས་པའི་། སྔ་མ་སྒྲ་སྒྲོག་ལ་འཇུག་ཅིང༌།ཕྱི་མ་འདོད་ལྡན་ལ་འཇུག་པས་དོན་མི་འདྲ་ཡང༌།སྒྲ་
ང་གྲགྲ
ཨུད་སོགས་ཏེ་བསྐོར་བ་ཡིན་ནོ། །གཞན་ཡང༌།སྐུ་ནི་མཚན་དཔེའི་ཕྲེང་བས་མཛེས། །གསུང་ནི་ཡན་
ལག་དྲུག་ཅུས་མཛེས། །ཐུགས་ནི་མཁྱེན་པའི་དཔལ་གྱིས་མཛེས། །ཁྱོད་ནི་འགྲོ་བའི་དཔལ་དུ་
མཛེས།།ཞེས་པའོ།།
གསུམ་པ་གཉིས་ཀ་བསྐོར། ཀུན་ལས་རྒྱལ་ནས་དེ་རིང་ཁྱོད། །བཙུན་མོ་རྣམས་དང་རྩེ་
བར་བྱེད། །ཁྱོད་ཀྱི་དགྲ་སྡེ་མཐོ་རིས་སོང་། །ལྷ་མོ་རྣམས་དང་རྩེ་བར་བྱེད། །ཀྱེ་མིའི་བདག་པོ་ཞེས་
བོས་ནས་མི་ཐམས་ཅད་ཀུན་ལས་རྒྱལ་ནས་དེ་རིང་རྒྱལ་པོ་ཁྱོད། ཁྱོད་རང་གི་བཙུན་མོ་རྣམས་དང་
ལྷན་ཅིག་དགྱེས་ཤིང་རོལ་བས་རྩེ་བར་བྱེད་དོ། །རྒྱལ་པོ་ཁྱོད་ཀྱི་དགྲའི་སྡེ་དམག་གི་ཚོགས་རལ་
གྲིའི་སོའི་ལམ་བྱས་ནས། མཐོ་རིས་ལྷའི་གནས་སུ་སོང་ཞེས་ཤི་བ་ལ་ཕུལ་བྱུང་དུ་བརྗོད་པ་སྟེ།དེང་
299

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདིར་ཡང་རྒྱལ་པོ་ཤི་བ་ལ་རྒྱལ་པོ་གནམ་དུ་གཤེགས་ཞེས་བརྗོད་པ་བཞིན་། །འདིར་ནི་རྩེ་བར་
བྱེད་ཅེས་པ་སྒྲ་དང་དོན་གཉིས་ཀ་བསྐོར་བའོ། །གཞན་ཡང་། ངང་པ་པད་མཚོར་གསུང་སྙན་སྒྲོག །
བུང་བ་པད་ནང་གསུང་སྙན་སྒྲོག །བྱེད་པོ་པད་འཁྲུངས་གསུང་སྙན་སྒྲོག །ལྷ་མོ་པད་སྟེང་གསུང་
སྙན་སྒྲོག།ཅེས་པའོ །
དྲུག་པ་འགོག་པའི་རྒྱན་ལ་གསུམ། མཚན་ཉིད། དབྱེ་བས་མདོར་བསྟན།ཕྱེ་བ་སོ་སོའི་
རྒྱས་བཤད། མ་བཤད་པ་ཡང་བསླབ་ཚུལ་ལོ། །དང་པོ་ནི། དགག་པ་བརྗོད་པས་འགོག་པ་སྟེ། །
དུས་གསུམ་ལ་ལྟོས་རྣམ་པ་གསུམ། །དེ་ནས་དེ་ཡང་དགག་བྱ་ཡི། །དབྱེ་བ་མཐའ་ཡས་ཕྱིར་མཐས་
ཡས། །གང་ཞིག་ཚུལ་གང་ཡང་རུང་བས། །མེད་པ་ཡིན་ལ་འགྲོ་ལགས་པ། །དགག་པ་བརྗོད་པར་
བྱེད་པ་འདི་ནི། འགོག་པའི་རྒྱན་གྱི་མཚན་ཉིད་ཡིན་ནོ། །དེ་ཡང་དགག་བྱ་འདས་ད་ལྟ་མ་འོངས་པ་
དུས་གསུམ་ལ་ལྟོས་ཏེ། བྱུང་བ་དང༌། ད་ལྟར་དང་འབྱུང་འགྱུར་འགོག་པ་རྣམ་པ་གསུམ་དུ་འགོག་
རྒྱན་ཐམས་ཅད་འདུས་པ་ཡིན་ནོ། །དབྱེ་བ་རྒྱས་པ་མེད་དམ་ཞེ་ན། གསུམ་དུ་ཕྱེ་བ་དེ་ནས་འགོག་
རྒྱན་དེ་ཡང་ཆོག །དཔག་བྱ་ཡང་སར་བྱ་བ་དབྱེ་བ་མཐའ་ཡས་པའི་ཕྱིར། །དབྱེ་བ་མཐའ་ཡས་པ་
ཡིན་ནོ། །འོན་ཀྱང་དུས་གསུམ་པོ་དང༌། དེའི་ཁོངས་སུ་འདུས་ཀྱང་རྒྱས་པར་བྱེད་པ། ཁྱད་པར་ཇི་
ལྟར་ནུས་པ་བཞིན་ཉི་ཤུ་པོ་ཡང་བརྗོད་པར་བྱའོ།
གཉིས་པ་ལ་གཉིས། དུས་གསུམ་འགོག་པ་བཤད་པ། ཁྱད་པར་ཉི་བཤད་པའོ། །དང་
པོ་ལ་ཡང་གསུམ། བྱུང་བ་དང་། ད་ལྟ། འབྱུང་འགྱུར་འགོག་པའོ། །དང་པོ་ནི། ལུས་མེད་ཀྱི་ནི་མེ་
ཏོག་གི །མདའ་ལྔས་ཀུན་ལས་རྒྱལ་བར་འགྱུར། །ཞེས་པ་མི་སྲིད་ཡང་ན་ནི། །དངོས་པོའི་ནུས་པ་
རྣམ་པར་བཀྲ། །ལུས་མེད་འདོད་པའི་ལྷས་ནི། ཤིན་ཏུ་འཇམ་པའི་མེ་ཏོག་གི་མདའ་ཉུང་ངུ་ལ་
བལྟོས།འགྲོ་བ་ཀུན་ལས་རྒྱལ་བར་འགྱུར་རོ་ཞེས་སྔར་གྲགས་པ་དེ་འདྲ་མི་སྲིད་།ཡང་ན་ནི་རྒྱུ་དེ་
ལས་འབྲས་བུ་དེ་འདྲ་སྲིད་དུ་ཆུག་ན་ཡང༌།རྒྱུ་འབྲས་དངོས་པོའི་ནུས་པ་སོ་སོར་
ཡིན་དགོས་པ་ལས།རྒྱུ་འབྲས་དངོས་པོའི་ནུས་པ་མི་སླུ་བ་བསམ་གྱིས་མི་ཁྱབ་པ་སོ་སོར་བཀྲ་བའི་
ཕྱིར་རོ།།དེ་བཤད་པ་ནི།ཞེས་པ་འདི་ནི་རྒྱུ་སྟོབས་ཀྱིས།།ལུས་མེད་རྒྱལ་བ་མི་རིགས་བློ། །དེ་ལྟར་
300

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གྱུར་བཀག་དེ་ཡི་ཕྱིར། །འདི་འདྲ་བ་དེ་བྱུང་བ་འགོག །ཅེས་པ་བཤད་མ་ཐག་པའི་དཔེར་བརྗོད་
འདི་ནི། རྒྱུ་མདའ་ལྔ་ལས་མེད་པའི་སྟོབས་ཀྱིས འབྲས་བུ་ལུས་མེད་སྲིད་གསུམ་ལས་རྒྱལ་བ་མི་
རིགས་སྙམ་པའི་བློ་གྲོས། འགའ་ཞིག་དེ་ལྟར་གྱུར་ཟིན་བཀག་པ་དེའི་ཕྱིར་འདི་འདྲ་བ་དེ་ནི། བྱུང་
བ་འགོག་པའི་མཚན་ཉིད་ཡིན་། །གཞན་ཡང་། འཇིག་རྟེན་དབང་པོའི་ཚེམས་ཕྲེང་ལས། །མཛེས་
པར་འཁྲུངས་ཞེས་མི་བདེན་ཏེ། །དེ་ལྟ་ན་ནི་མཛེས་མ་ཉིད། །རྒྱལ་བ་ཀུན་ཡུམ་ཡིན་ནམ་ཅི། །ཞེས་
པའོ། །
གཉིས་པ་ནི། སྙན་སྒྲོག་མ་དག་ཅི་ཡི་ཕྱིར། །རྣ་བ་ལ་ནི་ཨུཏྤལ་འཛུགས། །ལས་འདི་ལ་
མིག་ཟུར་དག །ཡོངས་རྫོགས་མིན་པར་སེམས་སམ་། །༼ཨུཏྤལ་རྣམ་པར་རྒྱན་པའི་དཔེ་ལ་ནི་གཞན་ཡིད་འཕྲོག་
པ་དང་སྦྲང་རྩི་ལེན་ཞིང་མིག་ཟུང་གཡོ་བ་ཙམ་གྱིས་བྱེད་པས་ཨུཏྤལ་ལས་ཀྱི་།༽ཀྱེ་མགྲིན་པའི་ནང་ནས་སྙན་པར་སྒྲོག་
མ་དག་ཅེས་བོད་ནས་མཛེས་མ་ཁྱོད་ཅིའི་ཕྱིར་རྣ་བ་ལ་ནི་ཨུཏྤལ་ལ་རྒྱན་དུ་འཛུགས་པར་བྱེད་དེ་མི་
དགོས་སོ། །ཅིའི་ཕྱིར་ན། རྣ་རྒྱན་གྱི་ཏྤ་ལའི་ལས་འདི་ལ་ནི་མིག་ཟུར་རིང་བ་དག་གིས་ཡོངས་སུ་
རྫོགས་པར་བྱས་པ་ཡིན་པ་ལས། དེ་མིན་པར་སེམས་སམ་ཅི་སྟེ་སེམས་པར་མི་རིགས་སོ་ཞེས་སོ །
དེ་བཤད་པ་ནི། འགའ་ཞིག་དཀར་མིག་ཨུཏྤལ་ལ། །རྣ་བར་བྱེད་ལ་མཛའ་བོ་ཡིས། །དེ་ལྟར་བསྟོད་
པས་འགོག་བྱེད་པ། །འདི་ནི་མངོན་འགྱུར་འགོག་པའོ། །དགའ་མ་འགའ་ཞིག་གིས་བཞིན་རས་
མཛེས་པར་བྱ་བའི་ཕྱིར་དུ། དཀར་བ་མིན་པའི་ཨུཏྤལ་ལ་སྔོན་པོ་རྣ་བའི་རྒྱན་དུ་བྱེད་པ་ལ། རང་
གིས་མཛའ་བོ་དེ་ཡིས། ཚུལ་དེ་ལྟར་ངོ་བསྟོད་བྱས་པས་ཨུཏྤ་ལ་འགོག་པར་བྱེད་པའོ། །འགའ་ཞིག་
ད་ལྟ་བ་འགོག་པའི༼སྦྱོར་བ་འདི་ནི་མངོན་གྱུར་འགོག་པའི༽མཚན་ཉིད་ཡིན་པའོ། །གཞན་ཡང་། ཀུན་གྱི་ཡིད་
འཕྲོག་དབྱངས་ཅན་མ། །ད་ལྟ་ཉིད་སྐུ་མཛེས་གྱུར་པས། །རྒྱན་གཞན་ཀུན་གྱི་མདངས་འཕྲོག་ན། །
ནོར་བུའི་ཕྲེང་འདིས་ཅི་ཞིག་བགྱི། །ཞེས་པའོ། །གསུམ་པ་ནི། ཇོ་བོ་བདག་གི་བདེན་པར་སྨྲ། །
གཞན་དང་ཙུམ་པ་ནས་འཕོས་པ། །རྒྱ་སྐྱེགས་ཀྱིས་དམར་མིག་གིས་ནི། །ཁྱོད་ཀྱིས་མཐོང་བར་གྱུར་
མ་ལགས། །དགའ༼ཁྱོད་ཀྱི་དགྲ་ཟླའི་སྐྱེས་པ་དང་པོ་བྱས་པ་དེ་ཁྱོད་ཀྱིས་མཐོང་ནས་འགྲོགས་པའི་མི་ཞིག་ད་ལྟ་དགོས་པས་མི་
ཡོང་སྟེ།ང་དེ་འདྲ་བའོ།༽མས་རང་གི་བདག་པོ་ལ་ཀྱེ་བོ་ཡིད་འོང་ཞེས་བོད་ནས། ཁྱེད་ལ་བདག་ནི་
301

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བདེན་ཞིང་ངེས་པར་འོག་ན་འབྱུང་བ་འདི་སྨྲའོ། །ཅི་ཞེ་ན་ཁྱོད་གཞན་དགྲ་ཟླར་གྱུར་པའི་བུད་མེད་
དང་ཙུམ་ཞིང་ཁ་སྤྲད་པ་ན།དེ་ལས་འཕོས་ཤིང་འབྱུང་བའི་རྒྱ་སྐྱེགས་ཀྱིས་བསྐུས་པ་ལྟར་དམར་བའི་
མིག་གིས་ནི།ཁྱོད་ཀྱིས་བདག་ལ་བལྟས་ཀྱང་མཐོང་བ་ཐོབ་པར་འགྱུར་བ་མ་ལགས་ཏེ། དེ་འདྲ་དེ་
ཁོ་མོས་མི་བཟོད་པས་བདག་འཆི་བར་འགྱུར་བའི་ཕྱིར་། །དེ་བཤད་པ་། སྔར་ཉིད་དུ་ནི་ཁེངས་
ལྡན་མས། །ནམ་ཞིག་འདི་ཡི་གནོད་པ་དག །འབྱུང་བ་དེ་ལྟར་འགོག་བྱེད་པ། །འདི་ནི་འབྱུང་འགྱུར་
འགོག་པའོ། །གང་གི་ཕྱིར་དུས་སྔར་ཉིད་དུ་ནི། མཛའ་བོ་ལ་ཅུང་ཟད་མི་མཐུན་པའི་ཁེངས་ལྡན་
མས་དམ་ལ་བཞག་པའི་ཕྱིར། དུས་ནམ་ཞིག་མཛའ་བོ་འདི་ཡིས། དེ་ལྟ་བུའི་སྤྱོད་པ་བྱས་པས་
བདག་ལ་གནོད་པ་དག་འབྱུང་བར་དོགས་པ་འགོག་པར་བྱེད་པའོ། །གང་ཞིག་དགག་བྱ་མ་འོངས་
འོག་པ་འདི་ནི
པ་སྔར་ཉིད་དུ་འགོག་པ་འདི་ནི། མ་འོངས་པའམ་འབྱུང་འགྱུར་འགོག་པའི་མཚན་ཉིད་ཡིན་ནོ། །
འདིར་དགོངས་པའི་རྒྱན་གྱིས་མཛའ་བོ་བུད་མེད་གཞན་དང་བརྩེ་བ་དགག་བྱ་ཡིན་ནོ། །ཡང་།
མཁྱེན་བརྩེ་ནུས་ལྡན་དབྱངས་ཅན་ཀྱེ། །འགྲོ་བ་ཀུན་གྱི་མགོན་མཛད་པ། །བདུད་དཔུང་བྱེ་བ་མ་
བཅོམ་ན། །བདག་ནི་ཐར་པའི་སྐབས་མ་མཆིས།།ཞེས་པའོ། །
གཉིས་པ་ལ་ཉི་ལས། དང་པོ་ནི། ལུས་ཕྲ་ཁྱོད་ཀྱི་ཡན་ལག་རྣམས། །འཇམ་པ་ཉིད་དུ་
གནས་པ་རྫུན། །གལ་ཏེ་བདེན་པར་འཇམ་པ་ན། །གློ་བུར་དུ་བདག་ཅི་ལ་གདུང༌། །ཀྱེ་ལུས་ཕྲ་མ་
ཅ་ལ་གདུང་། །
ཁྱོད་ཀྱི་ཡན་ལག་རྐང་པ་ལག་པ་འཇམ་པ་ཉིད་དུ་གནས་སོ་ཞེས་གྲགས་པ་རྫུན་ཉིད་དོ། །གལ་ཏེ་དེ་
ལྟར་བདེན་པར་འཇམ་པ་ན་མེད་དམ་སྐབས་མ་ཡིན་པར་གློ་བུར་དུ་བདག་ཅི་ལ་གདུང་སྟེ་གདུང་
བར་མི་རིགས་ཞེས་པའོ །དེ་བཤད་པ་ནི། གང་ཕྱིར་དེ་ལྟ་འདོད་ལྡན་གྱི། །དེའང་འགལ་བའི་ཆོས་
ཀྱིས་འདིར། །བུད་མེད་ལུས་ནི་འཇམ་པ་དག །འགོག་པ་ཡི་ནི་ཆོས་འགོག་པའོ །གང་གི་ཕྱིར་
བཤད་མ་ཐག་པ་དེ་ལྟར། འདོད་ལྡན་འགའ་ཞིག་གིས་ཆོས་ཡན་ལག་གི་ཆོས་འཇམ་པ་དེ་དང་
འགལ་བའི་ཆོས་གདུང་བྱེད་ཀྱིས། འདིར་དགག་བྱ་ལུས་ནི་བུད་མེད་ལུས་ནི་འཇམ་པ་དག་འགོག་
པའོ །གང་ཞིག །ཆོས་ཅན་གྱིས་༼ཆོས་ཅན་སྣ་གཅིག་ནི་ཆོས་ཅན་འཇལ་པའོ།༽ལ་དགག་པ་བརྗོད་པ་འདི་ནི
ཆོས་འགོག་པའི་མཚན་ཉིད་ཡིན་པའོ། །ཡང་། རབ་ཏུ་དཀར་བའི་མཛེས་མ་ཁྱོད་ཀྱི་ནི། །བློ་གྲོས་
302

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཟེར་གྱིས་འགྲོ་ཀུན་གསལ་བ་རྫུན། །དེ་ལྟ་མིན་ན་བདུད་དང་ལོག་འདྲེན་གྱི། །བསམ་པ་མུན་པར་
བྱེད་པའི་ཅི་ལགས། །ཞེས་པའོ།།
གཉིས་པ་ནི།དེ་ནི་མཛེས་སམ་མ་ཡིན་ཞེས །རྣམ་རིག་འདི་ནི་ཅི་ལས་སྐྱེས། །དེར་ནི་
འདི་ཙམ་གཡོ་བ་ཉིད། །མཐོང་བར་གྱུར་ཏེ་རྟེན་མ་ཡིན། །གང་བརྗོད་པར་འདོད་པའི་མཛེས་མ་དེ་ནི
མཛེས་སམ་མ་ཡིན་ཞེས་རྣམ་རིག་འདི་ནི་ཅི་ལས་སྐྱེ་བར་རིགས་པ་མ་ཡིན་ནོ། །དེར་ནི་མཛེས་མ་
དེའི་འོད་ཙམ་གཡོ་བའི་ཆོས་དེ་ཉིད་མཐོང་བར་གྱུར་གྱི་རྟེན་མཛེས་མ་མཐོང་བ་མ་ཡིན་པའི་ཕྱིར།
གཞི་གྲུབ་པ་ལ་ཁྱད་པར་ཡོད་པ་མི་འཐད་པས་སོ། །དེ་ཉིད་བཤད་པ་ནི།གང་ཕྱིར་གཟུགས་ཅན་མ་
མཐོང་མཚར། །བརྗོད་པར་འདོད་པ་འདི་ཞེས་པའོ །ཆོས་འདི་ཁས་བླངས་ཆོས་ཅན་དག །འགོག་
འདི་ཆོས་ཅན་འགོག་པའོ །གང་གི་ཕྱིར་ཚིག་སྦྱོར་འདིར་གཟུགས་ཁ་དོག་དབྱིབས་ཀྱི་རྣམ་པ་ཅན་
མཛེས་མ་མ་མཐོང་བར་དེའི་འོད་མཐོང་བ་མཚར་ཞེས་ཤིན་ཏུ་ཁྱད་པར་དུ་འཕགས་པར་བརྗོད་པར་
འདོད་པས་འོད་ཅེས་པའི་ཆོས་ནི་ཁས་བླངས་ཤིང་མ་བཀག་པར་རྟེན་ཆོས་ཅན་མཛེས་མ་མ་མཐོང་
ཞེས་ངོ་བསྟོད་ཕུལ་བྱུང་དུ་བྱས་པས་འགོག་པའི་ཕྱིར། འགའ་ཞིག་ཆོས་ཁས་བླངས་ནས་ཆོས་ཅན་
ལ་དགག་པ་བརྗོད་པ་འདི་ནི། ཆོས་ཅན་འགོག་པའི་མཚན་ཉིད་ཡིན་ནོ། །ཡང༌། ཡིད་འོང་སྤྱན་
ཡངས་ལྷ་མོ་ཀྱེ། །འོ་མ་འཛིན་པའི་ནུ་འབུར་ཟུང་། །མཐོང་གིས་དེ་ཉིད་ཁུར་བ་ཡི། །སྐེད་པ་ཡོད་
མེད་ངེས་མ་ལགས། །ཞེས་པའོ། །
གསུམ་པ་ནི། ཁྱོད་ཀྱི་མིག་དག་དམར་གྱུར་ཅིང་། །མཆུ་ཡི་ཡལ་འདབ་གཡོ་བ་དང་། །
སྨིན་མ་འཁྱོག་པ་དེ་ལྟ་ནའང༌། །ཉེས་པ་མེད་པས་བདག་མི་འཇིགས། །མཛའ་བོས་དགའ་མ་འགའ་
ཞིག་ལ། ཀྱེ་ཁྲོས་མ་ཁྱོད་ཀྱིས་མིག་དག་ཞེ་སྡང་གིས་དམར་པོར་གྱུར་ཅིང༌། མཆུའི་ཡལ་འདབ་གྱེན་
དུ་གཡོ་ཞིང་སོའི་ཕྲེང་བ་གཙིགས་པ་དང་། སྨིན་མ་མཁྱོགས་པ་གཉེར་གྱི་བརྒྱན་པ་དེ་ལྟ་ན་ཡང༌།
རྒྱུ་དགའ་མ་གཞན་དང་འགྲོགས་པའི་ཉེས་པ་མེད་པས་བདག་མི་འཇིགས་ལགས་། །ཞེས་པའོ། །
དེ་ཉིད་བཤད་པ་ནི།གང་ཕྱིར་མཛའ་བོ་མཁས་པ་ཡིས། །འཇིགས་པའི་རྒྱུའི་མི་གཙོ་བོ་ནི། །རང་གི་
ཉེས་པ་འགོག་བྱེད་པ། །འདི་འདྲ་འདི་ནི་རྒྱུ་འགོག་པ། །གང་གི་ཕྱིར་ཚིག་སྦྱོར་འདི་ནི་མཛའ་བོ་སྐྱོན་
303

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཡོང་ལ་མཁས་པ་ཡིས ཁྲོས་མ་ལ་འཇིགས་པའི་རྒྱུའི་གཙོ་བོ་རང་གི་ཉེས་པ་འགོག་པར་བྱེད་པའོ། །
འགའ་ཞིག །འབྲས་བུ་མེད་པར་སྒྲུབ་པ་ལ་རྒྱུ་མེད་པར་སྦྱར་བ་འདི་ནི་རྒྱུ་འགོག་པའི་མཚན་ཉིད་
ཡིན་ནོ།།ཡང༌།མཁྱེན་བརྩེའི་བདག་ཉིད་ལྷ་མོ་ཀྱེ། །འཁོར་བའི་དོན་ལ་བཞུགས་གྱུར་ཀྱང༌། །སྒྲིབ་
པ་མ་ལུས་སྤང་བའི་ཕྱིར།།ལྷ་མོ་འཁོར་བར་གནས་མ་ལགས།།ཞེས་པའོ །
བཞི་པ་ནི། མཛའ་བོ་དག་ནི་རིང་ན་གནས། །ཆུ་འཛིན་བགྲོད་ལྡན་འདི་ནི་འོངས། །ནི་ཙུ་
ཏ་ཡང་རྒྱས་པར་འགྱུར།།བདག་མིན་པ་འདི་ཅི་ཡིན།།དེ་ཡང་བྲལ་བས་ཉིན་མོ་འགའ་ཞིག་གིས་
སྨྲས་པ་སྟེ། རང་གི་མཛའ་བོ་དག་གི་ལོངས་སྤྱོད་ལེགས་པའི་ཕྱིར་ཐག་རིང་པོ་སོང་ནས་གནས་པ་
དང་། ཆུ་འཛིན་སྤྲིན་རྣམས་ཀྱང་ཕན་ཚུན་འགྲོགས་པ་དང་ལྡན་པ་འདི་ནི་འོངས་ཤིང༌། ནི་ཙུ་ལ་སྟེ་
ལྗང་ལ་རྒྱས་ཤིང་སྙེ་མའི་རལ་པ་ཅན་ཡང་མཐོང་བར་གྱུར་པའི་ཕྱིར། ཆགས་པས་གདུངས་པས་འཆི་
བའི་འཚོགས་ཀྱང༌། བདག་ཤི་བ་མིན་པ་འདི་ཅི་ཡིན་ཏེ།འཆི་བར་རིགས་པ་ལས་མི་འཆི་བའོ །
ཞེས་པའོ། །དེ་བཤད་པ་ནི།དེ་རྒྱུ་ཆུ་འཛིན་བགྲོད་པ་ལེགས། །མི་བཟད་པ་དག་ཉེར་བཀོད་ནས། །
འབྲས་བུ་འཆི་བ་བཟློག་པའི་ཕྱིར། །དེ་ནི་འབྲས་བུ་འགོག་པའོ། །འཆི་བ་དེའི་ཆུ་འཛིན་གྱི་བགྲོད་
པ་དང་ནི་ཙུ་ལ་རྒྱས་པ་དང༌།མཛའ་བོ་དང་བྲལ་བ་སོགས་རྒྱུ་མི་བཟོད་པ་དག་ཉེར་བར་བཀོད་ནས
འབྲས་བུ་འཆི་བ་བཟློག་པ་སྟེ་བཀག་པའི་ཕྱིར་། །འགའ་ཞིག་རྒྱུ་ཚོགས་ཀྱང་འབྲས་བུ་མེད་པར་
བཤད་པ་འདི་འདྲ་འདི་ནི་འབྲས་བུ་འགོག་པའི་མཚན་ཉིད་ཡིན་ནོ། །ཡང་། བདུད་རྩིའི་འོད་སྟེར་
དཀྱིལ་འཁོར་གསལ། །མུན་པ་སེལ་ཞིང་མཁའ་ལའང་འགྲོ། །མིག་གིས་རི་བོང་གིས་མཚན་ཡང༌། །
ཉིད་ཞལ་ཟླ་བ་མིན་པ་། །ཞེས་པའོ།11
ལྔ་པ་ནི།གལ་ཏེ་གཤེགས་ན་གཤེགས་པར་མཛོད། །ཁྱོད་ཀྱིས་བགྲོད་པས་བདག་ལ་། །
གདུང་བ་ཡུན་རིང་འབྱུང་མི་འགྱུར།།ཁྱོད་ནི་འདི་ལ་དོགས་མི་འཚལ། །དེའང་དགའ་མ་འགའ་ཞིག་
གིས་རང་གི་མཛའ་བོ་གཞན་དུ་འགྲོ་བ་འགོག་པ་ནི་མཛའ་བོ་ལ་བོས་ནས། ཁྱེད་གལ་ཏེ་གཤེགས་
པར་ངེས་ན་མྱུར་དུ་གཤེགས་པར་མཛོད་ཅིག །ཁྱོད་ཀྱིས་ཡུལ་གཞན་དུ་བགྲོད་པས་བདག་ལ་ནི་
ཟུག་རྔུའི་གདུང་བ་ཡུན་རིང་བྱུང་བར་མི་འགྱུར་ཏེ་མྱུར་དུ་འཆི་བས་སོ། །ལང་ཚོ་ཅན་ཁྱོད་ནི་བདག་
304

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འཆི་བ་འདི་ལ་གཞན་དུ་དོགས་མི་འཚལ་ཏེ།ངེས་པར་འཆི་ཞེས་པའོ །དེ་བཤད་པ་ནི། ཞེས་པ་
འཆི་བ་གསལ་བྱེད་པས། །རྗེས་གནང་ཉིད་ཀྱི་སྒོ་ནས་ནི། །མཛའ་བོའི་བགྲོད་པ་འགོག་བྱེད་པ། །
འདི་ནི་རྗེས་གནང་འགོག་པར་བརྗོད། །ཅེས་པ་རྗེས་སུ་གནང་བ་གཤེགས་པར་མཛོད་ཅེས་པ་ཉིད་
ཀྱི་སྒོ་ནས་གཤེགས་ན་དགའ་མ་རང་ཉིད་འཆི་བ་གསལ་བར་བྱེད་པས། མཛའ་བོ་གཞན་དུ་བགྲོད
པ་འགོག་པར་བྱེད་པའོ། །འགའ་ཞིག །དེ་ལྟར་ཚིག་གིས་ལུང་བསྟན་ཀྱང་དེ་དང་འགལ་བ་ཤུགས་
ལ་བརྗོད་པས་དོན་འགོག་པ་འདི་ནི། རྗེས་གནང་འགོག་པའི་མཚན་ཉིད་ཡིན་པར་བརྗོད། ཡང༌།
འགྲོ་བ་ཀུན་གྱི་སྐྱབས་ལགས་པས། །བདུད་མགོན་མཛད་ནའང་མཛད་དུ་གསོལ། །འགྲོ་འདི་ཕལ་
ཆེར་ངན་འགྲོར་ལྷུང༌།།ལྷ་མོ་འདི་ལ་དོགས་མི་འཚལ།།ཞེས་པའོ །
དྲུག་པ་ནི།ནོར་ནི་མང་པོ་རྙེད་འགྱུར་ཞིང༌། །ལམ་དུ་ཡང་ནི་བདེ་ཞིང་དགེ །བདག་སྲོག་
ལ་ཡང་ཐེ་ཚོམ་མེད། །འོན་ཀྱང་མཛའ་བོ་འགྲོ་མི་བྱ །ཞེས་པ་ཀྱེ་མཛའ་བོ་ཁྱེད་ཡིན་ན་ཁྱོད་ཀྱིས་
ནོར་ནི་མང་པོ་རྙེད་པར་འགྱུར་ཞིང་ལམ་དུ་ཡང་ནི་གནོད་པ་མེད་པས་བདེ་ཞིང་ནོར་ལའང་སྡིག་པ་
དང་མ་འདྲེས་པར་ལོངས་སྤྱོད་པས་ཆོག་པས་དགེ་མོད་ཀྱི།ཁྱོད་དང་བྲལ་བས་གདུང་ནས་བདག་གི
སྲོག་ལ་ཡང་ཐེ་ཚོམ་མེད་པར་འཆི་བས་ན།ནོར་རྙེད་ཡོད་པ་བས་འོན་ཀྱང་བདག་ལ་དགོངས་ལ་
མཛའ་བོ་འགྲོ་བར་མི་བྱ་རུ་གསོལ་ཅེས་པའོ། །དེ་བཤད་པ་ནི། མཛའ་འགྲོ་བར་སྦྱོར་བ་ཡང༌། །
རྒྱུ་རྣམས་དག་ནི་རབ་བཤད་ནས། །དབང་ཉིད་ཀྱིས་ནི་འགོག་པ་། །འདི་འདྲ་་དབང་གི་འགོག
པའོ །མཛའ་བོ་འགྲོ་བར་སྦྱོར་བར་བྱེད་པའི་མཐུན་པའི་རྒྱུ་རྣམས་དག་གི་རབ་ཏུ་བཤད་ནས།
དབང་ཆེ་ཉིད་ཀྱི་ནི་མཛའ་བོ་འགྲོ་བ་འགོག་པར་བྱེད་པའོ། །གང་ཞིག་ཆོས་དེའི་ཡོན་ཏན་རྣམས་
སམ་རྒྱུ་རྣམས་བརྗོད་ནས དེ་ལ་དབང་ཆེས་དགག་པ་བརྗོད་པ་འདི་ནི། དབང་གི་འགོག་པའི་
མཚན་ཉིད་ཡིན་། །ཡང་།ཁྱོད་ཉིད་ཞི་བའི་དབྱིངས་གཤེགས་ན། །བདེ་འབྲས་རང་དོན་ལེགས་
འགྲུབ་ནའང༌། །བདག་སོགས་ཐར་པའི་སྐབས་དཀོན་པས། །དེས་ན་ལྷ་མོ་གཤེགས་མི་བྱ། །ཞེས་
པའོ།།
བདུན་པ་ནི། བདག་ནི་གསོན་རེ་སྟོབས་དང་ལྡན། །ནོར་གྱི་བསམ་པ་སྟོབས་ལྡན་མིན། །
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
མཛའ་བོ་གཤེགས་པ་བཞུགས་ལགས་སམ། །རང་གི་གནས་སྐབས་སྨོས་པ་ལགས །མཛའ་བོ་
ཁོ་མོ་བདག་ནི་གསོན་དུ་རེ་བ་སྟོབས་དང་ལྡན་ཏེ་གཙོ་ཆེ་ཡིན་གྱི། ཁྱོད་ནོར་གྱི་ཕྱིར་འགྲོ་བ་ཡིན་
ཡང་ནོར་གྱི་བསམ་པ་སྟོབས་ལྡན་མིན་ནོ །ཁྱོད་ཕྱིན་ན་བདག་འཆི་བས། མཛའ་བོ་ཁྱོད་གཤེགས་
སམ་བཞུགས་ལགས་སམ། ཁྱོད་ཤེས་པར་འགྱུར་བར་འདུག་གོ །ཁོ་མོ་རང་གི་གནས་སྐབས་ཀྱི་
བསམ་པ་སྨོས་ཤིང་རིག་པར་བྱས་པ་ལགས་སོ།།དེ་བཤད་པ་ནི།གང་ཕྱིར་འདི་ནི་ཆགས་ལྡན་མས། །
མཛའ་བོའི་བགྲོད་པ་འགོག་བྱེད་པ། །མ་གུས་བཞིན་དུ་ཚིག་སྦྱོར་བ། །འདི་ནི་མ་གུས་འགོག་པའོ། །
གང་གི་ཕྱིར་ཚིག་སྦྱོར་འདི་ནི་བུད་མེད་ཆགས་ལྡན་མས། མ་གུས་བཞིན་དུ་འགྲོའམ་སྡོད་པར་ལྟོས་
སམ་མི་ལྟོས་ཞེས་ཚིག་སྦྱར་བས མཛའ་བོ་ཡུལ་གཞན་དུ་ནོར་གྱི་ཕྱིར་བགྲོད་པ་འགོག་པར་བྱེད་
པའོ། །གང་ཞིག་མ་གུས་པའི་ཚིག་གཙོ་བོར་གྱུར་པས་དགག་པ་བརྗོད་པ་འདི་ནི། མ་གུས་པའི་
འགོག་པའི་མཚན་ཉིད་ཡིན་ནོ། །གཞན་ཡང་། བདག་ནི་གཞན་དོན་བསམ་པ་གཙོ། །ཞི་བདེ་
བསམ་པ་སྟོབས་ལྡན་མིན །ཐུགས་རྗེ་འཛིན་ནམ་མི་འཛིན་ཅེས། །རང་གི་བསམ་པ་སྨོས་པའི་
རིགས།།ཞེས་པའོ །
བརྒྱད་པ་ནི། མཛའ་བོ་གལ་ཏེ་གཤེགས་ན་བཞུད། །ཁྱོད་ཀྱི་ལམ་འདི་ཤིས་གྱུར་ཅིག །
གང་དུ་ཁྱོད་ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག །ཀྱེ་མཛའ་བོ་གལ་ཏེ་ཁྱེད་
གཤེགས་ངེས་པ་ན།མྱུར་ཏུ་བཞུད་ཅིག །ཁོ་མོའི་ཡང་ལམ་མྱུར་བར་འགྱུར་རོ།།ཁྱོད་གཤེགས་པའི་
ལམ་འདི་ཡང་བདེ་ལེགས་དང་། ལྡན་པས་བཀྲ་ཤིས་པར་གྱུར་ཅིག །ཁོ་མོ་ཁྱོད་དང་བྲལ་བས་ཤི་
ཡང་ཡུལ་གང་དུ་ཁྱོད་ནི་གཤེགས་པ་དེར། བྲལ་བའི་དོན་གྱིས་གསོན་པ་ཕྲོགས་པའི་ཚེ བདག་
ཀྱང་ལུས་དང་གྲིབ་མ་ལྟ་བུའི་ཙན་དན་དང་དྲི་ལྟར་མི་འབྲལ་བར་སྐྱེ་བར་གྱུར་ཅིག་པའོ། །དེ་བཤད་
པ་ནི། དེ་ལྟར་ཤིས་བརྗོད་ལམ་གྱི་གང༌། །རང་གི་གནས་སྐབས་གསལ་བྱེད་པས །མཛའ་བོའི་
བགྲོད་པ་འགོག་བྱེད་པ། །འདི་ནི་ཤིས་བརྗོད་འགོག་པའོ། །དེ་ལྟར་ཤིས་བརྗོད་སྨོན་ལམ་གྱི་ལུགས་
སམ་ལམ་གྱི་སྒོ་ནས་གང་རང་གི་གནས་སྐབས་འཆི་བ་གསལ་བར་བྱེད་ཅིང་དེའང་ཟོལ་གྱིས་བརྗོད་
དང་བཅས་པས་མཛའ་བོ་ཡུལ་གཞན་དུ་བགྲོད་པ་འགོག་པར་བྱེད་པའོ། །འགའ་ཞིག་ཤིས་བརྗོད་
306

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཙོ་བོར་གྱུར་པས་དགག་པ་བརྗོད་པ་འདི་ནི།ཤིས་བརྗོད་འགོག་པའི་མཚན་ཉིད་། །དཔེ་གཞན་
ཡང་། ཞི་བའི་དབྱིངས་སུ་གཤེགས་ན་བཞུད། །ཉིད་ཀྱི་ཐུགས་དགོངས་རྫོགས་གྱུར་ཅིག །བདག་ནི་
འཁོར་བར་ཐེ་ཚོམ་མེད།།ཐར་ནས་ཉིད་དྲུང་སྐྱེ་བར་ཤོག །ཅེས་པའོ །
དགུ་པ་ནི། གལ་ཏེ་ཁྱོད་འགྲོ་བདེན་ཉིད་ནི། །ཁྱོད་ཀྱིས་གཞན་པ་འགའ་ཞིག་ཚོལ། །
བདག་ནི་གླགས་ཚོལ་འཆི་བ་ཡིས།།དེ་རིང་ཉིད་དུ་འགོག་པར་འགྱུར།།གལ་ཏེ་བདག་པོ་ཁྱོད་འགྲོ་
བ་བདེན་པ་ན། ཁྱོད་ཀྱིས་དགའ་མ་གཞན་པ་འགའ་ཞིག་ཚོལ་ཅིག་དང༌། བདག་ནི་ཁྱོད་དང་བྲལ་
བས་འཆི་བ་ཡིས་གླགས་ཚོལ་བ་ཡིས་དེ་རིང་ཉིད་དུ་སྲོག་འགག་པར་འགྱུར་བས་ཁྱོད་ཕན་མི་
ཐོགས་སོ །དེ་བཤད་པ་ནི།གང་ཕྱིར་མཛའ་བའི་དབང་གྱུར་པས། །ཚིག་རྩུབ་ཡི་གེ་སྔོན་འགྲོ་བས། །
མཛའ་བོའི་བགྲོད་པ་འགོག་བྱེད་པ། །འདི་ནི་རྩུབ་མོའི་འགོག་པའོ། །གང་གི་ཕྱིར་རྗེས་སུ་ཆགས་པ་
མཛའ་བའི་དབང་དུ་གྱུར་པས།ཚིག་རྩུབ་མོ་ལྟོས་པ་མེད་པ་སྔོན་དུ་འགྲོ་བས་མཛའ་བོའི་བགྲོད་པ་
འགོག་པར་བྱེད་པའོ །གང་ཞིག་ཚིག་རྩུབ་མོ་ལྟོས་པ་མེད་པ་གཙོ་བོར་གྱུར་པས། དགག་པ་བརྗོད་
པ་འདི་ནི་རྩུབ་མོའི་འགོག་པའི་མཚན་ཉིད་ཡིན་ནོ། །དཔེ་གཞན་ཡང་། ལྷ་མོ་ཞི་དབྱིངས་གཤེགས་
པ་ན། །དག་པའི་གདུལ་བྱ་གཞན་འགའ་ཚོལ། །འགྲོ་བ་ཕལ་ཆེར་ངན་འགྲོར་སྐྱེ། །དེ་ལ་དོགས་པ་
མི་ཚོལ་ལོ། །ཞེས་པའོ། །
བཅུ་པ་ནི། གལ་ཏེ་གཤེགས་ན་མྱུར་དུ་བཞུད། །ཕྱི་ནས་གཉེན་འདུན་འཁྲུགས་པའི་ཁས། །
བསྒྲགས་པའི་ཆོ་ངེ་འགྲོ་བ་ཡི། །གེགས་གྱུར་ཁྱོད་ཀྱི་རྣ་བར་འོང༌། །གལ་ཏེ་གཤེགས་ན་མཛབ་བོ་མ་
འགོར་བར་མྱུར་དུ་བཞུད་ཅིག །དེ་ལྟ་མིན་ན་ཁྱོད་འགྲོ་བར་ངེས་པས་བདག་ནི་འཆི་ལ། དེའི་ཕྱི་
ནས་ཁོ་མོའི་གཉེན་དང་འདུན་རྣམས་བདག་ཤི་བའི་མྱ་ངན་གྱིས་འཁྲུགས་པའི་ཁ་རྣམས་ཀྱིས་
བསྒྲགས་པའི་ངུ་བའི་ཆོ་ངེ་ཆེན་པོ་རྣམས་ཀྱིས་ཁྱེད་འགྲོ་བའི་གེགས་སུ་གྱུར་པ་དེ་ཁྱོད་ཀྱི་རྣ་བར་འོང་
བས་དེ་མ་བྱུང་བ་ལ་བཞུད་ཅིག་པའོ། །དེ་བཤད་པ་ནི། གང་ཕྱིར་འདིར་ནི་མཐའ་གཅིག་ཏུ། །
ཆགས་པས་གྲོགས་ཉིད་བྱེད་པ་ཡིས །མཛའ་བོའི་བགྲོད་པ་འགོག་པ་འདི། །གྲོགས་ཉིད་ཀྱིས་ནི་
དོགས་པའོ། །གང་གི་ཕྱིར་ཚིག་སྦྱོར་འདིར་མཐའ་གཅིག་ཏུ་སྟེ་ཤིན་ཏུ་ཆགས་ལྡན་མས་མཛའ་བོ་
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འགྲོ་བ་ཡི་གྲོགས་ཉིད་བྱེད་པ་ལྟ་བུ་ཡིས། རང་གི་མཛའ་བོ་འགྲོ་བ་འགོག་པར་བྱེད་པའོ། །འགའ་
ཞིག་དེའི་གྲོགས་བྱེད་པའི་ཚིག་གཙོ་བོར་གྱུར་པའི་སྒོ་ནས་དེ་ལ་དགག་པ་བརྗོད་པ་འདི་ནི། གྲོགས་
ཉིད་ཀྱི་འགོག་པའི་མཚན་ཉིད་ཡིན་། །གཞན་ཡང༌།ཞིང་དབྱིངས་གཤེགས་ན་མྱུར་དུ་གཤེགས། །
ཕྱི་ནས་སེམས་ཅན་འཁོར་བ་པའི །སྡུག་བསྔལ་མྱོང་བའི་ཆོ་ངེའི་སྒྲ། །ལྷ་མོ་ཞི་དབྱིངས་གཤེགས་
པའི་ཁེགས།།ཞེས་པའོ །
བཅུ་གཅིག་པ་ནི། བཞུད་ཅེས་ཁྱོད་དགྱེས་བརྗོད་འདོད་སྟེ། །བདག་ཉིད་དགའ་བར་བྱེད་
པའི་ཚིག །མ་འགྲོ་ཞེས་པ་ལ་ནས་ནི། །བྱུང་བར་གྱུར་ལ་བདག་ཅི་བྱེད། །ཀྱེ་མཛའ་བོ་མཆོག་ཁྱོད་
དགྱེས་པའི་ཚིག་བཞུད་ཅེས་སྔོན་ལ་བརྗོད་པར་འདོད་ཀྱང་སྟེ།ཁོ་མོ་རང་ཉིད་ཀྱི་ཞེ་འདོད་རང་
དགའ་བར་བྱེད་པའི་ཚིག་མ་འགྲོ་ཞེས་པ་སེམས་རང་དབང་མེད་པར་ཁ་ནས་ནི་གཏོལ་མ་གྱུར་པར་
བྱུང་བ་ལ། ད་བདག་གིས་ཅི་ཞིག་བྱེད་དེ་བྱར་མེད་དེ།མཆིལ་མ་ས་ལ་དོར་བ་སླར་རྡུལ་མེད་པར་
བླང་བར་མི་ནུས་པ་བཞིན་ནོ། །ཞེས་པ་བདག་ལའང་སྐྱོན་ཆེ་བར་མེད་པར་སྟོན་པའོ །དེ་བཤད་པ་ནི
མི་འདོད་དངོས་ལ་འབད་བྱས་པའི། །འབྲས་བུ་ཕྱིན་ཅི་ལོག་བསྐྱེད་པས། །དོན་མེད་ཉེ་བར་བསྟན་
པའི་ཕྱིར། །དེ་ནི་འབད་པས་འཕགས་པའོ། །མི་འདོད་པའི་དངོས་པོ་མཛའ་བོ་འགྲོ་བའི་ཆེད་དུ།
འབད་པར་བྱས་པ་དེའི་འབྲས་བུ་མ་འགྲོ་ཞེས་ཕྱིན་ཅི་ལོག་ཏུ་རང་འདོད་པའི་དངོས་པོ་བརྗོད་པ་
བསྐྱེད་པས་ན། འབད་པ་དོན་མེད་དུ་སྟོན་པའི་ཕྱིར་ན་ཚིག་སྦྱོར་འདིའོ། །གང་ཞིག་རྒྱུ་དགག་བྱའི་
ཕྱོགས་སུ་འབད་པ་ལྟར་བྱས་ན། འབྲས་བུ་དགག་བྱ་དེ་འགོག་པ་འདི་ནི། འབད་པས་འགོག་པའི་
མཚན་ཉིད་ཡིན་ནོ། །གཞན་ཡང༌། དབྱིངས་སུ་གཤེགས་ཞེས་བརྗོད་འདོད་ཀྱང་། །བདག་ཉིད་དད་
པ་གོས་པའི་ཚིག།མ་གཤེགས་ཞེས་པ་བྱུང་གྱུར་ན།།དེ་ལ་བདག་གིས་ཅི་ཞིག་བགྱི།།ཞེས་པའོ།།
བཅུ་གཉིས་པ་ནི། མཛའ་བོ་ཁྱོད་ཀྱིས་འགྲོ་བ་སྨྲོས། །སྐད་ཅིག་ལྟ་བའི་གེགས་བྱེད་པའི། །
རྫི་མ་བསྐྱེད་པ་ལ་ཁྲོ་བ། །བདག་ནི་དེའི་ན་འདོད་པ་འདོད། །བདག་སེམས་བཀའ་ཐུབ་ཀྱི་ནགས་
སུ་འགྲོ་བས་གེགས་མ་བྱེད་ཅིག་ཅེས་དགའ་མ་ལ་སྨྲས་པས། འདི་འདྲ་བའི་ཡུལ་ཅན་གྱི་དགའ་
བའམ་མཛའ་བ་ལ།མཛའ་བོ་ཁྱོད་ཀྱིས་འགྲོ་བ་སྨོས་ཤིག་སྟེ།ཁོ་མོ་ལ་སྨོས་པ་དོན་མེད་དོ། །མཛའ་
308

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བོའམ་དགའ་བ་ཇི་ལྟ་བུ་ཞེས་ན། སྐད་ཅིག་ཙམ་ཁྱོད་ཀྱི་གདོང་ལ་ལྟ་བའི་མིག་ལ་གེགས་བྱེད་པའི་
རྫི་མ་བསྐྱོད་པ་ལ་ཡང༌། འདིས་བདག་གི་འདོད་པའི་དོན་གྲུབ་པ་ལ་གེགས་བྱས་སོ་ཞེས་ཁྲོ་བར་
བྱེད་པའོ། །དེ་སྨྲ་བའི་རྒྱུ་མཚན། བདག་ནི་མཛའ་བོ་གང་ཡིན་པ་དེའི་འདོད་པ་དེས་འདོད་ཀྱི།
ནགས་སུ་འགྲོ་བའི་དབང་མེད་། །མཛའ་བོ་ཉིད་ལ་གོ་བར་གྱིས་ཤིག་ཅེས་པའོ། །དེ་བཤད་པ་ནི།
གང་ཕྱིར་མཛའ་བོའི་གཞན་དབང་ལ། །དེ་ཡིས་བགྲོད་པ་འགོག་བྱེད་པ། །དོན་འདི་ཉེ་བར་གསལ་
བྱེད་ཕྱིར། །འདི་ནི་གཞན་དབང་འགོག་པའོ། །གང་གི་ཕྱིར། མཛའ་བའམ༼མཛའ་བོ་དང་དགའ་མ་དང་ནི་
མཛའ་བ་དེ་ལ་སྟེ་འབྲལ་མི་འདོད་པ་དེ་ལའོ །དགའ་བའི་གཞན་དབང་དུ་གྱུར་པས ཞེས་དགའ་མ་དེས་
བདག་པོ་ནགས་སོགས་སུ་འགྲོ་བ་འགོག་པར་བྱེད་པའི་དོན་འདི་བར་གསལ་བར་བརྗོད་པར་
བྱེད་པ་དེའི་ཕྱིར་རོ །འགའ་ཞིག་གཞན་གྱི་དབང་གཙོ་བོར་གྱུར་པས་དགའ་པ་བརྗོད་པ་འདི་ནི།
གཞན་དབང་འགོག་པའི་མཚན་ཉིད་ཡིན་། །གཞན་ཡང༌། སྐད་ཅིག་ཙམ་ཡང་བཟོད་པར་མི་ནུས་
པའི །ངན་སོང་གསུམ་གྱི་སྡུག་བསྔལ་གཟིགས་པ་ན། །དབྱངས་ཅན་ཞི་བའི་དབྱིངས་སུ་གཤེགས་
ཞེས་པ། །འདི་འདྲ་བདག་ཅག་འདོད་པ་མ་ལགས་སོ། །ཞེས་པའོ །ཡང་ན། ཐུགས་རྗེ་གཞན་
དབང་རྒྱུན་ལྡན་པས། །ཞི་བའི་དབྱིངས་སུ་གཤེགས་སྐབས་མེད། །འགྲོ་ཀུན་བུ་བཞིན་གཟིགས་
པའི་ཕྱིར །འདི་ལ་གཤེགས་པ་ཇི་ལྟར་བགྱི། །ཞེས་པའོ། །བཅུ་གསུམ་པ་ནི། མགོན་པོ་བྲལ་བར་
བཟོད་པར་བགྱི། །གང་གིས་མིག་བསྒོས་བདག་ལ་ནི། །འདོད་པ་བསྣུན་དུ་མཐོང་བ་ཡི། །མཐོང་
མིན་མིག་སྨན་བདག་ལ་གསོལ། །ཀྱེ་མགོན་ཞེས་བོད་ནས་ཉིད་གཤེགས་པའི་བྲལ་བས་ཉེན་པ་
བཟོད་པར་བགྱི་ཡིས། མིག་སྨན་གང་གིས་ཁོ་མོ་ཡི་མིག་ལ་བསྒོས་པ་ཏེ་བསྐུས་པས་བདག་ལ་
འདོད་པས་བསྣུན་དུ་མི་མཐོང་བར་བྱེད་པའི།མཐོང་བ་མིན་པའི་མིག་སྨན་ཁྱོད་ཀྱིས་བདག་ལ་ཅིས་
ཀྱང་སྩོལ་ཅིག་ཅེས་པའོ། །དེ་བཤད་པ་ནི། འཚོ་བའི་ཐབས་ནི་དཀའ་བ་དག།ཉེར་བར་བཀོད་ནས་
བདག་པོ་ནི། །འགྲོ་བས་འགོག་པར་བྱེད་པའི་ཕྱིར། །འདི་འདྲ་ཐབས་ཀྱི་འགོག་པར་བརྗོད། །མི་
འཚོ་བའི་ཐབས་ནི་དུ་མ་ཡོད་ནའང༌།དེའི་ནང་ནས་རྟོགས་པར་དཀའ་བ་མིག་སྨན་སློང་བ་དག་ཉེ་
བར་བཀོད་ནས། རང་གི་བདག་པོ་ཡུལ་གཞན་དུ་འགྲོ་བ་འགོག་པར་བྱེད་པའི་ཕྱིར། འགའ་ཞིག་
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རྙེད་དཀའ་བ་འདོད་པ་གཙོ་བོར་གྱུར་པས། དགག་པ་བརྗོད་པ་འདི་འདྲ་བ་ནི། ཐབས་ཀྱི་འགོག་
པའི་མཚན་ཉིད་ཡིན་ནོ། །ཡང་། ཞི་བའི་དབྱིངས་གཤེགས་བཟོད་པར་གྱིས། །འགྲོ་བ་མ་ལུས་
འབད་མེད་པར།།སྐད་ཅིག་ཉིད་ལ་བྱང་ཆུབ་པའི། །གྲུབ་མཆོག་དེ་རིང་ཉིད་ལ་འཚལ།།ཞེས་པའོ། །
བཅུ་བཞི་པ་ནི། ཇོ་བོ་ཁྱོད་ཀྱི་ཁ་ནས་ཚིག །བདག་འགྲོ་ཞེས་པ་ངེས་པར་བྱུང༌། །མཛའ་
བོ་དམན་པ་ཁྱོད་ཀྱིས་ནི། །མ་ཕྱིན་ན་ཡང་བདག་ལ་ཅི། །ཀྱེ་ཇོ་བོའི་བདག་པོ་ཞེས་བོད་ནས་ཁྱོད་ཀྱི་
ཁ་ནས་ཚིག་བདག་འགྲོ་ཞེས་པ་གྱ་ནོམ་དུ་བྱུང་བས་ན། དེ་འདྲ་སྨྲས་ཕོད་པའི་ཕྱིར། མཛའ་བོ་སྙིང་
རྗེ་དམན་ཞིང་སྙིང་རིང་བ་ཁྱོད་ཀྱིས་མ་ཕྱིན་པར་བསྡད་ན་ཡང་། བདག་ལ་བསམས་ནས་བསྡད་པ་
ཅི་སྟེ་བསམ་པ་མ་ཡིན་ནོ་ཞེས་པའི་དོན་ཏེ།དེ་བཤད་པ་ནི།མཛའ་བ་རྒྱས་པས་མ་བསྡམས་པའི། །
བདག་ཉིད་ཁྲོ་བས་མཛའ་བོ་ཡིས། །འགྲོ་བར་རྩོམ་པ་བཟློག་པ་གང༌། །འདི་ནི་ཁྲོ་བའི་འགོག་པའོ། །
གང་གི་ཕྱིར་མཛའ་བ་རྒྱས་ཤིང་ཆེ་བས་མ་བསྡམས་པའི་བདག་ཉིད་ཅན་གྱི་དགའ་བས་ཁྲོ་བའམ
ཉེས་རྩོམ་ཁྲོ་བའི་རྣམ་འགྱུར་གྱིས། མཛའ་བའི་འགྲོ་བར་རྩོམ་པའི་བྱ་བ་བཟློག་པ་གང་ཡིན་པའོ །
འགའ་ཞིག །དགག་བྱ་དོན་དེ་ཉིད་བརྗོད་པའི་ཚིག་ལ་ཀོ་ལོང་གིས་ཁྲོ་བའམ་རྣམ་འགྱུར་གཙོ་བོར་
གྱུར་པས་དགག་པ་བརྗོད་པ་འདི་ནི། ཁྲོ་བའི་འགོག་པའི་མཚན་ཉིད་། །ཡང༌། ཉོན་མོངས་ཞི་
བདེའི་ཞལ་ནས་ཚིག །བདག་དོན་གཉེར་ཞེས་ངེས་པར་བྱུང༌། །སྙིང་རྗེ་དམན་པ་དེ་ཡིས་དང་། །
གཞན་དོན་བྱས་ཀྱང་ད་ཀོ་ཅི། །ཞེས་པའོ །
བཅོ་ལྔ་པ་ནི། མ་བསྣམས་བུ་མོའི་རྣ་བ་ལ །མ་བྱས་ཆང་ལ་མ་བཏབ་པར། །ཁྱོད་ཀྱི་
དགྲ་ཡིས་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར། །ཀྱེ་ས་ཡི་བདག་པོ་ཞེས་བོས་ནས། བུད་
མེད་མཛེས་མ་རྣམས་ཀྱིས་མ་བསྣམསཤིང་། བུ་མོ་གཞོན་ནུ་མ་རྣམས་ཀྱི་བ་ལ་རྒྱན་དུ་མ་བྱས་ཏེ།
བཏུང་བར་བྱ་བའི་ཆང་ལ་ཡང་མ་བཏབ་པར། ཁྱོད་ཀྱི་དགྲ་ཁྱོད་ཀྱི་དཔུང་གིས་བཅོམ་པས། ཤི་བ་
ལ་སོགས་པའི༼རྫིང་བུ་སྔོན་པོ་ལས་དེ་དག་སྐྱེས་པའི་ཨུཏྤལ་ལ་ལོངས་སྤྱོད་མཁན་མེད་པར ༽རྫིང་སྟོང་པ་རྣམ་པ་རྣམས་
སུ ཨུཏྤ་ལ་སྔོན་པོ་ཟེགས་ཤིང༌།ཨུཏྤ་ལའི་བྱ་བ་མེད་པར་རྙིང་པར་གྱུར་ཏོ། །ཞེས་པ་རྒྱལ་པོ་འགའ་
ཞིག་དགྲ་ལས་རྒྱལ་བ་ལ་བསྟོད་པའོ། །དེ་བཤད་པ་ནི། སྙིང་རྗེ་བཅས་ལྟར་ཨུཏྤ་ལ།དེ་ཡིས་ཁས་
310

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ནི་བཟློགས་བྱས་ནས། །མྱ་ངན་འོས་པའི་སྐབས་སྟོན་ཕྱིར། །འདི་ནི་མྱ་ངན་གྱིས་འགོག་པའོ། །
དེའང་ཇི་སྐད་བཤད་པ་དེ་ཨུཏྤ་ལ་སེམས་མེད་པ་ལ་སྙིང་རྗེ་དང་། དེ་ལ་སྙིང་རྗེ་དང་བཅས་པ་ལྟར་
སྟོན་ཞིང་། ཨུཏྤ་ལ་དེ་ལ་འོས་པའི་ལས་སྣོམ་པ་ལ་སོགས་པ་གསུམ་དགག་བྱ་ཡིན་ལ། དེ་བཟློག་
ཀྱང་བཀག་པར་བྱས་ནས། མྱ་ངན་བྱེད་པར་འོས་པའི་སྐབས་སྟོན་པའི་ཚིག་སྦྱོར་ཡིན་པའི་ཕྱིར་རོ། །
གང་ཞིག་མྱ་ངན་ནམ་སྙིང་རྗེ་འོས་པ་སྟོན་པ་གཙོ་བོར་གྱུར་པས་དགག་པ་བརྗོད་པ་འདི་ནི། མྱ་ངན་
ནམ་སྙིང་རྗེས་འགོག་པའི་མཚན་ཉིད་ཡིན་། །འདི་ལ་མཁས་པའི་དབང་པོ་དཔང་ན་རེ ཨུཏྤ་ལ་
མྱ་ངན་གྱི་སྐད་འོད་མི་འཁྲིག་པས་སྙིང་རྗེའི་འགོག་པ་ཡིན་གསུངས་ཀྱང་། ཤོང་གིས་མྱ་ངན་ཞེས་
པར་འགྱུར་བ་མཛད་ནས་བསྒྱུར་པས། གཉིས་ཀ་ཡིན་པར་ཤེས་པར་བྱ་སྟེ། གང་ཞིག་དགྲ་བོ་དེའི་
གཉེན་འདུན་ལགས་པ་ལ་ལྟོས་ནས་མྱ་ངན་ཡིན་ལ།ཕྱོགས་སུ་མ་ལྷུང་བའི་གཟུ་བོ་ཡིན་ན་སྙིང་རྗེ
ཡིན་ལ། གཤེད་མའི་ཕྱོགས་ཀྱི་ཡིན་ན་ནི། རྒྱལ་གྱིས་འགོག་པའོ། །ཡང༌།མཛེས་པའི་རྒྱན་དུ་མ་
བྱས་ཤིང༌། །སྲིད་པ་གསུམ་ལ་མ་བསྣུན་པ། །ལྷ་མོས་ཕམ་པར་ལུས་མེད་མཚོན། །མེ་ཏོག་མདའ་དེ་
རྙིང་པར་གྱུར།།ཅེས་པའོ། །
བཅུ་དྲུག་པ་ནི། དོན་འདི་འགའ་ཡང་ཚོགས་མ་བྱས། །རིག་པ་འགའ་ཡང་མ་བསྒྲུབས་
ཤིང་། །དཀའ་ཐུབ་འགའ་ཡང་མ་བསགས་པར། །ལང་ཚོ་མཐའ་དག་སོང་བར་གྱུར། །དེ་ཡང་
འདི་ལ་མཁོ་བའི་དོན་ནོར་རྫས་ལ་སོགས་པ་འགའ་ཡང་འཚོགས་པར་མ་བྱས་ཤིང་། འདི་ཕྱི་གཉིས་
ཀ་ལ་མཁོ་བའི་རིག་པ། བསླབ་དང་སྡོམ་པ་བརྡ་སྤྲོད་དང༌། །ངེས་ཚིག་སྐར་རྩིས་སྡེབ་སྦྱོར་ཏེ། །དེ་
རྣམས་རིག་བྱེད་ཡན་ལག་དྲུག །ཅེས་པ་ལྟ་བུ་དང༌། སྒྲ་དང་། ཚད་མ་དང༌། བཟོ་དང་། གསོ་བ་དང་།
སྡེ་སྣོད་གསུམ་གྱི་དང༌།སྙན་ངག་དང༌།མངོན་བརྗོད་ལ་སོགས་པ་འགའ་ཡང་མ་བསྒྲུབས་ཏེ།ཤེས་
པར་མ་བྱས་ཤིང་། ཕྱི་མ་ལ་མཁོ་བའི་དཀའ་ཐུབ་དང་བསྟན་བཅོས་ལ་སོགས་པ་ཕ་རོལ་ཏུ་ཕྱིན་པ་
དྲུག་ལ་སོགས་པ་འགའི་ཚོགས་ཀྱང་མ་བསགས་པར་ལང་ཚོ་མཐའ་དག་སོང་སྟེ་ཡོལ་བར་གྱུར།
དོན་དེ་དག་མ་བསྒྲུབས་པར་མིར་སྐྱེ་བས་ཅི་ཞིག་བྱ་སྟེ། བདག་ཉིད་ཀྱིས་བདག་ཉིད་བསླུས་སོ་ཞེས་
པའི་དོན་། །དེ་བཤད་པ་། གང་ཕྱིར་འདི་ནི་སོགས་པས། །དོན་གྲུབ་ལ་སོགས་འགོག་པ་ནི། །
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
འགྱོད་པ་གཙོ་བོར་སྟོན་བྱེད་པ། །འདི་ནི་འགྱོད་པའི་འགོག་པའོ། །གང་གི་ཕྱིར་ཚིག་སྦྱོར་འདིར་ནི་
ཚེ་སོང་ཞིག་རྒས་པར་གྱུར་པའི་སྐྱེས་བུ་དོན་གྲུབ་པ་འགའ་ཞིག་གིས་དགའ་བྱ་དོན་འགྲུབ་པ་དང་
རིག་པ་བསླབ་པ་དང༌།དཀའ་ཐུབ་སྤྱད་པ་ལ་སོགས་པ་འགོག་པ་ལྟར་བྱེད་པ་ནི་དོན་དེ་དག་མ་བྱས་
པས་འགྱོད་དོ།།གང་ཞིག་འགྱོད་པ་རྗེས་སུ་གདུང་བ་གཙོ་བོ་སྟེ་ལྷག་པར་སྐྱེས་པའི་དགག་པ་བརྗོད་
པ་སྟོན་པར་བྱེད་པ་འདི་ནི་འགྱོད་པའི་འགོག་པའི་མཚན་ཉིད་ཡིན་ནོ།།ཡང༌། འབྱོར་སྟོབས་གྲགས་
པའང་མ་བསྒྲུབས་ཤིང་། །རིག་གནས་རྣམས་ལའང་མ་སྦྱངས་ལ། །ལྷ་དང་བསམ་གཏན་མ་
བསྒྲུབས་པར། །ལང་ཡོལ་འདི་བདག་གིས་བསླུས། །ཞེས་པའོ། །
བཅུ་བདུན་པ་ནི། ཅི་འདི་སྟོན་གྱི་ཆུ་འཛིན་ནམ། །ཡང་ན་ངང་པའི་ཚོགས་སམ་ཅི། །རྐང་
གདུབ་ཀྱི་སྒྲ་འདྲ་བ་འདི། །ཐོས་པས་དེ་ནི་ཆུ་འཛིན་མིན། །ཅི་མཐོང་བཞིན་པ་འདི་སྟོན་དུས་ཀྱི་ཆུ་
འཛིན་གྱི་སྤྲིན་ཡིན་ནམ། ཡང་ན་ངང་པ་དཀར་པོའི་ཚོགས་མཁའ་ལ་འགྲོ་བས་སམ་ཅི་བདག་ཐེ་
ཚོམ་དུ་གྱུར་། །དེ་དགག་བྱའོ། །དེ་དགག་པ་རྐང་གདུབ་ཀྱི་སྒྲ་འདྲ་བ་སིལ་སིལ་ཞེས་པ་གྲག་པ་
ཐོས་པས་ན། དཀར་ལ་མཛེས་པའི་ཚོགས་ཆུ་འཛིན་སྤྲིན་མིན་པར་ངང་པ་ཡིན་པར་ངེས་སོ །དེ་
བཤད་པ་ནི། ཆོས་འདི་ངང་པ་ལ་ཡོད་ཅིང་། །སྤྲིན་གྱི་རིགས་ལ་མ་རེག་པས། །གང་ཞིག་ཐེ་ཚོམ་
ཟློག་བྱེད་པས། །འདི་ནི་ཐེ་ཚོམ་འགྲོགས་པའོ །གང་གི་ཕྱིར་ཆོས་རྐང་གདུབ་(རྒྱ་གར་གྱི་ངང་བའི་གཙོ་
བོ་བཟུང་ནས་གསེར་དངུལ་གྱི་རྐང་གདུབ་བཏགས ངང་པ་མང་པོ་འདུ།) འདི་ངང་པ་ལ་ཡོད་ཅིང་རྙེད་ལ། སྤྲིན་གྱི་
རིགས་ལ་མ་རེག་སྟེ་མེད་པས་རྙེད་པར་དཀའ་བས། གང་ཞིག་དགག་བྱ་སྤྲིན་ནམ་ངང་པ་ཅི་ཡིན་
སྙམ་པའི་ཐེ་ཚོམ་ཟློག་པར་བྱེད་པ་འདི་ནི་ཐེ་ཚོམ་འགོག་པའི་མཚན་ཉིད་ཡིན་། །ཡང་། ཅི་འདི་
དབྱངས་ཅན་ཞབས་མཐིལ་ལམ། །ཆུ་སྐྱེས་དམར་བའི་འདབ་མ་གང༌། །སོར་གདུབ་རྒྱན་དང་འོད་
ཚོགས་འདིས། །པདྨ་དམར་པོ་མིན་པར་ངེས། །ཞེས་པའོ། །
བཅོ་བརྒྱད་པ་ནི། བདུད་རྩིའི་བདག་ཉིད་པདྨ་། །སྡང་ཞིང་སྣུམ་པའི་སྐར་འབྲས་ཅན། །
ཁྱོད་གདོང་ཟླ་བ་འདི་ཡིད་བཞིན། །ཟླ་བ་གཞན་གྱི་ཅི་ཞིག་བྱ། །ཀྱེ་མཛེས་མ་ཁྱོད་ཀྱི་གདོང་པ་ནི་
མཐའ་གཅིག་ཏུ་དགའ་བར་བྱེད་ཅིང༌། རི་བོང་ཅན་བདུད་རྩིའི་བདག་ཉིད་ཅན་ཡང་དང་མཚུངས་
312

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སོ། །གདོང་པ་ནི་པདྨ་ལ་སྡང་སྟེ། འདྲ་བའི་ངང་ནས་ཟིལ་གྱིས་གནོན་པ་དང༌། ཟླ་བས་ནི་པདྨ་ཟུམ་
པར་བྱེད་པས་སྡང་བ་ཡིན་ནོ། །སྣུམ་པ་ར་ར་ཀ་ཞེས་པ་བ་དངོས་ནི། མིག་འབྲས་ཅན་ཏེ། མིག་གི་
དབུས་ཀྱི་ཆ་ཅན་དང༌། ཟླ་བ་ནི་སྣུམ་པ་ར་ར་ཀསྐར་མ་སྣར་ལ་སོགས་པས་སྐོར་བའི་དབུས་ཀྱི་ཆ་
ཅན་ལ། སྐར་འབྲས་ཅན་ཞེས་ཉོན་མོངས་ལྟར་རྒྱ་སྐད་ཅིག་ལ་བོད་སྐད་གཉིས་མཛད་པའོ །ཁྱོད་
གདོང་ཟླ་བ་ཕུལ་བྱུང་འདི་ཡོད་བཞིན་དུ་ཟླ་བ་གཞན་བར་སྣང་ལ་རྒྱུ་བས་ཅི་ཞིག་བྱ་ཏེ་དགོས་པ་
མེད་ཅེས་པའོ། །དེ་གསུམ་ག་འང་སྒྲ་སྦྱར་བ་ཡིན་། །དེ་བཤད་པ་། ཕལ་བའི་ཟླ་བ་ལ་བརྟེན་པ། །
དེ་མཚུངས་ཡོན་ཏན་བསྟན་བྱས་ནས། །གཙོ་བོའི་ཟླ་བ་འགོག་བྱེད་པ། །རྣམ་པ་དེ་ལྟར་སྦྱར་བ་
འགོག །གང་གི་ཕྱིར་ཕལ་པ་སྟེ་བཏགས་པའི་ཟླ་བ་གདོང་པ་མ་བརྟེན་པའམ། འཇུག་པ་གཙོ་བོའི་
ཟླ་བ་དེ་དང་མཚུངས་ཤིང་།ཐུན་མོང་བའི་ཡོན་ཏན་བདུད་རྩིའི་བདག་ཉིད་ལ་སོགས་གསུམ་བསྟན་
པར་བྱས་ནས། ཟླ་བ་གཞན་གྱི་ཅི་ཞིག་བྱ་ཞེས་གཙོ་བོའི་ཟླ་བ་འགོག་པར་བྱེད་པའོ །གང་ཞིག་
གཙོ་བོ་ཕལ་པ་གཉིས་པོ་ཆོས་མཐུན་སྦྱར་བས་གང་རུང་ལ་དགག་པ་བརྗོད་པའི་རྣམ་པ་དེ་ལྟ་བུ་ནི་
རྣམ་པར་སྦྱར་བའི་འགོག་པའི་མཚན་ཉིད་ཡིན་ནོ། །ཡང༌། ཀུན་དགའ་སྐྱེད་ཅིང་འོད་རབ་སྤྲོ །
པདྨའི་དཔལ་འཇོམས་ཀུ་མུད་མཛེས། །ཉིད་ཞལ་བསིལ་ཟེར་འདི་ཡོད་བཞིན། །ཟླ་བ་གཞན་གྱི་ཅི་
ཞིག་བྱ།།ཞེས་པའོ། །
བཅུ་དགུ་པ་ནི། ཐམས་ཅད་མནོན་ཡང་ཁྱོད་ཀྱི་ནི། །རྣམ་གནོན་ཚིམ་པ་མེད་པ་འཚར། །
འོན་ཀྱང་སྲོག་ཟ་འབར་བ་ལ། །ཚིམ་པ་དག་ནི་ནམ་ཞིག་མཐོང་། །ཀྱེ་རྒྱལ་པོ་ཁྱོད་ཀྱིས་འགྲོ་བ་
ཐམས་ཅད་དཔའ་བ་དང་གཏོང་བ་ལ་སོགས་པ་ཟིལ་གྱིས་མནན་ཡང༌།ཁྱོད་ཀྱི་ནི་རྣམ་པར་གནོན་
པས་ཚིམ་པ་མེད་པ་འདི་མཚར་ཞིང་རྨད་དུ་བྱུང་ངོ༌། །ཞེས་པ་དགག་བྱ་སྟེ། འོན་ཀྱང་མཚར་རྒྱུ་ཅི་
ཡང་མེད་དེ། བསྲེག་བྱ་ཟ་བ་མེ་སྟེ། དེ་འབར་ལ་ཚིམ་པ་དག་ནི་ནམ་ཞིག་མཐོང་སྟེ་ནམ་ཡང་མ་
མཐོང་བ་དང་འདྲའོ། །ཞེས་པ། འགོག་པར་བྱེད་དོ། །དེ་བཤད་པ་ནི། གང་ཕྱིར་འདི་ནི་དོན་གཞན་
དག །དེ་ཡི་ཆོས་མཚུངས་བསྟན་བྱས་ནས །ཡ་མཚན་རྩོམ་པ་འགོག་བྱེད་པ། །འདི་ནི་དོན་གཞན་
འགོག་པའོ། །གང་ཕྱིར་ཚིག་སྦྱོར་འདི་། དོན་གཞན་མེ་འབར་བའང་རྣམ་པར་གནོན་པ་དག་དེའི་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཆོས་མཚུངས་པ་བསྟན་པར་བྱས་ནས་འགོག་བྱེད་དེས་དགག་བྱ་ཡ་མཚན་གྱི་སྐབས་སམ་རྩོམ་པ་
འགོག་པར་བྱེད་པ་འདི་ནི།དོན་གཞན་འགོག་པའི་མཚན་ཉིད་ཡིན་ནོ། །གཞན་ཡང༌།ལྷ་མོས་འགྲོ་
བའི་དོན་མཛད་ཀྱང༌། །ད་དུང་གཞན་དོན་ངོས་མེད་མཚར། །འོན་ཀྱང་ཆུ་གཏེར་འཇིངས་ལ་། །ཆུ་
ཡིས་ཚིམ་པ་ཡོང་མི་མཆི། །ཞེས་པའོ། །
ཉི་ཤུ་པ་ནི།སྦྱིན་པ་ཞེས་ནམ་ཡང་ནི། །མི་དབང་ཁྱོད་ལ་མ་བསྟོད་དེ། །གང་ཕྱིར་སློང་
བས་ཁྱོད་ཀྱི་ནི། །རང་གི་ཉིད་དུ་བསམས་ཏེ་ལེན། །ཅེས་པ་ལ་སོགས་འགོག་པ་ནི། །རྒྱུ་འགོག་པ་
ཞེས་བཤད་པ་སྟེ། །ཀྱེ་ས་བདག་སྦྱིན་པ་པོ་ཞེས་ནམ་ཡང་ནི་མིའི་དབང་པོ་ཁྱོད། སྦྱིན་པ་ལ་དཔའ་
བོ་ཞེས་མ་བསྟོད་དེ། དེ་གང་གི་ཕྱིར།སློང་བ་རྣམས་ཀྱི་ཁྱོད་ཀྱི་ནོར་རང་གི་ནོར་ཉིད་དུ་བསམ་པ་སྟེ་
ལེན་པའི་ཕྱིར་ཏེ། འདིའི་ནོར་ནི་ངེད་ཀྱི་ཡང་ཡིན་པས་ཐུན་མོང་བ་ལ་འདི་ནི་སྲུངབ་པོ་ཙམ་མོ། །
སྙམ་པའི་བློས་། །ཞེས་པ་བཤད་མ་ཐག་པ་དེ་ལྟ་བུ་ལ་སོགས་འདི་གང་ཞིག་བཀོད་པས་འགོག་
པ་འདི་ནི་འགོག་པའི་མཚན་ཉིད་དུ་མཁས་པ་དག་གིས་བཤད་། །ཡང༌།ཆོས་སྟོན་མཛད་ཅེས་
ནམ་ཡང་ནི། །ལྷ་མོ་ཉིད་ལ་མི་བསྟོད་དེ། །དོན་གཉེར་རྣམས་ཀྱི་ཁྱོད་ཀྱི་ཆོས། །རང་གིས་ཉིད་དུ་
བསམས་ཏེ་སྒོམ། །ཞེས་པ་ནི།གསུམ་པ་ནི།ཕྱོགས་འདི་ཉིད་ཀྱི་རྣམ་པར་རྟོག །གཞན་རྣམས་དག་
ཀྱང་དཔོག་པར་ནུས། །དེ་ལྟར་བཤད་ཟིན་པའི་ཕྱོགས་འདི་ཉིད་ཀྱིས་འགོག་པའི་རྒྱན་གྱི་དབྱེ་བའི་
རྣམ་རྟོག་འདིར་ཡང་བཤད་པར། ཕྱིན་ཅི་ལོག་གི་འགོག་པ་དང༌།ངེས་པ་འགོག་པ་དང་། རབ་ཏུ་
དང་བས་འགོག་པ་ལ་སོགས་པ་གཞན་རྣམས་ཀྱང་དཔག་པར་ནུས་པར་མཛོད་ཅིག་པའོ། །
བདུན་པ་དོན་གཞན་བཀོད་པའི་རྒྱན་ལ་གསུམ། མཚན་ཉིད། དབྱེ་བ། སྦྱོར་བའོ། །དང་
པོ་ནི།གང་ཞིག་དངོས་འགའ་རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན།།དངོས་པོ་གཞན་དག་
འགོད་པ་སྟེ། །དོན་གཞན་བཀོད་པར་ཤེས་པར་བྱ། །སྙན་དངགས་ཀྱི་ཚིག་སྦྱོར་གང་ཞིག །བརྗོད་
བྱའི་དངོས་པོ་འགའ་ཞིག་སྔོན་ལ་རབ་ཏུ་བཀོད་དེ་དམ་བཅས་ནས། དེའི་སྒྲུབ་བྱེད་རྟགས་ནུས་པ་
ཅན་དངོས་པོ་གཞན་དེ་བས་ཁྱབ་ཆེ་བ་སྤྱི་ཁྱབ་ཀྱིས་འགོད་པའི་ཚིག་སྦྱོར་ཏེ། དོན་གཞན་བཀོད་
པའི་རྒྱན་གྱི་མཚན་ཉིད་དུ།བློ་གསལ་རྣམས་ཀྱིས་ཤེས་པར་བྱའོ། །
314

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉིས་པ་ནི། ཀུན་ཁྱབ་ཁྱད་པར་ལ་གནས་དང༌། །སྦྱོར་བ་ཅན་དང་འགལ་བ་ཅན། །མི་
འོས་བྱེད་དང་འོས་པའི་བདག །འོས་ཤིང་མི་འོས་བཟློག་པ་ཡི། །འདབ་དབྱེ་བ་དང་ད་ལྟ་སོགས། །
སྦྱོར་བ་རྣམས་ལ་རབ་ཏུ་མཚོན། །དེ་བརྒྱད་ཀྱི་དང་པོ་ནི། གང་ཞིག་སྒྲུབ་བྱེད་འགྲོ་བ་བརྟན་གཡོ་
ཐམས་ཅད་ལ་སྲིད་པ་འདི་ནི། ཀུན་ཁྱབ་ཀྱི་དོན་གཞན་བཀོད་པའི་རྒྱན་གྱི་མཚན་ཉིད་ཡིན་དེས་
འོག་ཀུན་ལའང་ཤེས་པར་བྱའོ། །དེ་བཞིན།སྒྲུབ་བྱེད་དེ། ཁྱད་པར་འགའ་ཞིག་ལ་གནས་པ་དང་།
སྒྲ་གཅིག་ཉིད་དོན་གཅིག་མིན་ལ་སྦྱར་བ་ཅན་དང་། ཕན་ཚུན་ཡིན་པའམ་ངོ་བོ་འགལ་བ་ཅན་དང༌།
དོན་དེས་བྱ་བར་མི་འོས་པ་བྱེད་པ་དང༌།ཆ་གཅིག་ནས་འོས་ཤིང་ཡང་ཆ་གཅིག་ནས་མི་འོས་པ་དང༌།
དེ་ལས་བཟློག་པ་ཡང་མི་འོས་ཤིང་འོས་པ་སྟེ། རེ་ཞིག་བརྒྱད་། །འདིའི་དབྱེ་བ་བཤད་མ་ཐག་པ་
བརྒྱད་པོ་དེ་ལྟ་བུ་དང༌།རིགས་དང་བྱ་བ་ཡོན་ཏན་དང་རྫས་དང་། ཁྱད་པར་དང་ཁྱད་པར་ཅན་ལ་སོགས་
པའི་དོན་གཞན་བཀོད་པ།སྙན་དངགས་ཀྱི་སྦྱོར་བ་རྣམས་ལ་མང་དུ་མཐོང་ངོ་ཞེས་པའི་དོན་ནོ། །
གསུམ་པ་སྦྱོར་བ་ལ འདི་རྣམས་རང་བཞིན་གསལ་བྱའི་ཕྱིར། །དཔེར་བརྗོད་ཕྲེང་བ་
བསྟན་པར་བྱ །ལེགས་ལྡན་འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང་། །ནུབ་པར་གྱུར་པ་
འདི་ལ་ལྟོས །ངེས་པ་ལ་ནི་སུ་ཡིས་འགོངས། །དེའང་བ་འདི་རྣམས་ཀྱི་རང་བཞིན་གསལ་བར་
རྟོགས་པར་བྱ་བའི་ཕྱིར་དུ་དཔེར་བརྗོད་པའི་ཕྲེང་བ་རྣམས་རིམ་པ་ལྟར་བརྒྱད་པོ་བསྟན་པར་བྱའོ། །
དེ་ལ་དང་པོ་ནི། ལེགས་པ་ཐམས་ཅད་དང་ལྡན་པ་ཡོན་ཏན་དཔག་ཏུ་མེད་པའི་ཕུང་པོ། འགྲོ་བ་
རྣམས་ཀྱི་ཡུལ་གསལ་བའི་མིག་ཉི་མ་དང་ཟླ་བ་ཡང་ས་ལ་མི་སྡོད་པར་ནུབ་པ་ལ་ལྟོས་ཞེས་དམ་
བཅའ་བའོ། །ཡང་གི་སྒྲས་ནི་དངོས་པོ་གཞན་ལྟ་སྨོས་ཀྱང་དགོས་ཞེས་པའོ། །དེའི་སྒྲུབ་བྱེད་ནུས་
པ་ཅན་ནི། དེར་མ་ཟད་སྐྱེ་བ་ཅན་ཐམས་ཅད་འཇིག་པའི་མཐའ་ཅན་ནོ །ཞེས་ངེས་པ་དེ་ལ་སུས་
འགོངས་ཏེ། སུས་ཀྱང་འདའ་མི་ནུས་པའི་ཕྱིར་ཞེས་པའོ །སྤྱིར་ཡང་ངེས་པ་ནི་དངོས་པོ་རྣམས་དེ
ལས་འདའ་མི་ནུས་པའོ། །གཞན་ཡང༌།ཀུན་གྱི་བྱེད་པོ་ཚངས་པ་ཡང༌། །རང་ཉིད་བདག་པོ་མེད་
པ་སྟེ། །དེ་ལྟར་མ་ཟད་ཆོས་རྣམས་ཀུན། །བདག་པོ་མེད་པའི་རང་བཞིན་ལགས། །ཞེས་པའོ །
གཉིས་པ་ནི།ཆུ་འཛིན་འདི་རྣམས་ལུས་ཅན་གྱི། །ཡོངས་སུ་གདུང་བ་འཕྲོག་པར་བྱེད། །
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བདག་ཐོབ་མིན་ནམ་ཆེན་པོ་རྣམས། །གཞན་གྱི་སྡུག་བསྔལ་ཞི་སླད་དུའོ། །ཆུ་འཛིན་སྤྲིན་ཡིད་དུ་
འོང་བ་འདི་རྣམས་བརྟན་པ་དང་གཡོ་བའི་ལུས་ཅན་རྣམས་ཀྱི་ཡོངས་སུ་གདུང་བ་དེ་འཕྲོག་ཅིང་མེད་
པའམ་ཞི་བར་བྱེད་།དམ་བཅའ་འོ། །སྒྲུབ་བྱེད། དེར་མ་ཟད་ཆེན་པོ་རྣམས་ནི། བདག་ཉིད་ད་
གཟོད་ལན་ཐོབ་པ་ལ་ལྟོས་པ་མིན་པར་གཞན་ལ་ཕན་པའི་ངང་ཚུལ་ཅན་འདྲིས་པ་དང་མ་འདྲིས་པ་
ཀུན་གྱི་སྡུག་བསྔལ་ཞི་བའི་ཆེད་དུ་དགའ་བ་ལྟར་འཇུག་པ་ནི། ངང་པ་པད་མཚོར་འཇུག་པ་
བཞིན་ནོ། །འདི་ནི་སྒྲུབ་བྱེད་ཆེན་པོ་ཁོ་ན་ལ་ཡོད་པས།ཁྱད་པར་ལ་གནས་ཞེས་པའོ། །ཡང༌།ཡིད་
བཞིན་ནོར་བུས་ལུས་ཅན་གྱི། །དབུལ་བ་རབ་ཏུ་འཕྲོག་པར་བྱེད། །དེ་ལྟར་མ་ཟད་བཟང་པོ་རྣམས། །
གཞན་དོན་སྒྲུབ་པས་ཕན་པར་མཛད། །ཅེས་པའོ།།
གསུམ་པ་ནི།མ་ལ་ཡ་ཡི་རླུང་གིས་
གསུམ་པ་ནི། མ་ལ་ཡ་ཡི་རླུང་གིས་ནི། །འཇིག་རྟེན་དབང་བ་སྐྱེད་པར་བྱེད། །དཱཀྵི་ཎྱ་
དང་ཡང་དག་ལྡན། །ཀུན་གྱི་སྙིང་སྡུག་མ་ཡིན་ནམ། །ལྷོའི་རི་བོ་མ་ལ་ཡའི་རླུང་ཡིད་དུ་འོང་ཞིང་
དལ་བ་དག་གིས་ནི། འཇིག་རྟེན་པའི་འགྲོ་བ་རྣམས་ཀྱི་དགའ་བ་སྐྱེད་པ་བྱེད་དོ། །དམ་བཅའ་བའོ། །
སྒྲུབ་བྱེད། དེ་མ་ཟད། དཱཀྵི་ཎྱ་སྟེ་ལྷོ་ཕྱོགས་ན་ཡོད་པ་ཀུན། བློ་དང་མཐུན་པར་འཇུག་པ་དང་ཡང་
དག་པར་ལྡན་པའམ། ཕུན་སུམ་ཚོགས་པའི་སྐྱེ་བོ་ཀུན་གྱི་སྙིང་སྡུག་སྟེ་ཡིད་དུ་འོང་བ་དགའ་བར་
འོས་པ་མ་ཡིན་ནམ་སྟེ་ཡིན་། །འདིར་དཱཀྵི་ཎྱ་ཞེས་པ།ལྷོ་ཕྱོགས་དང་།གཡས་ཕྱོགས་དང་།ཤར་
གྱི་རྗེས་ལ་སོགས་པ་ཚིག་དོན་དུ་མ་ལ་སྦྱར་དུ་རུང་བས་སྦྱར་བའོ །ཡང༌། རི་བོང་འཛིན་པའི་
དཀྱིལ་འཁོར་གྱིས། །སྐྱེ་བོ་མ་ལུས་གསལ་བར་བྱེད། །དེ་ལྟར་མ་བཟོད་འོད་ལྡན་གྱིས། །མུན་པའི་
ཚོགས་ཀུན་ཅིས་མི་འཇིག།ཅེས་པའོ།།
བཞི་པ་ནི། མཚན་མོར་བྱེད་ཀྱི་དྲི་མ་དང༌། །ལྡན་ཡང་འགྲོ་བ་དགའ་བར་བྱེད། །གཉིས་
སྐྱེས་དབང་པོ་སྐྱོན་ལྡན་ཡང་། །གཞན་རྣམས་རྗེས་སུ་འཛིན་པར་ནུས། །མཚན་མོར་བྱེད་པ་ཟླ་བ་
འདི་རི་བོང་གཟུགས་གྱི་དྲི་མ་ར་རི་དང་ལྡན་ཡང་འགྲོ་བ་དགའ་བར་བྱེད་རངས་པར་བྱེད་། །དེ་
དམ་བཅའ་བའོ། །དེ་སྒྲུབ་པ་དེར་མ་ཟད་གཉིས་སྐྱེས་ཀྱི་དབང་པོ་ཐམས་ཅད་སྐྱོན་དང་ལྡན་ཡང་།
གཞན་རྣམས་རྗེས་སུ་འཛིན་པར་ནུས་ཏེ། བྲམ་ཟེས་སྟོན་པ་པོ་བྱས་ཏེ་ལེགས་བཤད་དང་ཟླ་བས་
316

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གསལ་བར་བྱེད་པ་དང༌། འདབ་ཆགས་ཀྱིས་ཅི་རིགས་རང་གིས་སྐྱེད་འབྲས་ཀྱི་ནུས་པ་སོགས་
གཞན་ལ་ཕན་འདོགས་པས་སོ །དེས་གཉིས་སྐྱེས་ཞེས་པ་ཟླ་བ་དང་། བྲམ་ཟེ་དང་། འདབ་ཆགས་
གསུམ་ལ་འཇུག་པས་སྦྱར་བ་ཡིན་ནོ་ཟེར་ན་ཡང༌།འདིར་སྦྱར་བ་སྐབས་དོན་མ་ཡིན་ཏེ་འགལ་བ་
གཙོ་བོ་ཡིན་པའི་ཕྱིར་རོ །ཞེས་སམ།ཡང་ན། སྦྱར་བ་དང་འགལ་བ་གཉིས་ཀ་ཡིན་ཡང་འགལ་བ་
གཙོ་བོས་སོ། །ཇི་ལྟར་འགལ་ན།དྲི་མ་དང་ལྡན་པ་དང༌། དགའ་བ་བྱེད་པ་འགལ་ལོ །དེ་ཡང་
ཆོས་ཀྱི་བཤེས་གཉེན་གྱིས །དྲི་མ་མེད་ན་དགའ་བ་སྐྱེད་པ་ལྟར། །ཞེས་གསུངས་པ་བཞིན་ནོ། །
སྐྱོན་དང་གཞན་རྗེས་སུ་འཛིན་པ་གཉིས་འགལ་ཏེ།གཞན་རྗེས་སུ་འཛིན་པ་དེ་ཡོན་ཏན་ཏུ་བྱེད་པས་
ཁྱབ་པའི་ཕྱིར་རོ །ཡང༌། ལྷ་མོའི་ཞལ་ནས་བདུད་རྩིའི་འོད། །སྤྲོ་ཡང་གདུལ་བྱའི་པདྨ་འབྱེད། །
ཐུགས་རྗེའི་རང་བཞིན་ཆེ་རྣམས་ཀྱིས། །འགྲོ་ཀུན་འགྲོལ་ཡང་བདུད་དཔུང་འཆིང༌།།ཞེས་པའོ།།
ལྔ་པ་། སྦྲང་རྩི་འཐུང་པའི་མགྲིན་སྙན་ལས། །བྱུང་བ་བུང་བའི་སྒྲ་དག་ཀྱང༌། །རྣ་བར་
རྩུབ་པ་ཉིད་གྱུར་པ། །འདོད་ལྡན་རྣམས་ཀྱི་སྡིག་དེ་འདྲ། །སྦྲང་རྩི་མེ་ཏོག་གི་བཅུད་འཐུང་པའི་
མགྲིན་པ་སྙན་པ་ལས་བྱུང་བའམ་བུང་བའི་སྒྲ་འཇམ་པ་དག་ཀྱང་བྲལ་བས་ཉན་པ་རྣམས་ཀྱི་རྣ་བར་
རྩུབ་པ་ཡིད་འབྱུང་བར་གྱུར་པ་འདི་ནི། དགའ་བར་བྱེད་པའི་སྒྲས་ཡིད་འབྱུང་བར་མི་འོས་པའོ །
དམ་བཅའ་བའོ། །མི་འོས་དེ་སྒྲུབ་པ། མི་འོས་ཅི་ཞིག་ཡོད་ཅེ་ན།ཕྱིར་འདོད་ལྡན་རྣམས་ཀྱི་སྡིག་ཅི་
འདྲ་སྟེ འདོད་ལྡན་རྣམས་སྙན་པ་ལའང་ཡིད་འབྱུང་བ་དང༌། སྤྲིན་དང་འབྲུག་དང་ཟླ་བ་དང་ཤིང་
རྒྱས་པ་ལ་སོགས་པ་དགའ་བར་འོས་པ་ཡང་གཞན་ཡིད་འབྱུང་བ་དང་གདུང་པ་ལ་སོགས་པ་སྡིག་པ་
དེ་འདྲ་བའི་རང་བཞིན་ཡིན་པས་སོ །ཞེས་མི་འོས་པའོ །ཡང༌།ལྷ་མོའི་གསུང་སྙན་བདུད་རྩི་ཡང་། །
དགའ་རབ་དབང་ཕྱུག་རྣ་བའི་དུག །ཡན་ལག་དྲུག་ཅུ་དགེ་བ་གང་། །ལུས་མེད་ཀུན་གྱི་སྡིག་དེ་འདྲ། །
ཞེས་པའོ །
དྲུག་པ་ནི ཆུ་སྐྱེས་འདབ་མའི་མལ་སྟན་གྱིས། །བདག་གི་ལུས་ནི་གདུང་བར་བྱེད། །
མལརྟེནབྱས
སྲེག་པའི་བདག་ཉིད་སྲེག་ཟ་དང༌། །འདྲ་བའི་རིགས་པ་མ་ཡིན་ནམ། །ཆུ་སྐྱེས་པདྨ་དམར་པོའི་
འདབ་མའི་མལ་སྟན་ཉམས་སུ་མྱོང་བཞིན་པ་འདིས་འདོད་པ་སྐྱེད་དེ་བདག་གི་ལུས་ནི་གདུང་ཞིང་
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྲེག་པར་བྱེད་། །དམ་བཅའ་བའོ། །དེ་སྒྲུབ་པར་བྱེད་པ།སྤྱིར་དེ་འདྲ་ནི་རིགས་པ་ཡིན་། སྲེག་
པར་བྱེད་པའི་བདག་ཉིད། དམར་བ་ཉིད་ཀྱི་ཕྱིར། སྲེག་ཟ་མེ་དང་འདྲ་བས་གདུང་བར་རིགས་པ་མ་
ཡིན་ནམ་སྟེ་ཡིན་ནོ། །ཞེས་འོས་པའོ །ཡང༌། རབ་མཛེས་ཡིད་འོང་དབྱངས་ཅན་ཞལ། །འདི་ནི་
འགྲོ་ཀུན་དགའ་བར་མཛད། །ཀུན་དགའ་སྐྱེད་པའི་ཟླ་བ་དང༌། །འདྲ་བའི་རིགས་པ་ཅིས་མ་ཡིན། །
ཞེས་པའོ། །
བདུན་པ་ནི།བསིལ་ཟེར་ཅན་གྱིས་ཉམས༼འདོད་པས་ཆགས་པ་རྒྱས།༽བྱེད་མོད། །དཔྱིད་ཀྱིས་
བདག་ནི་ཅི་ལ་གདུང༌།།དྲི་མ་ཅན་གྱིས་སྤྱོད་པའི་ལས། །དག་པས་མི་འོས་པ་མིན་ནམ།།སོས་ཀའི་
དཔྱིད་དུས་ཀྱི་མེ་ཏོག་ཨུག་ཆོས་ལྟ་བུ་བདག་བསིལ་ཟེར་ཅན་ཟླ་བས་ཉམས་པར་བྱེད་པར་འོས་མོད་ཀྱི།
དཔྱིད་ཀྱིས་བདག་ནི་གདུང་སྟེ་ཅི་ལ་གདུང་བར་མི་འོས་སོ། །དམ་བཅའ་བའོ། །དེ་སྒྲུབ་པར་བྱེད།
སྤྱིར་དྲི་མ་ཅན་གྱི་སྤྱོད་པའི་ལས་གདུང་བར་བྱེད་པ་གང་ཡིན་པ་དེ་འོས་ཀྱིས། དྲི་མ་དག་པ་ཁུ་བྱུག་
ལ་སོགས་པ་དགའ་བའི་དུས་ཀྱི་གདུང་བར་མི་འོས་པ་མིན་ནམ་སྟེ་ཡིན་ནོ། །ཞེས་པའོ །འདིར་ཟླ་
བས་འོས་ཤིང་དཔྱིད་ཀྱིས་མི་འོས་པར་བསྟན་པས་འོས་ཤིང་མི་འོས་པའོ། །ཡང་། ལྷ་མོས་འགྲོ་ཀུན་
དགའ་རིགས་ཀྱི། །རི་བོང་ཅན་གྱིས་ཅི་ལ་དགའ། །ཐུགས་རྗེའི་བདག་ཉིད་འགྲོ་བའི་མགོན། །བེམ་
པོ་དྲི་མ་ལྡན་པ་མིན།།ཞེས་པ་ལྟ་བུའོ།།
བརྒྱད་པ་ནི། ཀུ་མུད་ལྡན་མང་སྲེག་བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་བས་
བཟུང་རྣམས་རྩུབ་པ་ན །ཉི་མས་བཟུང་རྣམས་འཇམ་མི་འགྱུར །ཀུ་མུད་ལྡན་པ་ཟླ་བས་ཀྱང༌།
ཆགས་པའི་མེ་བསྐྱེད་ནས། འདོད་ལྡན་གྱི་ལུས་སེམས་གདུང་བས་སྲེག་པར་བྱེད་པ་ན་སྟེ། དེ་མི་
འཕེལ་ལོ། །པདྨ་ཡི་འབྱུང་གནས་ཉི་མས་གདུང་བར་ཅིས་མི་བྱེད་དེ། བྱེད་པར་འོས་སོ །དམ་
བཅའོ། །དེ་སྒྲུབ་པ་སྤྱིར་ཟླ་བས་བཟུང་བ་སྟེ་ཕྱོགས་རྣམས་རྩུབ་པ་སྟེ། དེས་གདུང་ན། ཉི་མས་
བཟུང་བ་སྟེ།དེའི་ཕྱོགས་སུ་གཏོགས་པ་རྣམས་འཇོམ་པར་མི་འགྱུར་ཏེ། རྩུབ་པ་སྟེ་གདུང་བར་
རིགས་ཏེ། རིམ་པ་ལྟར། ཟླ་བ་མཐའ་གཅིག་ཏུ་བསིལ་ཞིང་དགའ་བར་བྱེད་པ་དང༌། ཉི་མ་མཐའ་
གཅིག་ཏུ་ཚ་ཞིང་འབྱུང་པོའི་བྱ་སོགས་གདུང་བར་བྱེད་པའི་ཕྱིར དེ་ཡང་ཀུ་མུ་ད་ལྡན་པས་
318

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གདུང༼བསིལ་བབར་མི་རིགས་པ་དང༌། པདྨའི་འབྱུང་གནས་ཀྱིས༼ཚ་༽གདུང་བར་རིགས་པའོ། །
ཡང༌།དབུ་སྐྲའི་འོད་ཀྱིས་གསལ་བྱེད་ན།།ཅོད་པན་ཟླ་བས་ཅིས་མི་གསལ།།བུང་བ་ལྟར་ནག་སྣང་
བྱེད་ན། །རྒྱུ་སྐར་བདག་པོས་ཤིན་ཏུ་རིགས། །ཞེས་པའོ།།
བརྒྱད་པ་ལྡོག་པ་ཅན་གྱི་རྒྱན་ལ་གཉིས། མཚན་ཉིད་དང་། སྦྱོར་བའོ། །དང་པོ་ནི། སྒྲ་
འཇུག་པའམ་མ་རྟོག་པས། །དངོས་པོ་གཉིས་ནི་མཚུངས་གྱུར་པ། །དེ་ཡི་འབྱེད་ཁྱད་བརྗོད་པ་གང༌། །
ནི་ལྡོག་པ་ཅན་ཞེས་བརྗོད། །སྒྲས་དངོས་སུ་ཟིན་པས་དངོས་པོ་འདྲ་བ་གཉིས་ལ་འཇུག་པའམ།
མ་ཟིན་ཀྱངཤུགས་དང་སྐབས་ལ་སོགས་པས་རྣོན་པ་ཡིས་བརྗོད་པ། འདོད་པའི་དངོས་པོ་གཉིས་ནི་
མཚུངས་པར་གྱུར་པའི་རྣམ་པས་བསྟན་ནས། སླར་ཡང་དེའི་ཡུལ་དེར་དབྱེ་བའམ་འབྱེད་བྱེད་ཁྱེར།
རིགས་སམ་རྫས་སམ། ཡོན་ཏན་བྱ་བའི་སྒོ་ནས་བརྗོད་པ་གང་ཡིན་པ་ནི།ལྡོག་པ་ཅན་གྱི་རྒྱན་གྱི་
མཚན་ཉིད་ཡིན་ཞེས་མཁས་པ་རྣམས་བརྗོད་།།
གཉིས་པ་ལ་བཞི། སྒྲས་ཟིན་པའི་དང༌། དོན་གྱིས་གོ་བའི། འབྱེད་བྱེད་མཚུངས་པའི།
རིགས་མཐུན་དུ་བྱེད་པའི་ལྡོག་པ་ཅན་ནོ །དང་པོ་ལ་གཉིས་གཅིག་གཉིས་ལ་སྦྱར་བའི་ལྡོག་པ་
ཅན། འགོག་དང་གཏན་ཚིགས་ཀྱི་ལྡོག་པ་ཅན་ནོ། །དང་པོ་ལ་གསུམ་གྱི་དང་པོ་ནི། བརྟན་དང་ཆེ་
བའི་བདག་ཉིད་ཅན། །ལཱ་བ་ཎྱ་ཁ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་
ལུས་འདི་འདྲ་ཉིད་ཀྱིས་སོ །ཀྱེ་སྐྱེས་བུ་མཆོག་མི་འགྱུར་བས་བརྟན་པ་དང་ཡོན་ཏན་གྱི་མཚན་ཉིད་
ཅན་ཡངས་ཤིང་ཆེ་བའི་བདག་ཉིད་དང་། ལཱ་བ་ཎྱ་སྟེ་མཛེས་པ་དང་སོ་མྱོང་ཤེས་ཡོད་པ་དང་ཡིད་དུ་
འོང་བ་ལ་སོགས་པའི་ཡོན་ཏན་གྱིས་ཁྱོད་དང་རྒྱ་མཚོ་གཉིས་མཚུངས་པའོ །དེ་བྱེད་པ་ནི་འོན་ཀྱང་
ཁྱོད་རྒྱ་མཚོ་ལས་ཐ་དད་དེ། ཁྱོད་ཀྱི་ལུས་ཡན་ལག་ལ་སོགས་པ་སྐྱེས་བུར་གྲུབ་པའི་ཕྱིར་རོ །དེ་
འཆད་པ་ནི།གཅིག་ལ་གནས་པའི་ཆོས་ཀྱིས་ནི། །གཉིས་ཀ་ལ་གནས་ཐ་དད་དག །རྟོག་པའི་ཡུལ་
དུ་གྱུར་པའི་ཕྱིར། །འདི་ནི་གཅིག་གིས་ལྡོག་པ་ཅན །སྐྱེས་བུ་སོགས་མལ་གནས་པའི་ཆོས་ལུས་
སོགས་ཀྱིས་ནི། སྐྱེས་བུ་རྒྱ་མཚོ་ལ་གནས་པའི་མཚུངས་པ་དེ་ཐ་དད་དུ་འབྱེད་པས། དེར་རྟོགས་
པའི་ཡུལ་དུ་གྱུར་པའི་ཕྱིར་ན། འདི་འདྲ་འདི་ནི་གཅིག་ལྡོག་པ་ཅན་གྱི་མཚན་ཉིད་དུ་ཤེས་པར་བྱའོ། །
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཡང༌།རབ་མཛེས་སྤྱན་ཡངས་ལྷ་མོ་ནི། །ཟབ་བརྟན་ཡངས་དང་མཛེས་པ་ཡིས། །འབབ་ལྡན་དབང་
པོ་མ་མཚུངས་ཀྱང༌། །གང་སྐུ་དཀར་བས་ཐ་དད་ལགས།།ཞེས་པའོ། །
གཉིས་པ་ནི། ཆུ་ཡི་ཕུང་པོ་དག་དང་ཁྱོད། །མཚམས་ལས་མི་འདའ་ཟབ་པ་སྟེ། །འདི་ནི་
མིག་སྨན་དང་མཚུངས་ལ། །ཁྱོད་ནི་གསེར་གྱི་འོད་ཅན་ནོ། །ཀྱེ་སྐྱེས་བུ་ཡ་རབས་མཆོག་ཅེས་བོད་
ནས། ཆུའི་ཕུང་པོ་རྒྱ་མཚོ་དང་ཁྱོད་ནི། མཚམས་སམ་ལུགས་ལས་མི་འདའ་བ་དང༌། གཏིང་ཟབ་
ཅིང་རྟོགས་དཀའ་བས་མཚུངས་པ་སྟེ། འབྱེད་བྱེད། ཆུའི་ཕུང་པོ་འདི་ནི་མིག་སྨན་དང་མཚུངས་པའི་
ནག་པོ་ཡིན་ལ། སྐྱེས་བུ་ཁྱོད་ནི་གསེར་གྱི་འོད་ཅན་ཡིན་པས་ལྷག་གོ།ཞེས་པའོ །དེ་བཤད་པ།
གང་ཕྱིར་འདི་ནི་གཉིས་ཀ་ཡིས། །འབྱེད་བྱེད་ཡོན་ཏན་ནག་པོ་དང༌། །སེར་པོ་གཉིས་ཀས་ཐ་དད་
བསྟན། །འདི་ནི་གཉིས་ཀའི་ལྡོག་པ་ཅན། །གང་གི་ཕྱིར་ཚིག་སྦྱོར་འདིར་ནི་རྒྱ་མཚོ་དང་སྐྱེས་བུ་
གཉིས་ཀ་ཐ་དད་དུ་འབྱེད་པའི་ཡོན་ཏན་ནག་པོ་དང་སེར་པོ་གཉིས་ཀས་ཐ་དད་དུ་བསྟན་པའི་ཕྱིར།
འདི་འདྲ་བ་འདི་ནི་གཉིས་ཀའི་ལྡོག་པ་ཅན་གྱི་མཚན་ཉིད་དུ་ཤེས་པར་བྱའོ །ཡང༌། ཚེམས་ལས་
འཁྲུངས་པའི་ལྷ་མོ་དང༌། །དཔག་བསམ་ཤིང་དག་མཚུངས་པ་སྟེ། །དཔག་བསམ་མར་གད་མདོག་
ལྟར་ལྗང་།།ལྷ་མོ་ཟླ་བའི་འོད་ལྟར་དཀར།།ཞེས་པའོ། །
གསུམ་པ་ནི། ཁྱོད་དང་རྒྱ་མཚོ་དུར་བ་རོ །སེམས་ཅན་ཆེན་པོ་གཟི་བརྗིད་བཅས། །འདི་
ཡིས་ཁྱད་གཉིས་ཐ་དད་དེ། །དེ་ནི་ཆུ་བདག་ཁྱོད་མཁས་སོ །ཀྱེ་སྐྱེས་བུ་དམ་པ་ཁྱོད་དང་རྒྱ་མཚོ་
གཉིས་པོ ཆོས་གསུམ་པོ་འདིར་མཚུངས་ཏེ། །དུར་བ་རོ་དང༌། སེམས་ཅན་ཆེན་པོ་དང༌། གཟི་
བརྗིད་ལྡན་པ་གསུམ་གྱིས་སོ། །དུར་བ་རོ་ནི། ཆུ༼ལ་སྦྱར་ན།༽བ་ཚྭའི་ཆུ༽ངན་པ་དང༌། བཟློག༼རྒྱལ་པོ་ལ་
སྦྱར་ན༽དཀའ་བ་གཉིས་ཀ་ལ་འཇུག་གོ །མ་ཧཱ་སཏྭ་ཞེས་པའང་སེམས་ཅན་ཆེན་པོའི་ཆུ་སྲིན་སྲུང༼རྒྱ་
མཚོ་ལ༽། སྙིང་སྟོབས་ཆེན་པོ་ཅན་གཉིས་ཀ་ལ་འཇུག་གོ།ཏེ་ཛས་ཞེས་པའང་། རྒོད་མ་ཁའི་མེ་དང་
བཅས་པ་དང་། གཟི་བརྗིད་ཆེ་བ་གཉིས་ལ་འཇུག་པས་རིམ་པ་ལྟར༼བ་ཚྭའི་ཆུ༽། རྒྱ་མཚོ་དང་སྐྱེས་བུ་
གཉིས་ཀ་ལ། འདི་གསུམ་གའང་སྒྲ་སྦྱར་བའོ། །འབྱེད་པ་འོན་ཀྱང་ཁྱེད་གཉིས་ཐ་དད་དེ། རྒྱ་མཚོ་
དེ་ནི་ཆུའི་བདག་པོར་གྱུར་པའི་བེམ་ཡིན་ལ། སྐྱེས་བུ་ཁྱོད་འདི་ནི་མཁས་པ་འདི་ཡིས་སོ །དེ་
320

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
འཆད་པ་ནི། འདི་ནི་སྦྱོར་བའི་ཚུལ་ལྡན་ཕྱིར།སྦྱར་བ་ཅན་ཞེས་གཟུང་བར་མཛོད། ཚིག་སྦྱོར་འདི་ནི།
སྦྱར་བའི་ཚུལ་དང་ཡང་ལྡན་ཞིང༌།ལྡོག་པ་ཅན་ཡང་བསྟན་པ་དེ་ཕྱིར། འདི་འདྲ་འདི་ནི་སྦྱར་བའི་
ལྡོག་པ་ཅན་གྱི་མཚན་ཉིད་ཡིན་། །ཞེས་མཁས་པ་རྣམས་ཀྱིས་གཟུང་བར་མཛོད་ཅིག །ཡང་།ཡིད་
འོང་དབྱངས་ཅན་ལྷུན་པོ་དང༌། །བརྟན་ལྡན་མཐོ་དང་མཛེས་པ་མཚུངས །འོན་ཀྱང་ལྷུན་པོ་ས་
འཛིན་ཏེ།།མཛེས་མ་སྨྲ་མཁས་ལྷག་པའི་ལྷའོ །ཞེས་པའོ། །
གཉིས་པ་ལ་གཉིས།མཚན་ཉིད་ཀྱི་མདོར་བསྟན། དཔེར་བརྗོད་ཀྱིས་རྒྱས་པར་བཤད་
པའོ། །དང་པོ་ནི།འགོག་པ་ཅན་དང་གཏན་ཚིགས་ཅན། །གཉིས་པ་དེ་ཡང་བསྟན་པར་བྱ། །དེ་
བཞིན་དུ་འགོག་པ་དང་ལྡོག་པ་ཅན་ལྷན་ཅིག་པ་དང༌།ལྡོག་པ་ཅན་དང་གཏན་ཚིགས་སམ།རྒྱུ་ཅན་
ལྷན་ཅིག་པ་ཅན་གཉིས་དེ་ཡང་དཔེར་བརྗོད་པས་བསྟན་པར་བྱའོ།།
གཉིས་པ་ལ་གཉིས་ལས། དང་པོ་ནི། ལུགས་དང་ལྡན་ཞིང་བརྟན་པ་དང༌། །རིན་ཆེན་
འབྱུང་གནས་ཡིན་མོད་ཀྱང་། །དྲི་མ་ལྡན་པ་ཆུ་སྤྲིན་གནས། །ཁྱོད་ཀྱི་འགྲན་ཟླ་གྱུར་མ་ལགས། །
སྐྱེས་བུ་ཁྱོད་རྒྱ་མཚོ་ནི་ལུགས་དང་ལྡན་ཞིང༌།གཞན་ཡང་བརྟན་པ་དང་རིན་ཆེན་འབྱུང་གནས་ཡིན་
པར་མཚུངས་མོད་ཀྱང་། འབྱེད་པ་ནི།སྲོག་ཆགས་དུ་མ་དང་བ་ཚྭ་ཅན་གྱི་ཆུ་ལ་སོགས་པ་མ་དག་པ་
དྲི་མ་ལྡན་པའོ །ཆུ་སྲིན་གནས་ནི་རྒྱ་མཚོ་སྟེ། དེ་ཁྱོད་ཀྱི་འགྲན་ཟླར་མཚུངས་པར་གྱུར་པ་མ་ལགས་།
ཁྱོད་ནི་ཡོངས་སུ་དག་པ་ཡིན་པས་སོ་ཞེས་། །ལགས་ཞེས་དགག་པ་བརྗོད་པས་འགོག་པ་དང་
ལྡོག་པ་ཅན་གྱི་རྒྱན་ལྡན་གཅིག་པའོ། །ཡང༌། བདུད་རྩི་སྤྲོ་དང་ཀུན་དགའ་བསྐྱེད། །དཀར་ཞིང་
མཛེས་པར་མཚུངས་མོད་ཀྱང༌། །རི་བོང་གཟུགས་དང་ཆ་ཤས་ཅན། །དབྱངས་ཅན་འགྲན་ཟླ་འོས་མ་
ལགས། །ཞེས་པའོ །གཉིས་པ་ནི། རི་གླིང་རྒྱ་མཚོར་བཅས་པ་དང༌། །ས་འདི་མཐའ་དག་འཛིན་
མོད་ཀྱང༌། །ལག་འགྲོ་རྣམས་ཀྱི་རྗེས་གྱུར་ཕྱིར། །ལྷག་མ་ཅན་ནི་ཁྱོད་ལས་དམན། །ཀྱེ་མིའི་བདག་
པོ་ཞེས་བོད་ནས རི་ཀུན་ནས་བརྩེགས་པ་ལ་སོགས་པ་དང༌། གླིང་སིང་ག་ལའི་གླིང་ལ་སོགས་པ་
དང་།རྒྱ་མཚོ་ཆེན་པོ་བཞི་དང་བཅས་པ་དང༌། ས་གཞི་འདི་མཐའ་དག་འཛིན་པར་ཁྱོད་དང་ལྷག་མ་
ཅན་གཉིས་འདྲ་མོད་ཀྱང༌།མི་བདག་ཁྱོད་ལས་ལྷག་མ་ཅན་ཀླུའི་རྒྱལ་པོ་མཐའ་ཡས་ཏེ།ངག་དབང་
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གིས་ནོར་རྒྱས་བུ་ཞེས་སོ། །དེ་དམན་ཏེ། དེ་ལག་འགྲོ་རྣམས་ཀྱི་རྗེ་བོར་གྱུར་པའི་ཕྱིར། ལག་འགྲོ་
སྐྱེ་བོ་ངན་པ་ལ་འཇུག་པས་ན།དེ་ལས་བཟློག་པས་ཁྱོད་དམ་པ་རྣམས་ཀྱི་རྗེ་བོ་ཡིན་པའི་ཕྱིར་རོ །
འདིར་རྟགས་ཀྱིས་བསྒྲུབས་པས ཕྱིར་ཞེས་པས་གཏན་ཚིགས་ཅན་། །ཡང་། ལྷ་མོ་ཡིད་བཞིན་
ནོར་བུ་གཉིས། །དགོས་འདོད་འབྱུང་སོགས་མཚུངས་མོད་ཀྱང་། །ཁྱེད་ལས་ཡིད་བཞིན་ནོར་བུ་
དམན། །ནོར་བུ་སེམས་དངོས་ཆུར་གནས་ཕྱིར། །འདིར་རགས་ཞེས་པའོ །དོན་བསྡུ་ནི། སྒྲ་དག་
འཇུག་པར་མཚུངས་པ་ཡི།ལྡོག་པ་ཡིན་དེ་འདྲའོ། །སྒྲ་ཟིན་པ་དག་གི་འཇུག་པ་མཚུངས་ཞེས་པ་
ཡོད་པའི་ལྡོག་པ་ཅན་ནི་བཤད་ཟིན་དེ་འདྲ་བ་ཀུན་ཡིན་པའོ། །གཅིག་པ་དོན་གྱིས་གོ་བའི་ལྡོག
རྒྱན་ནི། མཚུངས་པར་རྟོགས་པར་འགྱུར་བ་ཡང༌། །ཡོད་པ་དེ་ནི་རྗེས་སུ་བསྒྲུབ །མཚུངས་པ་ལ་
སོགས་པ་སྒྲས་དངོས་སུ་ཟིན་པ་མེད་ན་ཡང་དོན་ནམ་ཤུགས་སམ་སྐབས་ལས་མཚུངས་པར་རྟོགས་
པར་འགྱུར་བའི་ལྡོག་པ་ཅན་ཡང་། ཡོད་པ་དེ་ནི་དཔེ་བརྗོད་པས་རྗེས་སུ་བསྒྲུབ་ཅིང་བཤད་པར་
བྱའོ། །འདི་ལ།དཔེ་དང་དཔེ་ཅན་གྱིས་དབྱེ་བའི་ལྡོག་པ་ཅན་དང༌། དཔེ་ལས་དཔེ་ཅན་ལྷག་པའི་
ལྡོག་པ་ཅན་མིང་གིས་བསྡུ་བའོ། །དང་པོ་ནི། ཁྱོད་ཀྱི་གདོང་པ་པདྨ་སྟེ། །འདི་འདྲ་ཀྱི་ནི་ཁྱད་པར་
ཡང༌། །པདྨ་ཆུ་ལས་སྐྱེས་པ་དང་། །ཁྱོད་གདོང་ཁྱོད་ལ་བརྟེན་པའོ། །ཀྱེ་མཛེས་མ་ཁྱོད་ཀྱི་གདོང་པ་
དང༌། པདྨ་སྟེ། ཞེས་འདྲ་བ་སྒྲ་དངོས་སུ་བསྟན་པ་མེད་ཀྱང་མཛེས་པ་ལ་སོགས་པས་མཚུངས་པར་
དོན་གྱིས་རྟོགས་པའོ། །འབྱེད་བྱེད་ནི། འདི་གཉིས་ཀྱི་ཁྱད་པར་ཡང་། པདྨ་ནི་ཆུ་དང་འདམ་ལས་
སྐྱེས་པ་དང་། མཛེས་མ་ཁྱོད་ཀྱི་གདོང་པ་ནི།ཁྱོད་རང་ཉིད་དཔེ་བརྟེན་པས་ཐ་དད་པའོའདིས་ནི་མིང་
དབྱེ་བ་ཙམ་གྱི་ཟློག་པ་ཅན་ནོ། །༽ །ཡང་ན། རབ་མཛེས་ཡིད་འོང་དབྱངས་ཅན་ཀྱེ། །ཉིད་ཀྱི་ཞལ་དང་
ཟླ་བ་སྟེ། །ཟླ་བ་ལྷ་ཡི་རྫིང་ལ་གནས། །ཉིད་ཞལ་འདི་རྟེན་འདིས་ཐ་དད།།ཅེས་པའོ །
གཉིས་པ་།རི་དྭགས་མིག་ལ་སྨིན་སྒེག་དང༌། །ཁྱོས་པའི་དམར་བས་མ་རེག་པས། །ཁྱོད་
ཀྱི་མིག་འདི་གཉིས་ཡི།།ཡོན་ཏན་དེ་དག་ཉིད་ཀྱིས་བརྒྱན།།ཀྱེ་མཛེས་མ་རི་དྭགས་ཀྱི་མིག་ལ་ནི་
སྨིན་མའི་བྲོ་གར་གྱིས་རྣམ་སྒེག་པ་དང༌། ལང་ཚོས་མྱོས་པའི་དམར་པས་མ་རེག་པ་ཡིན་པ་དང༌།
ཁྱོད་ཀྱི་མིག་མངོན་དུ་གྱུར་པས་ནི། སྨིན་སྒེག་དང་མྱོས་པས་དམར་བ་འདི་གཉིས་པོ་ཡི་ཡོན་ཏན་དེ་
322

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དག་ཉིད་ཀྱིས་མཛེས་པར་བརྒྱན་པས་ལྷག་གོ།ཞེས་པའོ །འདིར་མིག་གཉིས་འདྲ་བར་དངོས་སུ་
མ་བསྟན་ཀྱང་འབྱེད་བྱེད་ཀྱི་ཤུགས་ལས་འདྲ་བར་རྟོགས་པ་ཡིན་ནོ །ཡང་། ཨུཏྤལ་ནི་འཕྲུལ་བ་
དང༌། །སྨིན་མ་གཡོ་བའི་གར་ཡང་མེད། །དབྱངས་ཅན་སྤྱན་ནི་དེ་གཉིས་ཀྱི། །ཡོན་ཏན་བརྒྱན་པས་
ཐ་དད་ལགས།།ཞེས་པའོ། །
གསུམ་པ་ནི། སྔ་མར་དབྱེ་བ་ཙམ་བརྗོད་ལ། འདིར་ནི་ལྷག་པ་ཉིད་བསྟན་ཏོ། །སྔ་མའི་
དཔེ་བརྗོད་པས་ནི་འབྱེད་བྱེད་རྟེན་གྱི། དབྱེ་བ་ཙམ་བརྗོད་ལ། ཕྱི་མ་འདིར་ནི་དཔེ་ལས་དཔེ་ཅན་
ལྷག་པ་ཉིད་ཀྱི་འབྱེད་བྱེད་བསྟན་ཏོ། །
གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ་གསུམ། དམ་བཅའ་བ། དཔེར་བརྗོད་པ།
དེ་དག་གི་གནས་ལུགས་བཤད་པའོ །དང་པོ་ནི།སླར་ཡང་། མཚུངས་པའི་ལྡོག་པ་ཅན། གཞན་
དག་རབ་ཏུ་བསྟན་པར་བྱ། དུས་སླར་ཡང་འབྱེད་བྱེད་མཚུངས་པ་ཡི་སྒྲས་ཟིན་པའི་ལྡོག་པ་ཅན་
གཞན་པ་དག།འབྱེད་བྱེད་ཅུང་ཟད་རབ་ཏུ་བསྟན་པར་བྱའོ །ཞེས་པའོ །
གཉིས་པ་ལ་གཉིས། མཚུངས་ཆོས་དང་འབྱེད་བྱེད་གཉིས་ཀ་མཚུངས་པར་སྒྲས་ཟིན་པ་
དང༌། མཚུངས་ཆོས་སྒྲས་མ་ཟིན་ཡང་འབྱེད་བྱེད་མཚུངས་པར་སྒྲས་ཟིན་པའོ། །དང་པོ་ནི། ཁྱོད་ཀྱི་
གདོང་དང་པདྨ་དཀར། །རྒྱས་ཤིང་དྲི་བཟང་ལྡན་པ་སྟེ། །པདྨ་ལ་ནི་བུང་བ་གཡོ། །ཁྱོད་ཀྱི་གདོང་ལ་
མིག་རབ་གཡོ།།ཀྱེ་ཡིད་འོང་མ། ཁྱོད་ཀྱི་གདོང་དང་པདྨ་དཀར་པོ་གཉིས་རྣམ་པར་རྒྱསས་པ་ངདང་དྲི་
བཟང་ཡིད་དུ་འོང་བ་ལྡན་པས་འདྲ་སྟེ།དེ་ནི་མཚུངས་པའི་ཆོས་རྒྱས་པ་དང་། དྲི་བཟང་པོ་སྒྲས་
ཡོངས་སུ་ཟིན་པས་སོ། །འོ་ན་འདི་གོང་དུ་སྒྲས་ཟིན་པའི་སྐབས་སུ་འཆད་པར་རིགས་སོ་ཞེ་ན།དེ་ནི་
མ་ཡིན་ཏེ། འདིར་འབྱེད་བྱེད་མཚུངས་པ་དང་འབྲེལ་ལ། སྔ་མར་ནི་འབྱེད་བྱེད་མཚུངས་པའི་ངེས་
པ་མེད་པའི་ཕྱིར་རོ། །དེ་ཉིད་མཚུངས་པས་འབྱེད་པ་ནི།འོན་ཀྱང་ཁྱད་པར་ལ་པདྨ་ལ་ནི་བུང་བ་
རོལ་པས་གཡོ་ལ། ཁྱོད་གདོང་ལ་ནི་མིག་རོལ་པས་གཡོ་བར་མཚུངས་སོ། །ཡང་། དབྱངས་ཅན་སྐུ་
དང་ལྷུན་པོའང་གཉིས། །བརྟན་ཞིང་བརྗིད་དང་ལྡན་པ་སྟེ། །ལྷུན་པོ་ལ་ནི་ཉི་ཟླས་མཛེས། །ཉིད་སྐུ་
ལ་ནི་མཚན་དཔེས་མཛེས།།ཞེས་པའོ། །
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གཉིས་པ་ནི།ཟླ་བ་འདི་ནི་ནམ་མཁའི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་
སྐར་ཕྲེང་བ་ཅན། །ཆུ་འདི་ཀུ་མུད་རྒྱས་པ་ཅན། །ཟླ་བ་རྒྱས་པ་མཐོང་བཞིན་པ་འདི་ནི་ནམ་མཁའ་
མཛེས་པར་བྱེད་པའི་རྒྱན།ཐོད་དམ་འབུར་ལྟ་བུར་གྱུར་པའོ། །ངང་པས་མངོན་སུམ་པ་འདི་ནི་ཆུ་
གཏེར་མཛེས་པར་བྱེད་པའི་རྒྱན་ཨིནྡྲ་ནཱི་ལ་ལ་ཟླ་བའི་ཚོམས་བཀོད་པ་ལྟ་བུའོ། །གཉིས་ཀ་ཡང་
བརྒྱན་པར་མཚུངས་པའི་སྒྲས་ཟིན་པས་འབྱེད་། །ཟླ་བ་དང་ངང་པ་མཚུངས་པའི་སྒྲས་མ་ཟིན་ཡང་
མཚུངས་པར་ཤུགས་ལ་རྟོགས་པའོ །འདི་ངང་པ་ལ་བསྟོད་པའི་དབང་དུ་བྱས་ཀྱི། ཟླ་བ་མ་ཡིན་ན་
སྐྱོན་དུ་འགྱུར་བར་དཔེའི་སྐྱོན་དུ་བཤད་དོ། །དེ་བཞིན་དུ་ཕྱི་མ་མཁའ་དང་ཆུ་ལས་ཡང་། །ཡང་།
དབྱངས་ཅན་ཞལ་ནི་ཨུཏྤལ་སྤྱན་གྱིས་མཛེས །ཟླ་བ་འདི་ནི་རི་བོང་གཟུགས་ཀྱིས་མཛེས །ཉིད་
ཞབས་གང་བའི་་དང་་
ཞབས་གདུ་བུའི་སྒྲ་དང་ལྡན་པ་སྟེ། །པདྨ་བུང་བས་བསྟེན་པའི་སྒྲ་དབྱངས་ལྡན། །ཞེས་པའོ། །
བཤད་པ་ནི། འདི་ནི་ཟླ་བ་ངང་པ་དག །དཀར་བ་ཉིད་སོགས་རྟོགས་པ་དང༌། །མཁའ་དང་ཆུ་ཡི་
དག་པ་ཡང་། །རྟོག་པར་མཚུངས་པའི་དབྱེ་བ་བྱས། །མཚུངས་པ་སྒྲས་ཟིན་མ་ཡིན་ཡང༌།ཚིག་སྦྱོར་
འདིར་ནི་ཟླ་བ་ངང་པ་དག་གི་མཚུངས་ཆོས་དཀར་བ་དང་མཛེས་པ་ཉིད་ལ་སོགས་པ། སྒྲས་དངོས་
སུ་མ་ཟིན་ཡང་ཤུགས་ལ་རིགས་པས་རྟོགས་པ་དང༌། འབྱེད་བྱེད་མཁའ་བརྒྱན་ཆུ་རྒྱན་ཞེས་མཚུངས་
པའི་སྒྲས་ཟིན་པར་བྱས་ཤིང༌། དེ་བཞིན་དུ་མཁའ་དང་ཆུ་གཉིས་ཡང་མཚུངས་ཆོས་སྔོ་བ་དང་དག་
པའང་སྒྲས་དངོས་སུ་མ་ཟིན་ཡང་ཤུགས་ལ་རྟོགས་པའང༌། འབྱེད་བྱེད་ཀྱི་དབྱེ་བ་རྒྱུ་སྐར་ཕྲེང་བ་ཅ
དང༌།ཀུ་མུད་རྒྱས་པ་ཅན་ཞེས་མཚུངས་སྒྲས་ཟིན་པ་བྱས་པའོ།།
གསུམ་པ་ནི། སྔ་མ་ལ་ནི་སྒྲ་ལྡན་མཚུངས། །གཉིས་ཀ་ལ་ཡང་ཐ་དད་བྱེད། །བུང་བ་མིག་
ལ་སོགས་པས་མཚུངས །དེ་ཕྱིར་མཚུངས་པས་ལྡོག་པ་ཅན། །དཔེར་བརྗོད་སྔ་མ་ལ་ནི་མཚུངས་
ཆོས་སྒྲས་ཟིན་པ་དང༌།ལྡན་པར་མཚུངས་ཆོས་དངོས་སུ་བརྗོད་ལ།ཕྱི་མ་ལ་མཚུངས་ཆོས་དངོས་སུ་
སྒྲས་ཟིན་པར་མ་བརྗོད་ཀྱང་། སྔ་ཕྱི་གཉིས་ཀ་ཡང་ཐ་དད་དུ་འབྱེད་པའི་འབྱེད་ཆོས།བུང་བ་མིག་
དགའང་། མཁའ་དང་ཆུ་དང་། རྒྱུ་སྐར་ཅན་ཀུ་མུད་ཅན་རྣམས་མཚུངས་པའི་སྒྲས་ཟིན་པར་བསྟན།
ས་དེའི་ཕྱིར། མཚུངས་པའི་ལྡོག་པ་ཅན་ཞེས་པ་ཡིན་ནོ། །བཞི་པ་རིགས་མཐུན་ལས་འབྱེད་པ་ནི།
324

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རིན་ཆེན་སྣང་བས་མི་འཕྲོག་ཅིང་། །ཉི་མའི་འོད་ཀྱིས་མི་བཟློག་པ། །ལང་ཚོ་ལས་བྱུང་ན་ཆུང་གི །
མུན་པ་ལྟ་བ་འགོག་པར་བྱེད། །རིན་པོ་ཆེ་ནོར་བུ་ལ་སོགས་ཀྱི་སྣང་བ་སྟེ།འོད་ཀྱིས་མི་འཕྲོག་སྟེ་ཞི་
བར་མི་ནུས་པ་དང་། ཉི་མའི་འོད་ཀྱིས་མི་བཟློག་སྟེ་མི་སེལ་བའི་ལང་དར་ལ་བབ་པ་ལས་བྱུང་
བའི་ན་ཆུང་གཞོན་ནུ་མ་རྣམས་ཀྱིས་མི་ཤེས་ཤིང་དྲེགས་པའི་མུན་པ་འདིས་ཡང་དག་པའི་དོན་ཆགས་
བྲལ་གྱི་དེ་ཁོ་ན་ཉིད། བླང་བྱ་དང་ཆགས་སོགས་སྤང་བྱ་ལྟ་བ་ལ་གེགས་བྱེད་པས་སྒྲིབ་པས་འགོག་
པར་བྱེད་། །དེ་འཆད་པ་ནི། མུན་པའི་རིགས་ལས་བྱུང་བ་འདི། །ལྟ་བ་འགོག་པ་ཉིད་ཀྱིས་
མཚུངས། །གཞན་དག་གིས་ནི་ཐ་དད་བསྟན། །འདི་ནི་རིགས་མཐུན་ལྡོག་པ་ཅན། །ཕྱི་རོལ་གྱི་ནི་
མུན་པ་དང༌། གྲགས་པའི་མུན་པའི་རིགས་ལས་བྱུང་བ་མི་ཤེས་པའི་མུན་པ་འདི་ཡང་དག་པ་བླང་བྱ་
དང་དོར་བྱ་ལྟ་བ་འགོག་པ་ཉིད་ཀྱིས་མཚུངས་པར་བསྟན་ནས།གཞན་ནོར་བུའི་འོད་ཉི་མ་དག་གིས་
ནི་གྲགས་པའི་མུན་པ་སེལ་མི་ནུས་པས། དེ་མུན་པ་ལས་ཐ་དད་དུ་བསྟན་པ་འདི་ནི། རིགས་མཐུན་
ལྡོག་པ་ཅན་གྱི་མཚན་ཉིད་ཡིན་ནོ། །ཡང༌།དུས་མཐའི་མེ་ཡིས་བཟློག་པར་མི་ནུས་ཤིང༌། །རླན་ཞིང་
གཤེར་བའི་ནུས་པ་དང་བྲལ་བའི། །འདོད་ཆགས་ཆུ་བོས་སྐམ་པར་མ་ཕྱིན་བདག །ཐར་པའི་གྲོང་
མཆོག་དམ་པར་འདོན་པར་འཚལ། །ཞེས་པའོ། །
དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་དཔེར་བརྗོད་པའོ །དང་པོ་ནི། རབ་
ཏུ་གྲགས་པའི་རྒྱུ་བཟློག་པས། །གང་ཞིག་རྒྱུ་གཞན་ཅུང་ཟད་སྟོན། །གང་དུ་རང་གི་ངོ་བོ་ཉིད།།སྟོན་
པ་དེ་ནི་སྲིད་པ་ཅན། །ཚིག་སྦྱོར་གང་གིས་འཇིག་རྟེན་ལ་གྲགས་པའི་རྒྱུ་མཐོང་མ་མཐོང་དག་བཟློག་
པ་དེས་བཀག་པ་ནས་གང་ཞིག་མ་གྲགས་པའི་རྒྱུ་གཞན་རྗེས་མཐུན་ཅུང་ཟད་སྟོན་པའམ།ཡང་རབ་
ཏུ་གྲགས་པའི༼རྒྱུ་གཞན་བཀག་ནས༽གཞན་ཅུང་ཟད་ལའང་མ་ལྟོས་པར་འབྲས་བུ་རང་གི་ངོ་བོ་ཉིད་
གྲུབ་པར་སྟོན་པའི་ཚིག་སྦྱོར་དེ་ནི་སྲིད་པ་ཅན་གྱི་རྒྱན་གྱི་མཚན་ཉིད་ཡིན་ནོ། །གཉིས་པ་ལ་གཉིས་
རྒྱུ་གཞན་ཅུང་ཟད་ལ་ལྟོས་པ་དང༌། དེ་ལ་མི་ལྟོས་པར་རང་གི་ངོ་བོ་གྲུབ་པའོ། །དང་པོ་ནི། མ་
འཐུངས༼པར་མྱོས་པའི་ཆང༽མྱོས་པའི་ཀ་དམ་པཱ། །མ་ཕྱིས་དྲི་མ་མེད་པའི་མཁའ༼སྟོན་གྱི༽ །བགྲུངས་
པར་མ་བྱས་དྭངས༼སྟོན་གྱི༽པའི་ཆུ། །འགྲོ་བའི་ཡིད་ནི་འཕྲོག་པར་གྱུར། །སྨན་མ་བསྐུས་པར་དཀར་
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མིན་མིག །མནན་པ་མིན་པར་སྨིན་མ་དམའ། །ཚོན་མ་བསྐུས་པར་དམར་བ་ནི། །མཛེས་མ་ཁྱོད་ཀྱི་
མཆུ་འདིའོ། །དེ་ཡང་སྟོན་དུས་ཀྱི་ཁྱད་པར་གསུམ་སྟོན་པ།དེའང་གྲགས་པའི་རྒྱུ་སྦྲང་རྩི་དང་ཆང་
ལགས་མ་འཐུང་པར་མྱོས་པའི་ཆུ་ནང་དུ་སྐད་སྙན་པར་སྒྲོག་པའི་ཀ་དམ་པ་སྟེ་ཐིང་རིལ་དང༌། མ་
ཕྱིས་ཀྱང་དྲི་མ་མེད་པའི་ནམ་མཁའ་མཛེས་པ་དང་། ཀ་ཏ་ཀ་ལ་སོགས་པས་བགྲུངས་པར་མ་བྱས་
ཀྱང་དྭངས་པའི་ཆུ་གཙང་མཛེས་པ་གསུམ་པོ་འདིས།སྟོན་དུས་འགྲོ་བའི་ཡིད་ནི་འཕྲོག་པར་འགྱུར་
རོ །འཕྲོག་ཅེས་དཔེ་གསལ་བྱེད་དོ། །ཀྱེ་གཞོན་ཅན་ཁྱོད་ཀྱི་མིག་ནག་པོར་བྱེད་པའི་མིག་སྨན་
མ་བསྐུས་པར། དཀར་བ་མིན་པ་ནག་པའི་མིག་ཅན་མ། འབད་པས་མནན་པ་མིན་པར།སྨིན་མའི་
མཐའ་གཉིས་པོ་དམའ་ཞིང་གུང་བཏེགས་མིན་པ་དང་། མཐོང་བ་སྨིན་ལ་འཁྱོག་པས་སོ །ཚོན་རྒྱ་
སྐྱེགས་ཀྱི་ཁུ་བ་དང་ཀྱེ་ཤུའི་པད་འདབ་ལ་སོགས་པ་མ་བསྐུས་པར་དམར་ལ་དྭངས་པ་ནི་མཛེས་མ་
ཁྱོད་ཀྱི་མཆུ་འདིའོ། །ཞེས་པའོ །དེ་འཆད་པ་། གང་ཕྱིར་མ་འཐུངས་ལ་སོགས་ཀྱིས །མྱོས་པ་
ཉིད་སོགས་རྒྱུ་གཞན་ཅན། །རྒྱུ་མེད་དག་ཀྱང་བརྗོད་འདོད་པ། །དེ་ལ་འདིར་ནི་འགལ་བ་མེད། །
གང་གི་ཕྱིར་ཚིག་རྐང་གཉིས་པོ་འདིར་མ་འཐུངས་དང་སྨན་མ་བསྐུས་པ་སོགས་ཀྱིས་བར་ལས་སྐྱེས་
པའི་མྱོས་པ་ཉིད་སོགས་ནས དམར་བའི་བར་རབ་ཏུ་གྲགས་པའི་རྒྱུ་འཐུངས་པ་ལ་སོགས་པ་ལས་
གཞན།སྔ་མ་ལ་སྟོན་དུས་དང་། ཕྱི་མ་ལ་ལང་ཚོ་དར་ལ་བབས་པ་ཅན་ལ་སོགས་པ་རྒྱུ་ཅུང་ཟད་དང༌།
རབ་ཏུ་གྲགས་པའི་མེད་པར་འདོད་ཅེས་དག་ཀྱང་བརྗོད་པ་དེ་ལ་སྙན་དངགས་མཛེས་པར་བྱེད་
པའི་སྐབས་འདིར་འགལ་བའི་སྐྱོན་མེད་། །རྒྱུ་གཞན་དངོས་སུ་མེད་ཀྱང་། སྟོན་དུས་དང་ལང་ཚོ་
རྒྱས་པ་སོགས་ཀྱིས་ཤུགས་ལ་ཡོད་ཅིང་། རབ་ཏུ་གྲགས་པའི་ཡོད་པའི་ཕྱིར་རོ། །གཞན་ཡང༌།ཆ་
ཤས་བྲལ་ཡང་ཟླ་བའི་ཞལ །མ་ཕྱིས་དྲི་མེད་དང་བའི་སྐུ། །རྒྱན་གཞན་ཡངས་ཀྱང་རབ་ཏུ་མཛེས། །
དབྱངས་ཅན་མཚན་དཔེའི་དྲ་བ་མཚར།།ཞེས་པའོ། །
གཉིས་པ་ནི། བསྒོས་པ་མེད་པར་ཁ་ཞིམ། །བཅོས་པ་མིན་པར་ལུས་པོ་མཛེས །
མེད་དག་ཏུ་ཟླ་བ་དགྲ། །རྒྱུ་མཚན་མེད་པར་དེ་བདག་གྲོགས། །དྲི་བཟང་པོ་ཨུཏྤལ་དང་ག་པུར་ལ་
སོགས་པས་བསྒོས་པ་མེད་པར་ཁ་དྲི་ཞིམ་པར་རང་གི་ངང་གིས་བྱུང་ཞིང་བཅོས་པ་སྟེ་སྒྲུབ་པ་མིན་
326

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པར་ཁྱོད་ཀྱི་ལུས་པོ་མཛེས་ཤིང་ཡིད་འཕྲོག་པར་བྱེད་དོ། །བྲལ་བས་ཉེན་པ་གང་ལ། དགྲར་འགྲོ་
བའི་རྒྱུ་གནོད་པ་བྱས་པ་མེད་པ་དག་ཏུའང་ཟླ་བ་འདིས་གདུང་བར་བྱེད་པ་དགྲ་ཡིན་ནོ། །སྐྱེས་བུ་
ཤེས་ལྡན་དེ། བདག་གི་གྲོགས་སུ་འགྱུར་བའི་རྒྱུན་ཕན་བཏགས་པའི་ལན་མེད་པར་ཡང༌། སྐྱེས་བུ་
དམ་པ་དེ་བདག་གི་གྲོགས་བྱེད་པར་གྱུར་ཏོ། །དེ་འཆད་པ་། བསྒོས་པ་མེད་སོགས་ཚིག་གིས་
འདིར། །རྒྱུ་ནི་དངོས་སུ་རབ་ཟློག་ཅིང༌། །དྲི་ཞིམ་ཉིད་སོགས་འབྲས་བུ་བརྗོད། །དེ་ཕྱིར་འདི་ནི་སྲིད་
པ་ཅན། །བསྒོས་པ་མེད་པ་དང་། བཅོས་པ་མེད་པ་དང༌། རྒྱུ་དང་རྒྱུ་མཚན་མེད་སོགས་ཚིག་གིས་
འདིར།རྒྱུ་དངོས་སུ་རབ་ཏུ་ཟློག་ཅིང་།དྲི་ཞིམ་ལ་སོགས་སྔ་མ་དེ་རྣམས་ཀྱི་འབྲས་བུ་དངོས་སུ་
བརྗོད་པ་དེའི་ཕྱིར། །ཚིག་སྦྱོར་འདི་ནི་རྒྱུ་ཅུང་ཟད་ཙམ། ཡང་དག་མ་བརྗོད་པའི་སྲིད་པ་ཅན་གྱི་
མཚན་ཉིད་དུ་ཤེས་པར་བྱའོ། །ཡང༌། འབད་པ་མེད་པར་ལྷུན་གྱིས་གྲུབ། །བསྒོས་པ་མེད་པར་དྲི་
བསུང་འཕྲོ། །ཕན་ལན་མེད་པར་ཀུན་གྱི་གྲོགས། །སྒྲོག་པ་མེད་ཀྱང་དབྱངས་ཅན་ལགས། །ཞེས་
པའོ།།
བཅུ་པ་བསྡུས་པ་བརྗོད་པའི་རྒྱན་ལ་གཉིས། །མཚན་ཉིད་དཔེ་བརྗོད་དོ། །དང་པོ་ནི།
དངོས་པོ་འགའ་ལ་བསམས་བྱས་ནས། །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་
གྱིས་རྗོད་བྱེད་ལ། །དེ་ནི་བསྡུས་པ་བརྗོད་པར་འདོད། །བརྗོད་པར་འདོད་པའི་དངོས་པོ་ཆགས་
ལྡན་ལ་སོགས་པ་འགའ་ཞིག་ལ་བསམས་ཤིང་ཡིད་ལ་བྱས་ནས།བསམ་བྱའི་དངོས་པོ་དེ་དང་འདྲ་
བའི་མཚུངས་པའི་དངོས་པོ་གཞན་བུང་བ་ལ་སོགས་པ་བསྡུས་པ་སྟེ། དཔེ་ཅན་ལས་དཔེ་དམན་
པའམ་རྒྱ་ཆུང་བར་བསྡུས་པའི་ཚུལ་གྱིས་རྗོད་པར་བྱེད་པ། དཔེ་ཅན་མ་བརྗོད་པར་དཔེ་བརྗོད་པས་
དོགས་པ་དེ་། བསྡུས་པའི་རྒྱན་གྱི་མཚན་ཉིད་དུ།སྔོན་གྱི་མཁས་པ་རྣམས་ཀྱིས་འདོད་པ་ཡིན་ནོ། །
འགྲེལ་པར། གང་དུ་དོན་སྒྲ་ཡིས་དོན་དེ་ནི། །ཉེ་བར་མཚོན་པར་བྱས་ཤིང་རང་གི་དོན། །གསར་
བར་འགྱུར་ལ། སྙན་ངག་པ་གྱུར་ཏེ། སྒྲ་ཙ་ཞེས་པར་མཁས་པ་རྣམས་ཀྱིས་བཤད།ཅེས་གསུངས་
པས།སྒྲ་ཙམ་གྱི་རྒྱན་ཞེས་ཀྱང༌།ཡུལ་དབུས་པ་ལ་གྲགས་གསུངས་སོ། །གཉིས་པ་ལ་གཉིས།སྤྱིར་
དཔེར་བརྗོད། སོ་སོར་དཔེར་བརྗོད་པའོ །དང་པོ་ནི། བུང་བ་ཇི་ལྟར་འདོད་པ་བཞིན། །པདྨ་རྒྱས་
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ལ་སྦྲང་རྩི་འཐུངས། །དྲི་ཞིམ་རྒྱས་པ་མ་ཡིན་ཡང༌། །མེ་ཏོག་ཁ་མ་ཕྱེ་སྦྱོར་ལྟོས། །དེ་ཡང་བུང་བ་
འབའ་ཞིག་རང་ཇི་ལྟར་འདོད་པ་བཞིན། པདྨ་རྒྱས་པ་ལ་སྦྲང་རྩི། འཐུང་བཞིན་པ་ཡང༌། དེས་མ་
ཚིམ་པར དྲི་ཞིམ་པོ་ལ་སོགས་པའི་མེ་ཏོག་རྒྱས་པ་མ་ཡིན་པའི་ཡང་མེ་ཏོག་ཁ་མ་བྱེད་པ་ལ་ཡང་
སྦྱོར་བ་འདི་ནི་འདོད་པར་བྱ་བའོ །ཞེས་དོན་དུ་གཉེར་བ་ལ་ལྟོས་ཞེས་པ་སྒྲ་ཇི་བཞིན་པའོ །
དགོངས་པའི་དོན་བཤད་པ། ཆགས་ལྡན་བུད་མེད་དར་མ་ལ། །དགའ་བའི་རྩེ་དགས་བཅངས་པ་
དག །བུ་མོ་འགའ་ཞིག་དག་ལ་ཡང་། །འདོད་པ་འཕེལ་བ་སྟོན་པར་བྱེད། །ཚིག་སྦྱོར་འདིར་བུང་བ
དང་འདྲ་བའི་ཆགས་ལྡན་འགའ་ཞིག །བུད་མེད་དར་མ་ལང་ཚོ་རྒྱས་པ་པདྨ་རྒྱས་པ་ལྟ་བུ་ལ་དགའ་
བའི་རྩེ་དགས་བཅངས་པ་དག་སྦྲང་རྩི་འཐུངས་པ་བཞིན་ལོངས་སྤྱོད་དོ །དེས་ཀྱང་མ་ཚིམས་པར།
དྲི་ཞིམ་མ་རྒྱས་ཤིང་ཁ་ཡང་མ་འབུས་པ་ལྟ་བུའི་བུ་མོ་ལང་ཚོ་ལ་མ་བབས་པ་འགའ་ཞིག་ལའང་
འདོད་པ་འཕེལ་བས་སྦྱོར་བ་དང་འདྲའོ །ཞེས་སྟོན་ཞིང་རྟོགས་པར་བྱེད་པའོ། །དེས་འདོད་དོན
དངོས་སུ་མ་བརྗོད་པའོ །བཅོམ་ལྡན་འདས་ཀྱིས་ཀྱང༌། མདོར།རྡོ་རྗེ་ལྟ་བུའི་ཏིང་འཛིན་ལ་
དགོངས་ནས་དེ་དང་མཚུངས་པའི་དངོས་པོ། བྲག་ཆེན་པོ་མ་གྲུབ་པར་སེར་ཁ་མེད་པ་ཁོང་སྟོང་མ་
ཡིན་པ། གཅིག་ཏུ་འདུས་པ་ཤིན་ཏུ་མཁྲེགས་པ་དེ་ནི་ཞེས་གསུངས་པ་ཡང་། བསྡུས་པ་བརྗོད་པར་
ཤེས་པར་བྱའོ། །ཡང་། གླིང་གཞི་ཀུན་ལ་མཚུངས་པར་རབ་འཇུག་པས། །མུན་པའི་ཚོགས་རྣམས་
གནས་ནས་འབྱིན་མཛད་པ། །ཉི་མ་ཁྱོད་ཀྱིས་གང་གི་ཁྱིམ་དེ་ཡང༌། །འོད་ཀྱིས་བཀྲ་མེ་གང་བར་
མཛད་དུ་གསོལ།།ཅེས་པའོ།།
གཉིས་པ་ལ་གཉིས ཁྱད་པར་ཅན་སོགས་ཐ་དད་པའི་བསྡུས་བརྗོད་དང༌། སྔོན་མེད་
པའི་བསྡུས་བརྗོད་། །དང་པོ་ལ་གསུམ། མིང་གིས་མདོར་བསྟན་དཔེར་བརྗོད་ཀྱིས་རྒྱས་པར་
བཤད། དེ་གཉིས་སྦྱར་ནས་བཤད་པས་དོན་བསྡུ་བའོ། །དང་པོ་ནི། ཁྱད་པར་ཅན་ཙམ་ཐ་དད་ཅིང༌། །
ཁྱད་པར་རྣམ་པ་མཚུངས་པའང་ཡོད །ཁྱད་པར་ཐ་དད་ཐ་དད་མིན། །འདི་ནི་གཞན་པ་དག་ཀྱང་
ཡོད། །ཁྱད་པར་ཅན་ཆོས་ཅན་ཙམ་ཐ་དད་ཅིང༌། ཁྱད་པར་ཅན་ཆོས་རྣམས་མཚུངས་པའི་བསྡུས་པ་
བརྗོད་པ་ཡང་ཡོད། རྒྱན་འདི་ནི་ཁོ་ནར་མ་ཟད་གཞན་པ་དག་ཀྱང་ཡོད་དེ། ཁྱད་པར་ཅན་ཐ་དད་
328

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཅིང་ཁྱད་པར་འགའ་ཞིག་ཐ་དད་ལ། འགའ་ཞིག་ཐ་དད་མིན་པའང་ཡོད་དོ། །ཞེས་པས་གཞན་ཡང་
ཤེས་པར་ནུས་སོ། །གཉིས་པ་ལ་གཉིས་ཀྱི་དང་པོ་ནི། རྩ་བརྟན་འབྲས་བུའི་ཁུར་གྱིས་ནི། །སློང་
རྣམས་རྟག་ཏུ་རྒྱས་པར་བྱེད།།གྲིབ་མ་སྣུམ་པའི་ལྗོན་པ་ཆེ། །འདི་ནི་བདག་གིས་ཡང་དག་ཐོབ། །དེ་
ཡང་ལྗོན་པ་ལ་སྦྱར་བས་གོ་སླ་ཞིང་། རྩ་བ་བསྟན་པ་དང་འབྲས་བུ་ཤིང་ཐོག་གི་ཁུར་གྱིས་ནི་ལྕི་བ་
དང་། དེའི་གྲིབ་མ་སྐྱ་སེང་སེང་པོའི་གོ་སྐབས་མེད་པས་སྣུམ་པའི་ལྗོན་པ་ཆེན་པོ་འདི་ནི། བདག་གི་
སྐལ་བས་ཡང་དག་པར་ཐོབ་། །ཞེས་པ་ངག་ཏུ་བརྗོད་རྒྱུའོ། །བསམ་བྱ་ནི།སྐྱེས་བུ་དམ་པ་འགའ་
ཞིག །རྩ་བ་གདོད་མ་ནས་བརྟན༼ལྗོན་ཤིང་དང་བསམ་བྱའི་སྐྱེས་བུ་ཐ་དད་ཀྱང་རྩ་བ་ལྡན་པ་གཅིག་པས་།པ་གཞན་
གྱིས་བསྐྱོད་པར་མི་ནུས་ཤིང༌། གྲགས་པ་དྲི་མ་མེད་པ་དང༌། ལོངས་སྤྱོད་ཡོན་ཏན་གྱི་འབྲས་བུའི་
ཁུར་གྱིས་ལྕི་བ་དང༌། དེ་དག་གི་སློང་བ་རྣམས་ཀྱི་ཡིད་ཀྱི་ཤིང་རྟ་རྒྱས་ཤིང༌། འགེངས་པར་བྱེད་པས་
ཕན་པ་དང༌། མི་མཐུན་ཕྱོགས་ཀྱི་གདུང་བ་སྐྱོབ་པར་ནུས་པའི་གཟི་བརྗིད་དམ་གྲགས་པའི་ངོ་བོ་
ཅན་གྱི་གྲིབ་མ་སྣུམ་ཞིང་སྡུག་པའི་སྐྱེས་བུ་ཆེན་པོ་འདི་བདག་གི་སྐལ་བས་ཡང་དག་པར་ཐོབ་བོ། །
ཞེས་པའོ །ཡང༌།ཟབ་བརྟན་ཡང་པས་པདྨས་མཛེས། །ཕན་བདེའི་རླབས་ཕྲེང་ཉར་མ་མཐོང༌། །
སྐོམ་གྱིས་གདུང་བའི་སྐྱབས་ཆེན་མཆོག །འབབ་ལྡན་བདག་གི་སྐལ་བས་རྙེད། །ཅེས་པའོ། །
གཉིས་པའི་དཔེ་ནི།ཡལ་གའི་ཁྱོན་རྣམས་མི་ཆུང་ཞིང༌། །མེ་ཏོག་འབྲས་བུ་ཕུན་སུམ་ཚོགས། །དམ་
པའི་གྲིབ་བསིལ་བརྟན་ལྡན་པའི །ཤིང་འདི་སྐལ་བས་བདག་གིས་རྙེད། །དེ་ཡང་ཡལ་གའི་ཁྱོན་
རྣམས་ནི།མི་ཆུང་བ་སྟེ་ཆེ་བ་དང་།མེ་ཏོག་དང་འབྲས་བུ་ཕུན་སུམ་ཚོགས་པ་ཅན་ཏེ།ཁྱད་པར་འདི་
ཤིང་སྡོང་ཁོ་ན་ལ་ཡོད་པས་ཐ་དད་དོ། །དམ་པའི་གྲིབ་བསིལ་ནི་ཤིང་གི་གྲིབ་མས་ཉི་མ་ལ་སོགས་
པའི་གདུང་བ་སྐྱོབ་པས་བསིལ་བའོ །སྐྱེས་བུ་ནི་དེའི་སྟོབས་དང་གྲགས་པས་དང་གཟུངས་ལ་
སོགས་པའི་ཡོན་ཏན་གྱིས་གཞན་འཇིགས་པ་ལས་སྐྱོབ་པའོ། །བརྟན་པ་དང་ལྡན་པ་ནི་ཤིང་རླུང་ལ་
སོགས་པས་དབྱུང་བར་མི་ནུས་པ་དང༌། སྐྱེས་བུ་ནི་གཞན་གྱིས་བསྒྱུར་དུ་མི་རུང་བ་དང་མི་མཐུན་
ཕྱོགས་ཀྱིས་སྐྱོད་པར་མི་ནུས་ཤིང་ཐུབ་པར་དཀའ་བའོ། །ཚིག་གཉིས་པོ་འདི་ནི་གཉིས་ཀ་ལ་
མཚུངས་པས། ཁྱད་པར་འགའ་ཞིག་ཐ་དད་མིན་པའོ། །ཆོས་ཅན་སྒྲ་ཇི་བཞིན་པའི་ཤིང་དང༌།
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བསམ་བྱ་སྐྱེས་བུ་གཉིས་ནི་ཐ་དད་པའོ། །ཡང༌། རི་བོང་གཟུགས་ཀྱིས་མཚན་པ་དང༌། །འཕེལ་
འགྲིབ་ཆ་ཤས་དང་ལྡན་ཡང༌། །དཀར་རྒྱས་བདུད་རྩིས་བརླན་པ་ཡི། །ཟླ་བ་བདག་གིས་སྐལ་བས་
རྙེད།།ཅེས་པའོ། །
གསུམ་པ་ནི། གཉིས་ཀ་ལ་ཡང་སྐྱེས་བུ་འགའ །ལྗོན་པ་ཉིད་ཀྱིས་ཉེ་བར་བསྔགས། །
ཆོས་རྣམས་ཐམས་ཅད་སྔ་མ་ལ། །ཐུན་མོང་གཞན་ལ་རྣམ་པ་གཉིས། །དཔེར་བརྗོད་གཉིས་ཀ་ལ་
ཡང་སྐྱེས་བུ་བཟང་པོ་རྒྱལ་པོ་བཟང་པོ་ལ་སོགས་པ་བསམ་པའི་དོན་དུ་བྱས་ནས།ལྗོན་པ་བརྗོད་པ་
ཉིད་ཀྱིས་ཉེ་བར་བསྔགས་ཤིང་བསྟོད་ནས།ཡོན་ཏན་གསལ་བར་བྱས་སོ །ཁྱད་པར་ཆོས་རྣམས་
ཐམས་ཅད་དཔེར་བརྗོད་སྔ་མ་ལ།སྐྱེས་བུ་དང་ལྗོན་པ་གཉིས་ཀ་ལ་ཐ་དད་མིན་པ་ཐུན་མོང་བ་དང༌།
གཞན་ཕྱི་མ་ལ་ཁྱད་པར། ཚིག་རྐང་གཉིས་པ་ལྗོན་པ་ཁོ་ན་ཡོད་ཅིང༌།སྐྱེས་བུ་ལ་མེད་པས་ཐ་དད་
པ་དང་ཚིག་རྐང་ཕྱི་མ་གཉིས། ལྗོན་པ་དང་སྐྱེས་བུ་གཉིས་ཀ་ལ་ཁྱད་པར་གྱི་ཆོས་མཚུངས་པ་ཐ་དད་
མིན་པའང་ཡོད་པ་རྣམ་པ་གཉིས་ཏེ། དཔེར་བརྗོད་པ་ལྟར་རོ །འདིར་སྡོང་པོའི་སྒྲས་སྐབས་ཀྱི་
དབང་གི་སྐྱེས་བུ་གོ་བ་ཡིན་།།
གཉིས་པ་ནི།སྦྲུལ་ངན་འགྲོགས་པ་དང་བྲལ་ཞིང་། །རང་བཞིན་གྱིས་ནི་མངར་བའི་ནང༌།།
ཀྱེ་མ་ཆུ་ཡི་གཏེར་འདི་ནི། །དུས་ཀྱིས་ཡོངས་སུ་བསྐམ་པར་འགྱུར །དེ་ཡང་བྱ་བྲལ་ཞེས་པ་སྦྲུལ་
ད་ཅིག་དང་བོད་སྐད་
དང་སྐྱེས་བུ་ངན་པ་གཉིས་ཀ་ལ་འཇུག་པ་ལས། རྒྱ་སྐད་ཅིག་དང་བོད་སྐད་གཉིས་སུ་བསྒྱུར་པ་སྟེ་
སྦྲུལ་ངན་ཞེས་། །སྤྱིར་རྒྱ་མཚོ་ནི་སྦྲུལ་དང་འགྲོགས་པ་ལས་རྒྱ་མཚོ་འདི་སྦྲུལ་དང་འགྲོགས་པ་
དང་བྲལ་ཞིང༌།སྤྱིར་རྒྱ་མཚོ་ནི་བ་ཚྭའི་ཆུའི་རོ་ཅན་ཡིན་པ་ལས།འདི་ནི་རོ་མངར་བ་ཅན་དང༌།སྔོན་
མེད་པའི་ཡ་མཚན་ཆེ་ཡང༌།ཀྱེ་མ་སྐྱོ་བའི་རྒྱུ།སྔོན་མེད་པའི་ཆུ་གཏེར་རྒྱ་མཚོ་འདི་འདྲ་བ་ཡང་ནི།
འཇིག་པའི་དུས་ཀྱི་མེ་བདུན་གྱིས་བསྐམ་པར་འགྱུར་ཞེས་པ་སྒྲའི་དབང་ངོ་། །བསམ་དོན། སྤྱིར་
སྐྱེས་བུ་ནི་སྐྱེ་ངན་པ་དང་ཡང་འགྲོགས་པ་ལས། སྐྱེས་བུ་དམ་པ་དེ་དེ་དག་དང་འགྲོགས་པ་དང་
བྲལ་ཞིང༌། སྤྱིར་སྐྱེ་བ་ནི་བདག་གཞན་དུ་འཛིན་པས་ཆགས་སྡང་དང་ལྡན་ཡང༌། གཞན་ལ་བྱམས་
པ་ལ་སོགས་པ་ནང་གི་བསམ་པ་བཟང་བའི་རོ་ཉམས་ཅན། ཞེས་པ་སྔོན་མེད་པའི་ཡ་མཚན་པ་
330

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ཡང༌། ཀྱེ་མ་སྐྱོ་བ་སྔོན་མེད་པའི་སྐྱེས་བུ་འདི་འདྲ་བ་ཡང་དུས་ཀྱི་འཆི་བར་འགྱུར། ཞེས་པ་བསམ་
པའོ། །དེ་བཤད་པ་ནི། རྒྱ་མཚོ་ལ་ནི་དེ་མཚུངས་པར། །སྐྱེས་བུའི་ལྡོག་པ་གསལ་བྱེད་ཅིང༌། །སྔ་
མའི་ཆོས་ནི་བཟློག་པའི་ཕྱིར། །འདི་ནི་སྔོན་མེད་བསྡུས་པར་མཛོད། །རྒྱ་མཚོ་ལ་ནི་དེ་དང་མཚུངས་
པ་བསྟན་པ་དང༌། རྒྱ་ཆེ་བ་ལ་སོགས་པའི་སྐྱེས་བུའི་ལྡོག་པ་སྟེ་མེད་པ་གསལ་བར་བྱེད་ཅིང༌། སྔ་
མར་སྔོན་ཡོད་པར་གྲགས་པའི་རྒྱ་མཚོའི་ཆོས་སྦྲུལ་དང་འགྲོགས་པ་དང་བ་ཚྭའི་རོ་བཟློག་པའི་ཕྱིར།
ཚིག་སྦྱོར་འདི་འདྲ་བ་ནི། སྔོན་མེད་པའི་རྒྱ་མཚོ་དངོས་སུ་བརྗོད་པ་ལས སྐབས་ཀྱི་དབང་གིས་
སྐྱེས་བུ་ལ་བསྔགས་པ་ནི། སྔོན་མེད་པའི་བསྡུས་པ་བརྗོད་པའི་རྒྱན་གྱི་མཚན་ཉིད་དུ་ཤེས་པར་བྱའོ །
ཡང་། པདྨ་ཟུམ་པར་མི་བྱེད་ཅིང༌། །ཀུ་མུད་ཕྲེང་བ་རྒྱས་བྱེད་པའི། །ཀྱེ་མ་སྔོན་མེད་ཟླ་བ་འདིའང་། །
དུས་ཀྱིས་ནག་པོའི་ཕྱོགས་ལ་འགྲིབ། །ཅེས་པའོ། །བཅུ་གཅིག་པ་ཕུལ་བྱུང་གི་རྒྱན་ལ་གསུམ།
མཚན་ཉིད།དཔེར་བརྗོད་བསྔགས་པའོ། །དང་པོ་ནི། ཁྱད་པར་གྱི་ནི་བརྗོད་འདོད་འགའ། །འཇིག་
རྟེན་མཚམས་ལས་བརྒལ་གྱུར་པ།།ཕུལ་དུ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་དཔེར། །
ཁྱད་པར་གྱི་དངོས་པོར་རྟོགས་པ་དེ་ཤིན་ཏུ་མཆོག་ཏུ་གྱུར་པར་བརྗོད་པར་འདོད་པ་གང་ཡིན་པ།
འཇིག་རྟེན་གྱི་མཚམས་གྲགས་པས་གནས་པ་ལས་བརྒལ་བར་གྱུར་པ་ལྟ་བུ། འུད་ཤིན་ཏུ་ཆེ་བས་
བསྟན་པ་གང་ཡིན་པ་དེ། ཕུལ་དུ་བྱུང་བའི་རྒྱན་གྱི་མཚན་ཉིད་དུ་བཤད་། །འདི་ནི་རྒྱན་རྣམས་ཀྱི་
དམ་པ་སྟེ།མཆོག་ཉམས་དང་འགྱུར་བས་མཁས་པའི་ཡིད་འཛིན་པའི་ཕྱིར་རོ།།
གཉིས་པ་ལ་གཉིས། ཁྱད་འཕགས་ལྡན་པ་དཔེར་བརྗོད། གཞན་གསུམ་དཔེར་བརྗོད་
པའོ། །དང་པོ་ནི། དཔེར། མ་ལླི་ཀ་ཡི་ཕྲེང་ཚོགས་ཅན། །ལུས་ཀུན་ཁྱབ་པའི་ཙན་དན་གཤེར། །
དཀར་བའི་གོས་ཅན་སྔོན་འགྲོ་མ། །ཟླ་བའི་འོད་ལ་མཚོན་མ་ཡིན། །ཟླ་བའི་འོད་ནི་ལྷག་པ་ཉིད། །
ཁྱད་འཕགས་ལྡན་བརྗོད་དེ་བཞིན་དུ། །དཔེར་ན་ཁྱད་ཆོས་མ་ལླི་ཀ་པདྨ་དཀར་པོ་དྲི་ཞིམ་པོའི་ཕྲེང་
ཚོགས་ཅན་ཏེ་རྒྱན་དཀར་བ་དང༌། ལུས་ཀུན་ལ་ཁྱབ་པའི་ཙན་དན་གྱིས་གཤེར་བ་དང༌།དཀར་ཞིང་
སྲབ་ལ་འཇམ་པའི་གོས་འཛིན་པས་མཛེས་པ་ཅན།ཐམས་ཅད་ནས་དཀར་བའི་ཡོན་ཏན་སྔོན་དུ་
འགྲོ་མ་ཀྱེ་ཞེས་བོད་ནས། ཁྱོད་ཀྱིས་དཀར་ཞིང་མཛེས་པ་དེ་འདྲ་བ་ན་ཟླ་བའི་འོད་ལ་འདི་རྣམས་
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྔོན་འགྲོ་མ་ཡིན་ལ་འདི་ཟླ་བའི་འོད་ཡིན་ནོ་ཞེས་ཐ་དད་པར་མཚོན་ནུས་པ་མ་ཡིན་ཏེ།འོ་མའི་མཚོ་
ལ་ངང་པའི་བུ་མོ་ཞུགས་པ་བཞིན་ནོ། །ཞེས་པ་གནས་ལུགས་ལ་དེ་འདྲ་མེད་ཀྱང༌། འུད་ཀྱིས་ཁྱད་
པར་འདྲ་བ་སྒྲོ་བཏགས་པས་སྙན་དངགས་མཛེས་པར་བྱེད་པའོ། །འདིར་ཅིའི་ཁྱད་པར་བརྗོད་པར་
འདོད་ཅེ་ན་ཟླ་བའི་འོད་འདི་ནི་ལྷག་ཅིང་མཛེས་པ་མང་བའམ།སྡུག་པ་ཉིད་དུ་བསྟན་པ་འདི་ནི་ཁྱད་
པར་འཕགས་པ་དང་ལྡན་པའི་ཕུལ་བྱུང་དུ་བརྗོད་། །ཡང༌། ཟླ་བའི་དཀྱིལ་འཁོར་ཅོད་པན་དང༌། །
མ་ལྕི་ཀ་ཡི་ཕྲེང་བ་དང༌། །གོས་དཀར་གྱིས་རྒྱན་དབྱངས་ཅན་མ། །ཀུ་མུད་སར་པས་མཚོན་མ་
ལགས།ཞེས་པའོ །
གཉིས་པ་ལ། དབྱེ་བ་བརྗོད་པ་དང༌།དཔེ་བསྟན་པ་གཉིས་ལས། དང་པོ་ནི། ཐེ་ཚོམ་
ཕུལ་བྱུང་ལ་སོགས་ཀྱང༌། །གསལ་ཕྱིར་ཅུང་ཟད་བསྟན་པར་བྱ། །ཁྱད་འཕགས་ལྡན་པའི་ཕུལ་བྱུང་
བསྟན་པ་དེ་བཞིན་དུ ཐེ་ཚོམ་ཕུལ་བྱུང་དང་ལ་སོགས་པས།ངེས་པའི་ཕུལ་བྱུང་དང་། གྲགས་པའི་
ཕུལ་བྱུང་གསུམ་ཀྱང༌།རྣམ་པར་གསལ་བའི་ཕྱིར་དུ་ཅུང་ཟད་ཙམ་རེ་དཔེར་བརྗོད་པར་བསྟན་པར་
བྱའོ།།
དེ་ལ་དང་པོ་ནི། དགའ་མ་ཁྱོད་ཀྱི་ནུ་མ་དང༌། །དཔྱི་ཡི་བར་ན་སྐེད་པ་ནི། །ཡོད་དམ་མེད་
ཅེས་བདག་གིས་ནི། །ཐེ་ཚོམ་ད་དུང་བཟློག་མ་གྱུར། །ཀྱེ་ལུས་ཕྲ་མ། དགའ་མ་ཁྱོད་ཀྱི་ནུ་མ་གཉིས་
དང་དཔྱིའམ་ཚང་རའི་བར་སྐབས་ནས་སྐེད་པ་ནི་ཡོད་དམ་མེད་ཅེས་བདག་གི་ནི་ཐེ་ཚོམ་ཟ་ལ་ཡུན་
རིང་པོར་བསམས་ཀྱང་ད་དུང་བཟློག་པར་མ་གྱུར་ཏོ །ཞེས་པ་འདི་འདྲ་བའི་ཐེ་ཚོམ་ནམ་ཡང་མི་སྐྱེ་
ཡང་། སྙན་དངགས་མཁན་གྱི་འུད་ཆེན་པོས་སྒྲོ་བཏགས་ནས་བརྗོད་པའོ། །ཡང༌། དབྱངས་ཅན་ལྷ་
མོའི་ཞལ་རས་འདི། །ཟླ་བའི་དཀྱིལ་འཁོར་ཡིན་ནམ་མིན། །ཡུན་རིང་དུས་སུ་བསམས་གྱུར་ཀྱང༌། །
ཐེ་ཚོམ་ད་དུང་བཟློག་མ་གྱུར། །ཅེས་པའོ །གཉིས་པ་ནི།ནི་ཏཾ་བི་ནི་ཁྱོད་ལ་ནི། །སྐེད་པ་ཡོད་ཅེས་
ངེས་པར་ནུས། །འོ་མ་འཛིན་པའི་ཁུར་གནས་པ། །རྣམ་པ་གཞན་དུ་སྲིད་མ་ཡིན། །ནི་ཏཾ་བི་ནི་ཞེས་
པ་བསྒྱུར་ན་ཚང་ར་རྒྱས་པ་ཅན་མ་ཞེས་བོས་ནས། ཁྱོད་ལ་ནུ་མ་དང་དཔྱིའི་བར་ན་རྐེད་པ་ཡོད་ཅེས་
ངེས་པར་ནུས་ཏེ འོ་མ་འཛིན་པའི་ཁུར་ནུ་མ་གཉིས་ཡིན་ལ།དེའི་རྟེན་གཅིག་གིས་གནས་པ་ཡིན་
332

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པས་འོས་གཞན་མེད་དེ་སྐེད་པ་མེད་ན་དེ་གཅིག་སྲིད་པ་མ་ཡིན་པས་སོ །ཞེས་སྐེད་པ་ཕྲ་བ་ལ་འུད་
བྱས་པའོ། །ཡང༌། ཡིད་འཛིན་ལྷ་མོའི་ཞལ་རས་འདི། །ཟླ་བའི་དཀྱིལ་འཁོར་མིན་པར་ངེས །
ཨུཏྤལ་ཡངས་པའི་སྤྱན་ལྡན་པས། །རྣམ་པ་གཞན་དུ་སྲིད་མ་ཡིན།།ཞེས་པའོ།།
གསུམ་པ་ནི། ཁྱོད་ཀྱི་གྲགས་པའི་ཕུང་པོ་ནི། །དཔག་ནུས་མིན་ཡང་འདིར་ཤོང་བ། །ས་
སྐྱོང་སྲིད་པ་གསུམ་གྱི་ནི།།ཁོངས་དག་ཨེ་མ་ཤིན་ཏུ་ཡངས། །ཀྱེ་ས་སྐྱོང་ཞེས་རྒྱལ་པོ་འགའ་ཞིག་ལ་
བོད་ནས། ཁྱོད་ཀྱི་སྙན་དངགས་ལ་སོགས་པའི་ཡོན་ཏན་གྲགས་པའི་ཕུང་པོ་ཆེན་པོ་ཡི་ནི་ཚོགས་
འདི་ཙམ་ཞེས་དཔག་པར་ནུས་པ་མིན་པ་མཐའ་ཡས་པ་ཡིན་ཡང༌། སྲིད་གསུམ་འདིར་ཤོང་བ་དེ་
ནས་ཀྱང་དོགས་པ་མེད་པ་དང་། གཞན་གྱི་གོ་སྐབས་མི་འཕྲོག་པ། ལྷ་མི་ཀླུ་གསུམ་གྱི་གནས་འདི་
ཡི་ཁོངས་ནང་འདི་ཤིན་ཏུ་ཡངས་པ་ཨེ་མ་ངོ་མཚར་རོ། །ཡུལ་དང་ཡུན་གྱི་ཕུལ་བྱུང་ཡང༌། དྷརྨ་
ཀིརྟིས་གསུངས།ཡང༌། པད་དཀར་ཅན་གྱི་ཚེམས་ཕྲེང་ཟེའུ་འབྲུ་ལས། །མཛེས་པར་འཁྲུངས་པའི་
ངག་དབང་དགའ་མ་ཀྱེ། །ཉིད་ཀྱི་དཔག་ཡས་མཁྱེན་པ་འདི་འདྲ་བ། །ཤོང་བ་ཤེས་བྱའི་རྒྱ་ཁྱོན་
ཡངས་པ་མཚར།།ཞེས་པའོ །
གསུམ་པ་ནི། ངག་གི་དབང་པོས་མཆོད་གྱུར་པ། །ཕུལ་བྱུང་ཞེས་ནི་བརྗོད་པ་འདི། །རྒྱན་
ནི་གཞན་པ་རྣམས་ལ་ཡང་། །གཅིག་པུ་དཔུང་གཉེན་མཆོག་ཏུ་བརྗོད། །ངག་གི་དབང་པོའི་སྙན་
--RRRRRRRRRRR
ངག་མཁན་རྣམས་ཀྱི་མཆོད་བྱར་གྱུར་པ་སྟེ། བསྔགས་ཤིང་བསྟེན་པ་ཕུལ་བྱུང་ཞེས་ནི་བརྗོད་པའི་
རྒྱན་འདི་། རྒྱན་ནི་གཞན་པ་ལྷག་མ་རྣམས་ལ་ཡང་མཛེས་ཤིང་། འདི་ཉིད་གཅིག་པུ་དཔུང་གཉེན་
གྱི་མཆོག་ཟླ་མེད་པ་ཙམ་དུ་མཁས་པ་རྣམས་ཀྱིས་བརྗོད་པས འདི་ནི་ཉམས་དང་འགྱུར་བ་ལ་
འབད་པར་རིགས་སོ། །དེས་མཚོན་ཏེ།གཟུགས་ཅན་ཕུལ་བྱུང་ལ་སོགས་ཀྱང་དཔག་སྟེ་ཤེས་པར་
བྱའོ། །འདིར་སློབ་དཔོན་རཏྣ་ཤྲཱིས་ཟློག་པའི་ཕུལ་བྱུང་དང༌།གཟུགས་ཅན་དང་ལྡན་པའི་ཕུལ་བྱུང་
དང༌། རབ་བརྟགས་དང་ལྡན་པའི་ཕུལ་བྱུང་རྣམས་ཀྱིས་དཔེར་བརྗོད་ཕྱོགས་ཙམ་མཛད་ཅིང༌།དེ་
བཞིན་དུ་ཕུལ་བྱུང་གཞན་ཡང་རྟོགས་པར་བྱའོ །ཞེས་གསུངས་སོ།།
བཅུ་གཉིས་པ་རབ་བརྟགས་ཀྱི་རྒྱན་ལ་བཞི། མཚན་ཉིད་དཔེར་བརྗོད།རྩོད་སྤང་། དེ་
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གསལ་བྱེད་དོ། །དང་པོ་ནི།སེམས་ལྡན་དག་གི་ཅིག་ཤོས་ཀྱི། །རྣམ་པ་གཞན་དུ་གནས་པའི་ཚུལ།།
རྣམ་པ་གཞན་དུ་རྟོག་པ་གང་། །དེ་ནི་རབ་རྟོགས་དུ་རིག་དཔེར། །སྦྱོར་བ་སེམས་ལྡན་སྲོག་ཆགས་
དག་གམ།ཅིག་ཤོས་སེམས་མེད་ཀྱི་དངོས་པོ་བརྗོད་པར་འདོད་པ་ལས་གཞན་དུ་སྒྲོ་མ་བཏགས་
པར་ཇི་ལྟར་གནས་པའི་ཚུལ་བཞིན་ལས།རྣམ་པ་གཞན་དུ་རྟོག་ཅིང༌།སྒྲོ་འདོགས་པ་གང་ཡིན་པ་
དེ་ནི། རབ་བཏགས་ཀྱི་མཚན་ཉིད་དུ་རིག་པར་བྱོས་ཤིག་པའོ། །གཉིས་པ་ལ་གཉིས་ལས། སེམས་
ལྡན་གྱི་འཇུག་པ་ནི། དཔེར། ཉིན་གུང་ཉི་མས་གདུང་བ་ཡིས། །གླང་པོ་དག་ནི་མཚོར་འཇུག་པ། །
ཉི་མའི་ཕྱོགས་གྱུར་པདྨ་རྣམས། །གཞོན་པར་འདོད་པ་ཡིན་ནམ་སྙམ། །དཔེར་ན་ཉི་མའི་གུང་ལ་ཉི་
མ་ཤིན་ཏུ་ཚ་བས་གདུང་པའི་གླང་པོ་ཆེ་དག་ནི་པདྨའི་མཚོར་མྱུར་དུ་འཇུག་པ་ནི། ཉི་མ་དེ་ལ་དངོས་
སུ་གནོད་པར་བྱ་བར་མ་ནུས་ནས། ཉི་མ་དེའི་ཕྱོགས་དེ་ལ་བརྟེན་པར་གྱུར་པའི་པདྨ་རྣམས་གཞོམ་
ཞིང་རྩ་བ་ནས་བྱུང་བ་ཡིན་ནམ་སྙམ་མོ། །ཞེས་པའོ །དེ་བཤད་པ་ནི། ཁྲུས་དང་བཏུང་དང་པད་རྩ་
དག །བཟའ་ཕྱིར་ལག་ལྡན་ཆུར་འཇུག་པ། །དེ་ནི་འཁོན་ལན་བསླན་ཆེད་ཅེས། །སྙན་དངགས་
མཁན་གྱིས་རབ་བཏགས་བརྗོད།།ཁྲུས་བྱ་བ་དང་ཆུ་བཏུང་བ་དང་པདྨའི་རྩ་བ་ཟ་བའི་ཕྱིར་།ལག་
ལྡན་གླང་པོ་ཆེ་ཆུར་འཇུག་པ་ནི། ཇི་བཞིན་དུ་གནས་པའི་ཚུལ་ལོ། །དེ་ཉི་མ་ལ་འཁོན་ལན་བསླན་
པའི་ཆེད་དུ དེའི་ཕྱོགས་པདྨ་ལ་གནོད་པ་བྱས་སོ །ཞེས་སྙན་ངག་མཁན་གྱིས་རབ་ཏུ་སྒྲོ་བཏགས་
ཤིང་བརྗོད་པ་ཡིན་། །དཔེ་གཞན་ཡང༌།དྲི་མེད་མཆོག་ཏུ་མཛེས་པའི་དབྱངས་ཅན་སྐུ། །མཐོང་
བས་ཤིན་ཏུ་ངོ་མཚར་ཆེར་སྐྱེད་ཀྱང༌། །བྱེད་པོར་རློམ་པའི་སྙེམས་པ་དང་བྲལ་ནས། །ཚངས་པར་
རང་གི་གནས་ལུགས་སེམས་པར་ངེས།།ཞེས་པའོ།།
གཉིས་པ་སེམས་མེད་ཀྱི་འཇུག་པ་ནི། འདིར་ནི་བདག་གི་རང་བཞིན་དག །འགོག་བྱེད་
རྣ་བའི་རྒྱན་ཞེས་ཏེ། །ཁྱོད་ཀྱི་མིག་ནི་རྣ་བ་ཡིས། །ཨུཏྤལ་དག་ལ་འགོངས་པ་འདྲ། །ཨུཏྤལ་འདི་ནི་
མིག་བདག་ཉིད་ཀྱི་དཀྱུས་རིང་བ་དང༌།རོལ་པ་འགོག་པར་བྱེད་པའི་ཕྱིར་རྣ་བའི་རྒྱནདུ་འོང་པ༽ཡིན་
ཞེས་ཏེ། ཀྱེ་མིག་ཡངས་མ་ཁྱོད་ཀྱི་མིག་ནི་ཟུར་གྱི་ཉེ་བའི་མཛེས་པ་རྣ་བའི་རྒྱན་ཨུཏྤལ་དག་ལ་
འགོངས་པ་སྟེ། འོད་ཀྱིས་གཡོགས་ཤིང་བསྒྲིབས་པས་ཟིལ་གྱིས་མནན་པ་འདྲ་ཞེས་པའོ །དེ་
334

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཤད་པ་ནི། མིག་ཟུར་ཆར་ནི་ལྷང་གྱུར་པ། །མིག་གི་འོད་ཀྱི་ཨུཏྤལ་ལ། །རེག་པ་མིན་ཡང་སྙན་
དངགས་མཁན། །དེ་ལྟར་གཞན་དུ་བརྟགས་ཏེ་བརྗོད། །གལ་ཏེ་སྔ་མ་སེམས་ལྡན་ལ་རིགས་མོད།
འདིར་མིག་དང་མིག་གི་མཛེས་པས། རྣ་བའི་ཨུཏྤལ་ལ་རེག་པ་མེད་པར་རབ་རྟོག་གི་ས་བོན་མེད་
ཞེ་ན།མིག་ཟུར་ཆར་ནི་ལྷུང་གྱུར་པའི། མིག་གི་འོད་ཀྱིས་མཛེས་མ་འགའ་ཞིག་གི་རྣ་བའི་ཨུཏྤལ་ལ་
རེག་གམ་སྟེ་རེགས་པ་ཡིན་ནོ། །མིག་གི་རེག་པ་མིན་ཡང་སྙན་དངགས་མཁན་གྱིས་ཕུལ་བྱུང་དུ་
བརྗོད་པས། མིག་གི་འོད་དང་མིག་གིས་རྣ་བའི་ཨུཏྤལ་ལ་རེག་པར་བྱས་ནས། དེ་ལྟར་རྣམ་པ་
གཞན་དུ་བཏགས་ཏེ་བརྗོད་པས་ནི། འདི་ནི་ཕུལ་བྱུང་གི་མཐུ་ལས་རབ་རྟོག་གོ།དེས་ནི་ཕུལ་བྱུང་
གི་རྒྱན་གཞན་གྱི་དཔུང་གཉེན་ཡིན་པར་བཤད་པའི་གཞུང་གཙུགས་པ་ཡིན་ནོ། །གཞན་ཡང་། གང་
སྐུ་མཛེས་པའི་འོད་ཚོགས་དྲ་བ་ཡིས། །མུན་པ་དྲུངས་ཕྱུང་འོད་གཞན་ཟིལ་གནོན་པའི། །གཟི་
བརྗིད་ཆེན་པོའི་ཁུར་དེ་མ་བཟོད་པར། །ཉིན་མོའི་དབང་ཕྱུག་མཁའ་ལ་བྲོས་པ་འདྲ །ཞེས་པའོ །
མུན་པ་ལུས་ལ་བྱུག་པ་བཞིན །མཁའ་ནི་མིག་སྨན་ཆར་འབེབས་བཞིན །ཞེས་འདི་ཡང་རབ་
རྟོག་པའི། །མཚན་ཉིད་ལྡན་པ་ཤིན་ཏུ་མང་། །གཞན་ཡང་མུན་པ་བྱེད་པ་དང་། ལས་ལུས་ལ་དང་
བྱ་བ་བྱུག་པ་བཞིན་ཏེ། ཇི་ལྟར་ན་ཁ་ཅིག་གིས་ཙན་དན་ལ་སོགས་པས་བྱུགས་པ་ལྟར་། །ཡང་
བྱེད་པ་པོ་ནམ་མཁའ་ནི། ལས་མིག་སྨན། བྱ་བ་ཆར་དུ་འབེབས་ཞེས་པ་བཞིན་ཏེ། ཇི་ལྟར་ལྷས་
སྤྲིན་གྱི་ཆུ་ཆར་དུ་འབེབས་པ་ལྟ་བུའོ།།ཞེས་པ་འདི་ཡང་།།གང་དུ་ན་རབ་རྟོག་གི་མཚན་ཉིད་དང་
ལྡན་པའོ། །དེ་ནི་མཚོན་པ་ཙམ་ཡིན་གྱི། རབ་རྟོག་གི་མཚན་ཉིད་ལྡན་པ་ཤིན་ཏུ་མང་ངོ་ཞེས་པའོ། །
དེའང་དཔའ་བོའི་སྐྱེས་རབས་སུ། དེ་ནི་ཨཎྜ་རྙིལ་གྱི་འོད་ལྟར་སྔོ། །ཉི་མའི་འོད་ཀྱིས་གནམ་སྔོན་
བཞུ་བ་བཞིན། །ཁོ་ར་ཁོར་ཡུག་མཚོ་འགྲམ་ལྟར་མི་མངོན། །གཏིང་དཔག་དཀའ་བའི་མཚོ་འཇིང་
ནང་དུ་ཞུགས། །ཞེས་པའི་འོད་ཀྱི་གནམ་སྔོན་བཞུ་བ་བཞིན།ཞེས་པ་དང༌།ཟེ་འབྲུ་དཀར་པོའི་སོའི་
ཕྲེང་བ་ཅན།བདུད་ལ་འཕྱ་བ་བཞིན།ཞེས་པ་རབ་རྟོག་གི་མཚན་ཉིད་ཚང་། །
གསུམ་པ་ནི། འདིར་ནི་བཞིན་གྱི་སྒྲ་ཡིས་འགའ། །དཔེ་ཉིད་དུ་ནི་འཁྲུལ་པ་བསྐྱེད། །ཏིང་
འཛིན་མཐའ་ཡི་དཔེ་མ་ཡིན། །ཞེས་པ་ཡིད་ཆེས་གསུང་བཟླས་ནས །བཤད་མ་ཐག་པའི་རབ་རྟོག་
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཀྱི་དཔེ་འདི་ནི། བཞིན་སྒྲ་ཡིས་འཁྲུལ་རྒྱུ་བྱས་ཏེ། རྒོལ་བ་འགའ་ཞིག་དཔེའི་རྒྱན་ཉིད་དུ་འཁྲུལ་པ་
སྐྱེད་པར་བྱེད་དོ །དེ་ལུང་དང་འགལ་བར་སྟོན་པ་ནི། བྱུག་པ་དང་ཆར་འབེབས་སོ་ཞེས་པ་ཆོས་
ཅན། དཔེ་བྱ་མུན་པ་དང་མཚུངས་པའི་དཔེ་མ་ཡིན་པར་ཐལ། ཁྱེད་གཉིས། རིམ་པ་བཞིན། ལིམ་
བ་། བར་ཥ་ཏི། ཞེས་པ་ཀ་མ་ལ་སར། ཏི་སོགས་དང༌།ཙན་ཏྲ་པར།ཏིང་ངེའི་མཐའ་བྱ་བར་གཙོ་
བོ་ཅན་དང་ལྷན་ཅིག་འགའ་ཡང་འདྲ་བ་རྟོགས་པ་མ་ཡིན། ཞེས་སྒྲའི་མདོ་ཡིད་ཆེས་པའི་གསུང་
ལས་སྐབས་འདི་དཔེ་ཡིན་པ་བཟློག་པའི་ཕྱིར་རོ །དེ་ལས་བཟླས་ཏེ་འདས་ནས་དེ་ལྟར་སྨྲ་བ་
རིགས་པ་མ་ཡིན་ཏེ། འདི་ལྟར། དཔེ་དང་དཔེ་བྱ་ཉིད་དག་ནི། །མཚུངས་པའི་ཆོས་ལ་ལྟོས་པ་ན། །
བྱུག་པ་དང་ནི་མུན་པ་ལ། །ཆོས་འདི་མངོན་པར་གྱུར་ཏམ་ཅི། །དཔེ་བྱུག་པ་དང་དཔེ་བྱ་མུན་པ་
གཉིས་ཆོས་ཅན། འདིར་དཔེ་དོན་མ་ཡིན་པར་ཐལ། ཁྱེད་འདི་ལ་བྱ་བ་དང་ཡོན་ཏན་སོགས་
མཚུངས་ཤིང་མཐུན་པའི་ཆོས་འདི་མངོན་པར་གྱུར་ཏམ་ཅི་སྟེ་མ་མཐོང་བའི་ཕྱིར་རོ །ཁྱབ་པ་ཡོད་དེ།
སྤྱིར་དཔེ་དང་དཔེ་བྱའི་དོན་ནི་བྱ་བའམ་ཡོན་ཏན་མཚུངས་པའི་ཆོས་ལ་ལྟོས་ཤིང་བརྟེན་པ་ཡིན་པའི་
ཕྱིར་རོ། །དེའང་བྱུག་པའི་སྒྲའི་བདག་ཉིད་དང་བྱ་བའི་ངོ་བོ་དག་དང༌། མུན་པ་ཆོས་མཐུན་པ་འགའ་
ཡང་མེད་དོ། །གལ་ཏེ་བྱུག་ལ་ཉིད་འདོད་ནི། །བྱུག་གོ་ཞེས་པ་གཞན་པ་ཅི། །དེ་ཉིད་ཆོས་དང་ཆོས་
ཅན་གང༌། །ཞེས་པ་མ་སྨྱོན་འཆད་མ་ཡིན། །གལ་ཏེ་བྱུག་པ་ཉིད་བྱ་བའི་ངོ་བོ་ནི་དེ་དག་གི་མཚུངས་
པའི་ཆོས་སུ་ངེད་འདོད་དོ་ན། བྱུག་པ་ཆོས་ཅན། ཁྱོད་དཔེ་བྱ་མུན་པ་དང་དཔེ་བྱུག་གོ་ཞེས་བྱ་བ་
གཉིས་ཀྱི་མཚུངས་པའི་ཆོས་སུ་མི་རུང་བར་ཐལ། བྱུག་པ་ལས་གཞན་པ་ཅི་སྟེ། བྱུག་པ་དང་ཐ་དད་
པ་མིན་པའི་ཕྱིར་རོ། །གལ་ཏེ་བྱུག་པ་དེ་ཉིད་བརྟེན་པ་མཚུངས་ཆོས་གང་གི་རྒྱུས་འཇལ་བ་དང༌།
ཆོས་རྟེན་འཇལ་བྱེད་ཀྱང་ཡིན་པས།སྐྱོན་མེད་ཞེ་ན།ཤེས་བྱ་ཆོས་ཅན།བྱུག་པ་ཉིད་རྟེན་ལ་ཆོས་
དང་རྟེན་ཆོས་ཡང་ཡིན་ཞེས་པ།སྨྱོན་པ་སྨྲ་སྲིད་ཀྱི་མ་སྨྱོན་པ་སེམས་གནས་སུ་འདུག་པ་འཆད་པར་
རིགས་པ་མིན་པར་ཐལ།ཆོས་དང་ཆོས་ཅན་དང་བརྟེན་པ་དང་རྟེན་དག་ནི ཐ་དད་པར་འཇིག་རྟེན་
དང་བསྟན་བཅོས་ལས་གྲུབ་པའི་ཕྱིར་རོ །
གལ་ཏེ་བྱེད་པོ་དཔེ་ཡིན་ན། །བྱ་ཚིག་ལ་ནི་དབང་བྲལ་འགྱུར། །རང་གི་བྱ་སྒྲུབ་མི་
336

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ནུས་སོ །གཞན་གྱི་ལྡོག་བྱར་མི་འགྱུར་རོ། །གལ་ཏེ་བྱ་བ་བྱུག་པ་ལ། །རང་དབང་ཅན་གྱི་བྱེད་པའི་
བྱེ་བྲག་ཡིན།མུན་པའི་དཔེ་ཡིན་ནོ་ཞེ་ན། བྱེད་པ་པོ་དཔེར་གྱུར་པ་འདི་ཆོས་ཅན། བྱ་ཚིག་བྱུག་གོ་
ཞེས་པ་ཏིང་ངེའི་མཐའ་ཅན་ལ། རང་དབང་དང་བྲལ་ནུས་པ་ཉམས་པ་འགྱུར་ཏེ་སྒྲུབ་མི་ནུས་པའི་
ཕྱིར་རོ། །འདོད་པ་དེ་ལྟ་ན། ཡང་དེ་ཆོས་ཅན། རང་གི་བྱ་བ་བྱུག་པའང་སྒྲུབ་མི་ནུས་པའི་ཕྱིར། དེ་
གཞན་དཔེ་བྱར་འདོད་པའི་ལྟོས་བྱའི་དཔེར་མི་འགྱུར་།།དཔེ་ནི་རབ་ཏུ་གྲུབ་པ་དང་ཆོས་མཐུན་པ་
ཉིད་ཀྱིས་བསྒྲུབ་བྱ་སྒྲུབ་པར་བྱེད་པ་ཡིན་ན། འདིར་བྱུག་པའི་བྱེད་པ་ནི།མུན་པའི་དེ་ལྟ་བུའི་སྒྲུབ་
བྱེད་མ་ཡིན་པས་སོ །གང་གི་བྱུག་པ་འདི་དང་ནི། །མུན་པ་མཚུངས་ཞེས་སྨྲ་ན་ཡང༌། །ལུས་ལ་ཞེས་
པ་མ་འབྲེལ་ཏེ། །ཡོན་ཏན་མཚུངས་པ་དེ་ཡང་ལྟ། །གལ་ཏེ་བྱ་དང་མི་འགལ་ཞིང་མུན་པའི་དཔེར་
ཡང་འགྱུར་བ་ཡོད་དེ། ལྷས་བྱིན་ལ་སོགས་པ་གང་གིས་བྱུག་པའི་བྱ་བ་ཀུན་ཏུ་སྤྱོད་པ་བྱ་བ་བྱུག་
པས ཁྱད་པར་དུ་བྱས་པའི་བྱེད་པ་པོ་འདི་དང་ནི། མུན་པ་མཚུངས་ཞེས་འཐད་པ་སྒྲའོ་ཞེ་ན་ཡང༌།
སྨྲ་བ་པོ་དེའི་ལུགས་ལ་ཡང་ཆོས་ཅན།མུན་པ་ནི་བྱུག་གོ་ཞེས་བརྗོད་པར་བྱ་ཡིས ལུས་ལ་ཞེས་པ་
ལས་ཀྱི་ཚིག་མ་འབྲེལ་ཏེ་འབྱུག་པར་བྱེད་ཙམ་དང་རྗེས་སུ་འབྲེལ་པ་དེ། ལས་ལ་ལྟོས་པ་མེད་
པའི་ཕྱིར་རོ །གལ་ཏེ་གང་གིས་ལུས་ལ་བྱུག་པ་དེ་དང་མུན་པ་མཚུངས་སོ། །ཞེས་བརྗོད་པར་འདོད་
པ་ན།ཅི་ལྟར་མ་འབྲེལ་ཞེ་ན།གང་གིས་ལ་བྱུག་པ་དེ་དང་།མུན་པ་གཉིས་ཆོས་ཅན།དཔེ་དང་དཔེ་
བྱར་འདིར་མི་རིགས་པར་ཐལ། ཡོན་ཏན་ལ་སོགས་པ་མཚུངས་ཆོས་མཐུན་པ་དེ་ཡང་ལྟ་ཞིང༌།
བསྩལ་བར་བྱ་བ་མཐོང་བ་མེད་པའི་ཕྱིར། དེ་ཡང་རྟགས་གྲུབ་སྟེ། བྱུགས་པ་ནི་བྱེད་པ་ཁོ་ནའི་
ཆོས་ཡིན་གྱི་མུན་པ་ཡིན་པ་ཡིན་པའི་ཕྱིར་རོ། །
དེ་ཆོས་མི་མཐུན་པའི་དཔེས་གསལ་བར་བྱེད་པ་ནི། དཔེར་ན་ཁྱོད་གདོང་ཟླ་བ་བཞིན། །
ཞེས་པ་མཛེས་པ་རྟོགས་འགྱུར་། །དེ་བཞིན་འབྱུག་པ་འདི་ལ་ནི། །བྱུག་པའི་ལས་བཞིན་རྟོགས་མ་
ཡིན། །དཔེར་ན་ཁྱོད་གདོང་ཟླ་བ་བཞིན། ཞེས་པའི་གདོང་པ་དང་ཟླ་བའི་མཚུངས་པའི་ཡོན་ཏན།
མཛེས་པར་རྟོགས་པ་དེ་བཞིན་དུ བྱུག་ཅེས་པ་བྱུག་པའི་བྱེད་པ་པོ་འདི་ཁས་ནི། བྱུག་པའི་ཆོས་
ལས་གཞན་པའི་ཆོས་མུན་པ་དང་མཚུངས་པ་རྟོགས། དགོས་པ་ལས་དེ་ཡང་མ་ཡིན་པའི་ཕྱིར་རོ །
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དེ་ཕྱིར་བྱུག་པ་འདི་དང་ནི། མུན་པ་བྱེད་པོ་ལུས་ཀྱང་ལས། ཉེ་བར་སྦྱར་དོན་སྐྱེ་བོ་ཡིས། དེ་ལྟར་
རབ་བཏགས་ཞེས་འདོད་། དེ་ཕྱིར་ལྷས་སྦྱིན་འབྲས་ཆན་འཚེད་ཞེས་པའི་ངག་ལ། འཚེད་
ཞེས་པ་བྱ་བ་དང་།ལྷས་སྦྱིན་བྱེད་པ་པོ་དང༌། འབྲས་ཆན་ལས་ཡིན་པ་ལྟར དེ་བཞིན་འདི་ལ་ཡང་
བྱུག་པ་བྱ་བའི་ངོ་བོ་དོན་བརྗོད་བྱ་བ་འདི་འབྱུག་གོ་ཞེས་པས་བརྗོད་ཅིང་། མུན་པ་བྱེད་པ་པོ་དང་།
ལུས་ཀྱང་ལས་ཡིན་པ་ལ། ཉེ་བར་སྦྱར་བའི་དོན་དེ་ལ་ཡང༌། སྐྱེ་བོ་སྙན་དངགས་མཁན་དེ་ཡིས
བརྗོད་པའི་རྣམ་པ་གནས་ལུགས་ལ མུན་པ་ལུས་ལ་བྱུགས་པ་མེད་ཀྱང༌། ཤིན་ཏུ་གནག་ཅིང་མི་
སྡུག་པ་ལ།བྱུག་པ་བཞིན་ཞེས་པ་དེ་ལྟར་རབ་བཏགས་སུ་བརྗོད་པས རབ་བཏགས་ཞེས་བརྗོད་
པར་བྱ་བའི་དཔེ་ནི་མ་ཡིན་ནོ། །གལ་ཏེ། སྐྱེས་བུ་གནག་པ་དང་མི་སྡུག་པ་ལ་དཔེ་བྱར་བྱས་ནས།
མུན་པ་ལུས་ལ་བྱུག་གོ་བཞིན་ཞེས་པ་དཔེ་ཡིན་པའི་ཕྱིར། དཔེ་རྒྱན་དུ་འགྱུར་བས་ཉེས་པ་མེད་དོ
ཞེས་ན།ཤེས་བྱ་ཆོས་ཅན། དེ་གཉིས་དཔེ་དོན་དུ་སྦྱར་བས་དཔེ་རྒྱན་དུ་འགྱུར་བ་མིན་པར་ཐལ།
དཔེ་བྱ་དེ་ཉིད་སྒྲུབ་པ་ཡིན་ཞིང་། དཔེ་དེ་ཤིན་ཏུ་མེད་དགག་ཡིན་པས། དཔེ་དོན་ཆོས་མཚུངས་མེད་
པའི་ཕྱིར་རོ །དེ་བཞིན་དུ་མཁའ་ནི་མིག་སྨན་ཆར་འབེབས་བཞིན། ཞེས་པ། དལ་ཡང་ཤེས་པར་
བྱའོ།།
བཞི་པ་རབ་བཏགས་གསལ་བྱེད་ནི། སྐམ་དང་དགོས་པའང་ངེས་དང་འདྲ། །མིན་ནམ་
ཞེས་ལ་སོགས་པ་ཡི །སྒྲ་ཡིས་རབ་རྟོག་གསལ་བར་བྱེད། །བཞིན་གྱི་སྒྲ་སྔ་དེ་དང་འདྲ། །དེ་ཡང་
དཔག་བསམ་འཁྲི་ཤིང་དུ། །སྟོབས་ལྡན་ས་འོག་རབ་ཏུ་ཞུགས། །ད་དྷི་ཙ་ཡང་རུས་ལྷག་ཅིང༌། །ཆུ་
གཏེར་འདི་ཡང་འཁྲུག་མི་འདོར། །འདི་ཡིས་གཏོང་བས་ཡིན་ནམ་སྙམ། །ཞེས་པ་ལྟ་བུ་སྙམ་དང་།
དཔང་གི་ཐུབ་བསྟོད་དུ།སྟོབས་དང་མི་འཇིགས་མ་འདྲེས་ཐུབ་པའི་ཆོས། །ཐུགས་རྗེ་ཆེ་སོགས་ཡོན་
ཏན་ཕུལ་བྱུང་རྣམས །མ་ལུས་ཉིད་ཀྱི་ཐུགས་ལ་བསྡུས་པ་ཡིས། །སྐྱེ་དགུ་འདི་དག་འཁོར་བར་
འཁྱམ་དུ་དོགས །ཞེས་པ་ལྟ་བུ་དོགས་པ་དང༌། འགྲོ་བའི་བླ་མ་ཁྱོད་ཀྱི་སྐུ་མཐོང་བས། །གཟི་
བརྗིད་ཕུང་པོ་ཆེན་པོ་འདི་འདྲའི་ཁུར། །བདག་གིས་བཟོད་པར་ནུས་པ་མིན་ནོ་ཞེས །རྒྱ་མཚོའི་
གོས་ཅན་སྐྲག་པས་འདར་བ་འདྲ། །ཞེས་པ་འདྲ་བ་དང༌།ཚངས་པས་རྩེ་མོ་ལྟ་བྱེད་སྟེང་སོང་ཡང་། །
338

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ན་པས་ཆེས་ཆེར་མཐོང་བར་གྱུར་པ་ཡིས །ཁྱོད་ཀྱི་གཙུག་ཏོར་རྩེ་མོ་མ་མཐོང་བས། །ཡི་ཆད་
ཚངས་པའི་གནས་སུ་གནས་པར་ངེས། །ཞེས་པ་ལྟ་བུ་ངེས་པ་དང༌། ཡང་འཁྲི་ཤིང་དུ། གང་གི་
བཞིན་རས་མཛེས་དང་སྲང་ལ་གཞལ་བའི་ཚེ་ཡང་ཉིད་ཀྱིས་ནི། །རྒྱུ་སྐར་བདག་པོ་དེ་ནི་མཁའ་ལ་
ལྷག་པར་མཛེས་པ་མ་ཡིན་ནམ། །ཞེས་པ་མིན་ནམ་དང༌། ཞེས་པ་ལ་སོགས་པའི་སྒྲ་ཡིས་རབ་རྟོག་
གི་རྒྱན་དུ་གསལ་བར་བྱེད་པ་ཡིན་ནོ། །ཡང་འཁྲི་ཤིང་དུ། ཁྲོ་དང་རྨོངས་པ་མི་མཐུན་ན། །བདག་
ཅག་དོན་མེད་ཁུར་གྱུར་ཅེས། །དེ་རྣམས་རལ་པ་ངོ་ཚ་ནས། །ས་གཞི་ལ་ནི་འབྱར་བཞིན་། །ཞེས་
པ་ལྟ་བུ་བཞིན་གྱི་སྒྲ་ཡང་། སྔར་བཤད་པ་དེ་དག་རྣམས་དང་འདྲ་བར་རབ་རྟོག་གསལ་བར་བྱེད་
པའོ །རྒྱན་གསུམ་པ་ལ་གཉིས བསྔགས་པས་ཕྱིར་བསྟན། དེ་དག་སོ་སོའི་རྒྱན་བཤད་དོ། །དང་
པོ་།རྒྱུ་དང་ཕྲ་མོ་ཆ་རྣམས་ནི། །ཚིག་རྣམས་དག་གི་རྒྱན་གྱི་མཆོག །དེ་ཡང་རྒྱུའི་རྒྱན་དང་ཕྲ་མོའི་
རྒྱན་དང་ཆའི་རྒྱན་རྣམས་ནི། སྙན་དངགས་མཁན་གྱི་ཚིག་རྣམས་དག་གི་རྒྱན་གྱི་མཆོག་གམ། གཙོ
བོ་སྟེ།མཁས་པ་རྣམས་ཡིད་འཕྲོག་པར་བྱེད་པའོ།།
གཉིས་པ་ལ་ཕྲ་ཆ་གསུམ་ལས། དང་པོ་ལ་གསུམ།མཚན་ཉིད་ཀྱིས་མདོར་བསྟན།
དབྱེ་བས་རྒྱས་བཤད།ཕྱེ་བའི་དོན་བསྡུ་བའོ། །དང་པོ་ནི། རྒྱུ་ནི་བྱེད་པོ་ཤེས་བྱེད་དེ། །དེ་དག་རྣམ་
པ་དུ་མ་དཔེར། །དེའི་རྒྱུའི་རྒྱན་གྱི་མཚན་ཉིད། འགའ་ཞིག །རྒྱུས་འབྲས་བུ་བྱེད་པ་པོའམ། ཤེས་
བྱེད་རྟགས་པས་ལས་བསྒྲུབ་བྱ་སྒྲུབ་པར་བྱེད་པའོ། །དེ་དག་གི་དབྱེ་བ་ནི། སྣ་ཚོགས་པའི་ཕྱིར།
རྣམ་པ་དུ་མ་ཞིག་ཡོད་པས་བརྗོད་པར་མི་ལང་ནའང༌། རེ་ཞིག་མཚན་ཉིད་ཚང་ཙམ་ཇི་ལྟར་ནུས་
བཞིན་བརྗོད་པར་བྱའོ། །གཉིས་པ་ལ་གསུམ། བསྒྲུབ་པར་འགྱུར་བའི་རྒྱུ་དགག་པར་གྱུར་པའི་རྒྱུ།
མཚར་བར་གྱུར་པའི་རྒྱུའོ། །དང་པོ་ལ་གཉིས། བྱེད་པའི་རྒྱུ་དང་། ཤེས་བྱེད་ཀྱི་རྒྱུའོ །དང་པོ་ལ་
གསུམ། གྲུབ་པའི་ཉམས་པའི་། མི་བཟོད་པའི་རྒྱུའོ། །དང་པོ་ནི། དཔེར། མ་ལ་ཡ་ཡི་རླུང་
དག་ནི། །ཙན་དན་ལྗོན་པ་སར་པ་ཡི། །ཡལ་འདབ་སྐྱོད་པར་བྱེད་པ་འདི། །ཀུན་གྱི་དགའ་བ་སྐྱེད་
པར་བྱེད། །དགའ་བ་བསྐྱེད་པར་འོས་པ་ཡི། །རང་བཞིན་ཉེ་བར་སྦྱར་བ་འདིར། །རྒྱན་ཉིད་དུ་ནི་
རབ་བསྟན་དེས། །དེ་འང་དཔེར་ན་ཕྱོགས་མ་ལ་ཡི་རླུང་ཉམས་སུ་མྱོང་ཟིན་པ་དག་ནི། ཙན་དན་
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གྱི་ལྗོན་པ་སར་པ་བཟང་པོ་དང་ལྡན་པ་རྣམས་ཀྱི་ཡལ་འདབ་བསྐྱོད་ཅིང་། དལ་བུས་འགུལ་བར་
བྱེད་པ་འདི་ནི། འཇིག་རྟེན་ཀུན་གྱི་དགའ་བ་སྐྱེད་ཅིང༌། འགྲུབ་པར་བྱེད་དོ། །གལ་རང་གི་གཙོ་
བོ་ཙམ་བསྟན་པས་རྒྱན་དུ་མི་འགྱུར་རོ། །ཞེ་ན། དགའ་བ་བསྐྱེད་པར་འོས་པའི་རང་བཞིན་གྱི་རྒྱན་
གྱི་ནང་ནས་ཉེ་བར་སྦྱར་བ་འདི། སྙན་དངགས་ཀྱི་ངོ་བོའི་རྒྱན་ཉིད་དུ་ནི་སྔར་རབ་ཏུ་བསྟན་ཏོ། །
ཡང༌། མཚན་དཔེ་ཀུན་ནས་སྤྲས་པ་ཅན། །ཡིད་འོང་རབ་མཛེས་ལྷ་མོའི་སྐུ། །འོད་དཀར་སྤྲོ་བའི་
ཕྲེང་མཛེས་འདིས། །འགྲོ་བའི་དད་པ་སྐྱེད་པར་བྱེད། །ཅེས་སོ། །
གཉིས་པ་ནི། ལྡོག་པ་དག་ཀྱང་དེ་དང་མཚུངས། མ་ལ་ཡ་ཡི་ཆུ་རྒྱུན་ལ། །རེག་ཅིང་ཙན་
དན་ནགས་བསྐྱོད་ནས། །རླུང་འདི་འགྲོན་པོ་རྣམས་ཀྱི་ནི། །ཉམས་པར་བྱ་ཕྱིར་ཉེ་བར་གནས། །དེ་
ལྟར་གྱུར་པའི་རླུང་གི་ནི། །འབྲལ་བའི་རིམ་ལས་བྱུང་གྱུར་པ། ཡིད་འོང་པ་སྟེ་སྐྱེ་བོ་ལ །ཉམས་པ་
སྒྲུབ་པར་བྱེད་པར་ནུས། །དེ་ཉིད་འབྲས་བུ་ཡོད་པ་ལྡོག་པ་སྟེ། མེད་པར་བྱེད་པ་ལ་མཚུངས་ཏེ།
དཔེར་ན་རླུང་དེས་ལྷོ་ཕྱོགས་མ་ལ་ཡའི། རི་བོའི་ངོས་ནས་འབབ་པའི་ཆུ་རྒྱུན་ལ་རེག་ཅིང་བསིལ་བ་
དང་།དེའི་ཙན་དན་གྱི་ནགས་བསྐྱོད་པའི་དྲི་བཟང་པོ་དང་བཅས་ནས་འོངས་པའི་རླུང་ཡིད་དུ་འོང་
བ་འདིས་འགྲོན་པོ་དགའ་མ་དང་བྲལ་བ་རྣམས་ཀྱི་ནི་སྲོག་ཉམས་པར་བྱ་བའི་ཆེད་དུ་ཉེ་བར་
གནས་སོ། །འོ་ན་དེས་དགའ་བར་བྱེད་ན་འཆི་བའི་ཆེད་ཇི་ལྟར་ཡིན་ཞེ་ན།དེ་ལྟར་བསིལ་ཞིང་དྲི་
བཟང་བའི་ངོ་བོར་གྱུར་པའི་རླུང་གིས་ནི་རང་གི་དགའ་མ་དང་བྲལ་བའི་མགྲོན་པོ་གདུང་བར་བྱེད་
པའི་ཕྱིར་རིམ་པ་ཡིན་ཞིང་། དེ་ལས་བྱུང་བར་གྱུར་པའི་རྒྱུས།ཡིད་དུ་འོང་བའི་དགའ་མ་དྲན་པས
དགའ་མ་དེ་ལ་སྲེད་པའི་སྐྱེ་བོ་ལ། སྲོག་ཉམས་ཏེ་མེད་པ་སྒྲུབ་པར་བྱེད་པར་ནུས་སོ །འདི་ནི་ཕུལ་
བྱུང་གི་རྒྱན་གྱིས་འཆི་བར་བཏགས་ཤིང༌། འགྲོན་པོ་ཉམས་པར་བྱེད་པའི་ཕྱིར། ཉམས་པའི་འབྲས་
བུ་ཅན་གྱི་བྱེད་པའི་རྒྱུའོ། །ཡང་།དཔལ་ལྡན་ལྷ་མོ་གང་གི་གསུང༌། །ཡན་ལག་དྲུག་ཅུ་སྙན་པ་འདི། །
འགྲོ་བའི་རྣ་བའི་བདུད་རྩི་སྟེ།།བདུད་དཔུང་ཉམས་བྱེད་དུག་ཏུ་མཛད།།ཅེས་པའོ།།
གསུམ་པ་ལ་གཉིས། ཞར་བྱུང་དབྱེ་བས་མདོར་བསྟན། དེ་ཉིད་དཔེས་རྒྱས་པར་བཤད་
པའོ །དང་པོ་ནི།འགྲུབ་པར་བྱ་དང་རྣམ་འགྱུར་ལ། །དེ་ཉིད་ལ་ལྟོས་ཉིད་དེ། །འཐོབ་བྱའི་ལུས་
340

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ལ་ཕལ་ཆེར་ནི། །བྱ་བ་ལ་ལྟོས་ཉིད་དོ། །འགྲུབ་པར་བྱེད་པའི་རྒྱུ་དག་ནི། བསྟན་ལྷག་མ་གཉིས་
པོ་། དཔེ་བརྗོད་ཉིད་ནི་བཀོད་བྱས་ནས་ཤེས་པར་བྱེད་པའང་བསྟན་པར་བྱ། རྒྱུ་གསུམ་གྱི་རྣམ་
བཞག་དཔེར་བརྗོད་ཀྱིས་བཀོད་པས། འགྲུབ་པར་བྱ་བ་སྔར་མེད་སྐྱེ་བར་བྱ་བ་དང༌། སྔར་ཡོད་པ་
ཉིད་གནས་སྐབས་གཞན་དུ་རྣམ་པར་འགྱུར་བར་བྱ་བ་ཡི། ལས་དག་ལ་འགྲུབ་བྱ་དང་རྣམ་པར་
བསྒྱུར་བྱ་དེ་ཉིད་ལ་བརྟེན་ཅིང་ལྟོས་པའི་རྒྱུ་ཉིད་ཡིན་ཏེ། འཐོབ་བྱ་ཡིས་འབྲེལ་པར་བྱ་བ་ཡི་རིགས་
བྱེད་ཀླགས་པས་ཐོབ་པར་བྱ་བ་ལྟ་བུའི་ལས་ལ། རྒྱུ་ཉིད་དུ་འགྱུར་བ། བྱ་བ་ལ་ལྟོས་པའི་ཉིད་ཁོ་
ན་ཡིན་གྱི ལས་ཀྱི་ངོ་བོ་ལ་ལྟོས་པ་མ་ཡིན་། །གལ་ཏེ། འདི་ལ་ཡང་བྱ་བ་དང་འབྲེལ་པའི་ངོ་བོ་
གཞན་བྱའོ་ཞེས་པས་རྣམ་པར་བསྒྱུར་བྱ་ཡོད་ཞེ་ན།དངོས་པོའི་འཇུག་པ་དེ་འདྲ་ཡིན་ཡང་། ཕལ་
ཆེར་སྔར་བརྗོད་པ་དེ་ཉིད་ཡིན་ནོ། །འགྲུབ་པར་བྱ་བའི་ལས་འགྲུབ་པ་དང་ཉམས་པ་དག་གི་དང་
ནི་བསྟན་ཟིན་ཏེ། ལྷག་མ་རྣམ་པར་བསྒྱུར་བྱ་དང༌། འཐོབ་བྱའི་ལས་དག་གི་རྒྱུ་གཉིས་པོའི་དཔེར་
བརྗོད་གཉིས་ཉིད་ནི་བཀོད་པར་བྱས་ནས དེའི་རྗེས་སུ་ཤེས་པར་བྱེད་པའི་རྒྱུའི་དཔེར་བརྗོད་
པའང་བསྟན་པར་བྱའོ།།
གཉིས་པ་ལ་གཉིས། རྣམ་པར་བསྒྱུར་བྱའི་ལས་ཀྱི་དང༌། འཐོབ་བྱའི་ལས་ཀྱི་རྒྱུའོ །
དང་པོའི་དཔེ་ནི།ལོ་འདབ་གསར་འཁྲུངས་ནགས་ཚལ་དང་། །འདམ་སྐྱེས་རབ་ཏུ་རྒྱས་པའི་རྫིང༌། །
ཟླ་བ་གང་བ་འདོད་པ་ཡིས། །མགྲོན་པོ་ལྟ་བའི་དུག་ཏུ་བྱས། །སོས་ཀའི་དུས་ལོ་འདབ་གསར་དུ་
འཁྲུངས་པའི་ནགས་ཚལ་མཛེས་པ་འདི་དང་། དབྱར་དུས་པདྨ་དལ་སྐྱེས་རབ་ཏུ་རྒྱས་པའི་རྫིང་བུ་
དང་མཚོ་དང༌།སྟོན་དུས་ཟླ་བ་ཉ་གང་བའོ། །དེ་དག་ཀྱང་རིམ་པ་བཞིན་ནངས་དགོང་པ་དང་ཉིན་
པར་མཚན་མོ་ཡིད་དུ་འོང་བའི། དངོས་པོ་དེ་རྣམས་བསྒྱུར་བྱ་ཡིན་ལ།སྒྱུར་བྱེད་འདོད་པ་དྲག་པའི་
རྒྱུ་ཡིས་མགྲོན་པོ་དགའ་མ་དང་བྲལ་བའི་ལྟ་བྱེད་མིག་གི་དུག་ཏུ་བྱས་ཤིང་ཡོངས་སུ་བསྒྱུར་ཏེ།
འདོད་པའི་དབང་གི་གདུང་བ་བསྐྱེད་པའི་ཕྱིར། ཡང་། ཐུབ་པའི་དབང་པོའི་གསུང་རབ་དང༌། །རྔ་
ཆེན་ཆོས་ཀྱི་སྒྲ་དབྱངས་དང༌། །ལྷ་མོའི་གསུང་མཆོག་ཡིད་འོང་འདི། །ཡིད་སྲུབས་རྣ་བའི་དུག་ཏུ་
མཛད།།ཅེས་པའོ།།
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
གཉིས་པའི་དཔེ་ནི། ཁེངས་པ་གོམས་པར་བྱའོ་ཞེས། །གྲོགས་མོ་མཛའ་བོའི་གནས་
བཀོད་ལ །བུ་མོ་སྨིན་འཁྱོག་མི་གཡོ་བས། །མཆུ་ནི་གཡོ་ཞིང་ལྟ་བར་བྱེད། །ཁེངས་པ་མཛའ་བོ་
དང་རྗེས་སུ་མི་མཐུན་པ་གོམས་པར་བྱའོ་ཞེས་བྲལ་བ་ལ་འདི་ལྟ་བུ་མི་འཐད་པས་ན། གྲོགས་མོ་
མཛའ་བོའི་གནས་སུ་བཀོད་པ་འགའ་ཞིག་ལ་བུ་མོ་འགའ་ཞིག་མིག་གཡོ་བས་མཆུ་ཡང་གཡོ་ཞིང་
ལྟ་བར་བྱེད་དོ། །འདི་ནི་འཐོབ་བྱ་ལས་ཀྱི་རྒྱུ་ཡིན་ཏེ། འགྲུབ་བྱེད་རྣམ་པར་འབྱེད་ལས་ཐ་དད་པ་
ཞིག་གི་གྲོགས་མོའི་ཡུན་གྱི་ལྟ་བ་ཙམ།བུ་མོས་སྒྲུབ་པར་བྱེད་པའི་ཕྱིར་རོ།།ཡང་།ཁེངས་པ་གོམས་
པར་བྱའོ་ཞེས་མཛའ་དང་མི་མཐུན་བཞིན་དུ་གྲོགས་མོ་དེ་མཛའ་བོའི་གནས་སུ་བཀོད་པ་སྟེ། ལྷན་
ཅིག་ཁྱིམ་ཐབ་དུ་བླངས་པ་ལ། དེའི་མཛའ་བོ་ལ་ནུ་མའམ་ན་ཆུང་གཞན་འགའ་ཞིག་སྨིན་མ་འཁྱོག་
ཅིང་མིག་གཡོ་བ་སྟེ། མིག་ཟུར་གྱི་རྣམ་འགྱུར་དང༌། མཆུ་ནི་ཅུང་ཟད་གཡོ་བས་འཛུམ་པ་པོའི་ཕྲེང་
བ་ཅུང་ཟད་གསལ་བར་བྱས་ཤིང་ལྟ་བར་བྱེད་དོ། །འདིས་དངོས་སུ་ལྟ་བ་ཙམ་སྒྲུབ་པར་བྱེད་ཅིང་
ཤུགས་ལ་འཐོབ་བྱའི་ལས་མཛའ་བོ་དང་འགྲོག་པའི་རྒྱུའོ །ཡང་།འཕགས་ཆུང་ཞི་བདེ་དོན་གཉེར་
པས། །གདུལ་བྱ་འདྲེན་པར་མ་མཐོང་ནས། །དེ་ལ་ལྷ་མོའི་རྗེས་བཟུང་བས །བྱང་ཆུབ་སེམས་
བསྐྱེད་སྨྲ་བར་བྱེད། །ཅེས་པའོ། །ཤེས་བྱེད་ཀྱི་རྒྱུ་ལ་གཉིས། ཕྱི་རོལ་ཏུ་བར་བྱ་བ་དང༌། ནང་དུ་
གོ་བར་བྱ་བའོ། །དང་པོ་ནི། ཉི་མ་ནུབ་གྱུར་ཟླ་བ་མཛེས། །འདབ་ཆགས་རྣམས་ནི་གནས་སུ་སོང༌། །
ཞེས་པ་འདིའང་དུས་ཀྱི་སྐབས། །གོ་བར་བྱེད་པ་ལེགས་པ་ཉིད། །དེའང་ཉི་མ་ནུབ་རིར་ནུབ་པར་
གྱུར་ཅིང༌།ཤར་གྱི་རི་མགོར་ཟླ་བ་ཤར་བ་མཛེས་ཤིང་སྣང་བར་བྱེད། འདབ་ཆགས་བྱ་རྣམས་ཀྱང་
རང་གི་གནས་ཀྱི་ཆེད་དུ་སོང་ངོ༌། །ཞེས་པའི་རྟགས་གང་གི་ངོ་བོ་ཙམ་རང་བཞིན་གྱི་རྒྱན་འདི་ཡང་།
༼དུས་ཀྱི་སྐབས་སྲོད་ལ་སོགས་པ་གོ་བ་སྟེ་སྒྲུབ་པར་བྱེད་པའི་རྟགས་ཡན་ལག་ཏུ་ལེགས་པ་ཉིད་དོ།།དེའི་སྒྲུབ་བྱེད་ཀྱི་རྒྱུ་རྐྱེན་རྒྱན་ཡིན་
ནོ།ལེགས་པ་ཉིད་ཅེས་ངོ་བོ་ཙམ་བརྗོད་པས་རྒྱན་ཡིན་ཞེས་པས་གསལ་ལོ།༽ཡང་།ཉིད་ཀྱི་འོད་ཚོགས་རྟག་ཏུ་གསལ་
བ་ཡིས། །ཉིན་དང་མཚན་མོའི་བྱེ་བྲག་མི་ཤེས་ཀྱང༌། །ཉི་མ་ནུབ་ཅིང་ཟླ་བ་མཛེས་པའི་ཕྱིར། །
འདབ་ཆགས་ཉལ་ཚེ་མཚན་མོར་ཤེས་པར་བྱ།།ཞེས་པའོ། །
གཉིས་པ་། གྲོགས་མོ་འདོད་པས་གཟིར་བའི་ཡིད། །ཟླ་བའི་ཟེར་གྱིས་མི་བཟློག་ཅིང་། །
342

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཙན་དན་ཆུ་མི་མི་བཟློག་པ། །ལུས་ཀྱི་དྲོད་ཀྱིས་གདུང་བར་རྟོགས། །ཞེས་པའི་སྦྱོར་བ་རྣམས་ལ་ནི། །
ཡིད་འོང་ཤེས་བྱེད་རྒྱུ་དག་མཚོན། །ཀྱེ་གྲོགས་མོ་ཁྱོད་ཀྱི་འདོད་པས་གདུང་ཞིང་གཟིར་བའི་ཡིད་དེ་
ཆོས་ཅན།ཤིན་ཏུ་བསིལ་བ་ཟླ་བའི་ཟེར་གྱིས་མི་བཟློག་ཅིང༌།ཙན་དན་གྱི་ཆུ་ཡིས་ཀྱང་མི་བཟོད་པ་སྟེ
སེལ་མི་ནུས་པའི་སྟོབས་ལྡན་ཡིན་ཡང༌། གདུང་བ་ཡོད་དེ། ལུས་ཀྱི་དྲོད་ཁྱད་པར་ཅན་ཡོད་པའི་
ཕྱིར་ཞེས་པ་ཉིད་ཀྱིས་རྟོགས་ཤིང་གསལ་བར་བྱེད་དོ། །ཡང་། བདག་གི་མི་ཤེས་མུན་པ་འདི། །ཉི་
ཟླའི་འོད་ཀྱིས་མི་ཤེས་ཀྱང༌། །ལྷ་མོའི་ཐུགས་རྗེས་བསལ་བའི་ཕྱིར །སེལ་བྱེད་ཡོད་པ་ཉིད་དུ་
རྟོགས། །ཞེས་པའོ །ཞེས་པ་ལ་སོགས་སྙན་ངག་སྦྱོར་བ་རྣམས་ལ་ནི། ཡིད་དུ་འོང་ཞིང་མཛེས་པའི་
ཤེས་བྱེད་ཀྱི་མཚོན་ཞིང་ཤེས་པར་བྱའི་ཐམས་ཅད་བརྗོད་པར་ནུས་པ་མ་ཡིན་ཏེ།མཐའ་ཡས་
པའི་ཕྱིར་རོ།།
གཉིས་པ་དགག་པར་གྱུར་པའི་ལ་གསུམ། དགག་པ་བཞི་ཡིས་དངོས་པོ་སྐྱེད་བྱེད་ལྡོག་
པ་སྐྱེད་བྱེད།དོན་བསྡུ་བའོ །དངོས་པོ་སྤྱིར་བསྟན་པ་དང༌། སོ་སོར་བཤད་པ་གཉིས་ཀྱི། དང་པོ་ནི།
དངོས་མིན་ནི་ཡིད་འཕྲོག་པ། །འགའ་ཞིག་རབ་ཏུ་བསྟན་པར་བྱ། །འགའ་ཞིག་རབ་ཏུ་བསྟན་
པར་བྱ་བ་ཡིན་གྱི་ཐམས་ཅད་མ་ཡིན་ཏེ། མཐའ་ཡས་པའི་ཕྱིར་། །གཉིས་པ་ལ་བཞི། སྔ་ན་མེད་
པའི་རྒྱུ། ཞིག་ནས་མེད་པའི་བྱེད་རྒྱུ། ཕན་ཚུན་མེད་པའི་བྱེད་རྒྱུ།སྤངས་ནས་མེད་པའི་བྱེད་རྒྱུའོ །
Wརིག་པ་དག་ནི་མ་གོམ
དང་པོ་ནི།རིག་པ་དག་ནི་མ་གོམས་དང༌། །བློ་ལྡན་རྣམས་དང་མ་འགྲོགས་དང༌། །དབང་པོ་རྣམས་
ནི་མ་བསྡོམས་པས །མི་རྣམས་རབ་ཏུ་གདུང་བར་འགྱུར། །ཡོན་ཏན་དང་སྐྱོན་འབྱེད་པའི་རིག་པ་
བསྟན་བཅོས་དག་ནི། མ་གོམས་ཏེ་མ་སྦྱངས་པ་དང་། བློ་ལྡན་བསྟན་བཅོས་ཤེས་པ་རྣམས་དང་
འགྲོགས་པ་དང་ལས་ཀྱི་དབང་པོ་ལ་སོགས་པ་རྣམས་ནི་མ་བསྡོམས་པས།ཉེས་བྱས་བསྐྱེད་པའི་
ཕྱིར་ན། མི་རྣམས་ཆོས་ཅན། །ཕོངས་པ་བསྐྱེད་ཅིང་གདུང་བར་འགྱུར་རོ། །འདིར་རིགས་པ་ལ་
གོམས་པ་ལ་སོགས་པ་དགག་པ་ལས། འབྲས་བུ་ཕོངས་པ་དང་སོ་སོར་གྱུར་པ་བསྐྱེད་པའི་ཕྱིར།སྔ་
ན་མེད་པའི་རྒྱུའོ། །ཡང༌། འགྲོ་བའི་སྐྱབས་གཅིག་ལྷ་མོ་ཀྱེ། །ལམ་ལ་འབད་པ་མ་བྱས་པར། །
འགོག་པ་མངོན་དུ་མི་འགྱུར་བས།།བདག་ནི་འཁོར་བར་ལྷུང་བ་ལགས། །ཞེས་པའོ།།
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཉིས་པ་ནི། འདོད་པའི་གཏམ་གྱི་མྱོས་པ་ཕོང༌། །ལང་ཚོ་ཡི་ནི་རིམས་དག་ཉམས། །
རྨོངས་པ་ཟད་ཅིང་སྲེང་པ་འཆོས །བསོད་ནམས་གནས་ལ་ཡིད་གནས་བྱ །འདོད་པའི་ཡུལ་གྱི་
ལོངས་སྤྱོད་ཀྱི་གཏམ་མངོན་པར་འདོད་པ་དང་བཅས་པའི་བརྗོད་པ་དང་།རྒྱུ་བ་བཞིའི་བར་ཆད་
བྱེད་པ་ཉིད་མྱོས་པ་སྟེ་འཁྲུལ་པ་ཡིན་ལ། དེ་སོང་ཞིང་གཞིག་པ་དང༌། ལང་གཞོན་པ་དུལ་བར་
གནས་པ་དང་། འགའ་རེ་ཆགས་པས་གདུང་བར་བྱེད་པ་རིམས་ཡིན་ལ། དེ་ཉམས་ཤིང་བྲལ་བ་དང༌།
རྨོངས་པ་འཁོར་བ་དུཿཁ་ལ་བདེན་འཛིན་གྱི་ཕྱིན་ཅི་ལོག་ཟད་ཅིང༌།རྨོངས་པའི་རྗེས་སུ་འབྲངས་
པའི་ལུས་ལ་སོགས་པ་ལ་ཆགས་པའི་སྲིད་པ་འཕོས་པ་སྟེ་ཉམས་པའི་ཕྱིར་ན་ཐེག་ཆེན་དགྲ་བཅོམ་
པ་ཆོས་ཅན།བསོད་ནམས་ཀྱི་གནས།ཆོས་ཞེས་བྱ་བ་ཆགས་བྲལ་དུ་རོ་གཅིག་པ་ལ་ཡིད་གནས་ཏེ།
སེམས་གཞག་པར་བྱ་བ་ཡིན་ནོ། །འདིར་རྟགས་སྐྱེས་པ་རྣམས་མེད་པར་གྱུར་པ་ལས། འབྲས་བུ་
ཆོས་ཀྱི་ལམ་ལ་བློ་སྐྱེས་པ་བསྒྲུབས་པས་ན། ཞིག་ནས་མེད་པའི་བྱེད་རྒྱུའོ། །ཡང༌།འདོད་འགྲོ་
རྨོངས་པ་སྐྱེས་པ་རྣམས །མི་སྡུག་བྱམས་པ་ཤེས་རབ་ཀྱིས། །མ་ལུས་ཟད་ཅིང་ཉམས་པའི་ཕྱིར། །
ལྷ་མོས་སྐུ་གཉིས་འབྲས་བུ་བསྐྱེད།།ཅེས་པའོ། །
གསུམ་པ་ནི། ནགས་ཚལ་འདི་དག་ཁྱིམ་མ་ཡིན། །ཆུ་ཀླུང་འདི་དག་བུད་མེད་མིན། །རི་
དྭགས་དེ་དག་བུ་ཚ་མིན། །དེ་ཕྱིར་བདག་གི་ཡིད་དགའ་འོ། །ནགས་བྲི་སུན་ལ་སོགས་པ་ཡོན་ཏན་
མང་པོ་དང་ལྡན་པ་འདི་དག །ཁྱིམ་སྐྱོན་དུ་མ་དང་ལྡན་པ་མ་ཡིན་པ་དང་། ཆུ་ཀླུང་མཚོན་བཞིན་པ་
ཡིད་དུ་འོང་བ་འདི་དག །གཡོ་སྒྱུའི་གྱ་གྱུ་དང་ལྡན་པའི་བུད་མེད་ཀྱི་དུག་གིས་བརྒྱལ་བར་བྱེད་པའི་
བདག་གཞི་མ་ཡིན་པ་དང༌། རི་དྭགས་བག་ཕབ་ནས་བདེ་བར་རྒྱུ་བ་འདི་དག །མཛའ་བས་འཆིང་
བའི་རྒྱུ་བུ་ཚ་མིན་པ་འདིའི་ཕྱིར་ན། ནགས་སུ་ཉེ་བར་དགེ་བར་བསྒྲུབ་པའི་བཀའ་ཐུབ་བཟང་པོ་
ཅན་དེ་ཆོས་ཅན། བདག་གིས་ཡིད་ཏིང་ངེ་འཛིན་ལ་སོགས་པ་འཕེལ་བས་དགའ་བ་རྣམས་སུ་མྱོང་
བའོ །ཞེས་པའོ །འདི་ནགས་དང་ཁྱིམ་ལ་སོགས་པ་རྣམས་ཕན་ཚུན་གཅིག་ལ་གཅིག་མེད་པས།
ཕན་ཚུན་མེད་པའི་རྒྱུའོ། །ཡང༌།ཉིད་སྐུ་འདི་ནི་ལྷུན་པོ་མིན། །གསུང་ནི་རྒྱུད་མངས་སྒྲ་དབྱངས་མིན། །
ཐུགས་ནི་ཆུ་གཏེར་འཇིངས་མ་ཡིན།།དེ་ཕྱིར་ལྷ་མོ་ཀུན་དགའ་བསྐྱེད། །ཅེས་པའོ །
344

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཞི་པ་ནི། མ་བརྟགས་པ་ཡི་སྤྱོད་པ་ནི། །འཕགས་པ་རྣམས་ལ་ཡོད་མ་ཡིན། །དེ་ཕྱིར་དེ
དག་རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ་འཕེལ། །འཕགས་པ་སྐྱེས་བུ་དེ་རྣམས་ཀྱིས་ནི་
ཆོས་ཅན། ཚེ་འདི་དང་ཕྱི་མའི་ཕུན་ཚོགས་ཐམས་ཅད་དུས་རྟག་ཏུ་རྒྱུན་འཕེལ་ཏེ། དམ་པ་དང་དམ་
པ་མ་ཡིན་པའི་སྤྱོད་པ་མ་བརྟགས་པ་སྐྱོན་གྱི་ངོ་བོ་ཁྱེད་རྣམས་ལ།ཡོད་པ་མ་ཡིན་པ་དེའི་ཕྱིར།རྟག་
ཏུ་དཔྱད་ནས་བྱེད་པའི་ཕྱིར་རོ །འདི་མ་བརྟགས་པའི་སྤྱོད་པ་རྣམས་པ་ཐམས་ཅད་དུ་སྤངས་པས།
འབྲས་བུ་ཕུན་ཚོགས་བསྐྱེད་པར་བཤད་པས། ཤིན་ཏུ་སྤངས་ནས་མེད་པའི་བྱེད་པོའི་རྒྱུའོ །ཡང༌།
ཉོན་མོངས་ཤེས་བྱའི་དྲི་མ་ཀུན། །ཅུང་ཟད་ཙམ་ཡང་ཡོད་མ་ཡིན། །དེ་ཕྱིར་རྒྱལ་ཡུལ་ལྷ་མོ་ལས། །
སྐུ་གསུམ་འབྲས་བུ་འགྲུབ་པ་ལགས །ཞེས་པའོ །གཉིས་པ་རྟོགས་པ་ཅན་ནི སྐྱེད་ཚལ་ས་ཧ་ཀ་
ར་རྣམས། །སྙེ་མ་མ་འཁྲུངས་པ་མིན་ནི། །འགྲོན་པོ་ཡི་ནི་བུད་མེད་རྣམས། །ཏིལ་བྱས་ཁྱོར་ཆུ་སྦྱིན་
བྱར་འགྱུར། །སྐྱེད་མོ་ཚལ་གྱི་ས་ཧཱ་ཀཱ་རཱ་ཨ་སྨྲ་རྣམས་ཀྱི་སྙེ་མ་འཁྲུངས་པ་མིན་པ་ནི་ཡིན་པའི་ཕྱིར།
འགྲོན་པོའི་བུད་མེད་སྙེ་མ་དེ་མཐོང་བས་ཆགས་པའི་མེས་བསྲེགས་པ་རྣམས། ཏིལ་དང་བྱས་པའི་
ཁྱོར་བའི་ཆུ་སྦྱིན་བྱར་འགྱུར་ཏེ་འཆིའོ་ཞེས་པ། ཕུལ་བྱུང་གིས་རྒྱན་གྱིས་བསྟན་ཏེ། འཆི་བ་ལ་ཏིལ་
བཅས་ཁྱོར་ཆུ་སྦྱིན་པ་ནི། འཇིག་རྟེན་པའི་ལུགས་སོ། །འདིར་སྙེ་མ་མ་འཁྲུངས་ནི་དཀའ་བ་གཉིས་
ཀྱིས་རྣལ་ལ་བས་འཁྲུངས་པ་ཡིན་ཡང་། དགག་ཚིག་རྟགས་སུ་སྦྱར་བ་དང༌། བསྒྲུབ་བྱའང་གསོན་ར
པའི་འགོག་པའི་ཕྱིར། ལྡོག་པ་བསྐྱེད་པའི་བྱེད་རྒྱུའོ། །ངག་གི་དབང་ཕྱུག་གི་མ་སྐྱེས་པ་ཞིག་པའི་
འཁྲུངས་པའི་འབྲས་བུ་དེ་འཆི་བ་ཡིན་པས་ཞིག་ནས་མེད་པའི་བྱེད་རྒྱུའོ། །ཞེས་འཆད་གསུངས་སོ། །
ཡང༌། སྙན་ཞིང་འཇམ་པ་མཛེས་མའི་གསུང༌། །ཡན་ལག་དྲུག་ཅུ་གསུང་པ་མིན། །དེ་ཕྱིར་འདོད་
པའི་ལྷ་དབུ་རྣམས། །རྣ་བའི་དཔལ་ནི་ཉམས་པར་འགྱུར། །ཞེས་པའོ།།
དོན་བསྡུ་བ་ནི། ཡོད་པར་མིན་པའི་རང་བཞིན་གྱི། །འབྲས་བུ་སྐྱེས་པ་དག་ལ་འདིར། །
སྔར་མེད་ལ་སོགས་རང་བཞིན་གྱི། །དངོས་པོ་ཡི་ནི་རྒྱུ་ཉིད་དོ། །ཡོད་པ་བསྒྲུབ་པའི་རང་བཞིན་དང་།
མིན་པ་དགག་པའི་རང་བཞིན་གྱི་འབྲས་བུ་སྐྱེད་པ་དག་ལ། སྐབས་འདིར་སྔར་ནས་མེད་པ་དང་ལ་
སོགས་པས་ཞིག་ནས་མེད་པ་དང༌། ཕན་ཚུན་མེད་པ་དང༌། སྤངས་ནས་མེད་པའི་རང་བཞིན་ནམ།
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ངོ་བོ་ཡང་ཡིན་ལ་དངོས་པོ་སྟེ་ཚིག་དོན་ནི། བསྐྱེད་བྱའམ་བསྒྲུབ་བྱའི་དངོས་པོའི་ཉིད་ཡིན་པར་
བསྟན་།དེ་ཡང་ལྡོག་པའི་རྗེས་སུ་ཞུགས་པའི་བློས་གཟུང་བར་བྱ་བ་ཉིད་ཀྱི་ཕྱིར།དངོས་པོ་མིན་
པ་ཡང་རྒྱུར་མི་འགལ་ལོ། །ཞེས་འཆད་དོ།།
གསུམ་པ་མཚར་བའི་རྒྱུ་ལ་གཉིས། མཚན་ཉིད་ཀྱིས་མདོར་བསྟན།ངེས་བརྗོད་ཀྱིས་
རྒྱས་པར་བཤད་པའོ། །དང་པོ་ནི། རིང་འབྲས་དེ་དང་ལྷན་ཅིག་སྐྱེས། །དེ་བཞིན་འབྲས་མ་ཐག་
སྐྱེས་དང༌།།རིགས་མིན་རིགས་པ་བྱེད་ཅེས་པ། །མཚར་བའི་རྒྱུ་གྲངས་མེད་དོ། །འདི་རྣམས་སྦྱོར་
བའི་ལམ་རྣམས་ལ །བརྟགས་པའི་ཚུལ་ལ་བརྟེན་པ་ནི། །ཤིན་ཏུ་མཛེས་པ་དག་མཐོང་སྟེ། །རྒྱུ་བྱ་
བ་ལས་རིང་དུ་སྟེ་འབྲས་བུ་གཞན་ཡང་སྐྱེད་ཅིང་ཕན་པ་དང༌། འབྲས་བུ་རྒྱུ་ལྷན་ཅིག་སྐྱེས་པ་དང་།
སྔར་འབྲས་བུ་སྐྱེས་མ་ཐག་པའི་རྗེས་སུ་སྐྱེས་པ་དང༌།རྒྱུར་རིགས་པ་མིན་པས་འབྲས་བུ་བྱེད་པ་དང༌།
རྒྱུར་རིགས་པས་འབྲས་བུ་བྱེད་པ་ཞེས་པ་ལྔའོ། །དེ་ལ་སོགས་པ་མཚར་བའི་རྒྱུ། སྔར་རྒྱུར་མ་
གྲགས་པའི་སྙན་དངགས་མཁན་རྣམས་ཀྱིས་བཏགས་པ་གྲངས་དཔག་ཏུ་མེད་པས། བརྗོད་པར་མི་
ལང་བ་ཡོད་། །འོ་ན་རྒྱུ་དངོས་མཐོང་བ་མེད་ན།ཇི་ལྟར་སྲིད་ཅེ་ན། དེ་འདྲའི་རྒྱུ་འདི་རྣམས་སྦྱོར་
བའི་ལམ་སྙན་དངགས་ཀྱི་ལུགས་རྣམས་ལ། དངོས་མིན་བཏགས་པའི་ཚུལ་ལ་བརྟེན་པ་ཡོན་ཏན་ནི།
ཤིན་མཛེས་པའི་རྣམ་བཞག་ཏུ་མཐོང་ངོ་། །
གཉིས་པ་ནི་སྔར་བཤད་པ་བཞིན་ལྔ་ལས། དེ་ནི་དཔེར་བརྗོད་རིམ་པ་ལྟར། དང་པོ་ནི།
ལུས་ཅན་ཁྱོད་མིག་ཟུར་ཞེས་པ །ལུས་སྐྱེས་དག་གི་མཚོན་རྒྱལ་བྱེད། །གང་དེ་གཞན་ལ་རབ་
འཕངས་པ། །དེ་ཡིས་བདག་གི་ཡིད་ཀྱང་བཅོམ། །ཀྱེ་ལུས་ཅན་ལ་ཁྱོད་ཀྱི་མིག་ཟུར་ཞེས་བྱའི་ལུས་
སྐྱེས་འདོད་པ་དག་གི། མཚོན་ཆ་གང་གི་བསྣུན་པ་ལས། རྒྱལ་བར་བྱེད་པ་གང་ཡིན་པ་དེ། ཁྱོད་ཀྱི་
གཞོམ་བྱའི་སྐྱེས་པ་གཞན་ལ་རབ་ཏུ་འཕངས་པ་དེ་ཡིས་འབེན་དུ་མ་བྱས་པ་བདག་གི་ཡིད་ཀྱང་
བཅོམ་ཞིང་འཕྲོགས་སོ །ཀྱང་ནི་གཞན་ཁོ་ནར་མ་ཟད་པའོ། །དེ་འདྲ་བ་ཡང་ནི་མཚར་ཆེའོ །
ཡང༌། གསུང་མཆོག་ལྷ་མོའི་བྱམས་པའི་མཚོན། །གདུལ་བྱ་ཀུན་ལ་རབ་འཕངས་པས །དེ་ལས་
གཞན་པ་ལུས་མེད་ཀྱི། །དཔུང་ཡང་བཅོམ་པ་ཨེ་མ་མཚར། །ཞེས་པའོ །གཉིས་པ་རྒྱུ་འབྲས་དུས་
346

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཅིག་པའི་མཚར་བ་ནི། སྐྱེས་བུ་ལུས་སྐྱེས་མྱོས་པ་ཡིས །རྣམ་འཕྲུལ་སྣ་ཚོགས་ལྷན་ཅིག་ཉིད། །
བུད་མེད་རྣམས་ལ་བུ་མོ་ནི། །ཡོངས་སུ་ནུབ་པས་ན་ཚོད་སྐྱེས། །ཡོངས་སུ་གྲགས་པའི་རྒྱུ་རྣམས་
འབྲས་བུ་བས་སྔ་བ་ཡིན་ལ། འདིར། སྐྱེས་བུའི་ལུས་ལ་སྐྱེས་པ་འདོད་པས་མྱོས་པ་ཡིས་རྣམ་པར་
འཕྲུལ་པ།ཡུལ་ལ་མིག་ཚུགས་སུ་ལྟ་བ་ལ་སོགས་པ་འབྲས་བུ་རྣམས་དང་དུས་ལྷན་ཅིག་ཉིད་དུ།རྒྱུ་
བུད་མེད་རྣམས་ལ་བུ་མོ་ནི་ཡོངས་སུ་ནུབ་པ་སྟེ་ཡོལ་བས་ན། ན་ཚོད་དར་ལ་༼འདོད་པ་བསྟེན་རན་པ།
བབས་པ་སྐྱེས་པ་འདི་ཡང་མཚར་ཆེའོ། །ཡང༌། འགྲོ་བའི་དད་པ་སྐྱེད་པའི་རྒྱུ། །ལྷ་མོའི་གསུང་
དབྱངས་སྙན་པ་འདི། །དད་དང་ལྷན་ཅིག་བྱུང་བས་ན། །ཨེ་མ་རྟེན་འབྲེལ་བསམ་མི་ཁྱབ། །ཅེས་
པའོ། །གསུམ་པ་ནི། འབྲས་བུ་སྔ་མ་ནི། སྔར་ཉིད་རི་དྭགས་མིག་ཅན་མས། །ཆགས་པའི་རྒྱ་མཚོ་
རྒྱས་པར་གྱུར།།ཕྱི་ནས་འོད་ཟེར་རབ་འཕྲོས་ནས།།ཟླ་བ་ཡི་ནི་དཀྱིལ་འཁོར་ཤར། །༼ཟླ་བ་ཤར་བས་
མཚོ་འཕེལ་ཡིན་པ་ལ།༽དུས་སྔར་ཉིད་དུ་རི་དྭགས་ཀྱི་མིག་ཅན་མ་མཛེས་མ་རྣམས་ཀྱི།ཆགས་པ་སྐྱེས་བུ་
འདོད་པའི་རྒྱ་མཚོ་རྒྱས་པ་འབྲས་བུ་གྱུར་པ་བྱུང་ཞིང༌།དེའི་ཕྱི་ནས་འོད་ཟེར་རྣམས་རབ་ཏུ་འཕྲོས་
ནས། ཟླ་བའི་དཀྱིལ་འཁོར་ཤར་བ་རྒྱུར་གྱུར་པ་བྱུང་བས། རྒྱུ་བས་འབྲས་བུ་སྔ་བ་འདི་ནི་མཚར་
ཆེའོ། །ཡང༌། གང་གི་བདག་པོ་ངག་དབང་ཕྱུག །དང་པོའི་སངས་རྒྱས་སྔར་སངས་རྒྱས། །ད་ལྟ་
གཞོན་ནུའི་ས་ལ་བཞུགས། །འདི་འདྲའི་རྣམ་འཕྲུལ་ཕུལ་དུ་བྱུང༌། །ཞེས་པའོ། །
བཞི་པ་རིགས་པ་མིན་པ་ནི།ལྷ་ཅིག་ཁྱོད་ཀྱི་ཞབས་གཉིས་པོ། །དམར་བའི་ཉི་གཞོན་ལ་
རེག་པས །རྒྱལ་པོ་རྣམས་ཀྱི་ལག་པ་ཡི། །པདྨ་ཟུམ་པར་བྱེད་པ་ཅི། །ཀྱེ་ལྷ་ཅིག་སྟེ། རྒྱལ་པོ་ཆེན་
པོ་ཁྱོད་ཀྱི་ཞབས་གཉིས་པོ། དམར་བའི་ཉི་མ་གཞོན་ནུའི་འོད་ཀྱིས་རེག་པས་རྒྱལ་པོ་གཞན་རྣམས་
ཀྱི་ལག་པའི་པདྨ་སྤྱི་བོར་ཐལ་མོ་སྦྱར་བས་ཟུམ་པར་བྱེད་པ་ཅི་སྟེ་མཚར་ཆེའོ། །དེའང་ཉི་འོད་ཀྱིས་
པདྨ་བྱེ་བར་བྱེད་པ་ལས། གཞན་དུ་ཟུམ་པར་བྱས་པའི་ཕྱིར། ཡང༌། གང་གི་ཞབས་མཐིལ་ཉི་འོད་
ཀྱིས། །ཟེར་གྱིས་ཅུང་ཟད་རེག་པས་ཀྱང་། །འགྲོ་བ་དད་པས་ལག་པ་ཡིས། །པདྨོ་སྤྱི་བོར་ཟུམ་པ་ཅི། །
ཞེས་པའོ །ལྔ་བ་རིགས་པ་།ཁྱོད་ཀྱི་ཞབས་སེན་ཟླ་བ་ཡི། །འོད་ཟེར་ཀུན་ད་དྲི་མེད་རྣམས། །ས་
སྐྱོང་རྣམས་ཀྱི་ལག་པ་ཡི། །པདྨ་ཟུམ་པར་བྱེད་ལ་དབང་། །ཀྱེ། ས་ཡི་བདག་སྐྱེས་མཆོག་ཁྱོད་ཀྱི་
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ཞབས་སེན་མཛེས་པ་དང་གདུང་བ་སེལ་བས་ཟླ་བ་ཡིན་ཞིང༌། དེའི་འོད་ཟེར་ཤིན་ཏུ་དཀར་བས་
ཀུན་ད་དྲི་མ་མེད་པ་དང་འདྲ་བ་སྟེ། ས་སྐྱོང་རྒྱལ་པོ་གཞན་རྣམས་ཀྱི། ལག་པའི་པདྨ་སེན་མོ་ཡི་ཟེའུ་
འབྲུ་དང་ལྡན་པ་ཟུམ་པར་བྱེད་པ་ལ་དབང་སྟེ་རིགས་སོ །ཡང་། གང་གི་ཞབས་སེན་ཟླ་འོད་ནི། །
སྣ་བརྒྱ་ལག་པད་ཟུམ་པ་དང་། །བདག་སོགས་འགྲོ་བ་དུ་མ་ཡི། །བློ་གྲོས་ཀུ་མུད་རྒྱས་ལ་དབང༌། །
ཞེས་པའོ། །
གསུམ་པ།དོན་བསྡུ་བ་།ཞེས་པ་རྒྱུ་ཡི་རྣམ་རྟོག་གི།ལྷགས་ཉི་འདི་འདྲ་རབ་ཏུ་བསྟན། །
ཅེས་པ་བཤད་པའི་རྣམ་པར་རྒྱུའི་རྒྱན་གྱི་རྣམ་རྟོག་གི་མཚན་ཉིད་དང་། དབྱེ་བའི་ལུགས་ནི་བཤད་
མ་ཐག་པ་འདི་འདྲ་བ་རབ་ཏུ་བསྟན་ཅིང་བཤད་པས། གཞན་ལ་ཡང་གོ་ཞིང་རྟོགས་པར་བྱའོ། །མ་
ལུས་པ་བརྗོད་པར་མི་ནུས་ཏེ།མཐའ་ཡས་པའི་ཕྱིར་རོ །སྤྱིའི་བཅུ་བཞི་པ་ཕྲ་མོའི་རྒྱན་སྟོན་པ་ལ།
གསུམ། མཚན་ཉིད། ངེས་ཚིག །དབྱེ་བ་དཔེར་བརྗོད་དང་བཅས་པའོ། །དང་པོ་ནི། ཟུང་དང་རྣམ་
པས་མཚོན་པའི་དོན། བློ་སྔོན་དུ་བཏང་བ་བརྡའི་ཟུར་ཙམ་ལས་འདོད་དོན་གཞན་གོ་བའམ། བློ་
སྔོན་དུ་མ་བཏང་བར་ཡང༌། རྣམ་འགྱུར་གྱི་རྣམ་པར་རིག་བྱེད་ལས་མཚོན་པའི་ངག་ལས་འདོད་དོན
ལས་གཞན་གོ་བའི་སྙན་དངགས་སོ། །
གཉིས་པ་། ཕྲ་ཕྱིར་ཕྲ་མོ་ཞེས་པར་བརྗོད། །བརྡའམ་རྣམ་པ་ཁྲ་མོ་བརྗོད་པས།དོན་
རྟོགས་དགོས་པའི་ཕྱིར། ཕྲ་མོ་ཞེས་པར་བརྗོད་དེ་རྟོགས་དཀའ་བའོ། །གསུམ་པ་གཉིས།ཟུར་གྱི་
ཕྲ་མོ་དང༌། རྣམ་པའི་ཕྲ་མོའོ། །དང་པོ་ནི། ནམ་ཞིག་འུ་ཅག་འགྲོགས་འགྱུར་ཞེས། །ཚོགས་སུ་
བརྗོད་པར་མི་བཟོད་པའི། །མཛའ་བོ་རིག་ནས་བུད་མེད་ཀྱིས། །རྩེ་དགའི་པདྨ་ཟུམ་པར་བྱས། །
ཆགས་ལྡན་གྱི་མཛའ་བོ་དང་དགའ་མ་གཉིས། ནམ་ཞིག་འུ་ཅག་གཉིས་འགྲོགས་པར་འགྱུར་ཞེས་
སྐྱེ་བོས་གང་བའི་ཚོགས་སུ་ངག་ཏུ་བརྗོད་པར་མ་བཟོད་པས། ངོ་ཚ་བས་ན། མཛའ་བོ་ལ་རིག་པར་
བྱེད་པའི་དགའ་མས།བུད་མེད་ཀྱིས་རྩེ་བའི་དུས་རིག་ཅིང་དབུགས་དབྱུང་བའི་ཆེད་དུ།ངག་ཏུ་པདྨ་
འདི་ལྟ་བུ ཁ་ཟུམ་པ་ནི་ཉི་མ་དང་བྲལ་བའོ་ཞེས་སྨྲ་སྟེ། ལག་པས་པདྨ་ཟུམ་པར་བྱས་པས་མཚན་
མོ་འགྲོགས་པར་གོ་བའི་ཆེད་དུ་བསྟན་པའོ། །དོན་དེ་བཤད་པ་ནི།འདིར་ནི་ལུས་སྐྱེས་གཟིར་བ་ཡི། །
348

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
མཛའ་བོ་དབུགས་དབྱུང་འདོད་པ་ཡིས །པདྨ་ཟུམ་པར་བྱས་པ་ལས། །འདིར་ནི་མཚན་མོ་
འགྲོགས་པར་བསྟན། །སྦྱོར་བ་འདིར་ནི་ལུས་སྐྱེས་འདོད་པས་གཟིར་བའི་མཛའ་ལ་ཟུར་གྱིས་
སྨོས་པ་ལ་མཁས་པས་དུས་བཏབ་ནས་དབྱུགས་དབྱུང་བར་འདོད་པ་ཡིས། དགའ་མས་པདྨ་ཟུམ་
པའི་རྒྱུ་མཚན་ངག་ཏུ་བརྗོད་པ་དང༌། ལག་པས་པདྨ་ཟུམ་པར་བྱས་པའི་བརྡ་ལས། འདིར་མཚན་མོ་
འགྲོགས་པར་བསྟན་ཏོ །དཔེ་གཞན་ཡང་ལྷ་མོ་དབྱངས་ཅན་མའི་ཐུགས་རྗེའི་ཟེར་གྱིས་བདག་ཉིད་
ཀྱི་བློ་གྲོས་རྒྱས་པར་འདོད་པའི་ཚེ་ན། ལག་པས་པདྨའི་ཁ་ཕྱེ་སྟེ། ངག་ཏུ། ཉི་མའི་ཕྱོགས་གྱུར་པདྨ་
འདི། །རྟ་བདུན་དཀྱིལ་འཁོར་རྫོགས་པ་དེས། །འོད་ཟེར་ཕྲེང་བ་རེག་པ་ཡིས །ཟེའུ་འབྲུའི་ཕྲེང་
མཛེས་གསལ་བར་འདོད།།ཅེས་པའོ །
གཉིས་པ་ནི། དཔེར་ན།གླུ་ཡི་མདུན་སར་ཁྱོད་ལ་མིག།གཏད་པ་དེ་གདོང་ཆུ་སྐྱེས་ལ། །
ཆགས་པ་རྒྱས་པས་གསལ་བ་། །མཛེས་པ་ཅི་ཡང་འབྱུང་བར་འགྱུར། །གླུ་གར་ལ་སོགས་པ་སྐྱེ་བོ་
མང་པོ་ཚོགས་པའི་མདུན་སར། ལང་ཚོ་ཅན་ཁྱོད་ཀྱི་གདོང་པ་ལ་མིག་ཚུགས་མི་འགྱུར་བར་གཏད་
པའི་མཛེས་མ་དེའི་གདོང་པའི་ཆུ་སྐྱེས་ལ ཆགས་པས་འཁྲིག་པའི་བྱ་བའི་བསམ་པ་རྒྱས་པ་གསལ་
བའི་མཛེས་པའི་རྣམ་འགྱུར་དམར་བ་དང༌། སྨྲ་བ་ལ་སོགས་པ་ཅི་ཡང་འབྱུང་བས ཆགས་པ་དེ་
དངོས་སུ་མ་བརྗོད་པར། དེ་དང་མཐུན་པའི་སྙན་ཚིག་སྨྲ་བ་འབྱུང་བར་འགྱུར་རོ། །དེ་བཤད་པ་ནི།
ད་དང་མཐུན་པ
ཞེས་པ་རང་བཞིན་མ་བརྗོད་པར། །དགའ་བའི་དགའ་སྟོན་འདོད་པ་དག །ངེས་པར་གནས་པ་ཉིད་
གྱུར་པ། །ཕྲ་མོ་ཉིད་ལས་བརྒལ་མ་ཡིན། །ཞེས་པ། བཤད་པའི་རྣམས་པས་འཁྲིག་པ་ལ་འདུན་
པའི་རང་བཞིན་ངག་དུ་མ་བརྗོད་དེ་དངོས་སུ་སྒྲས་གསལ་བར་མ་བྱས་པར། དགའ་བའི་དགའ་སྟོན་
འཁྲིག་པར་འདོད་པ་དག་དེ་དང་རྗེས་སུ་འཐུན་པའི་ཚིགས་སུ་བཅད་པ་དང་། བཞིན་རས་ཀྱི་རྣམ་
འགྱུར་ལས་ངེས་པར་གནས་པ་སྟེ་གསལ་བ་ཉིད་དུ་གྱུར་པའོ། །འདི་ཡང་ཕྲ་མོ་ཉིད་ལས་བརྒལ་བ་
མ་ཡིན་ཏེ། རྣམ་པའི་ཕྲ་མོ་ཡིན་ཏེ།གདོང་པ་མཛེས་པ་དེ་ལྟ་ནི་ཆགས་པའི་དབང་ལས་བློ་སྔོན་དུ་མ་
བཏང་ཡང༌།ཉིད་ཀྱི་ངག་དང་རྣམ་འགྱུར་ལས་གསལ་བའི་ཕྱིར་རོ །གཞན་ཡང་དཔེར་ན།གློ་བུར་
དུ་དབྱངས་ཅན་ལྷ་མོ་ལ་དད་པ་སྐྱེས་པའི་སྐྱེས་བུ་བ་སྤུ་གཡོ་བ་དང་།ཐལ་མོ་སྦྱོར་བཞིན་པས། དད་
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པ་སྐྱེས་པ་དངོས་སུ་མ་བརྗོད་པར། ངག་ཏུ། ཟླ་བ་ཆུ་ཤེལ་ཀུ་མུ་ཏས། །དཔེ་ཟླར་མི་རུང་ཉིད་སྐུར་
གསལ། །ཚངས་དབྱངས་སྙན་པའང་ཟིལ་གནོན་པའི། །ཡན་ལག་དྲུག་ཅུ་འདི་ཅི་ལགས། །ཞེས་པ་
ལྟ་བུ་སྐབས་ལ་ལྟོས་ན་རྒྱན་གྱི་ངོས་འཛིན་བྱའོ། །ལོ་ཙྪ་བ་བདེ་བློའི། ལྡོང་རོས་མདོག་ལྟར་སེར་
བ་ཡི།།ཤིང་ཐོག་འདི་འདྲ་གང་དུ་སྐྱེས།།ཀུ་མུ་ད་ཡི་མདངས་འཕྲོག་པའི། །ཞོ་དང་ལྷན་ཅིག་བདག་
ཉོ་། །ཞེས་པའང༌། དཔེ་རྒྱན་ཡིན་མོད་ཀྱི། སྐབས་དེར་ཕྲེང་ལྡན་མ་འཕྲལ་དུ་མཐོང་བ་ལ་ལྟོས
རྣམ་པའི་ཕྲ་མོ་ཡིན་ནོ། །འདི་མཁས་པར་རློམ་པ་དགའ་ཞིག་ངག་ཏུཡེ་མ་བརྗོད་པའི་སྙན་དངགས་
འདོད་ཅིང་། དཔང་བློས་ཀྱང་དེ་ལྟར་བཞེད་དོ། །ཟེར་བ་ནི་མི་བདེན་ཏེ། འདིར་ལུས་རྣམ་བཞག་།
འདི་དག་ཚིག་རྣམ་དག་གི་ནི། །རྒྱན་དུ་སྔོན་གྱི་མཁས་པས་བསྟན། །ཅེས་པའི་ལུང་དང༌། སྙན་
དངགས་ཡིན་ན། ངག་དུ་མ་བརྗོད་པར་འགལ་ཏེ། སྙན་དངགས་ཀྱི་མཚན་ཉིད་དང་མི་ལྡན་པའི་
རིགས་ཀྱང་གནོད་དོ། །དཔང་བློས་བཞེད་ན་ཡང་དེ་དག་གནོད་དེ།འོན་ཀྱང་དཔང་བློས་ཡན་ལག་
ཏུ་བརྗོད་པར་བཞེད་པར་མངོན་ཏེ།ཟུར་གྱིས་སྨོས་པ་ལ་མཁས་པས་ཞེས་གསུངས་པའི་ཕྱིར།
འདོད་བྱའི་དོན་དངོས་སུ་མ་སྨོས་པ་ནི་རྒྱན་འདིའི་སྐབས་དོན་ཡིན་ལ། ཡེ་མ་སྨོས་པ་ནི་སྙན་ངག་
འགལ་ལོ། །འོ་ན་འདི་ཡང་གཞན་ལ་བསམས་ནས་གཞིན་བརྗོད་པ་ཡིན་པས བསྡུས་བརྗོད་ལ་
སོགས་པར་འགྱུར་རོ་ཞེ་ན་མ་ཡིན་ཏེ། བསྡུས་བརྗོད་ལ་འདྲ་བ་དང་དམན་པ་ལ་སོགས་དགོས་ལ།
འདི་ལ་ནི།བརྡ་དང་རྣམ་འགྱུར་གྲོགས་སུ་ཡོད་པའི་ཚིག་ལས་འདོད་བྱ་བསྟན་པས་ཁྱད་ཡོད་།།
༈ བཅོ་ལྔ་པ་ཆའི་རྒྱན་ལ་གཉིས། སྤྱིར་འདོད་པའི་ཆ་རྒྱན་དང་།ཡུལ་ཁ་ཅིག་ཏུ་འདོད་
པའི་ཆ་རྒྱན་། །དང་པོ་ལ་གཉིས། མཚན་ཉིད་ངེས་ཚིག་དང༌། དཔེ་ཉིད་བརྗོད་དོ། །དང་པོ་ནི།ཆ་
ནི་ཆ་ཡི་དངོས་པོ་ཡི། །རང་བཞིན་གསལ་བར་གྱུར་པ་སྒྲིབ། །ཆའི་རྒྱན་གྱི་མཚན་ཉིད་ཆ་ཡིས་ཏེ་
ཟོལ་གྱིས སྔར་གྱི་དངོས་པོའི་རང་བཞིན་གསལ་བར་གྱུར་པ་སྒྲིབ་ཅིང་། སྦེད་པའི་སྙན་དངགས་
སོ།།དེ་ཡང་སྔར་མངོན་དུ་གྱུར་པ་ཟོལ་གྱི་ཆ་ཤས་ཀྱིས་མི་མངོན་པར་བྱེད་པའོ།།
གཉིས་པ་ནི།དཔེར་བརྗོད་ཉིད་ལས་འདི་ཡི་ནི། །རང་བཞིན་ངེས་པར་གསལ་བར་བྱེད། །
རྒྱལ་པོའི་བུ་མོ་ལ་ཆགས་པར། །སྤུ་ལོང་རྒྱས་པ་སྲུང་བ་པོས། །རིག་པར་གྱུར་ལ་ཀྱེ་མ་ཚལ། །
350

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བསིལ་བའི་རླུང་ལྡན་ཡིན་པར་ཤེས། །དེ་ལྟ་ན་འདིའི་རང་བཞིན་མི་གསལ་ལོ་ཞེ་ན་དཔེར་བརྗོད་
ཉིད་ལས་ཆའི་རྒྱན་འདི་ཡིས་ནི་རང་བཞིན་ལ་གནས་ལུགས་ངེས་ཤིང་གསལ་བར་བྱའོ །དེའང་
སྐྱེས་བུ་བདག་ཉིད་རྒྱལ་པོའི་བུ་མོ་ལ་ཆགས་པ་སྐྱེས་པར།ཚིག་ལ་སོགས་པའི་རྟགས་མངོན་གྱུར་པ་
མ་བྱུང་ཡང་། ལུས་ཀྱི་སྤུ་ལོང་རྒྱས་པའི་རྟགས་ཀྱིས བུ་མོ་ལ་ཆགས་པ་དེ་དེ་སྲུང་བ་པོ་ཉུག་རུམ་
པས་རིག་པར་གྱུར་པ། དངོས་པོའི་རང་བཞིན་གསལ་བ་ཡིན་ལ།དེ་སྦེད་པ་ནི། ངག་ཏུ་བརྗོད་རྒྱུའི་
སྙན་དངགས་། འདི་སྐད་ཅེས། ཀྱེ་མ་ནགས་ཚལ་འདི་བསིལ་བའི་རླུང་དང་ལྡན་པར་ཤེས་ཏེ།
ལུས་ལ་གྲང་བས་སྤུ་ལོང་སྐྱེས་། །ཞེས་ཆགས་པའི་སྤུ་ལོང་། གྲང་བའི་སྤུ་ལོང་གིས་བསྒྲིབས་པའོ། །
དཔེ་གཞན་ཡང༌། ཇི་ལྟར་བུ་མོ་མཐོང་ཉིད་ན། །བདག་ལ་དགའ་བའི་མཆི་མ་བྱུང་། །རླུང་གིས་
གཙུབས་པའི་མེ་ཏོག་གི།རྡུལ་གྱིས་བདག་མིག་སུན་ཕྱུང་། །ཞེས་པ་ལ་སོགས་སྐབས་སུ་ནི །
རྒྱན་འདི་ཤིན་ཏུ་མཛེས་པ་སྟེ། །ཇི་ལྟར་ན་སྔར་ནས་བརྩེ་བའི་བུ་མོ་དང༌།ཡུན་རིང་དུ་མ་ཕྲད་པར།
ཕྱིས་བུ་མོ་མཛེས་མ་དེ་མཐོང་བ་ཉིད་ན།སྐྱེས་པ་བདག་ཉིད་ལ་དགའ་བའི་སྟོབས་ཀྱིས་མཆི་མ་བྱུང་
བས།ཆགས་པའི་རྟགས་མངོན་གྱུར་པ་གསལ་བའོ།།དེ་ཟོལ་གྱིས་སྦེད་པའི་ངག་ནི།འདི་སྐད་ཅེས་
མི་རིགས་པའི་རླུང་འདིས་གཙུབས་ཤིང་བསྐྱོད་པའི་མེ་ཏོག་གི་རྡུལ་བདག་གི་མིག་ཏུ་ལྷུང་བས་མིག་
སུན་ཕྱུང་ངོ༌། །ཞེས་པ་ལ་སོགས་པ་རྣམ་འགྱུར་མི་མཛེས་པ་སྦེད་པའི་སྐབས་སུ་ནི། ཆའི་རྒྱན་འདི་
མཛེས་ཤིང་མཁོ་བའི་ངག་ཡིན་། །གཞན་ཡང་ལྷ་མོ་ལ་དད་པས་བ་སྤུ་གཡོ་བ་དང༌། མིག་ནས་
མཆི་མ་འབྱུང་བ་ནི། གསལ་བ་ཡིན་ལ། དེ་སྦེད་པ་ནི། སྤྱན་ཡང་ལྷ་མོ་སྒྲ་ལྡན་ཀྱེ །ཕྱོགས་འདི་
བསིལ་ཞིང་རླུང་ལྡན་ཏེ། །ལུས་ཀྱི་སྤུ་ལོང་མེ་ཏོག་གི །རྡུལ་གྱིས་བདག་ཡིད་སུན་ཕྱུང་ངོ༌། །ཞེས་
པའོ། །
གཉིས་པ་ལ་གཉིས། མཚན་ཉིད་དང་། དཔེར་བརྗོད་དོ། །དང་པོ་ནི། ཁ་ཅིག་ཆ་ལས་
སྨད་པའམ། །བསྟོད་པ་བྱས་པ་ཆ་ཞེས་བརྗོད། །སྙན་དངགས་མཁན་ཁ་ཅིག་ན་རེ།ཆ་སྟེ་ཟོལ་ལས་
བསྟོད་བསྟོད་འདྲ་ལ་སྨད་པས་སྐྱོན་བརྗོད་པའམ།ཟོལ་གྱིས་སྨད་སྨད་འདྲ་ལ་ཡོན་ཏན་བརྗོད་པ་ནི།
ཆ་ཡི་རྒྱན་གྱི་མཚན་ཉིད་ཡིན་ཞེས་བརྗོད་། །
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཉིས་པ་ལ་གཉིས བསྟོད་བསྟོད་འདྲ་ལ་སྨད་པའི་ཆ་རྒྱན་དང༌། སྨད་སྨད་འདྲ་ལ་
བསྟོད་པའི་ཆ་རྒྱན་གཉིས་ལས།དང་པོ་ནི། གང་ཡིད་གཡུལ་གྱི་དགའ་སྟོན་ལ། །འདོད་པའི་དགའ་
སྟོན་ལས་ཀྱང་ཆགས། །གཟི་ལྡན་ལང་ཚོ་ཡོན་ཏན་ཅན། །རྒྱལ་འདི་ཁྱོད་ཀྱི་བདག་པོར་འོས། །
དཔེར་ན་སྐྱེས་བུ་འགའ་ཞིག་གིས། རྒྱལ་པོའི་བཙུན་བྱའོ་སྙམས་སུ་ཆགས་པའི་བུ་མོ་འགའ་ཞིག་
ལ་སྨྲས་པ། ཀྱེ་བཞིན་བཟང་མ་རྒྱལ་པོ་འདི་ནི། གང་གི་ཡིད་གཡུལ་འགྱེད་པའི་དགའ་སྟོན་ལ་ལྷག་
པར་ཆགས་པ་ནི། འདོད་པ་འཁྲིག་པའི་དགའ་སྟོན་ལས་ལྷག་པར་ཆགས་ཤིང་། གཟི་བརྗིད་དང་
མཐུ་དང་ལྡན་པ་ལང་ཚོ་དར་ལ་བབས་པའི་ཡོན་ཏན་ཕུན་ཚོགས་ཅན། རྒྱལ་པོ་ས་སྐྱོང་འདི་བུ་མོ་
ཁྱོད་ཀྱི་མིག་བདག་ཏུ་འོས་སོ་ཞེས་པའོ། །དེ་འཆད་པ་ནི། བརྩོན་འགྲུས་ཁྱད་འཕགས་བསྟོད་པ་
འདིར། །སྨད་ལས་ཉིད་དེ་ལོངས་སྤྱོད་ལ། །རྒྱན་དུ་སྤྱོད་དོ་བུ་མོ་ཡི། །བསམ་པ་དག་གི་བཟློག་པར་
ནུས། །གལ་ཏེ་ཡོན་ཏན་ཁོ་ན་བརྗོད་ན་ཅི་ལ་སྨད་ཅེ་ན། བརྩོན་འགྲུས་དང་ཕ་རོལ་གནོན་པ་ལ་
སོགས་པའི་ཡོན་ཏན་ཁྱད་འཕགས་ཀྱིས་བསྟོད་པ་ལྟར་ཡིན་ཡང་། འདི་ལ་ཟོལ་གྱིས་གཡུལ་ཁོ་ན
བྱེད་པས།ཡུལ་དུ་མི་སྡོད་པ་ལ་སོགས་པ་སྨད་པ་ཉིད་།ལོངས་སྤྱོད་འཁྲིག་པའི་བདེ་བ་ལ་རྒྱུན་དུ་
སྤྱོད་པར་འདོད་པའི་བུ་མོ་འགའ་ཞིག་གི་བསམ་པ་དག་པར་འདོད་པ་དག་ནི་བཟློག་པར་ནུས་ཏེ།
བུ་མོ་དེའི་འདོད་པ་དང་མི་མཐུན་པས་སོ། །དཔེ་གཞན། ཡིད་འོང་བློ་གྲོས་མངའ་བ་ཁྱོད། །དགེ་
སྦྱོང་བྲམ་ཟེ་གཙང་སྦྲ་ཅན། །རྣམས་ལ་ཐུགས་རྗེ་རབ་འཇུག་ཅིང༌། །གདོལ་སོགས་རྣམས་ལ་མ་
ལགས་པས །གཙང་བས་ལྷ་མོ་ཁྱད་པར་འཕགས །ཞེས་པས བསྟོད་བསྟོད་འདྲ་ཡང་ཤུགས་ལ་
ཐུགས་རྗེ་ཆུང་བ་ལྟར་སྨོང་པའོ། །དེའང་ཐུགས་རྗེ་ནི་བསམ་གྱིས་མི་ཁྱབ་པ་ཡིན་པའི་ཕྱིར་། །
གཉིས་པ་ནི།གནོད་པ་རབ་གཞིལ་ཉིད་ཀྱི་ཆེད། །གང་གིས་སྙན་པར་སྨྲ་བ་བསླབས །སྐྱེ་
བོ་འདི་ནི་བརྩེ་མེད་གཡོ། །གྲོགས་མོ་དེ་ཡིས་བདག་ལ་ཅི། །སྐྱེས་བུ་ཞིག་གི་དགའ་མས།གྲོགས་མོ་
གཞན་ཞིག་ལ་སྨྲས་པ། བདག་གི་མི་བདག་སྐྱེས་བུ་འདིས། བདག་ལ་གནོད་པ་ཡང་ཡང་འབྱུང་བ་
དེ་རབ་ཏུ་གཞིལ་བ་ཉིད་དེ།ཞི་བ་ཉིད་ཀྱི་ཆེད་དུ།རྙེད་བཀུར་དང་སྙན་པར་སྨྲ་བ་དང་ངོ་བསྟོད་ཀྱིས་
བསླབས་མོད་ཀྱི། དོན་ལ་སྐྱེ་བོ་འདི་ནི་བརྩེ་བ་མེད་པ་མི་སྲུན་ཞིང་མི་བརྟན་པ་གཡོ་བ་ཅི་ཡང་བྱེད་པ།
352

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཚུར་སྡུག་བསྔལ་སྟེར་བ་འདིས། ཀྱེ་གྲོགས་མོ་དེ་ཡིས་བདག་ལ་ཅི་སྟེ་དགོས་པ་མེད་ཞེས་སོ། །
གནོད་པ་དེ་ཡང་གང་ན་འཁྲིག་པའོ། །དེ་བཤད་པ་ནི།སྐྱེ་བོ་གྲོགས་མོས་ཁེངས་པ་བསྟན། །ཡགས་
ལས་བྱེད་པར་མ་ནུས་ནས །སྐྱོན་ལྟར་བྱེད་པའི་ཡོན་ཏན་གང་། །སྙན་པར་སྨྲ་བ་ཉིད་ཀྱིས་བསྟན། །
གལ་ཏེ་སྐྱོན་ཡང་སུ་བརྗོད་པ་ལ། ཡོན་ཏན་ཅི་བརྗོད་ཅེ་ན། སྐྱེ་བོ་དེ་ཡི་གྲོགས་མོས། རང་དེའི་
གྲོགས་ལ་ཁེངས་པ་སྟེ། མ་འདུད་ཅིག་ཅེས་སྨོས་ནས་བསྟན་ཀྱང་། རང་ཉིད་དེས་འཁྲིག་པའི་བྱ་བ་
ཡང་ཡང་བསྟེན་པས། སོ་མི་བཟོད་པ་སྐད་བྱས་ཀྱང༌།དོན་ལ་རང་ཉིད་འདོད་པའི་ཡོན་ཏན་ཆགས་
པ་འཁྲིག་པར་འདོད་པའི་རྒྱུ། ཐམས་ཅད་ཚང་བ་ལས། དེ་ཡང་བར་བྱེད་པར་མ་ནུས་ནས། བུད་
མེད་ཅིག་ཤོས་ལ། སྐྱོན་ལྟར་སྣང་བའི་ཡོན་ཏན་འཁྲིག་པ་མཐོང་བས། སྐྱེ་བོ་གང་ལ་སྙན་པར་སྨྲ་བ་
215
ཉིད་དོ་ཞེས་ཀྱང༌། ཡུལ་ཁ་ཅིག་གི་སྙན་དངགས་འདོད་པ་དག་བསྟན་པ་ཡིན་། །གཞན་ཡང་།
དཔེར་ན།ངག་གི་ཞགས་པ་འགྲོ་ཀུན་ཡིད་རབ་བཟུང༌། །དྲག་པོའི་དབུ་རྒྱན་འཕྲོགས་ནས་གདན་དུ་
བཏིང༌།།ལུས་མེད་བཅིངས་ནས་མྱ་ངན་ཁང་བུར་བཅུག །ལྷ་མོ་ཞི་བའི་གནས་སུ་བཞུགས་སམ་ཅི། །
བཅུ་དྲུག་པ་རིམ་པ་ཅན་གྱི་རྒྱན་ལ་མཚན་ཉིད་དང༌། དཔེ་བརྗོད་གཉིས། དང་པོ་ནི།
དངོས་པོ་རབ་ཏུ་གནས་པ་རྣམས །རིམ་པ་བཞིན་དུ་རྗེས་སྟོན་པ། །གྲངས་དང་རིམ་པ་བཞིན་
ཞེས་པ། །གྲངས་བཞིན་ངེས་པར་རབ་ཏུ་བརྗོད། །དེ་ཡང་དངོས་པོ་སྔོན་མ་རབ་ཏུ་བསྟན་པ་རྣམས་
ཀྱི་རིམ་པ་བཞིན་དུ་དེ་ལས་མ་འདས་པར།ཕྱིས་བརྗོད་པ་ཡང་དེ་དང་རྗེས་སུ་མཐུན་པར་སྟོན་པ་ནི།
གྲངས་སམ་བགྲང་བ་བཞིན་ཞེས་པ་དང་། རིམ་པ་བཞིན་ཞེས་པ་དང༌།གྲངས་བཞིན་ཞེས་པའི་རྒྱན་
གྱི་མཚན་ཉིད་དུ་སྔོན་གྱི་སློབ་དཔོན་ར་མ་ཤར་མ་ལ་སོགས་པས་རབ་བརྗོད་དོ། །
གཉིས་པ་ནི།ཁྲུས་ལ་ཆུར་ནི་རབ་ཞུགས་མ། །ཁྱོད་ཀྱིས་འཛུམ་ཡིག་གདོང་མཛེས་ནི། །
ཀུ་མུད་ཨུཏྤལ་པདྨ་ཡིས། །བསྐུས་པར་ངེས་སོ་གཟུགས་ཅན་མ། །ཀྱེ་ཁྲུས་ཀྱི་ཆེད་དུ་མེ་ཏོག་གི་རྫིང་
བུ་ལ་ངང་པ་འཇུག་པ་ལྟར། ཆུར་ནི་རབ་ཞུགས་མ་ཞེས་བོད་ནས། ཁྱོད་ཀྱི་འཛུམ་པའི་སོའི་ཟེའུ་
འབྲུས་མཛེས་པ་དང༌།མིག་སྔོ་ལ་འཇམ་ཞིང་དཀྱུས་རིང་བ་དང༌།གདོང་པ་དཀར་ཞིང་མཛེས་པ་ནི
ཞེས་པ་དངོས་པོ་བསྟན་ནས རྗེས་མཐུན་རིམ་པས་སྟོན་པ། ཀུ་མུད་སར་པ་དང་། ཨུཏྤལ་རྒྱས་པ་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དང་། པདྨ་དཀར་པོ་མཛེས་པ་ཡིས།རིམ་པ་ལྟར་བསྐུས་པར་ངེས་སོ། །ཞེས་པ།དཔེ་དང་རབ་རྟོག་
གསལ་བྱེད་དོ །སྐེད་པ་ཕྲ་བས་ལུས་ཡོད་དམ་མེད་སྙམ་པ་ལས་ལུས་ཡོད་པར་ངེས་པས། ཀུན་
ནས་མཛེས་པའི་ལུས་ཅན་མ་ཞེས་པ་དང་བོད་པ་སྟེ།མེ་ཏོག་རྫིང་བུ་ཁྲུས་བྱས་པ་།རབ་རྟོག་གི་ས་
བོན་ཡིན་། །ཡང་། གང་སྐུ་ཤིན་ཏུ་བརྗིད་པ་དང༌། །གསུང་དང་ཐུགས་ཀྱི་ཆ་ཤས་ཀྱིས །ལྷུན་པོ་
ཚངས་དབྱངས་ཤེས་བྱའི་ཁྱོན།།སྐྱེངས་པར་ནུས་སོ་དབྱངས་ཅན་མ།།ཞེས་པའོ། །
རྒྱན་བཅུ་བདུན་པ་ནི།བཅོ་བརྒྱད་པ་དང་།བཅུ་དགུ་པ་གསུམ་སྟོན་པ་ལ།མཚན་ཉིད་སོ་
སོར་མདོར་བསྟན། དཔེར་བརྗོད་དབྱེ་བ་རྒྱས་པར་བཤད་པའོ། །དང་པོ་ནི། དགའ་བ་མཆོག་ཏུ་
དགའ་བ་བརྗོད། །ཉམས་ལྡན་ཡིད་འོང་རྣམས་དང་ལྡན། །གཟི་བརྗིད་ང་རྒྱལ་སྐྱེས་པ་སྟེ། །དེ་
གསུམ་ཁྱད་འཕགས་དགའ་ཡང་ལྡན། །དགའ་བའི་རྒྱན་གྱི་མཚན་ཉིད། གང་ཞིག་མཆོག་ཁྱད་པར་
དུ་འཕགས་པས་དགའ་བ་བསྐྱེད་པར་བརྗོད་པ་སྟེ། བསྟོད་པ་བརྒྱ་ལྔ་བཅུ་པར། ཁྱོད་ཀྱི་གཞན་གྱི་
དོན་སླད་དུ། །སྐུ་སྲོག་བཏང་བས་དགྱེས་པ་གང༌། །དེ་འདྲ་སྲོག་ཆགས་འགུམ་པ་ལས །སོས་པ་
རྣམས་ལའང་འབྱུང་མི་འགྱུར། །ཞེས་པ་ལྟ་བུ་དང་། ཉམས་ལྡན་གྱི་རྒྱན་གྱི་མཚན་ཉིད། འགའ་ཞིག །
སྒེག་པ་ལ་སོགས་པ་ཡིད་དུ་འོང་བ་རྟོགས་པར་བྱེད་པའི་ཉམས་དང་ལྡན་པའོ། །གཟི་བརྗིད་ཀྱི་རྒྱན་
གྱི་མཚན་ཉིད་གང་ཞིག །གཞོམ་བྱ་ལ་ང་རྒྱལ་སྐྱེས་པའམ། རྒྱས་པར་སྟོན་པ་སྤྲོ་བ་བརྗོད་པའི་ཚིག་སྟེ།
པརརྟེནཔརྫུ
དེ་གསུམ་ཁྱད་པར་དུ་འཕགས་ཤིང་ཕུལ་དུ་བྱུང་བ་དང་ལྡན་པས་ན་རྒྱན་གྱི་མཆོག་ཡིན་ནོ།།
གཉིས་པ་ལ་གསུམ་ལས་དགའ་བའི་དཔེར་བརྗོད་པ་ནི། ལྷ་ཁྱབ་འཇུག་གིས་དགའ་བ།
དབང་ཕྱུག་གི་དགའ་བ་གཉིས་ལས།དང་པོ་ནི།གོ་བིནྡ་ཁྱོད་ཁྱིམ་འོངས་ལ། །དེང་བདག་དགའ་བ་
སྐྱེས་པ་གང༌། །དགའ་བ་འདི་ནི་སླར་ཡང་ཁྱོད། །དུས་ཀྱི་བྱོན་ན་དགའ་བར་འགྱུར། །དེའང་གོ་
བིནྡས་སྔས་གླང་རྫི་ཞེས་པར་བསྒྱུར་ན། ས་གཞི་ཐོབ་ཅེས་པ་རུང་། །དེ་ནའང་། ཀྱེ་གོ་བིནྡ་ལྷ་
ཁྱབ་འཇུག་སྟེ། ཀྱེ་བདག་གི་ཁྱིམ་དུ་འོང་པ་ཙམ་གྱིས་ཁང་པ་འདི་ཤིན་ཏུ་བསྔགས་པར་འོས་ལ།
དེང་བསོད་ནམས་ཀྱི་ཉིན་མོ་འདི་ལ་བདག་ཤིན་ཏུ་དགའ་བ་སྐྱེས་པ་གང་ཡིན་པའི་དགའ་བ་འདི་ནི།
གཞན་ལ་མི་སྐྱེའི།སླར་ཡང་ཁྱེད་ཉིད་འདི་ལྟ་བུའི་བསོད་ནམས་སམ་སྐལ་བའི་མཐུས།དགའ་བའི་
354

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
དུས་ཀྱིས་བྱོན་ན་ཡང་འབྱུང་བར་འགྱུར་།འདི་དཔེར་བརྗོད།འཁྲི་ཤིང་དུ།ཀླུ་ཀུན་ཏུ་དགའ་བའི་
ཟློས་གར་དུ། བྱང་སེམས་སྤྲིན་གྱི་གཞོན་པས། །ཀླུ་དུང་གི་གཙུག་གི་ཀླུང་དུ་རང་གི་སྐུ་ལུས་བཏང་
བར།ཇི་ལྟར་མངོན་པར་འགྲུབ་པའི་སླད་དུ་ནི། །བསོད་པའི་འདི་ལ་འཛེགས་དགའ་བ་ལྟར། །
མ་ལ་ཡ་ཡི་ཙན་དན་རོས་བརླན་པའི། །མ་ལ་ཡ་ཅན་མས་ཀྱང་དགའ་མི་བྱེད། །ཅེས་གསུངས་པ་ལྟ་
བུའོ། །གོང་གི་དཔེར་བརྗོད་དེ་བཤད་ན། དེ་འདྲའི་དགའ་བ་བེ་དུ་རས། །གཞན་ལ་མིན་ཞེས་
རིགས་པར་སྨྲ། །དེ་ལ་གུས་པ་ཙམ་གྱིས་ནི། །རབ་བསྟེན་འཕྲོག་བྱེད་ཤིན་ཏུ་དགྱེས །གོ་བིནྡ་
འོངས་པ་ལས་བྱུང་བའི་དགའ་བ་ཁྱབ་འཇུག་འོངས་པ་ལ་གཞན་པའི་རྒྱུ་ལས་སྐྱེ་བ་མིན་ཞེས་མིའི་
མཆོག་བེ་དུ་ར་ཞེས་བྱ་བ་འགའ་ཞིག་གིས་རིགས་པར་དུས་ལ་བབ་པར་སྨྲ་སྟེ། ཤིན་ཏུ་དགའ་བར་
སྟོན་པའི་སྙན་དངགས་ཀྱི་ཚིག་དེ་ལས་ཅུང་ཟད་གུས་པ་ཙམ་གྱིས་ནི། རབ་ཏུ་བསྟེན་པའི་ལྷར་
བསྟེན་པར་བྱ་བའི།འཕྲོག་བྱེད་སེངྒེར་བསྒྱུར་བ་ཁྱབ་འཇུག་དེ་ཤིན་ཏུ་དགྱེས་སོ། །
དཔེ་གཉིས་པ་ཡང༌།ཟླ་བ་ཉི་མ་རླུང་ས་མཁའ། །སྦྱིན་སྲེག་བྱེད་པ་མེ་དང་ཆུ། །ཞེས་པའི་
གཟུགས་རྣམས་རབ་བཟླས་ནས །ལྷ་ཁྱོད་ལྟ་བར་ངེས་ཀྱིས་ཅི། །དེ་ཡང་དབུ་བར་སྤྱན་རས་
གཟིགས་བརྟུལ་ཞུགས་སུ།དབང་ཕྱུག་ལ་དད་པ་རྣམས། ས་དང་ཆུ་དང་མེ་དང་རླུང་དང་མཆོད་སྦྱིན་
བྱ་བ་དང༌། ནམ་མཁའ་དང་ཟླ་བ་དང་ཉི་མ་ཞེས་བྱ་བ་གཟུགས་གསལ་བརྒྱད་དུ་རྟོག་ཅིང༌། དེ་
ར་བེང་པས་ཞེས་པ
རྣམས་ལ་ཕྱག་འཚལ་བར་བྱེད་པས་ཞེས་པ་ལྟར། ཟླ་བ་དང་། ཉི་མ་དང་། རླུང་དང་ས་དང་མཁའ་
དང་སྦྱིན་སྲེག་བྱེད་པ། མཆོད་སྦྱིན་བྱེད་བཞིན་པ་དང༌། མེ་དང་ཆུ་ཞེས་པ་གསལ་བར་གྱུར་པའི་
དབང་ཕྱུག་གི་གཟུགས་བརྒྱད་རྣམས་བཟླས་ནས་ནི།དེ་བརྒྱད་གསལ་གྱི་དེ་ལས་གཞན་པ་དབང་
ཕྱུག་གི་སྐུ་ཐུན་མོང་མིན་པ་ནི། རྣལ་འབྱོར་ཆེན་པོ་རྣམས་ཀྱིས་ཀྱང་རྟོགས་བྱ་མིན་པའི་ལྷ་བདེ་བྱེད་
ཁྱོད་ལྟ་ཞིང་མངོན་དུ་བྱས་པར། ངེད་སྐྱེ་བོ་ཕལ་བ་གཞན་རྣམས་ཀྱིས་ལྟ་ཅི་སྨོས་ཏེ ཁྱོད་ཡུལ་
གཏན་མིན་ནོ །འོན་ཀྱང་དེ་འདྲའི་དཀའ་བའང་བདག་གིས་མཐོང་བ་ཤིན་ཏུ་དགའོ་ཞེས་པའོ།
དེ་འཆད་པ་ནི།ལྷ་ནི་མངོན་གསུམ་བྱས་པ་ལ །རྒྱལ་བོ་རྒྱལ་བའི་གོ་ཆ་ཡིས། །དགའ་བ་
རབ་ཏུ་གསལ་བྱ་གང༌། །དེ་ཡང་དགའ་བ་རྗེས་རྟོགས་བྱ། །མཆོག་ཏུ་གུས་པས་མཉེས་པར་བྱས་པ།
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལྷ་དབང་ཕྱུག་མངོན་སུམ་དུ་བྱས་ཏེ་མཐོང་བ་ལ། རང་གི་རིགས་ལས་བྱུང་བའི་རྒྱལ་བའི་གོ་ཆའམ་
དགའ་བའི་གོ་ཆ་ཞེས་གྲགས་པ།དེ་ཡིས་དགའ་བ་རབ་ཏུ་གསལ་བར་བརྗོད་པར་བྱས་། ལྷ་ཆེས་
ཤིན་ཏུ་མཐོང་བར་དཀའ་བ་ཁྱོད་མཐོང་བ་ནི་ཤིན་ཏུ་ཁྱད་པར་འཕགས་པས་དགའོ། །ཞེས་རྟོགས་
པར་བྱེད་པ་གང་ཡིན་པ་དེ། ཡང་། ཆེས་དགའ་བ་རྗེས་སུ་རྟོགས་པར་བྱའོ། །ཡང་། ལྷར་བཅས་
འགྲོ་བ་ཕལ་མོ་ཆེས །ཐོས་པར་དཀའ་བ་དབྱངས་ཅན་མཚན། །བདག་གིས་ཐོས་པའི་དགའ་བ་
དེས།།ཚངས་སོགས་ཀྱིས་ཀྱང་མྱངས་མ་ལགས། །ཞེས་པའོ། །
སྤྱིའི་བཅོ་བརྒྱད་པ་ཉམས་ལྡན་གྱི་རྒྱན་གྱི་དཔེར་བརྗོད་ལ་གཉིས། བསམ་བརྒྱད་རྒྱས་
པའི་ཉམས་བརྒྱད་བཤད།སྙན་པ་ཉམས་བརྒྱད་ལས་ཁྱད་པར་དབྱེ་བའོ །དང་པོ་ལ་གཉིས།སྒེག་
དྲག་དཔའ་བརྩེའི་སྦྱོར་བ་བཤད་པ་དང༌། གཞན་པ་བཞིའི་མིང་དཔེར་བརྗོད་ཀྱིས་བཤད་པའོ། །
དང་པོ་ལ་བཞི་ཡོད་པའི་དང་པོ་ནི། ཤི་འོ་ཞེས་པ་ཕ་རོལ་ཏུ། །གང་དང་འགྲོག་ཆེད་བདག་འཆི
འདོད། །ཨ་བནྜི་དེ་བདག་གིས་ནི། །སྐྱེ་བ་འདི་ལ་ཇི་ལྟར་འཐོབ། །དེ་ཡང༌།རྒྱལ་པོ་ཨུ་ཏ་ཡ་ན་དེ
རང་གི་དགའ་མ། རྒྱལ་པོ་ཨ་བནྜིའི་བུ་མོ་ལ་ལྷག་པར་ཆགས་པས་རྒྱལ་སྲིད་ཀྱི་བྱ་བ་ཤོར་བ་ན།
བློན་པོ་རྣམས་ཀྱིས་དེ་ག་ཤེད་དུ་སྦས་ནས ཤའོ་ཞེས་སྨྲས་པས་རྒྱལ་པོ་ཡང་དེ་ལ་ཆགས་པས་བྲལ་
མི་བཟོད་པས། དེ་དང་འགྲོགས་པའི་ཆེད་དུ་བདག་ཀྱང་འཆི་ཞེས་ཞེན་པར་གྱུར་ཏོ །ཞེས་པའི་
གཏམ་རྒྱུད་དཔེར་བརྗོད་དུ་བྱ་བ་སྟེ། དེ་ཡང་དགའ་མ་ཨ་བནྜིའི་བུ་མོ་ཤིའོ་ཞེས་གྲགས་པའི་ལས་
བདག་ཀྱང་ཤི་ནས། བདག་ཀྱང་སྐྱེ་བ་ཕ་རོལ་ཏུ་མཛེས་མ་གང་དང་འགྲོག་ཅིང་བརྩེ་བའི་ཆེད་དུ།
བདག་ཀྱང་འཆི་བར་འདོད་དོ་བདག་ཤི་ནས་དེ་དང་འགྲོག་པར་འགྱུར་བས་སོ། །གལ་མ་ཤི་བར་
ཨ་བནྜིའི་བུ་མོ་དེ་ཤི་ཟིན་པས། བདག་གིས་ནི་སྐྱེ་བ་འདི་ལ་ཇི་ལྟར་འཐོབ་སྟེ་མི་འཐོབ་པའི་ཕྱིར་རོ །
ངག་དེས་དེ་དང་འགྲོག་པ་ཤིན་ཏུ་དགའ་བར་སྟོན་པའི་ལས་ངག་གི་རྣམ་འགྱུར་སྒེག་པ་བྱུང་བར་
སྟོན་།།དེར་སློབ་དཔོན་རྣམས་ཀྱིས་སླར་འཚོའོ་ཞེས་སྨྲས་སོ། །
དེ་འཆད་པ་ནི།དགའ་བ་ཉིད་ནི་སྔར་བསྟན་ཏེ། །དགའ་བ་སྒེག་པ་ཉིད་འགྱུར་ནི། །ངོ་བོ་
ཆེ་བ་ཉིད་ལྡན་པས། །དེ་ཕྱིར་འདི་ནི་ཉམས་ལྡན་ཚིག །དགའ་བ་འདི་རྒྱན་སྔ་མས་བརྗོད་པས་
356

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
འདིར་ཟློས་པའི་སྐྱོན་ཏུ་འགྱུར་བས་ཅི་བྱེད་ཅེ་ན་བདེན་མོད། དགའ་བ་སྐྱེ་བའི་ཡུན་ནི་སྔར་བཤད་
མ་ཐག་པར་དགའ་བའི་རྒྱན་དུ་བསྟན་ཏེ་བརྗོད་དོ། །འོན་ཀྱང་འདིར་ནི་བུད་མེད་ཀྱི་ཡུལ་ལས་བྱུང་
བའི་དགའ་བ་འགྱུར་བའམ་བསམ་པ་སྒེག་པའི་ཉམས་ཀྱི་སྒེག་གནས་། འདི་སྒེག་པ་ཉིད་ཡིིན་
པས་ཉམས་ལྡན་དུ་འགྱུར་ལ སྒེག་པ་འདི་སྔ་མ་ལ་མེད་པས་ཁྱད་པར་ཆེ་བ་ཡིན་ནོ། །ཅིའི་ཕྱིར་
ཉམས་ལྡན་དུ་འགྱུར་ཞེ་ན། འགྱུར་བའི་བསམ་པ་དེ་བོར་རང་བཞིན་ཆེ་བ་ཉིད་དང་ལྡན་ཏེ། རྒྱས་
ཤིང་ངག་དང་ལུས་ཀྱི་བྱ་བས་གསལ་བར་གྱུར་པས་དེར་འགྱུར་རོ།།དེའང་ཨ་མ་ར་ཀོ་ཥར།ཡིད་ཀྱི་
རྣམ་འགྱུར་བསམ་པའོ། །ཞེས་པ་ལྟར། དགའ་བ་དང་ཁྲོ་བ་དང་འདོད་པ་ལ་སོགས་པ་ནང་གི་དེ་ཁོ་
ན་ཉིད་དུ་འཇུག་ཅིང༌།རྣམ་འགྱུར་དུ་མ་ཤོར་བ་ནི་འགྱུར་བའམ་བསམ་པ་ཞེས་བྱ་ཞིང༌།དེ་ཉིད་
རྒྱས་པས་འཛུམ་པ་དང་ཁྲོ་གཉེར་ལ་སོགས་པའི་རྗེས་སུ་འགྱུར་བ བསམ་པའི་གོ་བྱེད་རྗེས་སུ་
འགྱུར་བའོ། །ཞེས་འབྱུང་བ་ལྟར། ལུས་ངག་གིས་གསལ་བར་འགྱུར་བ་ནི་འགྱུར་བའི་ཉམས་ཞེས་
བྱའོ།།
དེ་དག་བསྡུ་བའི་ཚིགས་སུ་བཅད་པ། ༼དགའ་བ་ཉིད་དུ་སྔར་བསྟན་ཏེ།།ཞེས་པ་ཉིད་བསྟན་གྱི་རྒྱན་སྔར་
དགའ་རྒྱན་གྱི་སྐབས་སུ་བསྟན་པའི་ཕྱིར ༽སློབ་དཔོན་རཏྣ་ཤྲཱིས་མཛད་པ་ནི། དགའ་དང་རྒོད་བྲོ་མྱ་ངན་དང༌། །
ཁྲོ་དང་སྤྲོ་བ་དེ་བཞིན་འཇིགས། །སྐྱུག་བྲོ་ངོ་མཚར་ཞེས་དེ་རྣམས། །གནས་བྱེད་འགྱུར་བར་རབ་ཏུ་
བསྒྲགས། །སྒེག་དང་རྒོད་དང་སྙིང་རྗེ་དང༌། །དྲག་པོ་དཔའ་བ་འཇིགས་བྱེད་དང༌། །མི་སྡུག་རྨད་
བྱུང་མིང་ཅན་ཞེས། །བརྒྱད་རྣམས་གར་བྱེད་ཉམས་སུ་བཤད། །ཞེས་གསུངས་སོ། །འདིར་དགའ་བ་
སྒེག་པར་སོན་པ་འདིའི་ཕྱིར་རོ །དཔེར་བརྗོད་འདི་ནི་སྒེག་པའི་རོ་དང་བཅས་པས ·ཉམས་དང་
ལྡན་པའི་ཚིག་ཡིན་། །ཞེས་པར་བློ་བརྟན་གསུངས་སོ་ཤོང་པ་ནི། གོང་གི་གནས་བྱེད་འགྱུར་བ་ལ་
ཡང་དག་ངེས་པར་དགོངས་ལ།ཕྱིས་ཀྱི་གར་གྱི་ཉམས་བརྒྱད་ལའང་ལུས་ཀྱི་རྣམ་འགྱུར་ངེས་པར་
དགོངས་གསུངས། དེས་ན་དགའ་བ་ལའང་ངག་ཡོད་མོད་ཀྱི།དེ་རྣམས་ལས་སྒེག་པ་ལ་སོགས་
འབྱུང་བའི་ངེས་པ་མེད་ལ། འདི་ལ་ངེས་པ་མེད་པས་ཁྱད་པར་ཡིན་ནོ། །ཡང༌། གང་སྐུ་མཚན་
དཔེས་མཛེས་པ་དེ་མཐོང་ན། །འཆི་བར་གྱུར་པའམ་ངན་འགྲོར་ལྟུང་ཡང་བྱ། །མཚན་ཙམ་ཐོས་པས་
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
རབ་ཏུ་དགའ་བ་དེས། །སྐད་མདོག་དབང་པོའི་རྣམ་འགྱུར་མཛེས་དང་ལྡན། །ཞེས་པའོ། །
གཉིས་པ་ལ། གང་གིས་ནག་མོ་བདག་མདུན་ནས། །སྐྲ་ནས་བཟུང་སྟེ་དྲངས་གྱུར་པ། །
བསྟན་དཀའི་སྟག་ཅན་ཐོབ་པ་འདི། །སྐད་ཅིག་འཚོར་བར་འགྱུར་རམ་ཅི། །དགྲ་ངན་དཔུང་ཚོགས་
པའི་མཐུན་ཕྱོགས་སུ་གྱུར་པའི་རྒྱལ་པོ་བསྟན༼ལུས་གྱུར་པའི་རྒྱལ་པོ༽དཀའ་གང་གིས་འཇིག༼རང་གི་དགྲ༽
སྡེ་བདག་ཉིད་ཀྱི༼ཆུང་མ་ནག་མོའི།༽མདུན་ནས་སྐྲ་ནས་བཟུང་སྟེ་དྲངས་གྱུར་པས ཞེས་ཁྲོ་བའི་རྒྱུ་
བརྗོད་ནས། སྡིག་པ་སྟེ་ངན་པའི་བདག་ཉིད་ཅན་ཁོ་བོས་འཐོབ་པ་སྟེ།ཟིན་པ་འདི་སྐད་གཅིག་ཙམ་
ཡང་འཚོ་བར་གྱུར་པས་ཅི་སྟེ་མི་འཚོའོ། །དེའང་གསོད་པར་འགྱུར་བའི་ཕྱིར་རོ། །དེ་འཆད་པ་ནི།
ཞེས་པ་འཇིག་རྟེན་དགྲ་དག་པ། །ལྟ་བའི་ཁྲོ་བ་མཆོག་གི་མཐར། །འཛེགས་པ་དྲག་པོའི་བདག་ཉིད་
གྱུར། །འདི་ནི་རོ་དང་ལྡན་པའི་ཚིག །ཅེས་བརྗོད་པའི་རྣམ་པས་རྒྱལ་པོ་སྐྱ་སེང་གི་བུ་འཇིག་སྡེ་དགྲ་
བསྟན་དཀའ་ལ་ལྟ་བའི་ཁྲོ་བ་མཆོག་སྟེ། རྒྱས་པའི་མཐར་འཛེགས་ཏེ་སོང་བ་གསལ་བར་གྱུར་པ་
དྲག་པོའི་ཉམས་ཀྱི་བདག་ཉིད་དུ་གྱུར་པ་འདི།རོ་མྱང་བྱ་དྲག་པོའི་ཉམས་དང་ལྡན་པར་བརྗོད་། །
ཡང༌། གང་གིས་ལྷ་མོའི་མདུན་ནས་ནི། །གདུལ་བྱ་ངན་འགྲོར་འཁྲིད་བྱེད་པའི། །ལུས་མེད་ངན་པ་
འདི་གཟིགས་པས།།བདུད་དཔུང་བརླག་པར་གདོན་མི་ཟ། །
གསུམ་པ་ལ མཚོར་བཅས་ས་ལས་མ་རྒྱལ་ཞིང༌། །རྣམ་མང་མཆོད་སྦྱིན་མ་བྱས་ལ། །
སློང་ལ་ནོར་རྣམས་མ་བྱིན་པར། །ས་སྐྱོང་དུ་བདག་ཅི་ལ་འགྱུར། །དེའང་དཔའ་བ་ཉིད་སྟོན་པའི་
རྒྱལ་པོ་འགའ་ཞིག་གིས་སྨྲས་པ རྒྱ་མཚོ་ཆེན་པོ་དང་བཅས་པའི་ས་ལས་རྒྱལ་ན་ནོར་ཕུན་སུམ་
ཚོགས་པར་འགྱུར་ཞིང༌།དེ་ལས་ཀྱང་མ་རྒྱལ་བ་དང༌། རྣམ་པ་མང་པོ་སྣ་ཚོགས་རཱ་ཛཱ་སུ་རས་ལ་
སོགས་པའི་མཆོད་སྦྱིན་ཡང་རྒྱལ་པོའི་བྱ་བ་ཡིན་པ་ལས་དེ་ཡང་མ་བྱས་ལ། རྒྱལ་པོ་བྱེད་པ་ལ།
གང་སློང་བ་ལ་ནོར་རྣམས་མ་བྱིན་པར་ཏེ། རྒྱལ་པོ་བྱེད་པའི་ཆོས་ཀྱིས་སྟོང་པ་ལས སེམས་པའི་
བདག་པོར་བདག་ཅི་ལྟར་འགྱུར་ཏེ།རྨི་ལམ་མམ།སྒྱུ་མའམ།ཅི་ཡིན་ཞེས་པ་དགའ་ཞིང་སྤྲོ་བའོ། །
དེ་འཆད་པ་ནི།ཞེས་པ་ལ་སོགས་ཁྱད་འཕགས་བདག།དཔའ་བའི་ཉམས་ཀྱི་བདག་ཉིད་
གནས། །ཉམས་ལྡན་ཉིད་དུ་བསྒྲུབ་པ་ལ། །ཚིག་འདི་རྣམས་ནི་དབང་བ་ཡིན། །ཞེས་པ་སྤྲོ་ཞིང་
358

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དགའ་བའི་འགྱུར་བ་ཁྱད་པར་དུ་འཕགས་ཤིང་རྒྱགས་པ་མངོན་པར་གསལ་བའི་བདག་ཉིད་ནི
དཔའ་བའི་ཉམས་ཀྱི་བདག་ཉིད་གནས་པས་ན། ཉམས་ལྡན་གྱི་རྒྱན་ཉིད་དུ་བསྒྲུབ་པ་ལ་འཚོར་
དཔའ་བའི་
ཞེས་པ་དཔེར་བརྗོད་པའི་ཚིག་འདི་རྣམས་ནི་དབང་བ་ཡིན་ནོ།།ཡང་།ངག་གི་ལྷག་པའི་ལྷ་མོ་ཀྱེ། །
སྤོབས་པ་དགེ་དང་མང་ཐོབ་དང་། །འབད་པའི་རྩོལ་བ་མ་སྦྱངས་པར། །སྙན་ངག་མཁན་དུ་བདག་
ཅིས་འགྱུར། །ཞེས་པའོ།།
བཞི་པ་ནི།ལུས་འཇམ་གང་ལ་གཅིག་མ་ཡི། །མལ་སྟན་དག་ཀྱང་རྩུབ་བྱེད་ན། །ལྷ་མོ་དེ་
ནི་རོ་ཁང་དག །སྲེག་ཟ་ལྡན་པར་ཇི་ལྟར་ཉལ། །ལུས་འཇམ་ཞིང་གཞོན་ཤ་ཅན་གང་ལ་པདྨ་མའི་
མལ་སྟན་ཡང་རྩུབ་པར་བྱེད་ན། གཞན་རེ་ལྡེ་དང་བལ་སོགས་སྨོས་ཀྱང་ཅི་དགོས།དེ་འདྲ་བའི་ལྷ་
མོ་རྒྱལ་པོའི་བཙུན་མོ་ཤིན་ཏུ་མཛེས་པ་དེ་ནི་རོ་ཁང་རོ་སྲེག་པའི་ཐབ བསྲེག་བྱ་ལྡན་པ་ཅི་ལྟར་
ཉལ་ཏེ་ཀྱི་རྒྱུད་བསྲེགས་སོ །ལྷས་བསྐོས་པ་ཁྱོད་ཀྱིས་བདེ་ལྟར་ཕོངས་པར་བྱས་སོ་ཞེས་པ་རྒྱལ་པོ་
ཤི་བ་ན།རོ་དང་ལྷན་ཅིག་བཙུན་མོ་སྲེག་པ་ན་སྐྱོ་བ་ཅན་འགའ་ཞིག་གིས་སྨྲས་པའོ །དེ་འཆད་པ་ནི
ཞེས་པ་སྙིང་རྗེ་རྒྱས་པ་ཡིས། །རྒྱན་ཉིད་དུ་ནི་རབ་ཏུ་བསྟན། །ཅེས་པ་། དེ་ལྟ་བུའི་སྙིང་རྗེ་བྱ་བར་
འོས་པ་མྱ་ངན་ཞེས་པའི་འགྱུར་བ་རྒྱས་ཏེ་གསལ་བར་གྱུར་པ་སྙིང་རྗེའི་ཉམས་ཡིན་པས། སྙན་
དངགས་ཀྱི་རྒྱན་ཉིད་དུ་ནི། རབ་ཏུ་བསྟན་པ་ཡིན་ནོ། །ཡང་། སྡིག་ཅན་སྐྱེ་བོ་འགའ་ཞིག་གིས། །
ཚེར་མའི་ཟུག་ངུའང་མི་བཟོད་ན། །དམྱལ་བའི་སྡུག་བསྔལ་བཟོད་དམ་ཅི། །ཀྱེ་མ་འདི་ལ་ལྷ་མོས་
སྐྱོབས །ཞེས་པའོ །གཉིས་པ་ནི། དེ་བཞིན་བཞིན་སད་མི་སྡུག་དང༌། །བཞད་གད་རྨད་བྱུང་
འཇིགས་རུང་། །མིང་ཇི་ལྟར་དགའ་བ་ལ་སོགས་པའི་འགྱུར་བ་རྒྱས་པ་སྒེག་པ་ལ་སོགས་པའི་
ཉམས་ཡིན་པ་དེ་བཞིན་ཏུ། འགྱུར་བ་གཞན།སྨད་པ་དང༌།རྒོད་བྲོ་བ་དང༌།ངོ་མཚར་བ་དང༌།
འཇིགས་པ་སྟེ་བཞི་འཕེལ་ཞིང་རྒྱས་པ་ཡང༌། རིམ་པ་བཞིན་དུ། མི་སྡུག་པ་དང༌། བཞད་གད་དང༌།
རྨད་བྱུང་སྟེ་རྔམ་པ་འང་འཇིགས་རུང་གི་ཉམས་སུ་བརྗོད་།།
དེ་རྣམས་བཞི་པོའི་དཔེར་བརྗོད་རིམ་པ་བཞིན་ལས། དང་པོ་ནི།རྒྱུ་མས་བརྒྱན་པའི་སྲིན་
པོ་རྣམས། །མགོ་མེད་རོ་དང་ལྷན་ཅིག་ཏུ། །ལག་པ་སྦྱར་བས་ཁྱོད་དགྲའི་ཁྲག །འཐུངས་ཤིང་
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འཐུངས་ཤིང་གར་བྱེད་དོ། །ཀྱེ་རྒྱུ་མ་ཁྲག་གི་མེ་ཏོག་གི་ཕྲེང་བས་བརྒྱན་པའི་སྲིན་པོ་རོ་ཟ་བ་རྣམས།
རལ་གྲིས་མགོ་བོ་བཅད་ནས་མེད་པར་བྱས་པའི་ཁྱོད་ཀྱི་དགྲ་བོའི་རོ་དང་ལྷན་ཅིག་སྦྱར་བས། ཁྱོད་
ཀྱི་དགྲ་བོ་བསད་པའི་ཁྲག་ཡང་དང་ཡང་དུ་འཐུངས་ཤིང་འཐུངས་ཤིང་གར་བྱེད་དོ། །ཞེས་སྐྱུག་བྲོ་
བའམ་སྨོད་པ་འཕེལ་བས་མི་སྡུག་པའི་ཉམས་སོ། །ཡང༌། གཤིན་རྗེ་གཤེད་ཀྱི་དགའ་མ་ཡི། །ཡེ་
ཤེས་ལྔ་ཡི་སྲིན་པོ་རྣམས། །བདུད་བཞི་བསད་པའི་རོ་ཡི་ཁྲག །འཐུངས་ཤིང་འཐུང་ཤིང་གར་བྱེད་དོ། །
ཞེས་པའོ། །
གཉིས་པ་ནི། གྲོགས་མོ་མེ་ཏོག་མ་རྙིངས་མ། །ཁྱོད་ཀྱི་ནུ་མའི་ངོས་ལ་ནི །སེན་རྗེས་
གསར་པ་ཆགས་པ་འདི། །སྟོད་གཡོགས་དག་གིས་བསྒྲིབ་པར་མཛོད། །ཀྱེ་གྲོགས་མོ་མེ་ཏོག་མ་
ཕྲེང་བ་མ་རྙིངས་མ་ཞེས་པ་སྐྱེས་པ་དང་རྩེས་པའི་ངལ་དུབ་ཀྱིས་རྙིངས་ཀྱང༌། བཞད་་གདཀྱི་དོན་དུ
དེ་སྐད་བརྗོད་པ་སྟེ། སྐྱེས་བུ་གཟུགས་ངན་པ་འགའ་ཞིག་ལ་གཟུགས་བཟང་པོ་ཞེས་འཛུམ་ཞིང་
བཞད་གད་ཀྱི་དོན་དུ་སྨྲས་པ་བཞིན་ནོ །ཁྱོད་ཀྱི་མའི་ངོས་ལ་ནི་རྨ་བྱའི་རྐང་པ་དང་རི་བོང་འཕར་
བ་ལ་སོགས་པའི་རྗེས་འདྲ་བ་གསར་བ་ཆགས་པ་ནི། ཡང་ཞིང་འཇམ་ལ། མཛེས་པའི་སྟོད་
གཡོགས་དག་གིས་བསྒྲིབ་པར་མཛོད་ཅིག་གོ།འདིར་སྐྱེས་པས་རྩེས་པས་སེན་རྗེས་ཕབ་པ་དང༌།
མེ་ཏོག་གི་ཕྲེང་བ་མ་རྙིངས་པ་གཉིས། འགལ་བའི་དོན་བསྟན་པས་བཞད་གད་། །ཡང་།ཚངས་
པའི་བུ་མོ་དབྱངས་ཅན་མ། །མཆོག་ཏུ་དག་པའི་གཙོ་མོ་སྟེ། །རྒྱལ་བ་ཐམས་ཅད་སྐྱེས་པའི་ཡུམ། །
གསུང་གི་དབང་ཕྱུག་དགའ་མ་ལགས །ཞེས་པའོ། །གསུམ་པ་ནི། དགའ་ཚལ་ལྗོན་ཤིང་འདི་
རྣམས་ཀྱི། །འདབ་མ་གསར་པའི་གོས་བཟང་དང༌། །མེ་ཏོག་དོ་ཤལ་ལ་སོགས་རྒྱན། །ཡལ་འདབ་
ཁང་པར་གྱུར་པ་མཚར། །སུམ་ཅུ་རྩ་གསུམ་པའི་དགའ་བའི་ཚལ་དང་འདྲ་བའི་སྐྱེད་མོས་ཚལ་གྱི་
ལྗོན་ཤིང་འདི་རྣམས་ཀྱི་ལོ་མ་དང་འདབ་མ་སར་པའི་གོས་བཟང་པོར་གྱུར་པ་དང་། མེ་ཏོག་རྣམས་
དོ་ཤལ་དང་དཔུང་རྒྱན་ལ་སོགས་པའི་རྒྱན་དུ་གྱུར་པ་དང་།དེའི་ཡལ་ག་རྣམས་ཀྱང་སྟེང་ནས་ཕུབ་
པ་དང་།ཕྱོགས་རྣམས་སུ་བསྐོར་བས་ཁང་པར་གྱུར་པ་མཚར་ཏེ།སྔར་མ་མཐོང་བ་མཐོང་ངོ་ཞེས་པ་
ངོ་མཚར་བ། འཕེལ་བ་རྨད་བྱུང་ངམ་རྔམ་པའོ། །ཡང༌། རྒྱུད་མང་སྟོད་ཉིད་འབྲུག་གི་སྒྲ། །རྟེན་
360

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འབྲེལ་སྐལ་བྱེད་གློག་ཕྲན་གཡོ། །ཚོགས་གཉིས་ཆུ་འཛིན་ཟེགས་མ་ལས །སྐུ་གཉིས་ལོ་ཏོག་
འཁྲུངས་པ་མཚར།།ཞེས་པའོ། །
བཞི་པ་ནི། རྩེ་མོ་དག་ལ་མེ་གནས་པ། །བརྒྱ་བྱིན་གྱི་ནི་རྡོ་རྗེ་གང་། །འདི་ནི་དྲན་ན་ལྷ་
མིན་གྱི། །བུད་མེད་མངལ་ནི་ལྟུང་བྱེད་པ། །དེ་ཡང་གང་གི་རྩེ་མོ་དག་ལ་མེ་ལྕེ་འབར་བ་གནས་པའི་
ལྷའི་དབང་པོ་བརྒྱ་བྱིན་མཚོན་ཆ་རྡོ་རྗེ་གང་ཡིན་པ་འདི་ནི་དྲན་པ་ཙམ་གྱིས་ན། ལྷ་མིན་གྱི་བུད་མེད་
ཀྱི་མངལ་ནི་ཤིན་ཏུ་འཇིགས་པས་ཉམས་ཤིང་ལྟུང་བར་བྱེད་པ་ཡིན་། །འདི་ནི་འགའ་ཞིག་ཏུ་ཕུལ་
བྱུང་གི་རྒྱན་ཡང་ཡིན་ནོ། །འདི་ཡང་འཇིགས་པ་ཙམ་རྒྱས་པ་ཤིན་ཏུ་འཇིགས་རུང་བའི་ཉམས་སོ། །
༈ གསུམ་པ་སྙན་པ་ཉམས་བརྒྱད་ལས་ཁྱད་པར་དུ་དབྱེ་བ་། སྙན་པ་གྲགས་པ་ཉིད་
མིན་སྐྱེས །བརྗོད་བྱ་ཡི་ནི་ཉམས་དག་བསྟན། །འདིར་ནི་ཉམས་བརྒྱད་དབང་བྱས་ཏེ། །ཚིག་
རྣམས་ཉམས་དང་ལྡན་པར་བཤད། །གལ་ཏེ་ཉམས་ལྡན་འདི་སྔར་སྙན་པའི་སྐབས་སུ་བཤད་ཟིན་
པའི་ཕྱིར སླར་ཡང་བརྗོད་པས་ཅི་ཞིག་བྱ་ཞེ་ན། བདེན་ཏེ། སྔར་སྙན་པའི་སྐབས་སུ་བཤད་པ་ནི།
གྲོང་པ་ཉིད་མིན་པ་ཤིན་ཏུ་མཛེས་པ་ལས། སྐྱེས་བུ་སྙན་དངགས་ཀྱི་བརྗོད་བྱའི་དངོས་པོ་དང་
འབྲེལ་ཆགས་པ་ཡིད་དུ་འོང་བ།ལྷོ་པ་དང་ཤར་པའི་ཁྱད་པར་གྱི་ཉམས་བསྟན་ལ།སྐབས་འདིར་ནི་
སྒེག་པ་ལ་སོགས་པ་ཉམས་བརྒྱད་ཀྱི་དབང་དུ་བྱས་ཏེ། དེ་བརྒྱུད་དང་ལྡན་པའི་ཚིག་རྣམས། ལྷོ་
དདར་
ཤར་ཐུན་མོང་གི་སྙན་དངགས་ཀྱི་ཉམས་དང་ལྡན་པར། སྙན་ངག་མཁས་པའི་དབང་པོ་རྣམས་ཀྱིས་
བཤད་པའི་ཁྱད་པར་ཡོད་དོ། །བཅུ་དགུ་པ་གཟི་བརྗིད་ཀྱི་རྒྱན་གྱི་དཔེ་བརྗོད་ནི། བདག་ནི་གནོད་
པ་བྱེད་པོ་ཞེས །ཁྱོད་ནི་སྙིང་ལ་འཇིགས་མ་བྱེད། །བདག་གིས་རལ་གྲི་ཕྱིར་ཕྱོགས་རྣམས །ནམ་
ཡང་འཇོམས་པར་ནུས་མ་ཡིན། །ཀྱེ་བདག་གི་མི་མཐུན་ཕྱོགས་བདག་ནི། ཁྱོད་ལ་གནོད་པ་བྱེད་པོ་
ཞེས་ཁྱོད་ནི་སྙིང་ལ་འཇིགས་པ་ཆེན་པོ་མ་བྱེད་གཅིག་གོ།དེའང་ཁྱོད་ངས་མི་གསོད་དེ། བདག་གི་
མཚོན་ཆ་རལ་གྲི་རྣོན་པོ་འདི་ནི།བྲོས་ནས་ཕྱིར་ཕྱོགས་ནས་འགྲོ་བ་རྣམས་ནམ་ཡང་འཇོམས་པར་
འདོད་པ་མ་ཡིན་ཏེ་དགོས་པ་མེད་པར་ལས་བྱེད་པ་ནི། དུབ་པའི་རྒྱུ་ཡིན་པའི་ཕྱིར་རོ །དེ་འཆད་པ་ནི།
ཞེས་པ་སྐྱེས་བུ་དྲེགས་ལྡན་འགས། །གཡུལ་དུ་གཞན་ནི་བཀག་བྱས་ནས། །གཏོང་བ་དེ་ལྟ་བུ་ལ་
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སོགས། །གཟི་བརྗིད་ལྡན་པ་ཤེས་པར་བྱ། །ཞེས་པ་སྐྱེས་བུ་དཔའ་བ་དང་རྣམ་པར་གནོན་པ་ལ་
སོགས་པའི་དྲེགས་པས་རྒྱགས་པ་འགས གཡུལ་དུ་གཞན་དགྲ་བོ་ནི་ཕམ་པར་བྱས་ཀྱང་མ་བསད་
པར་བཀག་ཅིང་།གཟུང་བ་ལ་སོགས་པ་བྱས་ནས། སྐྱེ་བོ་འཛངས་པའི་ལམ་གྱིས་གཏོང་བ་དེ་ལྟ་བུ་
ལ་སོགས་པའི་ཚིག་ནི་གཟི་བརྗིད་དང་ལྡན་པའི་རྒྱན་ཡིན་པར་ཤེས་པར་བྱའོ །ཡང་།ལྷ་མོས་
བཟོད་དཀའི་འཇིགས་མི་བྱེད་ཅིང་ཀྱེ། །བདུད་ཁྱོད་སྙིང་ལ་འཇིགས་ཆེན་བྱ་མི་དགོས། །ཕན་ཞིང་
བྲོས་ནས་གཏན་ལ་མི་གནོད་པ།།ནམ་ཡང་དབྱངས་ཅན་མཚོན་གྱིས་འདེབས་མ་ཡིན།།ཞེས་སོ།།
ཉི་པ་བརྒྱུད་པས་བརྗོད་པའི་རྒྱན་ལ་གཉིས། མཚན་ཉིད་དང་། དཔེར་བརྗོད་པའོ། །
དང་པོ་ནི། འདོད་དོན་དངོས་སུ་མ་བརྗོད་པ། །དེ་ཉིད་འགྲུབ་པར་བྱ་བྱེད་དུ། །རྣམ་པ་གཞན་བརྗོད་
བྱེད་པ་གང་། །དེ་ནི་རྣམ་གྲངས་བརྗོད་པར་འདོད། །དེའང་རང་ཉིད་མངོན་པར་འདོད་པའི་དོན་དེ་
དངོས་སུ་སྒྲས་མ་བརྗོད་པར། འདོད་དོན་དེ་ཉིད་འགྲུབ་པའི་ཆེད་དུ། རྣམ་པ་གཞན་གྱི་སྒོ་ནས་དེ་
འགྲུབ་ངེས་པའི་དོན་བརྗོད་པ་གང་ཡིན་པ་དེ་ནི། རྣམ་གྲངས་སམ་བརྒྱུད་པའི་བརྗོད་པའི་རྒྱན་ཡིན་
པར་མཁས་པ་རྣམས་ཀྱིས་འདོད་དོ། །གཉིས་པ་ནི། དཔེར་ན། ས་ཧཱ་ཀ་རའི་སྙེ་མ་ནི། །གཞན་གྱི་
གསོས་འདིས་ཟ་བར་བྱེད།།དེ་བདག་གིས་བཟློག་པར་བགྱི།།ཁྱེད་གཉིས་དལ་གྱིས་འཇུག་པར
མཛོད། །ས་ཧཱ་ཀ་ར་ཨ་སྨྲའི་སྙེ་མ་རྣམས་གཞན་གྱིས་གསོས་ཏེ། ཁུ་བྱུག་འདིས་ཟ་བར་བྱེད་པས་ཟ་
བའི་ཁུ་བྱུག་དེ་ནི་བདག་གིས་བཟློག་པའི་ཆེད་དུ་འགྲོ་བ་བགྱི་ལགས་ཀྱིས། ཁྱེད་ཅག་གཉིས་དལ་
གྱིས་རང་དབང་དུ་འཇུག་པར་མཛོད། ཅེས་པའོ །དེ་འཆད་པ་ནི། གྲོགས་མོ་སྐྱེས་ཕྲན་ཕྲད་བྱས་
ནས། །དེ་དག་དུས་པར་དགའ་བ་ཡི། །དགའ་སྟོན་བསྒྲུབ་ཏུ་གཞུག་འདོད་པས། །འགའ་ཞིག་དེ་
ནས་སོང་བར་འགྱུར། །དེ་ཡང༌། ན་ཆུང་དར་ལ་བབ་པའི་གྲོགས་མོ་དང་སྐྱེས་ཕྲན་ལང་ཚོ་དར་ལ་
བབ་པ་གཉིས་པོ་ཕྲད་པར་བྱས་ནས་དེ་དག་དུས་པར་དགའ་བའི་དགའ་སྟོན། འཁྲིག་པའི་བདེ་བ་
བསྒྲུབ་ཏུ་གཞུག་པར་འདོད་པས།དེ་གཉིས་ལྷན་ཅིག་ཏུ་ཚོགས་པ་དང༌།ཐབས་ལ་མཁས་པ་འགའ་
ཞིག་དེ་ནས། གོང་གི་དཔེ་བརྗོད་དེ་བརྗོད་ནས། ཁུ་བྱུག་བཟློག་པའི་ཟོལ་གྱིས་སོང་བར་གྱུར་། །
གཞན་ལ་བསམས་ནས་གཞན་བརྗོད་པས་འདི་ཡང་བསྡུས་བརྗོད་དམ། ཕྲ་མོ་འམ་ཆར་འགྱུར་རོ་ཞེ་ན།
362

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
མིན་ཏེ། འདི་ནི་འོས་མེད་ཀྱི་རིགས་པའོ། །འདྲ་ཆོས་དང་བརྡ། དངོས་པོ་གསལ་བ་སྦེད་པའི་
ཕྱིར་རོ །ཡང༌། དུག་གསུམ་ཚ་བས་གདུང་བའི་སྐྱེས་བུ་དག །ཐོས་བསམ་རྒྱ་མཚོའི་དབུས་སུ་
འཇུག་པར་བགྱི། །དཔལ་མོ་ཉིད་ལ་དད་པའི་འགྲོ་བ་ཀུན། །བསམ་པ་ཇི་བཞིན་མཁྱེན་པར་མཛད་
དུ་གསོལ། །ཅེས་པའོ། །ཉེར་གཅིག་པ་ཀུན་ཕན་གྱི་རྒྱན་ལ་གཉིས། མཚན་ཉིད་དང་། དཔེར་
བརྗོད་པའོ། །དང་པོ་ནི། བྱ་བ་འགའ་ཞིག་རྩོམ་པ་ལ །སྐལ་པ་ཡི་ནི་སྟོབས་ལས་ཀྱང༌། །ཡི་
སྒྲུབ་བྱེད་ཕུན་ཚོགས་གང༌། །དེ་ནི་ཀུན་ཏུ་ཕན་པར་བརྗོད། །བསྒྲུབ་པར་བྱ་བ་རྩེ་དགའ་སོགས་
དགའ་ཞིག་རྩོམ་པའི་སྐྱེས་བུ་ལ། དགའ་མ་ཁེངས་པ་མཛའ་བོ་དང་རྗེས་སུ་མི་མཐུན་པར་གནས་
པའི་དུས་དེར། སྐལ་པ་སྟེ་འཁར་ཆེའམ། འདིར་ཏིཥྚ་ཅེས་པ་ལྷ་ལས་འོངས་པའམ་ལྷས་བསྐོས་པའི་
སྟོབས་ལས་བསྒྲུབ་པར་འདོད་པའི་བྱ་བ་དེའི་སྒྲུབ་བྱེད་མཐུན་རྐྱེན་ཕུན་ཚོགས་པ་གང་ཡིན་པ་དེ་ནི།
ཀུན་ཕན་རྒྱན་གྱི་མཚན་ཉིད་དུ་མཁས་པས་བརྗོད་དོ།།
གཉིས་པ་ནི། ཁེངས་པ་གཞོམ་ཕྱིར་དེ་ཡི་ནི། །རྐང་པ་དག་ལ་ཕྱག་འཚལ་པ། །བདག་ལ་
ཕན་ཕྱིར་དགའ་བ་ཡི། །འབྲུག་གི་སྒྲ་འདི་གྲགས་པར་གྱུར།།ཆགས་ལྡན་གྱི་མཛའ་བོའི་བརྩེ་དགའི་
ཆེད་དུ། དགའ་མའི་ཁེངས་པ་མི་མཐུན་པར་བྱེད་པ་གཞོམ་པའི་ཆེད་དུ།མོའི་རྐང་པ་ལ་ཕྱག་འཚལ་
ཞིང་འདུ་བའི་ཚེ། བདག་ལ་ཕན་པའི་ཆེད་དུ།ལྷ་ལས་འོངས་པའི་དགའ་བའི་ཁྱད་པར་ཁེངས་ལྡན་
མའི། ཁེངས་པ་བཟོད་པར་དཀའ་བ་གཞོམ་པའི་ཆེད་དུ། འབྲུག་གི་སྒྲ་འདི་ཡིད་སྲུབས་ཀྱིས་དམོད་
པ་བཞིན་དུ་གྲགས་པར་གྱུར་། །ཅེས་པའོ། །ཡང༌། བདག་བློ་མ་རིག་མུན་པས་ཉན། །མེ་ཁྱེར་སྤྱི་
བོས་བླང་སྙམ་ཚེ། །ལྷ་མོའི་མཚན་མཆོག་ཟླ་བ་དང༌། །ཐུགས་རྗེའི་འོད་སྟོང་ལྷན་ཅིག་ཤར། །ཞེས་
པའོ།།
ཉེར་གཉིས་པ་རྒྱ་ཆེ་བའི་རྒྱན་ལ་གསུམ། མཚན་ཉིད་ཀྱིས་མདོར་བསྟན་དཔེ་དབྱེས་རྒྱས་
པར་བཤད། སྦྱར་ཏེ་དོན་བསྡུ་བའོ། །དང་པོ་ནི། བསམ་པ་འམ་ནི་འབྱོར་པ་ཡི། །ཆེན་པོ་ཉིད་ནི་བླ་
མེད་གང༌། །དེ་ནི་རྒྱ་ཆེན་ཞེས་པ་ཡིས །རྒྱན་དུ་མཁས་པ་རྣམས་ཀྱིས་བརྗོད། །བསམ་པ་བཟང་
ཞིང་རྒྱ་ཆེ་བའམ་ནི། འབྱོར་པ་ཕུན་སུམ་ཚོགས་པ་ཡི། ཆེན་པོ་ཉིད་ནི་ཕུལ་དུ་བྱུང་བ་བླ་ན་མེད་པ་
363

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གང་ཡིན་པ་དེ་ནི། རྒྱ་ཆེ་བ་ཞེས་པའི་རྒྱན་གྱི་མཚན་ཉིད་དུ་མཁས་པ་བློ་གྲོས་ཕུན་སུམ་ཚོགས་པ་
དང་ལྡན་པ་རྣམས་ཀྱིས་བརྗོད་དོ།།གཉིས་པ་ལ་གཉིས།བསམ་པ་ཆེ་བ་དང་འབྱོར་པ་རྒྱ་ཆེ་བའི།
དང་པོ་ནི།ར་ཝ་ཎ་ཡི་མགོ་གཅོད་པའི།།བྱ་བའི་ཁུར་ཡང་བཟོད་པ་གང༌། །ར་གུའི་བུ་དེས་བླ་མ་ཡི།།
བཀའ་ལས་འདའ་བར་བུས་མ་གྱུར། །དེའང་སྲིན་པོའི་རྒྱལ་པོ་ར་ཝ་ཎ་སྟེ། སྒྲ་སྒྲོག་གི་བུ་ཞེས་པ།
འཇིག་རྟེན་ན་ལང་ཀ་མགྲིན་བཅུར་གྲགས་པའི་སྲིན་པོ། འཇིག་རྟེན་གསུམ་བྲན་དུ་བྱས་པའི་མགོ་
བོ་གཅོད་པའི་བྱ་བའི་ཁུར་ལྕི་ཞིང་དཀའ་བ་ཡང་བཟོད་ཅིང་ཚར་གཅོད་པར་ནུས་ན། དགྲ་བོ་གཞན་
ལ་སྨོས་ཀྱང་ཅི་དགོས། དེ་གང་ཡིན་པའི་རྒྱལ་བུ་ར་མ་དེས། བླ་མ་རང་གི་ཕ་རྒྱལ་པོ་ཤིང་རྟ་བཅུ་
པའི་བཀའ་ལས། ངས་ཁྱོད་རང་གི་ནུ་བོ་བྷ་ར་ཏ་ལ་རྒྱལ་སྲིད་བྱིན་ཟིན་པས། ད་ཁྱོད་རང་ནགས་སུ་
དཀའ་ཐུབ་ལ་སོང་ཞེས་གསུངས་པ་ལས བསམ་པ་རྒྱ་ཆེ་བའི་དབང་གིས་འདའ་བར་ནུས་པར་མ་
གྱུར་ཏོ། །ཡང༌། འདོད་ཁྲོ་རྨོངས་པའི་དྲེགས་པ་ཡང༌། །སྐད་ཅིག་ཉིད་ལ་བརླག་ནུས་ཀྱང༌། །ལྷ་མོ་
དེ་ཡིས་ཕན་བདེའི་སྒྲ། །ལྷས་སྦྱིན་ལ་ཡང་བུ་བཞིན་གཟིགས། །ཞེས་པའོ །
གཉིས་པ་ནི། རིན་ཆེན་བརྩེགས་པ་ལ་འཕོས་པའི །གཟུགས་བརྙན་བརྒྱ་ཡིས་བསྐོར་
གྱུར་པ།།ལང་གའི་དབང་ཕྱུག་དེ་ཁོ་ན།།ཨཉྫ་ན་བུས་དཀའ་བས་ཤེས། །རིན་པོ་ཆེ་པདྨ་རཱ་ག་དང་ཆུ་
ཤེལ་དང་ཡིད་བཞིན་ནོར་བུ་ལ་སོགས་པ་བརྩེགས་པ་ལ་འཕོས་པ་སྟེ་རྣམ་པ་འཕོས་ནས་ཤར་པའི།
སྒྲ་སྒྲོག་བུའི་གཟུགས་བརྙན་བརྒྱ་ཡིས་བསྐོར་གྱུར་པའི། ལང་ཀ་མགྲིན་བཅུའི་དབང་ཕྱུག་ཕུན་
ཚོགས་ཏེ། འདི་ནི་རཱ་བ་ནའོ །འདི་རྣམས་ནི་གཟུགས་བརྙན་རྣམས་སོ་ཞེས་ཕལ་པས་མི་ཤེས་ཏེ།
མཐའ་ཡས་པའམ་དཔག་པར་དཀའ་བའི་ཕྱིར་། །དེ་ཁོ་ན་ཉིད་མ་ནོར་བར་ངེས་པར་ཟིན་པའི་སྒོ་
ནས།ཨཉྫན།ཡི་བུས།ཧ་ནུ་མ་ཏ་ཏ།ཚོལ་བའི་དོན་དུ་དེར་སོང་བས་དཀའ་བས་ཏེ་ལེགས་པར་
བརྟགས་པས་ཤེས་ཀྱི་དར་ཙམ་གྱིས་ནི་མ་ཡིན་། །ཡང་།ཕུན་ཚོགས་ནོར་བུའི་རྒྱན་ལྡན་མ།།གང་
དེ་བརྟན་གཡོ་ཀུན་གྱི་བདག།སྲིད་དང་བའི་དཔལ་མངའ་མ། །ཕུན་ཚོགས་ཅན་དེ་རྒྱལ་གྱུར་ཅིག །
ཅེས་པའོ།།
གསུམ་པ་ནི། སྔ་མར་བསམ་པའི་བདག་ཉིད་དེ། །འདིར་ནི་མངོན་པར་བརླིང་བས་
364

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འབྱོར། །རྒྱ་ཆེན་གཉིས་པོ་འདི་དབང་ཡང་། །གསལ་བར་རབ་ཏུ་མཚོན་པ་ཡིན། །དེ་ཡང་དཔེར་
བརྗོད་སྔ་མར་བསམ་པ་རྒྱ་ཆེ་བའི་བདག་ཉིད་དེ།སྟོབས་ཕུན་སུམ་ཚོགས་དང་ལྡན་ཡང་། ཕ་ལ་
སྲིད་ཞུ་ཆེ་བས། རང་དབང་ངེས་པའི་རྒྱལ་སྲིད་ནུ་བོ་ལ་གཏད་ཀྱང༌། ཁྲོ་བ་ཙམ་ཡང་མེད་པར་
ནགས་སུ་སོང་བར་བསྟན་པའི་ཕྱིར་རོ། །ཕྱི་མ་འདིར་ནི་མངོན་པར་ཕུལ་དུ་བྱུང་བ་བརླིང་བ་སྟེ
བསྟན་པའི་འབྱོར་པ་རྒྱ་ཆེ་བ་ཉིད་དེ། ལང་ཀ་དེ་ཉིད་ཀྱི་ཁང་པ་རྣམས་ཀྱང་རིན་པོ་ཆེར་གནས་པར་
བསྟན་པའི་ཕྱིར་རོ །དེ་ལྟར་རྒྱ་ཆེན་གཉིས་པོ་འདི་དག་ཀྱང་དཔེ་གསལ་བར་རབ་ཏུ་མཚོན། དེ་
བསྟན་པ་ཡིན་ནོ། །
ཉི་ཤུ་རྩ་གསུམ་པ་བསྙོན་དོར་གྱི་རྒྱན་ལ་གསུམ། མཚན་ཉིད་ཀྱིས་མདོར་བསྟན། སྦྱོར་
བས་རྒྱས་པར་བཤད། བཤད་ཟིན་གྱིས་དོན་བསྡུ་བའོ། །དང་པོ་ནི། བསྙོན་དོར་དག་ནི་ཅུང་ཟད་
བསྙོན། །བྱས་ནས་དོན་གཞན་སྟོན་པ་སྟེ། །བསྙོན་དོར་གྱི་རྒྱན་གྱི་མཚན་ཉིད་དག་ནི། དངོས་པོའི་
ངོ་བོ་ལ་འདི་མིན་ནོ་ཞེས་ཅུང་ཟད་བསྙོན་པར་བྱས་ནས།དོན་གཞན་ཆོས་སམ་ཆོས་ཅན་གྱི་ངོ་བོ་
སྟོན་པས། སྙན་དངགས་མཛེས་པར་བྱེད་པའི་ངག་གོ།ཅུང་ཟད་ཅེས་པས་ནི།དོན་བཞིན་བསྙོན་ན་
འགལ་བ་བརྗོད་པས། སྙན་དངགས་ཡིན་ནོ། །གཉིས་པ་ལ་གསུམ། ཆོས་དང༌། ཡུལ་དང༌། རང་
བཞིན་ལ་བསྙོན་པའི་དཔེའོ། །དང་པོ་ནི། འདོད་པ་དག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་
ཡོད། །འདོད་པའི་ལྷ་དག་ནི་མདའ་ལྔ་པ་ཞེས་གྲགས་ཀྱང་དེ་མ་ཡིན་། སྒྲོ་ལྡན་མདའ་སྟོང་ཕྲག་
ཡོད་དེ། དེ་མེད་ན། སྲིད་པ་གསུམ་ལས་རྒྱལ་བར་མི་ནུས་སོ་ཞེས་པ་འདོད་ལྷའི་ཆོས་མདའ་ལ་
བསྙོན་པ།ཆོས་གཞན་པ་མདའ་སྟོང་ཕྲག་ཡོད་པ་ལྟར།སྟོན་པས་ཆོས་ལ་བསྙོན་པའོ །ཅུང་ཟད་
ཅེས་པའི་ནུས་པ་ཡིན་གྱི་གཞན་དུ་ན་སྟོང་ཕྲག་ཡོད་པ་ལ་ལྔ་ཡོད་པས་ཁྱབ་སྟེ དེ་བསྒྲུབ་པ་ལ་
འབྲས་བུ་རྟགས་སུ་འགྱུར་བས་སོ། །གཞན་ཡང༌།ཡིད་འཕྲོག་རབ་བརྗིད་ལྷ་མོ་ཉིད། །ཟུར་ཕུད་ལྔ་
པས་མཛེས་ཞེས་པ། །མ་ལགས་དེ་ལས་གཞན་པ་ཡིས། །མཛེས་བྱེད་སྟོང་ཕྲག་དུ་མ་མཆིས། །ཞེས་
པའོ།།
གཉིས་པ་ནི།ཙན་དན་འོད་ལྷོ་ཕྱོགས་ཡི།།གཞོན་པ་དལ་བུའི་རླུང་འདི་ནི། །མེ་ཡི་རང་
365

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བཞིན་སྤྲོ་བྱེད་དེ། །གཞན་གྱི་ངོར་ནི་བསིལ་ཞེས་གྲགས། །འདོད་ལྡན་གྱིས་ནི་གཞན་ལ་དེར། །
བསིལ་བར་ཁས་བདག་དེ་ཉིད་ལ། །ཚ་བ་ཉིད་དུ་རབ་བསྟན་ཕྱིར། །འདི་ནི་ཡུལ་ལ་བསྙོན་དོར་རོ །
དེའང་ཙན་དན་དང་ཟླ་འོད་དང་། ལྷོ་ཕྱོགས་མ་ལ་ཡའི་དྲི་ཞིམ་པོ་དེ་གཞོན་པ་དལ་བུའི་རླུང་འདི་ནི་
ཆོས་ཅན། འདོད་པས་ཉེན་པས་བདག་གདུང་ཞིང་སྲེག་ཟ་མེའི་རང་བཞིན་སྤྲོ་བར་བྱེད་པ་སྟེ་དེའི་
ཕྱིར། སྐྱེས་བུ་གཞན་གྱི་ངོར་ནི་བསིལ་ཞིང་དགའ་བ་བསྐྱེད་ཅེས་གྲགས་རྫུན་ཉིད་དོ། །ཞེས་པའོ། །
དེ་འཆད་པ་ནི། འདིར་འདོད་ལྡན་གྱིས་ནི་སྐྱེས་བུ་གཞན་ལ་དེར་བསིལ་བར་ཁས་བླངས་པ་དེ་ནི་
ཐོས་པ་ཙམ་གྱིས་རྟོགས་པར་ཟད་ཀྱི་མི་བདེན་ཞེས་བསྙོན་པ།བདག་ཉིད་ལ་ཚ་བ་ཉིད་དུ་ཉམས་སུ་
མྱོང་བར་བསྟན་པའི་ཕྱིར། ངག་འདི་ནི་ཡུལ་འགའ་ཞིག་ལ་ལྟོས་ནས་དངོས་པོའི་ངོ་བོ་ལ་བསྙོན་གྱི
ཡུལ་ཀུན་ལ་ལྟོས་དེ་མིན་པས་ན། འདི་ནི་ཡུལ་ལ་བསྙོན་དོར་། །ཞེས་པའོ། །གཞན་ཡང་། སྐྱེ་
རྒུའི་གཉེན་མཆོག་དབྱངས་ཅན་མ། །འདོད་ལྷའི་བུ་མོ་གདུང་བྱེད་ཅིང༌། །ལུས་མེད་མྱ་ངན་གྱིས
མནན་པས།།ཀུན་ལ་ཕན་ཞེས་གྲགས་པ་རྫུན།།ཞེས་པའོ།།
གསུམ་པ་ནི། བདུད་རྩི་ཟག་པའི་འོད་ཟེར་ཅན། །ཟླ་བ་ཞེས་པར་བདག་ཅག་འདོད། །
དོན་གྱི་བདག་ཉིད་འདི་ནི་བཞིན། །དུག་ཟག་ཟེར་དང་ལྡན་པ་ཉིད། །ཅེས་པ་ཟླ་བའི་ཟླ་བ་ཉིད། །
བཟློགས་ནས་དོན་བཞིན་བདག་ཉིད་ནི། །འདོད་པས་གཟིར་བ་བརྗོད་པའི་ཕྱིར། །འདི་ནི་རང་
བཞིན་བསྙོན་དོར་འདོད། །དེའང་བདུད་རྩི་ཟག་པའི་སྨན་མཆོག་ག་བུར་ལྟར་བསིལ་བའི་འོད་ཟེར་
ཅན་གྱི་བྱེ་བྲག་མཁའ་ལ་ཤར་བ་འདི་ལ།ཟླ་བ་ཞེས་བྱ་བར་བདག་ཅག་འཇིག་རྟེན་པ་རྣམས་གྲགས་
པས་གྲུབ་པར་འདོད་དེ། དོན་བདག་ཉིད་རི་བོང་ཅན་འདི་ནི་བདུད་རྩི་ཟག་པ་ལས་གཞན་ཡིན་ཏེ།
དེའི་ལྷན་ཅིག་མ་གནས་པའི་ག་ལ་ཟླ་བ་དག་གདུང་བར་བྱེད་པས། དུག་ཟག་པར་བྱེད་པའི་འོད་
ཟེར་དང་ལྡན་པ་ཉིད་ཀྱི་ཕྱིར་རོ། །ཞེས་འདོད་ལྡན་བྲལ་བས་ཉེན་པས་འགའ་ཞིག་གིས་སྨྲས་། །
དེ་འཆད་པ་ནི་ཞེས་པ་ཟླ་བའི་འོད་རང་གི་ངོ་བོ་བདུད་རྩིའི་རང་བཞིན་ཟླ་བ་ཉིད་བཟློགས་ནས་
བསྙོན་བཏང་སྟེ་དོར་ནས་དོན་བཞིན་གྱིས་བདག་ཉིད་དུག་གི་ངོ་བོར་ནི་འདོད་པས་གཟིར་བ་བྲལ་
བས་ཉེས་པས་བརྗོད་པའི་ཕྱིར དཔེར་བརྗོད་འདི་ནི། རང་བཞིན་གྱི་བསྙོན་དོར་དུ་མཁས་པ་
366

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རྣམས་འདོད་དོ། །རིགས་དང་། བྱ་བ། ཡོན་ཏན། རྫས་བཞི་ག་ལ་རིག་པར་བྱའོ། །གཞན་ཡང༌།
གཟུགས་སོགས་ཡུལ་ནི་ལྔ་རྣམས་ལ། །འདོད་ཡོན་ལྔ་ཞེས་བདག་ཅག་འདོད། །ཡོན་ཏན་ལྡན་པས་
དོན་གྱིས་གཞན། །སྐྱོན་གྱི་བདག་ཉིད་འཆིང་བྱེད་ལགས། །ཞེས་པའོ། །
གསུམ་པ་ནི། དེ་ཡི་བསྙོན་དོར་སྔར་ཉིད་དུ། །དེས་ལ་ཡང་ན་བསྟན་ཟིན་ཏོ། །དེ་ཡི་
བསྙོན་དོར་བྱེད་རྣམས་ལ། །མཚོན་བྱ་རྣམས་ལ་རྒྱ་ཆེར་མཚོན། །དེའང་དཔེ་ཡི་བསྙོན་དོར་ནི། །ཟླ་
བ་ལ་ནི་ཁྱོད་གདོང་དང༌། །འགྲན་པའི་ནུས་པ་ནམ་ཡང་མེད། །ཅེས་སྔར་ཉིད་དུ་དགག་པའི་དཔེ་ལ་
ཡང་ནི་བསྟན་ཟིན་། །བཤད་ཟིན་པ་དཔེའི་བསྙོན་དོར་གྱི་རྗེས་སུ་འབྲངས་ནས་དཔག་པ་དེ་ཡིས་ནི།
བསྙོན་དོར་གྱི་དབྱེ་བ་ཐམས་ཅད་ལ་བསྙོན་དོར་དང༌།རྒྱུ་ལ་བསྙོན་དོར་དང་། སྙན་པར་སྨྲ་བའི་
བསྙོན་དོར་ལ་སོགས་རྣམས་དཔེའི་མཚན་ཉིད་དམ་རང་བཞིན་གྱི་མཚན་ཉིད་དུ་བྱས་ཏེ། མཚོན་བྱ་
དོན་རྒྱན་སུམ་ཅུ་གསུམ་པོ་རྣམས་ལའང་།རྒྱ་ཆེར་མཚོན་པར་བྱ་ཞིང་བསྟན་པར་བྱའོ། །
རྒྱན་ཉེར་བཞི་པ་སྦྱར་བའི་རྒྱན་ལ་གཉིས། མཚན་ཉིད་དང་། དཔེར་བརྗོད་། །དང་པོ་ནི།
སྦྱར་བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཡིན་པར་འདོད། །སྦྱར་བའི་རྒྱན་གྱི་མཚན་
ཉིད།གཟུགས་སྒྲའི་རྣམ་པ་མཚུངས་པ་གཅིག་དང་ལྡན་པ་གང་ཞིག །བརྗོད་བྱ་དུ་མའི་དོན་སྟོན་པ་
ཅན་ཏེ།ཚིག་གཅིག་གིས་དོན་གཉིས་དང༌།གསུམ་ལ་སོགས་པ་བརྗོད་པར་བྱེད་པའོ། །
གཉིས་པ་ལ་གཉིས། སྦྱར་བ་གཉིས་སུ་དབྱེ་བ། སྦྱར་བ་བདུན་པོ་བཤད་པའོ། །དང་པོ་
ལ་གཉིས། དཔེར་བརྗོད་དང་བཤད་ཟིན་དྲན་པ་ལ་སྦྱར་བའོ། །དང་པོ་ནི། དེ་ཚིག་ཐ་དད་མིན་པ་
དང༌། །ཐ་དད་ཚིག་མང་རྣམ་པ་གཉིས། །དེ་ལ་ཡང་ཚིག་སི་སོགས་དང་ཏི་སོགས་ཀྱི་མཐའ་ཅན།
དོན་གཉིས་གཅོད་མཚམས་ཐ་དད་མིན་པ་གཅིག་པ་དང་། གཅོད་མཚམས་ཐ་དད་ཡིན་པའི་ཚིག་
མང་བ་སྟེ། རྣམ་པ་གཉིས་སོ། །དང་པོ་ནི།འཆར་བ་ལ་གནས་མཛེས་པ་ཅན། །དཀྱིལ་འཁོར་ལ་
ཆགས་རྒྱལ་པོ་འདི། །འཇམ་པའི་འོད་ཀྱིས་འཇིག་རྟེན་གྱི། །ཡིད་ནི་རབ་ཏུ་འཕྲོག་པར་བྱེད། །རཱ་
ཛའི་སྒྲ་ཟླ་བ་དང་རྒྱལ་པོ་སྟེ་ཁྱད་པར་གྱི་གཞིའོ །དེ་གཉིས་ཀྱི་ཁྱད་པར་གྱི་ཆོས་ལ་རིམ་པ་ལྟར།
ཨུཏྤལ་འཆར་བའི་རིའམ། དར་བའི་རྒྱལ་སྲིད་ལ་གནས་པ་དང༌། མཛེས་པ་ཅན་ནི་གཉིས་ཀ་དང་
367

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རཀྟ་མཎྜལ་ཞེས་པ་དཀྱིལ་འཁོར་དམར་བ་དང༌།གཙོ་འཁོར་ལ་ཆགས་པ་སྟེ། བྱམས་པ་དང་སྙིང་
རྗེ་ཆེ་བ་དང༌། མྲྀ་དུ་ཀ་རའི་སྨྲས་འཇམ་པའི་འོད་དེ། བདུད་རྩིའི་འོད་དང་འཇམ་པའི་དཔྱ་སྟེ་ཡིད་
འབྱུང་བར་བྱ་བར་མ་ཡིན་པར། རྒྱལ་སྲིད་འཛིན་ཆེ་བ་སྟེ་དེ་རྣམས་ཀྱིས་ནི་འཇིག་རྟེན་ཡིད་འཕྲོག་
པར་བྱེད་དོ།།འཕྲོག་པར་བྱེད་ཅེས་པ་དཔེ་གསལ་བྱེད་དོ། །འདི་ནི་དོན་གཉིས་ཀ་ལ་ཚིག་གི་གཅོད་
མཚམས་གཅིག་པས་ཚིག་ཡན་ལག་དུ་གཅོད་མི་དགོས་པའོ། །གཞན་ཡང༌། ༼འདི་དཀྱུ་ས་ཡིན།༽འཆི་
མེད་ལམ་ལ་ལེགས་རྒྱུ་ཞིང་། །གདུལ་བྱར་བདུད་རྩིའི་འོད་རབ་སྟེར། །དཀར་གསལ་མཛེས་པའི་
དཀྱིལ་འཁོར་ཅན།།འཇིག་རྟེན་ཡིད་རབ་འཕྲོག་པར་མཛད།།ཅེས་པ་ལྟ་བུའོ། །
གཉིས་པ་ནི།རྒྱུ་སྐར་ལམ་ལ་རབ་གནས་པ། །མཚན་མོར་བྱེད་པ་དང་འགྲོགས་ནས། །
སྲོད་ལའི་དུས་ནི་བདག་འདི་ལྟར །དགའ་བ་མེད་པར་ཅི་མ་མནར། །རྒྱུ་སྐར་གྱི་ལམ་ནམ་མཁའི་
རི་བོ་མཆོག་རབ་ཀྱི་ཆུ་མཚམས་སམ་ཡན་ཆད་ཀྱི། ཕྱེད་ཀྱི་ཐད་དཀར་གནས་པའི་ཟླ་བ་ཉིད་མཚན་
མོར་བྱེད་པ་སྟེ། མཚན་མོ་གསལ་བར་བྱེད་དགའ་བར་བྱེད་པ་དེ་དང༌། འགྲོགས་ནས། སྲོད་ལའི་
དུས་འདི་ནི་འདོད་ལྡན་བྲལ་བས་ཉེན་པའི་བདག་འདི་ལྟར་དགའ་བར་མེད་པར།ཅིས་མ་མནར་ཏེ་
གདུང་བར་བྱེད་པ་ཁོ་ནའོ། །
དེ་དོན་གཉིས་པ་ནི། རྒྱལ་རིགས་ལམ་ལ་མི་གནས་པ །རྒྱལ་པོ་སྐྱོན་གྱི་འབྱུང་གནས་
དང༌། །འགྲོགས་ནས་སྐྱོན་མང་རྣམས་ཀྱིས་བདག །དགའ་མེད་འདི་ལྟར་ཅིས་མ་མནར། །དེ་ཡང་
སྔ་མ་དང་གཉིས། རྒྱ་དཔེ་ལ་ཚིགས་བཅད་གཅིག་ལ་བོད་ལ་གཉིས་སུ་བསྒྱུར་བ་ལས ཕྱི་མ་ནི་
རྒྱལ་རིགས་ཀྱི་ལམ། དགེ་སྦྱོང་དང་བྲམ་ཟེ་དང་མཁས་པའི་སྐྱེ་བོ་ལ་བཀུར་སྟི་དང་། བཟང་པོ་བྱ་
དགའ། ངན་པ་ལ་ཚར་བཅད་པ་དང་།དཔའ་བ་བརྟུལ་ཕོད་པ་དང་། རིག་པའི་གནས་ལ་མཁས་པ་
ལ་སོགས་པ་མདོར་ན་རྒྱལ་རིགས་ཀྱི་གཞུང་ལུགས་བཟང་པོ་རྣམས་ལ་མི་གནས་པའི་རྒྱལ་པོ་སྐྱོན་
གདུག་རྩུབ་ལ་སོགས་པ་རྣམས་ཀྱི་འབྱུང་བ་གནས་ཡིན་ཏེ།དབུ་མ་བཞི་བརྒྱ་པར། སྔོན་གྱི་ས་
བདག་དགེ་རྣམས་ཀྱིས། །འཇིག་རྟེན་བུ་བཞིན་ལེགས་བསྐྱངས་ལ །རྩོད་དུས་ཆོས་ལ་བརྟེན་
རྣམས་ཀྱིས། །དེང་སང་རི་དྭགས་དགོན་པར་བྱས། །ཞེས་པ་ལྟར་རོ། །དེ་འདྲ་དེ་དང་འགྲོགས་ནས
368

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདོད་ཆེན་གྱི་སྐྱེ་བོ་སྐྱོན་མང་པོ་ཡོད་པ་རྣམས་ཀྱིས།སྟོབས་ཆུང་བདག་དགའ་བ་མེད་པར་འདི་ལྟར་
ཅིས་མ་མནར་།མནར་ཞིང་གནོད་པར་བྱས་སོ །ཞེས་པའོ།།
འདི་ནི་དོན་གཉིས་ལ་གཅོད་མཚམས་ཚིག་ཐ་དད་པ་སྟེ། ན་ཀྵ་ཏྲ་པ་ཐ་བཏྟི་ན། ཞེས་པ།
ན་ཀྵ་ཏྲ་རྒྱུ་སྐར་དང༌། པ་ཐ་ལམ་དང་། བརྟི་འཇུག་པ་ཡིན་པས།རྒྱུ་སྐར་ལམ་ལ་རབ་འཇུག་ཅེས་
པའོ །ཡང༌།ཀྵ་རྒྱལ་རིགས་དང༌།ཐོག་མའི་ཏ་ཡིག་དགག་ཚིག་ཡིན་པས རྒྱལ་རིགས་ལམ་ལ་
མི་འཇུག་པ།ཞེས་པའོ། །དེ་ལྟར་དུ།དོ་ཥཱ་ཀ་ར་ཞེས་པ།མཚན་མོར་བྱེད་པ་ཞེས་བཅད་ཅིང༌།ཅིག་
ཤོས་ལ་ད་དོར་སྐྱོན་དང༌། ཨཱ་ཀ་ར་འབྱུང་གནས་ཞེས་པར་བཅད་པའོ །
གཞན་ཡང་།ལྷ་མི་གསལ་བྱེད་འོད་དཀར་སྤྲོ །ཡིད་འོད་རབ་མཛེས་འདི་འཆི་བ། །མེད་
པའི་ལམ་ལ་སྟེང་དུ་གཤེགས། །འབད་ལྡན་ལ་སྐྱེས་དགའ་བ་མཚར། །ཞེས་པའོ །ལྷ་མོ་དང་ཟླ་བ་
ལ་སྦྱར་བ་སྟེ། འདོད་ལྟ་མི་གསལ་བར་བྱེད་པ་དང་༼ལྷ་དང་མི་ལས་བར་བྱེད་པས༽ཅེས་སོགས་ཤེས་པར་
བྱའོ།།
གཉིས་པ་ནི།དཔེར་ན་གཟུགས་ཅན་འགོས་པ་དང༌། །ལྡོག་པ་ཅན་སོགས་སྤྱོད་ཡུལ་ཅན། །
སྦྱར་བ་གོང་དུ་བསྟན་ཟིན་ཏོ། །བསིལ་ཟེར་ཅན་གྱི་འགྲན་ཟླ་དང་། །ཞེས་པ་ལ་སོགས་པ་དཔེའི་
སྦྱར་བ་དང༌། ངང་པའི་རྒྱལ་པོས་ཉེར་སྤྱད་འོས །ཞེས་གཟུགས་ཅན་གྱི་སྦྱར་བ་དང༌། བདུད་རྩི་
བདག་ཉིད་པདྨར་སྡང༌། །ཞེས་པ་འགོག་པའི་སྦྱར་བ་དང་། ཁྱོད་དང་རྒྱ་མཚོ་དུར་བ་། །ཞེས་པ་
ལྡོག་པ་ཅན་གྱི་སྦྱར་བ་དང༌། སོགས་པས དྲི་ཡི་བཞོན་པ་ཡིད་འོང་མཐོ། །ཞེས་པ་གསལ་བྱེད་ཀྱི་
སྦྱར་བའི་སྤྱོད་ཡུལ་ཅན་གྱི་སྦྱར་བ་གོང་དུ་བསྟན་ཟིན་། །
གཉིས་པ་ལ་གཉིས། མིང་ཙམ་གྱིས་མདོར་བསྟན། སྦྱོར་བ་སོ་སོའི་རྒྱས་བཤད་དོ། །དང་
པོ་ནི།གཞན་ལ་འགའ་ཞིག་བསྟན་པར་བྱ། །འགའ་ཞིག་བྱ་བ་ཐ་དད་མིན།།གཞན་པ་བྱ་བ་འགལ་
མིན་ཡོད། །འགལ་བའི་ལས་ཅན་དག་ཀྱང་གཞན།།སྦྱར་བ་ངེས་པ་ཅན་ཡང་ཡོད།།ངེས་པ་འགོག་
པའི་ངོ་བོ་བརྗོད། །འགལ་མིན་འགལ་བ་ཅན་ཡང་སྟེ། །དེ་རྣམས་ཡིད་འོང་རང་བཞིན་ནི། །དཔེར་
བརྗོད་རྣམས་ལས་གསལ་བར་འགྱུར། །དེའང་སྦྱར་བ་གཞན་པ་སྔར་མ་བརྗོད་པའམ་བརྗོད་ཀྱང་
369

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འགའ་ཞིག་གིས་འདོད་པས་བདུན་དུ་དབྱེ་བ་བསྟན་པར་བྱ། དེའང་བདུན་ལས་དང་པོ་སྦྱར་བ་
འགའ་ཞིག །དོན་གཉིས་ལས་བྱ་བ་ཐ་དད་མིན་པ་གཅིག་པ་མཛའ་བོ་འགུགས་པར་བྱེད་པ་ལྟ་བུ་
ཡོད་དོ།།གཞན་པ་བྱ་བ་འགལ་མིན་ཐོས། བྱ་བ་དང་འཁྱུད་བྱ་ལྟ་བུ་ཡོད་དོ།།འགལ་བའི་ལས་ཅན་
ནུབ་པ་དང་རྒྱས་པ་དག་ཀྱང་གཞན་དེ་ལྟ་བུ་དང༌། སྦྱར་བ་གཅིག་ཁོ་ན་ལ་ངེས་པར་བཟུང་བ་ཅན་
ཡང་ཡོད་དོ། །དོན་གཉིས་ལ་སྦྱར་ཞིང་དེ་གཅིག་ལ་ངེས་པར་བྱས་པ་ལས་སླར་ཡང་དེ་འགོག་པའི་
ངོ་བོ་བརྗོད་པ་དང༌། ཁྱད་པར་གྱི་ཆོས་དོན་གཉིས་ཀ་འགལ་བ་མིན་པ་དང་། དོན་གང་རུང་ལ་མི་
འགལ་ཞིང་ཅིག་ཤོས་ལ་འགལ་བ་ཅན་ཡང་ཡོད་པ་སྟེ།སྦྱར་བ་དེ་རྣམས་ཡིད་འོང་རང་བཞིན་དཔེར
བརྗོད་འཆད་འགྱུར་རྣམས་ལས་རྣམ་པ་གསལ་བར་འགྱུར་རོ །
ངནམས
གཉིས་པ་ལ་བདུན་ལས་དང་པོ་ནི། འཁྱོག་ཅིང་ཡིད་འོང་རང་བཞིན་ཅན། །ཆགས་པ་
གསལ་བར་སྟོན་བྱེད་མ །མཛེས་མས་བསྐུལ་བའི་མིག་དང་ནི། །ཕོ་ཉ་མོས་ཀྱང་མཛའ་བོ་
འགུགས །ཟུར་གྱིས་འཁྱོག་ཅིང་འདོད་ལྡན་རྣམས་ཀྱི་ཡིད་དུ་འོང་བའི་རང་བཞིན་ཅན། རིམ་པ་
ལས་དགའ་བའི་ཉམས་དང༌།འགྱུར་བ་འབྱུང་བ་དང་མི་རྩུབ་པ་ཅན་ནོ། །གཉིས་ཀ་ཆགས་པའི་རྣམ་
འགྱུར་གསལ་བར་སྟོན་པར་བྱེད་པ་ཡོད།ཅེས་པའོ། །དེའང་མཛེས་མའི་མིག་ཟུར་དང་ཕོ་ཉ་མོ་
གཉིས་ལ་སྦྱར་ཏེ།ཆགས་ལྡན་མཛེས་མ་དཔོན་མོའི་ཆགས་པས་བསྐུལ་བའི་མིག་ཟུར་དང་ནི།དེས་
མངགས་པའི་གཡོག་མོ་ཕོ་ཉ་མོ་སྟེ། དེ་གཉིས་ཀས་ཀྱང་བྱ་བ་ཐ་དད་མིན་པ་མཛའ་བོ་འགུགས་པའི་
བྱ་བ་གཅིག་བྱེད་པའོ། །གཞན་ཡང༌། ལྷ་དང་ལྷ་མིན་རྣམས་ཀྱི་དཔལ། །འབྲས་བུ་ལྕི་བས་ཡིད་
འཕྲོག་མཛད།།སྐྱབས་མཆོག་ལྷ་མོ་དབྱངས་ཅན་དང༌།།དཔག་བསམ་གྱིས་ཀྱང་འདོད་དོན་བསྒྲུབ། །
ཅེས་པའོ །
གཉིས་པ་ནི། ཡིད་འོང་ཆགས་པ་འཕེལ་བྱེད་པ། །འཇམ་ཞིང་མྱོས་པའི་གདངས་སྙན་
ཅན། །ཁུ་བྱུག་སྒྲ་ནི་ཐོས་འགྱུར་ཏེ། །དཀར་མིན་མིག་ཅན་མ་ལ་འཁྱུད། །ཁུ་བྱུག་གི་སྒྲ་དང་མཛེས་
མ་ལ་སྦྱར་བ་སྟེ།གཉིས་ཀའང་ཡིད་དུ་འོང་ཞིང་འདོད་ལྡན་འགའ་ཆགས་པ་འཕེལ་བར་བྱེད་པ་དང༌།
འཇམ་ཞིང་དཔྱིད་ཀྱི་དུས་དང་ལང་ཚོས་མྱོས་པའི་གདངས་སྙན་ཅན་། ཉན་པའི་རྣ་བའི་དགའ་བ་
370

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རྒྱས་པར་བྱེད་པ་དང༌། རེག་པས་དགའ་བ་རྒྱས་པར་བྱེད་པའི་ཕྱིར། འདི་གཉིས་ཀྱི་བྱ་བ་ཁུ་བྱུག་གི་
སྒྲ་ནི་རྣ་བས་ཐོས་པར་འགྱུར་ཏེ་ཡིད་དུ་འོང་བ་དང་། དཀར་མིན་ཏེ་སྔོ་ལ་འཇམ་པ་ཨུཏྤ་ལ་འདྲ་བའི་
མིག་ཅན་མ་མཛེས་མ་། འཁྱུད་པར་བྱ་བ་གཉིས་ལྷན་གཅིག་འབྱུང་བའི་ཕྱིར་འགལ་བ་ཆེན་པོའོ །
གཞན་ཡང༌། ཡིད་བཞིན་རེ་བ་བསྒྲུབ་མཛད་པ། །མཛེས་ཤིང་དབུལ་ལས་ཐར་བྱེད་པ། །ནོར་བུ་
མཆོག་ནི་དབུལ་བ་སེལ། །དབྱངས་ཅན་མ་ནི་ཐར་པར་མཛད།།ཅེས་པའོ། །
གསུམ་པ་ནི། ཆུ་མ་དང་སྦྱར་འཕེལ་བ་ཡི། །དམར་བ་རབ་ཏུ་སྟོན་བྱེད་ཅིང་། །ཚ་ཟེར་
ཅན་འདི་ནུབ་འགྱུར་ཏེ། །ལུས་སྐྱེས་དག་ནི་རྣམ་པར་རྒྱས། །ཉི་མ་དང་འདོད་པ་གཉིས་ལ་སྦྱར་བ་སྟེ།
ཆུ་མ་སྟེ་ནུབ་ཕྱོགས་ཀྱི་རི་དང་སྦྱར་བས་དགོང་གའི་ཐུན་མཚམས་ཀྱི་ཉི་མ་དམར་བར་རབ་ཏུ་སྟོན་
བྱེད་ཅིང༌། ཡང༌། ཆུ་མ་ཆང་དང་དེ་བྱེད་པ་མོ་དང་སྦྱར་བས། འཕེལ་ཞིང་རྒྱས་པའི་ར་ག་ཆགས་
པའང་འཇུག་པས།ཆགས་པ་སྟོན་པར་བྱེད་པའོ། །ཚ་ཟེར་ཉི་མས་བུ་ནུབ་པར་འགྱུར་བ་དང༌། ལུས་
སྐྱེས་འདོད་པ་དག་ནི་རྣམ་པར་རྒྱས་པ་གཉིས་ནི་འགལ་བའོ། །གཞན་ཡང་། སྔོ་བསངས་མཛེས་
པའི་དགའ་མ་ཡིས། །དྲི་མེད་དྭངས་པར་སྟོན་བྱེད་དེ། །ནམ་མཁའ་སྟེང་དུ་ཡེངས་གྱུར་ཅིང༌། །
འབབ་ཆུའི་རྒྱུན་ནི་ཐུར་དུ་ལྡོག །ཅེས་པའོ། །
བཞི་པ་ནི། ནེ་ཏྲམ་ཤ་མ་རལ་གྲི་ཉིད། །འཁྱོག་ཉིད་ནི་གཞུ་ཉིད་ལ། མི་དབང་འདི་
ཡིས་མངྒ་ཎ། །མདའ་རྣམས་ཁོ་ནར་གནས་པ་ཡིན། །ནེ་ཏྲམ་ཤའི་སྒྲ་རལ་གྲི་དང་ཁྲོ་བ་གཉིས་ལ་
འཇུག་ཅིང་འཁྱོག་པའི་སྒྲ་གཞུང་དང་གཡོན་ཅན་གཉིས་ལ་འཇུག་པ་ལས། ད་ལན་མིའི་རྒྱལ་པོ
འདིའི་དབང་དུ་བྱས་ན་ནི་སྙིང་རྗེ་ཆེ་བས་སྒྲ་དེ་རལ་གྲི་ཉིད་ལ་འཇུག་ཀྱང༌། རྒྱལ་པོ་དེ་དྲང་བས་སྒྲ་
དེ་གཞུ་ཉིད་ལ་ངེས་པར་བཟུང་ངོ་། །དེ་བཞིན་དུ་མཱངྒ་ཎའི་སྒྲ་སློང་བ་དང་། མདའ་གཉིས་ལ་སྦྱར་བ་
ལས་སློང་བ་ཡིན་པས་སྒྲ་དེ་མདའ་རྣམས་ཁོ་ནར་གནས་པ་ཡིན་། །དེས་ན་ངེས་བཟུང་ཅན་ནོ། །
གཞན་ཡང་། འདབ་ལྡན་ཞེས་པ་འདམ་སྐྱེས་ཏེ། །གཉིས་སྐྱེས་ཞེས་པ་དབྱངས་ཅན་གྱི། །ཅོད་པན་
ཕྲེང་བར་གནས་པས་ན། །རི་བོང་འཛིན་པ་ཁོ་ན་ཡིན། །གཉིས་སྐྱེས་མཛེས་པའི་ཅོད་པན་ཅན། །
འདབ་ཆགས་ཞིང་ཁམས་ཀུན་གྱི་དཔལ། །དབྱངས་ཅན་མཛེས་མས་ཉེར་བཟུང་བས། །ཟླ་བ་ཉིད་
371

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
དང་འབྲེལ་ཉིད་ལགས། །ཞེས་པའོ།།
ལྔ་པ་ནི། ཚེར་མ་ཁྱོད་ཀྱིས་སྲུང་ལ་ནི། །པདྨའི་ཡུ་བ་ཉིད་ལའོ། །འོན་ཀྱང་ཆགས་ལྡན་
འཁྲིགས་པ་ལ། །འཁྱུད་པར་གྱུར་པ་རྣམས་ལའང་མཐོང༌། །ཀྱེ་ལྷ་ཞེས་རྒྱལ་པོ་ཞིག་ལ་བོད་དེ།
ཀཎྜ་ཀའི་སྒྲའི་ཚེར་མ་དང༌། སེམས་ཅན་མ་རུངས་པ་དང༌། པདྨའི་ཡུ་བ་ལ་ཡོད་པ་དང༌། སྤུ་ལོང་
རྣམས་ལ་འཇུག་པ་ལས ཁྱོད་ཀྱིས་བསྲུངས་པའི་འགྲོ་བ་རྣམས་ལ་མ་རུངས་པས་འཚེ་བ་མེད་པས།
སྒྲ་དེ་པདྨའི་ཡུ་བ་ཉིད་ལ། འཇུག་ཞེས་ངེས་པར་བཟུང་ནས།དེ་འགོག་པ་འོན་ཀྱང་དེ་འདྲའི་ངེས་
པ་མེད་དེ་ཆགས་ལྡན་འཁྲིག་པ་ལ་ཞུགས་པས།ཕན་ཚུན་འཁྱུད་པར་གྱུར་པ་རྣམས་ལའང༌།སྤུ་ལོང་
བྱེད་པའི་སྒྲ་དེ་འཇུག་པར་མཐོང་བས་སོ། །གཞན་ཡང་། ལྷ་མོས་རྗེས་གཟུང་ཀ་རམ་པ། །འདབ་
ཆགས་བྱེ་བྲག་ཉིད་ལགས་སོ། །འོན་ཀྱང་དེ་འདྲའི་ངེས་མེད་། །ཤིང་གི་བྱེ་བྲག་དག་པའང་མཐོང༌། །
ཞེས་པའོ།།
དྲུག་པ་། ས་འཛིན་ཀ་ཏྲ་ཀ་མང་ཞིང༌། །གཟི་བརྗིད་ལྡན་པ་ངེས་པར་དར། །མཁས་པ་
སྐྱེ་དགུའི་བདག་བྱུང་སྟེ། །རྗེ་བོ་ནུས་པ་འཛིན་པའང་དེ། །ས་འཛིན་ནི་རིའམ་རྒྱལ་པོ་སྟེ་ཁྱད་པར
ཅན་ཡིན་ལ།ཆོས་ནི་ཀ་ཊ་ཀ་ནི་རི་ངོས་སམ། ལག་གདུབ་དག་ཆེ་བའམ་མང་བ་ཡིན་ཞིང་། ཡང་
ཁྱད་པར་ཅན་གཟི་བརྗིད་ལྡན་པ་ནི། ཉི་མའམ་རྒྱལ་པོ་སྟེ། ཁྱད་ཆོས་ནི། ནི་ཡ་རོ་ད་ཡ་ནི། ཉི་མ་
སམ་སོ་སོར་འཆར་བའམ། ངེས་པར་དར་བ་སྟེའོ། །ཁྱད་པར་སྐྱེ་དགུའི་བདག་པོ་ནི་ཚངས་པ་དང་
རྒྱལ་པོ་གཉིས་ལ་སྦྱར་བ་སྟེ། ཁྱད་ཆོས་ནི་དེ་གཉིས་ཀ་མཁས་པ་ཡིན་པས་། །ཁྱད་པར་རྗེ་བོ་ནི
སྨིན་དྲུག་གི་བུ་དང༌། རྒྱལ་པོ་གཉིས་ལ་དོན་སྦྱར་བ་སྟེ། ཁྱད་ཆོས་ཀ་ཀྟ་དྷ་ར་ཞེས་པ་ནི་རིམ་པ་
མཚོན་ཆ་ཤཀྟི་འཛིན་པ་ནུས་པ་སྤྲོ་བ་དང༌།སྔགས་ལས་བྱུང་བའི་མཐུ་སྟོབས་འཛིན་པའང་གཉིས་པོ་
དེའོ། །གཞན་ཡང་། འཇིག་རྟེན་དབང་ཕྱུག་གདུལ་བྱའི་མགོན། །གཟི་བརྗིད་ལྡན་པ་ལེགས་པར་
རྒྱུ །མཁས་པ་བློ་གྲོས་མཆོག་སྩོལ་བ། །ངག་གི་ལྷག་པའི་ལྷ་དེས་སྐྱོངས། །ཞེས་པའོ །ཁྱད་པར་
ཅན་འགལ་ལ།ཁྱད་ཆོས་མི་འགལ་བ་གཅིག་དགོས་སོ །
བདུན་པ་ནི། ཉམས་མེད་ཡིན་ཡང་ཆོས་གཅོད་མིན། །རྒྱལ་པོ་ཡིན་ཡང་ཟད་མི་ཤེས། །
372

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བདེ་བྱེད་ཡིན་ཡང་ལ་འགྲོ་མེད། །ལྷ་ཡང་མཁས་བྲལ་མིན་ཤེས་སོ །ཁྱད་པར་ཅན། ཁྱབ་འཇུག་
དང༌།རྒྱལ་པོ་རང་གི་དམ་བཅའམ་ལུགས་ལས་ཉམས་མེད་པ་ནི་ཡང་ཞེས་གཉིས་ལ་སྦྱར་ནས་ཁྱད་
པར་ཆོས་ལ་ཨ་བྲི་དར་ཚ་ད་ཞེས་གླང་མི་གཅོད་པ་སྟེ། ཁྱབ་འཇུག་གིས་གླང་ཟོས་པས། དེས་དེ་མི་
གཅོད་པ་འགལ་ལོ །ངག་གི་དབང་ཕྱུག །གཟུགས་ལྡན་ཞེས་པའི་ལྷ་མ་ཡིན། ཁྱབ་འཇུག་དེས་
གཅོད་ཅེས་གསུངས་སོ །བྲི་ཥ་ཚ་ད་ཞེས་པ་ཆོས་གཅོད་པ་ལ་འཇུག་ཅིང༌།དེ་ལས་བཀག་པས་ཆོས་
གཅོད་མིན་ཏེ།རྒྱལ་པོ་ཆོས་ལ་གནས་པས་མི་འགལ་ལོ། །དེ་བཞིན་དུ་ཁྱད་པར་ཅན་རྒྱལ་པོ་ནི།
ཟླ་བ་དང་མིའི་བདག་པོ་འགའ་ལ་སྦྱར་བ་ཡིན་ཡང༌།ཁྱད་ཆོས་ཟད་མི་ཤེས་པས་ནི།ནག་ཕྱོགས་ལ་
མཛད་པས་ཟླ་བ་དང་འགལ་ཞིང༌།རྒྱལ་སྲིད་མི་ཟད་པ་རྒྱལ་པོ་དང་མི་འགལ་ལོ། །ཡང༌།ཁྱད་པར་
ཅན་བདེ་བྱེད་དབང་ཕྱུག་ཆེན་པོ་དང༌།རྒྱལ་ཁམས་བདེ་བར་བྱེད་པའི་རྒྱལ་པོ་ཡིན་ཡང་།༼ཞེས་གཉིས་
ལ་སྦྱར༽ཁྱད་ཆོས་ལག་འགྲོ་ནི།ཀླུ་དང་སྐྱེ་བོ་ངན་པ་གཉིས་ལ་འཇུག་པ་ལས། དབང་ཕྱུག་ལ་ཀླུ་མེད་
པ་འགལ་ཏེ། གདེངས་ཀ་འཛིན་པ་རལ་ཐོད་བཅིངས། །བྲང་འགྲོས་རྣ་བའི་རྒྱན་བྱས་པ། །ཞེས་
པས་སོ །རྒྱལ་པོ་ནི། སྐྱེ་བོ་ངན་པ་དང་མི་འགྲོ་པས། ལག་འགྲོ་མེད་པ་མི་འགལ་ལོ། །ཁྱད་པར་
ཅན་ལྷ་ནི་ལྷའི་འགྲོ་བ་བསྔགས་པའི་རྒྱལ་པོ་སྟེ ཁྱད་ཆོས་ཨ་བྷི་བུདྷ་ཞེས་པའི་བི་བུ་དྷ་ལྷ་ཡིན་ཞིང
ཨས་བཀག་པས། ལྷ་མ་ཡིན་ཞེས་པ་ནི་ལྷ་དང་འགལ་ཞིང༌།བུ་དྷ་མཁས་པ་དང་། བི་བྲལ་བ་དང༌།
ཨ་དགག་ཚིག་དུ་བྱས་པའི་མཁས་བྲལ་མིན་ཞེས་པ་རྒྱལ་པོ་དང་མི་འགལ་ལོ །ཚུལ་དེ་ལྟ་བུར་རྟོག་
པ་ནི་ཤེས་སོ་ཞེས་པ་བྱ་བའི་ཚིག་གོ། །ཡང་ཞེས་པ་ནི་སྔ་མ་ལ་ལྟོས་ཏེ། འགལ་བའི་གསལ་བྱེད་། །
གཞན་ཡང༌། པདྨའི་སྟན་དང་ལྡན་ཡང་བྱེད་པོ་མིན། །མཆོད་སྦྱིན་བརྒྱ་ཕྲག་མཛད་ཀྱང་ལྷ་དབང་
མིན། །བདུད་རྩི་འོད་དང་ལྡན་ཡང་ཟེད་མི་ཤེས། །འདི་ལྟར་གཟི་བརྗིད་ལྡན་ཡང་ཀུ་མུད་དགའ། །
ཞེས་པའོ །གལ་ཏེ་རྣམས་ནི་ལྡོག་པ་ཅན་དུ་འགྱུར་རོ་ཞེ་ན། འདིར་ནི་མིང་གཅིག་པ་ངེས་པར
དགོས་ལ།དེ་ལ་ནི་མཚུངས་གཅིག་ངེས་པར་དགོས་པས་ཁྱད་པར་རོ
རྒྱན་ཉེར་ལྔ་པ་ཁྱད་འཕགས་བརྗོད་པའི་རྒྱན་ལ་གསུམ། མཚན་ཉིད་ཀྱིས་མདོར་བསྟན།
དཔེར་བརྗོད་ཀྱིས་རྒྱས་པར་བཤད། མ་བཤད་པ་བསླབས་པས་བསྡུ་བའོ །དང་པོ་ནི། ཁྱད་འཕགས་
373

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རབ་ཏུ་བསྟན་པའི་ཆེད། །ཡོན་ཏན་རིགས་དང་བྱ་བ་སོགས། །གང་དུ་མ་ཚང་ཉིད་བསྟན་པ། །དེ་ནི་
ཁྱད་པར་བརྗོད་པར་འདོད། །འབྲས་བུ་འགའ་ཞིག་གི་རྒྱུ་ཁྱད་པར་འཕགས་པར་རབ་ཏུ་བསྟན་པའི་
ཆེད་དུ། རྒྱུ་དེ་རང་ཉིད་ཀྱི་ཡོན་ཏན་དང་རིགས་དང་། བྱ་བ་དང་སོགས་པས་རྫས་མ་ཚང་བ་དང༌།
རྒྱུའི་ཁྱད་པར་ཁྱད་འཕགས་སུ་བསྟན་པ་སོགས། གང་དུ་ཚང་བ་ཉིད་དུ་བསྟན་པ་གང་ཡིན་པ་དེ་ནི་
ཁྱད་པར་བརྗོད་པའི་རྒྱན་གྱི་མཚན་ཉིད་དུ་མཁས་པ་བློ་གྲོས་བཟང་པོ་ཅན་ནམ་འདོད་།།
གཉིས་པ་ལ་གཉིས རྒྱུའི་གཙོ་བོ་ཁྱད་འཕགས་དང་རྒྱུའི་ཁྱད་པར་ཁྱད་འཕགས་སུ་
བསྟན་པའོ། །དང་པོ་ལ་བཞི་ལས། དང་པོ་ནི། མེ་ཏོག་གཞུ་ཅན་དག་གིས་མཚོན། །རྩུབ་པའང་མ་
ཡིན་བའང་མིན། །དེ་ལྟ་ན་ཡང་འདི་ཡིས་ནི། །སྲིད་གསུམ་དག་ལས་རྒྱལ་བར་གྱུར། །མེ་ཏོག་
གཞུ་ཅན་འདོད་ལྔའི་མཚོན་ཆ། མེ་ཏོག་འདི་རྩུབ་ཅིང་སྲ་བ་མ་ཡིན་ཞིང༌། རྣོ་བའང་མིན་པས
མཚོན་ཆའི་ཡོན་ཏན་མེད་པ་ད་ལྟ་ནའང༌། རྒྱུ་མཚོན་ཆ་འདི་ཡིས་ནི་མཐོ་རིས་དང་ས་སྟེང་དང་ས་
འོག་གི། འགྲོ་བ་སྲིད་གསུམ་དག་ལས་རྒྱལ་ཞིང་ཟིལ་གྱིས་མནན་པར་གྱུར་པ་ཨེ་མ་མཚར་ཆེའོ །
འདིར་རབ་ཏུ་གྲགས་པའི་མཚོན་ཆའི་ཡོན་ཏན་བཀག་པས་འབྲས་བུ་འགྲོ་བ་ལས་རྒྱལ་བའི་ཡུལ་
ཅན་གྱི་མཚོན་དེ་རྒྱུ་ཁྱད་པར་དུ་འཕགས་པར་སྟོན་ཏོ། །
གཉིས་པ་ནི། འདི་ནི་ལྷ་ཡི་བུ་མོ་མིན། །དྲི་ཟའི་རིགས་ལས་བྱུང་བའང་མིན། །དེ་ལྟ་མོད་
ཀྱི་ཚངས་པའི་ཡང༌། །དཀའ་ཐུབ་གཞོམ་པ་བསྒྲུབ་པར་ནུས། །ཤིན་ཏུ་མཛེས་པའི་བུ་མོ་འདི་ནི་
གཟུགས་ཕུལ་དུ་བྱུང་བ་ཅན། ལྷའི་བུ་མོ་མིན་ཞིང༌།དྲི་ཟ་ཞེས་པ་ལྷའི་བྱེ་བྲག་གི་རིགས་ལས་བྱུང་
བའང་མིན་མོད། རིགས་མ་ཚང་བ་དེ་ལྟ་མོད་ཀྱི་གཟུགས་མཛེས་པའི་རྒྱུས འདོད་པ་ལ་འདོད་
ཆགས་དང་བྲལ་བའི་ཚངས་པའི་ཡང་དཀའ་ཐུབ་སྟེ། སྡོམ་པ་ཡང་འདི་མཐོང་ན་གཞོམ་པ་བསྒྲུབ་
པར་ནུས་ན།གཞན་འདོད་ལྡན་རྣམས་ལྟ་སྨོས་ཀྱང་ཅི་དགོས།ཞེས་པ་རིགས་མ་ཚང་ཡང༌།མིའི་བུ་
མོ་འགའ་ཞིག་མཛེས་པ་ཁྱད་འཕགས་སུ་སྟོན་ཏོ། །
གསུམ་པ་ནི། ཁྲོ་གཉེར་རྣམས་ནི་མ་བསྡུས་ཤིང་། །སོ་ཡི་གཡོགས་ཀྱང་མ་བསྐྱོད་ལས། །
མིག་ཀྱང་དམར་པོར་མ་གྱུར་པར། །དགྲ་ཡི་རིགས་ནི་ཉམས་པར་བྱས །ཁྲོ་བ་ལས་སྐྱེས་པའི་ཁྲོ་
374

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉེར་རྣམས་ནི་མ་བསྡུས་ཤིང་སོ་ཡི་གཡོགས་མཆུའི་ཡལ་འདབ་ཡང་མ་བསྐྱོད་ལ། མིག་ཀྱང་ཁྲོས་
པས་དམར་པོར་གྱུར་པ་མེད་པར་། ཁྲོས་པའི་བྱ་བ་དང་བྲལ་ན་ཡང་། ཀྱེ་བྱམས་པ་དང་ལྡན་པའི་
བདག་པོ་ཁྱོད།དགྲའི་རིགས་སམ་དེ་ཉམས་པར་བྱས་པ་མཚར་ཆེའོ། །བཞི་པ་།ཤིང་རྟ་མེད་ཅིང་
གླང་པོའང་མེད། །རྟ་མེད་རྐང་ཐང་མེད་པར་ཡང༌། །ཟུར་མིག་ཉིད་ཀྱིས་བུད་མེད་རྣམས། །འཇིག་
རྟེན་གསུམ་པོ་དག་ལས་རྒྱལ། །ཤིང་རྟའི་ཚོགས་ཀྱང་མེད་ཅིང་།མྱོས་པའི་གླང་པོ་ཆེའི་ཚོགས་ཀྱང་
མེད་ལ།རྟའི་ཚོགས་ཀྱང་མེད་། རྐང་ཐང་གི་ཚོགས་ཀྱང་མེད་པར་ཏེ།དེ་ལྟར་དཔུང་གི་ཚོགས་
ཡན་ལག་བཞིའི་རྫས་མེད་པར་ཡང༌།བྱེད་པ་ཟུར་མིག་གིས་གཡོ་བ་འབའ་ཞིག་བྱེད་པ་པོ་བུད་མེད་
མཛེས་མ་རྣམས་འཇིག་རྟེན་མཐོ་རིས། ས་སྟེང་། ས་འོག་གསུམ་པོ་རྣམས་ལས་རྒྱལ་ནས་དབང་དུ་
བྱས་སོ །ཞེས་པའོ །གཞན་ཡང་། བཞི་གའི་དཔེ་བརྗོད་ནི། རིམ་པ་ལྟར།བྱམས་པའི་མཚོན་ཆ་
རྩུབ་མིན་བ་མིན། །ཞེ་སྡང་ལྡན་མིན་ཁྲོ་བའི་རྣམ་འགྱུར་མེད། །དཔུང་ཚོགས་བཞི་དང་བྲལ་ཡང
དབྱངས་ཅན་མ།།སྲིད་གསུམ་ཀུན་ལ་རྒྱལ་ཡང་ཨེ་མ་མཚར།།ཞེས་པའོ། །
གཉིས་པ་ནི། ཤིང་རྟ་འཁོར་ལོ་གཅིག་པ་དང༌། །ཁ་ལོ་བ་ཉམས་རྟ་མི་མཉམ། །དེ་ལྟ
ནའང་གཟི་བྱིན་ཅན། །ཉི་མས་འགྲོ་བ་གསུམ་པོ་མནན། །ཉི་མའི་བཞོན་པ་ཤིང་རྟ་ལ་འཁོར་ལོ་
གཅིག་ལས་མེད་པས་ཇི་ལྟར་འདྲེན་པ་དང་ཁ་ལོ་བ་བརླ་མེད་པས་ཉམས་པས་ཇི་ལྟར་ཤིང་རྟ་འདྲེན་
་ཁ་ལོའི་ལས་རུང་བ་ཡིན། །ཡན་ལག་མ་ཚང་བ་ནི་དྲང་སྲོང་འདྲོབ་སྐྱོབ་ཀྱི་བུ། བྱ་ཁྱུང་གི་ཕུ་བོ་
ཡིན་པར་གྲགས་སོ། །ཤིང་རྟ་འདྲེན་པའི་རྟ་མི་མཉམ་སྟེ། བདུན་ལས་མེད་པས ཇི་ལྟར་ཤིང་རྟ་
བརྟན་པ་ཡིན། དེ་ལྟ་ན་ཡང་གཟི་བྱིན་ཆེ་བ་ཅན་ཡིན་པའི་རྒྱུ་མཚན་གྱིས། ཉི་མ་འདི་ཡིས་། འགྲོ་
བ་ས་སྟེང་ལ་སོགས་པ་གསུམ་པོ་ཟིལ་གྱིས་མནན་ཏོ། །དེ་འཆད་པ། གཟི་བྱིན་ཅན་ཞེས་ཁྱད་པར་
ལས། །འདི་ནི་རྒྱུ་ཡི་ཁྱད་པར་བརྗོད། །གཟི་བྱིན་ཅན་ཞེས་ཉི་མའི་རྒྱུ་མཚན་གྱི་ཁྱད་པར་བརྗོད་པ་ནི།
ལས་དག་པ་འགྲོ་བ་མནན་པ་མཚར་ཆེས་བརྗོད་པའི་ཕྱིར། སྦྱོར་བ་འདི་ནི་རྒྱུའི་ཁྱད་པར་བརྗོད་པ་
ཞེས་པར་མཁས་པ་རྣམས་འདོད་། །གཞན་ཡང༌། དབྱངས་ཅན་གདན་གྱི་ཟླ་བ་ནི། །དྲི་མ་ལྡན་
ཞིང་འཛད་ན་ཡང་། །བདུད་རྩིའི་འོད་ཟེར་འཕྲོ་བའི་ཕྱིར། །འགྲོ་བ་ཀུན་གྱི་ཡིད་རབ་འཛིན། །ཅེས་
375

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པའོ།།
གསུམ་པ་ནི། རིམ་པ་འདི་ཡིས་གཞན་གྱི་ནི། །དབྱེ་བ་རྣམས་ཀྱང་བརྟག་པར་བྱའོ། །
བཤད་མ་ཐག་པའི་རིམ་པ་འདི་ཡིས། བྱ་བ་མི་འགལ་བའི་ཁྱད་པར་བརྗོད་པ། བྱ་བ་འགལ་བའི་
ཁྱད་པར་བརྗོད་པ། སྙན་སྨྲའི་ཁྱད་པར་བརྗོད་པ་ལ་སོགས་པ་གཞན་རྣམས་ཀྱི་ནི་དབྱེ་བ་རྣམས་
ཀྱང་བརྟག་པར་བྱའོ། །
རྒྱན་ཉེར་དྲུག་པ་མཚུངས་པར་སྦྱོར་བ་ལ་གཉིས།མཚན་ཉིད་དང་། སྦྱོར་བ་བཤད་པའོ། །
དང་པོ་ནི། བརྗོད་འདོད་ཡོན་ཏན་ཁྱད་འཕགས་དང༌། །མཚུངས་པར་བྱས་ནས་འགའ་ཞིག་གི །
བསྟོད་སྨད་དོན་དུ་བསྒྲགས་པ་གང༌། །དེ་ནི་མཚུངས་པར་སྦྱོར་བར་བྱེད། །བརྗོད་པར་འདོད་པའི་
དོན་དེ་ལས་ཡོན་ཏན་སོགས་ཁྱད་པར་དུ་འཕགས་ཤིང་ལྷག་པར་གྲགས་པ་གཅིག་དང༌། བརྗོད་
འདོད་ཀྱི་དོན་འགའ་ཞིག་དངོས་པོར་མི་མཚུངས་ཀྱང༌། མཚུངས་པ་ལྟར་བྱས་ནས། འདོད་བྱ་ལ་
བསྟོད་པའམ། སྨད་པའི་དོན་དུ་བསྒྲགས་པ་གང་ཡིན་པ་ནི། མཚུངས་པར་སྦྱོར་བའི་རྒྱན་གྱི་མཚན་
ཉིད་། སྔོན་གྱི་སློབ་དཔོན་མཁས་པ་རྣམས་ཀྱི་བཤད་དོ །གཉིས་པ་ལ་གཉིས། བསྟོད་པའི་དོན་
དུ་མཚུངས་པ་དང་སྨད་པའི་དོན་དུ་མཚུངས་པའོ། །དང་པོ་ནི།གཤིན་རྗེ་ལུས་ངན་ཆུ་ལྷ་དང༌། །མིག་
སྟོང་པའང་ཁྱོད་ཉིད་ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པར་རྣམ་པར་
འཛིན། །ལྷོ་ཕྱོགས་ཀྱི་བདག་པོ་གཤིན་རྗེ་དང༌། བྱང་ཕྱོགས་ཀྱི་བདག་པོ་ལས་ངན་པོ་དང༌། ནུབ་
ཕྱོགས་ཀྱི་བདག་པོ་ཆུ་ལྷ་དང༌། ཤར་ཕྱོགས་ཀྱི་བདག་པོ་མིག་སྟོང་པ་བརྒྱ་བྱིན་རྣམས་དང་། མིའི་
དབང་པོ་ཁྱོད་ཉིད་ཀྱང༌།འཇིག་རྟེན་སྐྱོང་ཞིང་སྲུང་བ་ཞེས་པའི་སྒྲ་ཁྱེད་རྣམས་ལས།ཡུལ་གཞན་ལ་
འཇུག་པ་མེད་པ་རྣམས་འཛིན་ནི།ཐམས་ཅད་ཀྱི་འཇིག་རྟེན་སྐྱོང་བའི་ཕྱིར་རོ །འདིར་ལོ་ཀ་སྐྱོང་བ
ཁྱད་འཕགས་སུ་བྱེད་པ་དེ་རྣམས་དང་མཚུངས་པ་བསྟོད་པའི་དོན་དུ་བསྒྲགས་པའོ། །གཞན་ཡང་།
རྣམ་སྣང་མི་བསྐྱོད་རིན་འབྱུང་དང༌། །འོད་དཔག་མེད་དང་དོན་གྲུབ་དང༌། །དབྱངས་ཅན་མ་
གཏོགས་རིགས་བདག་གིས། །སྒྲ་ནི་གཞན་ལ་འཇུག་པ་མེད། །ཅེས་པའོ།།
གཉིས་པ་ནི། རི་དྭགས་མིག་དང་འགྲོགས་པ་དང༌། །གློག་གི་རྩེ་དགའ་དག་དང་ནི། །སྤྲིན་
376

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གྱི་བརྩམས་པའང་རང་བཞིན་གྱིས། །སྐད་ཅིག་གཉིས་པར་མི་གནས་སོ།།ཀྱེ་རི་དྭགས་ཀྱི་མིག་ཅན་
མ་ཞེས་བོད་ནས ཁྱོད་དང་འགྲོགས་ཤིང་དགའ་བར་བྱེད་པ་དང༌།གློག་གི་རྩེ་དགའ་རོལ་པས་
འཁྱུད་པའི་བདེ་བ་དང༌། སྤྲིན་གྱི་བརྩམས་པ་ཕན་ཚུན་རླུང་ལ་སོགས་པ་རྣམས་ཀྱི་རང་བཞིན་གྱིས་
སྐད་ཅིག་གཉིས་པར་ཡང་མི་གནས་ན། ཡུན་རིང་པོར་ལྟ་སྨོས་ཀྱང་ཅི་དགོས་ཏེ། རང་ཉིད་ཤིན་ཏུ་
གཡོ་བའི་ཕྱིར་རོ །འདིར་གློག་གི་རྩེ་དགའ་ལ་སོགས་པ་ཡོན་ཏན་ཁྱད་འཕགས་རྣམས་དང༌།སྤྲིན་
བརྗོད་པ་བུད་མེད་ཀྱི་དགའ་བ་རྣམས་མཚུངས་པར་བྱས་ནས། སྐད་ཅིག་གཉིས་པར་མི་གནས་པར་
གཡོ་ཞིང་།མི་རྟག་ཅེས་སྨད་པའི་དོན་དུ་བསྒྲགས་པའོ །འདིར་ཁ་ཅིག་སྨད་པའི་དོན་སྐྱོན་མཚུངས་
པར་སྦྱོར་གསུངས་པ་ལ་ནི། མཚན་ཉིད་དུ་ཡོན་ཏན་ཁྱད་འཕགས་ཞེས་པ་གནོད་ལ།སྐྱོན་གྱི་དོན་ནི།
དེའི་ཆོས་ཡུན་དུ་མི་གནས་པ་ཙམ་ཡིན་ནོ། །གཞན་ཡང་། ལང་ཚོ་རྒྱས་པའི་ལུས་ཅན་ཀུན། །ཚངས་
དང་དབུ་མ་གློག་དང་སྤྲིན། །འབབ་ཆུ་མཛེས་ཀྱང་རང་བཞིན་གྱིས །གཡོ་བའི་ཚུལ་ཅན་འདི་ལ་
ལྟོས། །ཞེས་པའོ། །
རྒྱན་ཉེར་བདུན་ལ་གསུམ། མཚན་ཉིད། དཔེར་བརྗོད།དོན་བསྡུའོ། །དང་པོ་ནི། ཁྱད་
པར་བསྒྲུབ་པའི་ཆེད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་འགྲོགས་པར་རབ་
བསྟན་པས། །དེ་ནི་འགལ་བར་བཤད་དེ་དཔེར། །ཁྱད་པར་འགལ་ཟླ་བསྒྲུབ་པ་སྟེ རྟོགས་ཤིང་
མཛེས་པ་ལ་སོགས་པར་ཁོང་དུ་ཆུད་པའི་ཆེད་དུ་ནི། བརྗོད་པའི་རྣམས་པ་གང་དུ་དངོས་པོ་བྱ་བ་དང༌།
ཡོན་ཏན་ལ་སོགས་པ་འགལ་བ་རྣམས་ཡང་དག་པར་ཡུལ་གཅིག་ལ་ལྷན་ཅིག་ཏུ་འགྲོགས་པར་རབ
ཏུ་བསྟན་པ་དེ་ནི། འགལ་བའི་རྒྱན་གྱི་མཚན་ཉིད་དུ་མཁས་པ་རྣམས་ཀྱིས་བཤད་དོ།།
གཉིས་པ། དཔེར་བརྗོད་ན་དྲུག །གཞི་ཐ་དད་ཀྱི་བྱ་བ་འགལ་བ། ཡོན་ཏན་འགལ་བ།
རྫས་འགལ་བ། དེ་གཉིས་དང་ལས་འགལ་བ། གཞི་གཅིག་པའི་བྱ་བ་འགལ་བ། སྦྱར་བའི་འགལ་
བའོ། །དང་པོ་ནི། ངང་པའི་རྒྱལ་པོ་རྣམས་ཀྱི་ནི། །མྱོས་པའི་གདངས་སྙན་ཅ་ཅོ་འཕེལ །རྨ་བྱ་
རྣམས་ཀྱི་སྒྲ་དག་ནི། །ཡིད་འོང་ཉིད་དང་བྲལ་བ་རྣམས། །དེའང་སྟོན་ཀའི་དུས་སྤྲིན་རྣམས་ནི།
དེའང་ཞེས་པས།ནམ་མཁའ་དང་པདྨའི་མཚོ་རྣམས་ཀྱང་དྭངས། མེ་ཏོག་དང་འབྲས་བུ་རྣམས་ཀྱང་
377

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རྒྱས་པ་སྨིན་པའི་དུས་སུ ངང་པའི་རྒྱལ་པོ་རྐང་པ་དང་མཆུ་དམར་ཞིང་མཛེས་པ་རྣམས་ཀྱི་ནི་དགའ་
བ་འཕེལ་བས་མྱོས་པའི་གདངས་སྙན་ཡིད་དུ་འོང་བའི་སྒྲ་ཅ་ཅོ་དར་དིར་འཕེལ་བར་གྱུར་ཏོ །ཡང་
རྨ་བྱ་དགའ་བའི་རྒྱུ་སྤྲིན་དང༌། འབྲུག་སྒྲ་ཟབ་སྒྲོག་པ་དང་བྲལ་བས། དེ་རྣམས་ཀྱི་ཡིད་འོང་ངམ་
བཟང་བ་དང་བྲལ་བས་ཉམས་པར་གྱུར་། །ཞེས་པ་འདིར། འཕེལ་བ་དང་ཉམས་པའི་བྱ་བ་ཕན་
ཚུན་གཞི་ཐ་དད་པའི་འགལ་བ་འགྲོགས་པར་བསྟན་ཏོ། །གཞན་ཡང༌། དབྱངས་ཅན་ཡན་ལག་དྲུག་
ཅུའི་གསུངས། །རྣ་བའི་དཔལ་བསྐྱེད་དད་པ་འཕེལ། །མེ་ཏོག་མདའ་ཅན་དག་གིས་མཚོན། །སྣུན་
པ་མེད་པ་རྣམས་འདི་ཅི། །
གཉིས་པ་ནི། དབྱར་སྐྱེས་ཆུ་འཛིན་དག་གིས་ནི། །ནམ་མཁའ་ཡུལ་ངན་ལྟ་བུར་སྤྱོད། །
ཆགས་པ་ཡིས་ཀྱང་འགྲོ་བ་ཡི། །ཡིད་ནི་ཀུན་ཏུ་ཆགས་པར་གྱུར། །དབྱར་གྱི་དུས་སུ་སྐྱེས་པའི་ཆུ་
འཛིན་སྤྲིན་རྣམས་ཀྱིས་ནི་མཁའ་བསྒྲིབས་པས་ཡུལ་ངན་ལྟ་བུར ངང་པ་ལ་སོགས་པ་རྣམས་མི་
དགའ་བས་ཆགས་བྲལ་དུ་སྤྱོད་དོ། །དེ་ཡང་སྐད་དོད།དུར་ནི་ན་ཡ་སྟེ། ཞེས་པའོ། །ཡང་དེ་ཉི་འོང་
སྤྲིན་དང་དང་འབྲུག་སྒྲ་ཟབ་པ་ཡིས། ཡིད་དུ་འོང་བས་ཆགས་པར་དགའ་བའི་འགྱུར་བ་ཡིས་རྨ་བྱ་
ལ་སོགས་པ་འགྲོ་བའི་ཡིད་ནི་ཀུན་ནས་ཆགས་པར་འགྱུར་། །འདིར་ཡང་ཡུལ་ངན་ལ་ཆགས་བྲལ་
དང་ཆགས་པ་གཅིག་ཡོན་ཏན་འགལ་བ་འགྲོགས་པར་བསྟན་ཏོ། །གསུངས། ཁོ་བོས་ནི་རང་བཞིན་
འགལ་བར་འགྱུར་སྙམ་མོ། །གཞན་ཡང་། དབྱངས་ཅན་ཞལ་གྱི་དཀྱིལ་འཁོར་གྱིས། །ཉི་མའང་
མུན་པ་ལྟ་བུར་སྤྱོད། །འགྲོ་བའི་མ་རིག་མུན་སེལ་བས། །སྣང་བ་རྣམས་ཀྱི་མཆོག་ལགས་སོ། །ཞེས་
པའོ།།
གསུམ་པ་ནི སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་
དམའ་ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །སྐེད་པ་ཕྲ་ཞིང་རོ་སྨད་དེ། ཚང་ར་སྦོམ་
ཞིང༌། མཛེས་མ་དེའི་མཆུ་ནི་དམར་ཞིང་མིག་ནི་དཀར་བ་མིན་ཏེ་ནག་པའོ། །ལྟེ་བ་དམའ་ཞིང་ལང་
ཚོ་རྒྱས་པའི་ནུ་མ་མཐོ་བའི་བུད་མེད་མཛེས་མ་དེས འདོད་ལྡན་སུ་མ་བཅོམ་སྟེ། དགའ་བ་དང་
ཡིད་ཆགས་པ་ལ་སོགས་པས་རིམ་གྱིས་བཅོམ་མོ་ཞེས་པའི་དོན་ནོ །འདིར་རྫས་འགལ་བར་བསྟན་
378

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གསུངས་སོ། །ངག་དབང་ནི་སྐེད་པ་ལ་སོགས་པའི་ཆོས་ཅན། རྣམས་ཀྱི་ཆེས་ཕྲ་བ་ལ་སོགས་པ་
རྣམས་འགལ་བར་བརྗོད་ཅིང༌། དེ་དང་ལྡན་པའི་ལུས་ནི་གཞན་འཇོམས་པ་ལ་རྒྱུ་ཉིད་། །ཞེས་
པས་རྒྱུ་དང་འགལ་བར་བཞེད་དོ། །ཁོས་བོ་ནི། མཆུ་དམར་མིག་ནི་དཀར་བ་མིན། ཞེས་སོགས་
ཡོན་ཏན་འགལ་བར་སྙམ་མོ། །གཞན་ཡང༌། ཞལ་རས་ཟླུམ་ཞིང་སྤྱན་དཀྱུས་རིང༌། །དབུ་སྐྲ་ནག་
ཅིང་ཚེམས་ཕྲེང་དཀར། །ལོང་བུ་མི་མངོན་གཙུག་གཏོར་མངོན། །དབྱངས་ཅན་སྐུ་ལ་སུ་མི་དད། །
ཅེས་པའོ། །བཞི་པ་ནི། པད་རྩའི་ལག་པ་ཆུ་ཤིང་བརླ། །པདྨའི་གདོང་ཅན་ཨུཏྤལ་མིག །ཁྱོད་ཀྱི་
གཟུགས་ཀྱི་བདག་ཅག་རྣམས། །གདུང་ནུས་མིན་ནམ་ལུས་ཅན་པས། །པདྨའི་རྩའི་ལག་པ་ཅན་མ་
ཆུ་ཤིང་གི་བརླ་ཅན་པདྨའི་གདོང་པ་ཅན་ཨུཏྤ་ལའི་མིག་ཅན་མ་ཞེས་ཁྱད་པར་རྣམས་དང༌། ཁྱོད་ཀྱི་
གཟུགས་ཞེས་པ། ཁྱད་པར་ཅན་ཏེ། དེ་ལྟར་ན་པད་རྩ་ལ་སོགས་པ་ཤིན་ཏུ་བསིལ་བའི་ངོ་བོ་ཡིན་
ཡང༌།དེའི་རྒྱུས་ཆགས་པ་དྲག་པོའི་མེས་བདག་ཅག་འདོད་ལྡན་རྣམས་གདུང་ནུས་མིན་ནམ་ལུས་
ཅན་མ་སྟེ། གདུང་བར་བྱེད་པ་འགལ་བར་བྱེད་པ་འདི་ཅི་ཡིན་ཞེས་པའོ །ངག་དབང་གིས་བསིལ་
བའི་རྫས་དགའ་བར་འོས་པ་རྣམས་གདུང་བར་བྱེད་པ་དང་འགལ་བའོ །ཞེས་པའོ །མཁས་པའི་
དབང་པོ་དཔང་ལོའི་གསུང་གིས། འདིར་གྲང་བའི་ཡོན་ཏན་དང་། དེ་དང་ལྡན་པའི་རྫས་དཔུང་པ་
ལ་སོགས་པ་དང༌། དེ་རྣམས་ཚོགས་པའི་ངོ་བོ་ལུས་ཀྱི་རྫས་དང༌།དྲོད་ཀྱི་འབྲས་བུ་གདུང་བ་ལས་
འགལ་བའོ་གསུངས་སོ། །དེ་ལྟར་ཡང་རུང་མོད་ཀྱི་ཁོ་བོ་ཅག་ནི་རྫས་དང་ཡང་ཡོན་ཏན་འགལ་བར་
འགྱུར་ཏེ། རེག་བྱ་དང་གཟུགས་སོགས་ཡོན་ཏན་ཡིན་པའི་ཕྱིར་རོ། །གཞན་ཡང་། པད་རྩའི་ཡན་
ལག་སོར་མོའི་འདབ་ཕྲེང་ཅན། །ཟླ་བའི་བཞིན་རས་ཨུཏྤལ་མཛེས་པའི་སྤྱན། །ཉིད་སྐུ་བརྗིད་པས་
འགྲོ་བ་འགའ་ཞིག་ཉིད།།གདུང་མཛད་མིན་ནམ་འདྲེན་མཆོག་དབྱངས་ཅན་མ། །ཞེས་པའོ།།
ལྔ་པ་ནི། སྐྱེད་ཚལ་རླུང་གིས་རབ་བསྐྱོད་ནས། །ཙཱུ་ཏ་ཙམ་པ་ཀ་ཡི་རྡུལ། །རེག་པ་མིན་
ཡང་འགྲོན་པོ་པའི །མིག་ལ་མཆི་མ་ཟགས་པར་བྱེད། །སྐྱེད་མོས་ཚལ་ལ་རོལ་རྩེད་ཀྱི་གནས་
ནགས་རྣམས་སུ་རླུང་གིས་རབ་ཏུ་བསྐྱོད་ནས་གཡོ་བའི་ཤིང་ཙཱུ་ཏ་ཏེ་ཨ་སྨྲ་དང༌། ཙམ་པ་ཀའི་མེ་ཏོག་
གི་རྡུལ་རྣམས་མིག་ལ་རེག་པ་མིན་ཡང༌།འགྲོན་པོ་འདོད་ལྡན་བྲལ་བས་ཉེན་པ་རྣམས་ཀྱི་ཆགས་པ་
379

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྐྱེ་བ་ལས། དགའ་བ་དྲན་པའི་མིག་ལ་མཆི་མ་ཟགས་པར་བྱེད་པ་འདི་འགལ་ཏེ།རྡུལ་རྣམས་ནི་
མཆི་མ་ཟགས་པའི་རྒྱུ་མཚན་དྲགས་པས་ཡིན་པའི་ཕྱིར་རོ །འདིར་རེག་པ་བཀག་པ་དང་བྱ་བ་མཆི་
མ་ཟགས་པ་དག །གཞི་གཅིག་ལ་འགལ་བའི་ཕྱིར་། །གཞན་ཡང་། ཐུགས་རྗེའི་དཔལ་གྱིས་རབ་
བསྐྱོད་དེ། །བྱམས་པའི་མཚོན་ཆ་རྒྱ་ཆེན་འདི། །བསྣུན་པ་མིན་ཡང་འདོད་ལྷ་ཡི། །སྙིང་རབ་
འགེམས་པར་བྱེད་པ་ལགས། །ཞེས་པའོ། །
དྲུག་པ་ནི། སྙན་པར་སྒྲོག་ལ་ཁྱོད་ཀྱི་མིག །ནག་དཀར་རྗེས་སུ་དམར་བ་ཡང་། །རྣ་བ་
དག་ལ་བརྟེན་པ་ནི། །སུ་ཡི་ཡིད་བརྟན་ཉིད་དུ་འགྱུར། །ཀྱེ་སྙན་པར་སྒྲོག་མ་ཞེས་བོད་ནས་ཁྱོད་ཀྱི་
མིག་དཀྱིལ་ནག་པའང་དེའི་མཐའ་དཀར་བ་དང༌།དེའི་རྗེས་སུ་མིག་ཟུར་དམར་བ་སྟེ། གསུམ་དང་
ལྡན་པའི་མིག་དཀྱུས་རིང་རྣ་བ་ཟུང་དག་ལ་བརྟེན་པ་ནི། སུའི་ཡིད་བརྟན་པ་ཉིད་དུ་འགྱུར་ཏེ་མི་
འགྱུར་བས། མཛེས་མ་དེ་ལ་ཡིད་གཡོ་བར་འགྱུར་རོ། །འདིར་ནི་ནག་དཀར་ལ་སོགས་པ་འགལ་
བའོ། །དེ་གཞན་དུ་སྦྱར་བ་ཀྲིཥྞ་ཞེས་པ། ནག་པོ་དང་ཁྱབ་འཇུག་གཉིས་ལ་འཇུག་གོ །ཨསྣུ་ན་
དཀར་བ་དང་སྲིད་སྒྲུབ་གཉིས་ལ་འཇུག་གོ།ཨ་ནུ་ར་ག་ཏ་རྗེས་སུ་དམར་བ་དང་། རྗེས་སུ་ཆགས་
པ་གཉིས་ལ་འཇུག་གོ།ཀརྞ་ཞེས་པ་རྣ་བ་དང་། སྲིད་སྒྲུབ་ཀྱི་དགྲ་བོ་ཀརྨ་ཞེས་པ་གཉིས་ལ་འཇུག་
གོ། །དེའང་རྒྱལ་པོ་དགྲ་ངན་དཔུང་ཚོགས་ཡིན་ཞེས་གསུངས་ཏེ། སྙན་པར་སྒྲོག་མ་ཁྱོད་ཀྱི་མིག །
ཁྱབ་འཇུག་སྲིད་སྒྲུབ་ལ་ཆགས་ཀྱང༌། །ཀརྞ་དག་ལ་བརྟེན་པ་། །སུ་ཡི་ཡིད་བརྟན་ཉིད་དུ་འགྱུར།།།
ཞེས་སྦྱོར། འདིར་ནི་སྲིད་སྒྲུབ་ཀརྞ་དང་མི་མཐུན་པས་འགལ་བའོ། །གཞན་ཡང༌། ཡིད་འོང་
དབྱངས་ཅན་མཛེས་མའི་སྤྱན། །དཀར་ནག་འབྲས་བུ་འགྱུར་མེད་དག །སོ་སོར་དུས་གཅིག་
གཟིགས་པ་འདིས། །འགྲོ་བའི་དད་པ་ཅིས་མི་གཡོ། །ཞེས་པའོ། །གསུམ་པ་ནི།དེ་ལྟར་རྒྱན་འདིའི་
རྣམ་པ་ནི། །དུ་མ་ཉིད་དུ་རབ་རྟོགས་བྱ། །དེ་ལྟར་བཤད་ཟིན་པའི་རིམ་པས་འགལ་བའི་རྒྱན་འདིའི་
རྣམ་པ་བསྐོར་བ་འགལ་བ་ལ་སོགས་པ་དུ་མ་ཉིད་དུ་རབ་རྟོགས་པར་བྱའོ།།
རྒྱན་ཉེར་བརྒྱད་པ་ལ་གཉིས། མཚན་ཉིད་དང་། དཔེར་བརྗོད་པའོ། །དང་པོ་ནི། སྐབས་
མིན་འདོད་པའི་བསྔགས་པ་ནི། །སྐབས་སུ་མ་བབ་བསྟོད་པ་ཡིན། །བསྟོད་པ་དེ་གནས་ལུགས་དེ་
380

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཁོ་ན་ཉིད་དུ་ནི་སྐབས་སུ་བབ་པ་མིན་པར། རང་གི་འདོད་པའི་དངོས་པོ་བློ་ལ་གནས་པའི་སྡུག་
བསྔལ་འགའ་ཞིག་ལ་བསྔགས་པ་ནི།སྐབས་སུ་མ་བབ་བསྟོད་པའི་མཚན་ཉིད་ཡིན་ནོ །གཉིས་པ་ནི།
གཞན་ལ་མི་རྟེན་རི་དྭགས་རྣམས། །འབད་མེད་རྙེད་པར་སླ་བའི་ནོར། །ཆུ་དང་རྩྭ་ཡི་མྱུག་སོགས་
ཀྱིས། །ནགས་རྣམས་སུ་ནི་བདེ་བར་འཚོ། །གཞན་ཕ་རོལ་རྗེ་བོ་ལ་སོགས་པའི་སེམས་འཛིན་མི་
དགོས་ཅིང་། མི་བརྟེན་པ་རང་དབང་ཅན་རི་དྭགས་འདི་རྣམས་ཚེགས་ཀྱིས་བསྒྲུབས་པའི་འབད་
རྩོལ་མེད་པར་རྙེད་པར་སླ་བའི་ཉེ་བར་མཁོ་བའི་ནོར།ཆུའང་རྩྭའི་མྱུ་གུ་དང་ཤིང་གི་ལོ་འདབ་ལ་
སོགས་པ་རྣམས་ཀྱིས ནགས་ཁྲོད་ཉམས་དགའ་བ་རྣམས་སུ་ནི། ལུས་སེམས་འཁྲུག་པ་མེད་པར་
བདེ་བར་འཚོ་བ་ཨེ་མའོ་སྐྱིད་དོ། །བདག་ཅག་ཀྱང་དེ་ལྟ་བུའི་འཇུག་ཚུལ་དུ་གྱུར་ན་ཅི་མ་རུང་ཞེས་
པའོ།།དེ་འཆད་པ་ནི།རྒྱལ་པོའི་རྗེས་འབྲང་ཉོན་མོངས་པ། །ཡིད་འབྱུང་ཞེ་སྡང་ཅན་གྱི་ནི། །སྐབས་
སུ་མ་བབས་ཉིད་དུ་འདི། །རི་དྭགས་སྤྱོད་ཡུལ་འདི་དག་བསྔགས། །རྒྱལ་པོ་ངན་པའི་རྗེས་འབྲང་
འཁོར་དང༌། མི་སྡེ་ལ་སོགས་པ་ཉོན་མོངས་པ་སྟེ། སྡུག་བསྔལ་གྱི་ངོ་བོས་ཡིད་བྱུང་བའི ཡིད་མི་
བདེ་བ་དང་མཚུངས་ལྡན་གྱི་ཞེ་སྡང་ཅན།རྣམ་འགྲེལ་ལས། ཡིད་འབྱུང་དེ་འདྲ་སྡང་ཡིན་གྱི། །ཞེས་
གསུངས་པ་ལྟར་། །དེ་ཡིས་ནི་སྐབས་སུ་མ་བབས་པ་ཉིད་དུ་ནི། གློ་བུར་དུ་རི་དྭགས་ཀྱི་སྤྱོད་ཚུལ་
རྩྭ་ལ་སོགས་པས་བདེ་བར་འཚོ་བ་འདི་དག་བསྔགས་ཤིང་བསྟོད་པ་ཡིན་ནོ། །དེ་སྙན་དངགས་སུ་
པ་འད་དག་བསྔགས་ཤར་བརྟད་པ་ཡིན་ན།
འགལ་ལོ་ཞེ་ན སྐབས་སུ་མ་བབས་ཀྱང་དེ་འདྲའི་རྣམ་པས་སྙན་དངགས་མཛེས་པར་བྱེད་པས་ན་
རྒྱན་ཉིད་ཡིན་། །གཞན་ཡང༌། འགྲོ་བའི་སྐྱབས་མཆོག་དཔལ་མོ་དབྱངས་ཅན་གྱི། །སྒྲིབ་པའི་
ནད་ཀུན་མ་ལུས་ལེགས་སྦྱངས་ན། །རྟོགས་པ་བདུད་རྩིའི་རོ་ཡིས་ཉམས་རྒྱས་པའི །དོན་གཉིས་
མཐར་ཕྱིན་མཁྱེན་རྣམས་རེ་བདེ་སྟེ། །ཞེས་པའོ། །འདིར་སློབ་དཔོན་རཏྣ་ཤྲཱི་ཡིས། ཆོག་ཤེས་པ་
ཡིས་ཡོངས་བསྒོས་གང༌། །བདེ་བར་སྣང་བའི་ཉོན་མོངས་པ། །ཡོངས་སུ་འཛིན་པ་བོར་བ་ཡི། །
བདག་ཉིད་ཆེན་པོ་དེ་རྣམས་བདེ། །འདི་ལྟར་སྐབས་མིན་ཉིད་དུ་ནི། །ནོར་སོགས་སོགས་ཀྱིས་ཉོན་
མོངས་ཀྱིས། །ཡིད་འབྱུང་དབང་གིས་འཇུག་པ་ཡིས། །དྲང་སྲོང་སྤྱོད་ཚུལ་རབ་ཏུ་བསྔགས །ཞེས་
དཔེར་བརྗོད་མཛད་དོ། །འདི་ཡང་གཞན་ལ་བསམས་ནས་གཞན་བརྗོད་པས བསྡུས་བརྗོད་ལ་
381

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སོགས་པར་འགྱུར་ཞེ་ན། མིན་ཏེ། འདི་ལ་ནི་སྐབས་སུ་མ་བབས་པ་ཡིན་ལ་གཞན་ལ་ནི་སྐབས
སུ་བབ་པའི་ཕྱིར་རོ།།
ཉེར་དགུ་པ་ལ་གསུམ།མཚན་ཉིད།སྦྱོར་བ་བསླབ་ཚུལ་ལོ། །དང་པོ་ནི།གང་དུ་གལ་ཏེ་
སྨད་པ་བཞིན། །བསྟོད་ནས་སྐྱོན་ལྟར་སྣང་བ་ཡི། །ཡོན་ཏན་ཉིད་ནི་ཐོབ་གྱུར་པས། །འདི་ནི་ཟོལ་
གྱིས་བསྟོད་པར་བཤད། །སྙན་ངག་གང་གལ་ཏེ་སྨད་པ་སྐྱོན་བརྗོད་པ་བཞིན་ཤུགས་ལ་སྣང་ཡང༌།
དོན་ལ་བསྟོད་ནས་སྐྱོན་ལྟར་སྣང་པའི་ཡོན་ཏན་ཉིད་བ་སྟེ་མྱུར་བར་ཐོབ་པ་སྟེ། བསྔགས་པ་ཡིན་
། །དེ་ནི་ཟོལ་གྱིས་བསྟོད་པའི་མཚན་ཉིད་དུ་མཁས་པ་རྣམས་ཀྱིས་བཤད་། །འོ་ན་ཆ་ལས་
བསྟོད་པ་དང་འདྲའོ་ཞེ་ན། མ་ཡིན་ཏེ། ཆ་ལས་བསྟོད་པ་ནི། ངག་ཏུ་དངོས་སུ་སྐྱོན་བརྗོད་ལ། འདི་
ལ་ནི་ཤུགས་ལ་ཡིན་གྱི།དངོས་སུ་སྐྱོན་འགའ་ཡང་བརྗོད་པ་མ་ཡིན་པའི་ཕྱིར། གཅིག་པའི་སྐྱོན་
མེད་དོ། །
གཉིས་པ་ལ་གསུམ། དཔུང་དང་མཐུ་ཆེ་བ་དང༌། དཔའ་བ་དང་རིགས་བཟང་བས་དང༌།
རྒྱལ་སྲིད་དང་འབྱོར་པ་ཆེ་བས་སོ། །དང་པོ་ནི། རཱ་མ་དཀའ་ཐུབ་པ་ཡིས་ཀྱང༌། །འབྱུང་པོའི་འཛིན་
མ་འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །འདི་ལ་ཁྱོད་ཉིད་རྒྱགས་མ་མཛད། །རྒྱལ་པོ་
ཤིང་རྟ་བཅུ་པའི་བུ། རྒྱལ་བུ་རཱ་མ་ཞེས་བྱ་བ། ཕའི་གསུང་གི་ནགས་སུ་བྱོན་ནས་ཐུབ་པའི་གཟུགས་
བཟུང་བའི་དཀའ་ཐུབ་པ་དཔུང་ཚོགས་མེད་པའི་གཅིག་པུ་ཡིས་ཀྱང༌། འབྱུང་པོ་སྟེ་བཅུད་ཀྱི་སེམས་
ཅན་འཛིན་མ་ས་གཞི་འདི་ལས་རྒྱལ་ཞིང་ཟིལ་གྱིས་མནན།ས་གཞི་དེ་ཉིད་ཙམ།དཔུང་ཚོགས་ཡན་
ལག་བཞི་དང་བཅས་པའི་རྒྱལ་པོ་ཁྱོད་ཀྱིས་ཀྱང་མནན་ཅིང་རྒྱལ་བ་འདི་ལ་ཁྱོད་ནི། རྒྱགས་པའམ་
དྲེགས་པའི་ང་རྒྱལ་མ་མཛད་དེ། རྒྱལ་བར་རིགས་པའི་ཕྱིར་རོ། །དེ་ལ་རྒྱགས་པ་བྱ་རིན་མི་ཆོག་
ཅེས་སྨད་པ་བཞིན་བྱས་ནས། རཱ་མ་བས་ཀྱང་ལྷག་པ་བཞིན་བསྟོད་པའོ །གཞན་ཡང་། འཁོར་ལོ་
སྒྱུར་བའི་རྒྱལ་ཕྲན་འགའ། །མཐུ་དང་ལྡན་པར་རབ་གྲགས་ན། །སྟོབས་བཅུ་མངའ་བའི་དབྱངས་
ཅན་ཉིད།།ཀུན་ལས་རྒྱལ་བ་མཚན་ཅི་མཆིས། །ཞེས་པའོ། །
གཉིས་པ་ནི། སྔོན་གྱི་སྐྱེས་བུ་ལས་ཕྲལ་ནས། །དཔལ་འདི་ཁྱོད་ཀྱི་ལོངས་སྤྱོད་པ། །རྒྱལ་
382

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པོ་བུ་རམ་ཤིང་པའི་རྒྱུད། །ཁྱོད་ཀྱི་འདི་ནི་རིགས་སམ་ཅི། །དེའང་སྔོན་གྱི་རྒྱལ་པོ་ནུས་པ་མེད་པའི
རྒན་པོ་ཁྱབ་འཇུག་ལས་ཕྲལ་ཏེ་འཕྲོགས་ནས། དཔལ་དར་བའི་རྒྱལ་སྲིད་དམ། ལྷ་མོ་དཔལ་མོ་
འདི། ཁྱོད་ཀྱི་ལོངས་སྤྱོད་པའི།ཤཱཀྱའི་རིགས་ཀྱི་རྒྱལ་པོ་ཁྱོད།ངོ་ཚ་དང་ཁྲེལ་དང་བཅས་བུ་རམ་
ཤིང་པའི་རྒྱུད་ལ་གཞན་གྱི་བུད་མེད་དམ་དཔལ་འཕྲོག་པའི་ཁྱོད་ཀྱི་ལས་འདི་ནི་རིགས་སམ་ཅི་སྟེ
མི་རིགས་པའོ །ཞེས་པའོ། །འདི་ནི་རྒན་པོ་ནུས་པ་མེད་ལས་ཕྲལ་བ་དང༌། གཞན་གྱི་བུད་མེད་ལ་
བྱས་པས་སྨད་བཞིན་བྱིན་ནས་ཁྱབ་འཇུག་འདྲ་བའི་གཟི་བརྗིད་ཅན་ལས་ཀྱང་ཕྲལ་། །ཞེས་
དཔའ་ཞིང་བརྩོན་འགྲུས་ཁྱད་འཕགས་དང༌། བུ་རམ་ཤིང་པའི་རྒྱུད་ཅེས་པས་རིགས་བཟང་བར་
བསྟོད་པའོ། །གཞན་ཡང༌། དབང་ཕྱུག་གཙུག་ནས་རབ་འཕྲོགས་པའི། །ཟླ་བ་འདི་ནི་ཉིད་ཀྱི་
གདན། །འཇིག་རྟེན་དབང་ཕྱུག་ལས་འཁྲུངས་སྲས། །དབྱངས་ཅན་ལས་འདི་རིགས་ལགས་སམ། །
ཞེས་པའོ །གསུམ་པ་ནི ཁྱོད་ཀྱི་བཙུན་མོ་ས་གཞི་ནི། །ལག་འགྲོའི་ལོངས་སྤྱོད་དག་ལ་ཆགས། །
ཅི་ཕྱིར་ཁྱོད་ཀྱི་ང་རྒྱལ་ནི། །མཆོག་གི་མཐའ་རུ་འཛིན་པར་གྱུར། །ཀྱེ་མི་བདག་ཁྱེད་ཀྱི་བཙུན་མོ་
དང༌། དེ་འདྲ་བ་བསྐྱངས་དགོས་པའི་ས་གཞི་འདི་ནི། ལག་འགྲོ་ཞེས་པའི་སྒྲས་ཀླུ་དང༌། སྐྱེ་བོ་ངན་
པ་གཉིས་ལ་འཇུག་ལ བྷོ་ག་ཞེས་པའི་སྒྲས་ཀྱང་གདེངས་ཀ་དང་ལུས་ལ་འཇུག་པའི་ལོངས་སྤྱོད
དག་ལ་ཆགས་ཞེས ས་གཞི་ཀླུའི་ལུས་ལ་གནས་ཤིང་། བཙུན་མོ་སྐྱེ་བོ་ངན་པའི་ལོངས་སྤྱོད་ལ་
ཆགས་པའོ། །དེས་ན་ཅིའི་ཕྱིར་ཁྱོད་ཀྱི་ང་ཁོ་ན་ལས་ལྷག་པའི་བདག་པོ་མེད་དོ་ཞེས་ང་རྒྱལ་ནི་
མཆོག་གི་མཐའ་རུ་སྟེ་ཆེས་ཆེ་བར་འཛེགས་པ་སྟེ།མཐོ་བ་རིགས་པར་འགྱུར་ཏེ་མི་རིགས་སོ །ཞེས་
སྨད་པ་ལྟར་བྱས་ནས་ས་གཞི་མ་ལུས་པའི་བདག་པོར་བསྟོད་པའོ །ངག་དབང་ནི། ཁྱོད་ཀྱི་བཙུན་
མོ་གཞན་གྱིས་གཟུང་བའོ་ཞེས་སྨོད་པའི་ཕྱོགས་ལ། ལག་འགྲོ་ནི་ཀླུ་ལྷག་ལ་ཅན་ཏེ།ནོར་རྒྱས་ཀྱི་
བུའོ །དེའི་བྷོ་ག་སྟེ་ལུས་ལ་གནས་པའི་སའོ། །ཞེས་སྦྱར་བར་བྱའོ་ཞེས་འཆད་གསུངས་སོ །
གཞན་ཡང༌།དབྱངས་ཅན་ཡབ་དང་གདུལ་བྱ་ནི།།སྤྱན་སྟོང་ལྡན་པ་ཡིན་ཞེས།།ཁྱོད་ཉིད་དྲེགས་
མཛད་དེ་ཡང་ནི། །ཅི་ཕྱིར་རིགས་པ་ཉིད་དུ་འགྱུར། །ཞེས་པའོ། །གསུམ་པ་ནི།དེ་ལྟར་སྦྱར་བ་ཅན་
གསུམ་པོར། །མཚོན་པ་ལས་གཞན་རྣམས་ཀྱི་ཡང་། །ཟོལ་གྱིས་བསྟོད་པའི་རྣམ་པ་ནི། །རབ་ཏུ་རྒྱ་
383

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཆེན་མཐའ་དང་བྲལ། །དེ་ལྟར་བརྗོད་པ་རིམ་པ་གསུམ་པོ་ལ། དང་པོ་ལ་འབྱུང་པོ་འཛིན་མ། ས་
གཞི་དང་སྲིད་པའི་རྒྱལ་མོ་ལ་འཇུག་པས་དང་། གཉིས་པ་ལ་དཔལ་འདི་ཞེས་པ་རྒྱལ་སྲིད་དང་ལྷ་
མོ་དཔལ་ལས་སྦྱར་བ་དང༌། གསུམ་པ་ལ་ལག་འགྲོ་ཀླུ་དང་སྐྱེ་བོ་ངན་པ་དང་སྦྱར་བ་དང་། བྷོ་ག་
གདེངས་ཀྱི་ལུས་ལ་སྦྱར་བ་ཅན་གྱི་ཟོལ་བསྟོད་བཤད་ཅིང་།དེས་ཉེ་བར་མཚོན་པ་ལས་ཟོལ་བསྟོད་
ཀྱི་རིག་པ་བསྙོན་དོར་གྱི།ཟོལ་བསྟོད་ལ་སོགས་པ་གཞན་རྣམས་ཀྱི་ཡང་ཟོལ་བསྟོད་ཀྱི་རྣམ་པ་ཡི་
ནི་རབ་ཏུ་སྤྲོས་པ་རྒྱ་ཆེན་པོ་རྣམས་མཐའ་དང་བྲལ་ཞིང་ཚད་མེད་།།
རྒྱན་སུམ་ཅུ་པ་ངེས་པར་བསྟན་པའི་རྒྱན་ལ་གཉིས།མཚན་ཉིད་དང༌།དཔེར་བརྗོད་དོ། །
དང་པོ་ནི། གལ་ཏེ་དོན་གཞན་འཇུག་པ་ཡིས། །དེ་དཔལ་མཚུངས་པའི་དགོས་པ་འགལ། །མཆོག་
གམ་མཆོག་མིན་བསྟོད་བྱེད་པ། །དེ་ནི་ངེས་པར་བསྟན་པ་ཡིན། །གལ་ཏེ་རང་གིས་དོན་ངེས་པར་
བསྟན་བྱ་ལས། གཞན་པ་དེའི་འཇུག་པ་འཇིག་རྟེན་ཐམས་ཅད་ལ་གྲགས་པ་ཡིས། དེ་དང་མཚུངས་
པའི་དགོས་པ་འགའ་ཞིག་མཆོག་ཕན་པའམ། མཆོག་མིན་གནོད་པར་སྟོན་པར་བྱེད་པའི་སྙན་ངག་ནི།
ངེས་པར་བསྟན་པའི་རྒྱན་གྱི་མཚན་ཉིད་ཡིན་། །གཉིས་པ་ལ་གཉིས། དཔེའི་འཇུག་པ་པས་ཕན་
པ་ངེས་བསྟན་དང༌། དཔེའི་འཇུག་པས་གནོད་པ་ངེས་བསྟན་། །དང་པོ་ནི ཕུན་ཚོགས་རྣམས་ཀྱི་
དགོས་པ་དག །གྲོགས་པོ་རྗེས་འཛིན་བསྟན་པའི་ཆེད། །ཉི་མ་ཤར་བ་ཉིད་ཀྱིས་ནི། །པདྨ་རྣམས་ལ་
དཔལ་སྟེར་བྱེད། །དེ་ཡང་གྲོགས་པོ་བཟང་པོ་ཕུན་ཚོགས་པ་དག་ནི།རང་གི་གྲོགས་པོ་ལ་རང་སྐྱེས་
ཙམ་ཉིད་ན་ཕན་པས་རྗེས་སུ་འཛིན་པ་བསྟན་པའི་ཆེད་དུ། ངག་ཏུ་བརྗོད་རྒྱུ་དོན་གཞན་གྱིས་འཇུག་པ།
ཉི་མ་ཤར་གྱི་རི་བོའི་ཅོད་པན་ལས་འོངས་ཤིང་ཤར་བ་ཉིད་ཀྱིས་པདྨ་རྣམས་ལ་རྒྱས་པ་ལ་སོགས་
པའི་དཔལ་གྱི་ངོ་བོ་སྟེར་བར་བྱེད་ཞེས་པའོ། །གཞན་ཡང༌། དཔེར་ན། དབྱངས་ཅན་མ་འཁྲུངས་
པ་དང༌། གསུང་བྱོན་པ་ཙམ་གྱིས བདག་ཅག་འགྲོ་བ་རྣམས་ལ་དགའ་བའི་དཔལ་གནང་བར་
མཛོད་དུ་གསོལ།ཅེས་པ་སྐབས་སུ་བབས་པ་ན།དོན་གཞན་གྱི་འཇུག་པ་ངག་ཏུ་བརྗོད་རྒྱུ་ནི།
འབྲུག་སྒྲ་ཟབ་མོ་སྒྲོག་པ་དང༌། །ཆར་སྤྲིན་སྟུག་པོ་འཁྲིགས་ཙམ་གྱིས། །འཇུག་སྒྲོས་བརྒྱན་པའི་
གར་མཁན་ལ། །དགའ་བདེའི་དཔལ་རབ་སྟེར་བར་བྱེད།།ཅེས་པའོ།།
384

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉིས་པ་ནི། འཕྲལ་ལ་རྒྱལ་པོ་དང་འགལ་རྣམས། །ངན་པའི་མཐར་འགྱུར་གསལ་
བྱེད་ལ། །ཟླ་བའི་ཟེར་གྱིས་རེག་པ་ན། །མུན་པའི་ཕྲེང་བ་ནུབ་པར་འགྱུར །མཐར་གྱིས་མ་ཡིན་
པར་འཕྲལ་དུ་སྐད་ཅིག་རྒྱལ་པོ་དང༌། འགལ་བ་རྣམས། ངན་པའི་མཐར་ལྟུང་བར་འགྱུར་བ་སྟེ་རྒུད་
པར་བྱེད་ཅེས་ཤེས་པའི་ཆེད་དེ་དངོས་པོ། དེ་གསལ་བར་བྱེད་པ་ངག་ཏུ་བརྗོད་རྒྱུ་དོན་གཞན་གྱི་
འཇུག་པ་ནི།ཟླ་བ་ཉ་བའི་འོད་ཟེར་གྱིས་རེག་པ་ན། མུན་པ་ཕྲེང་བའི་ཚོགས་གཅིག་ལ་ནུབ་པར་
འགྱུར་ཞེས་པའོ། །གཞན་ཡང་། དབྱངས་ཅན་ནམ། དེའི་མགོན་དང་བཅས་སེམས་ཅན་རྣམས་ལ་
གནོད་པར་བྱེད་པ་རྣམས་རྒུད་པའི་མཐར་འགྱུར་རོ །ཞེས་པ་སྐབས་སུ་བབས་པ་ན་དོན་གཞན་
འཇུག་པ་ནི། ཡིད་འོང་ལྷ་མོ་དབྱངས་ཅན་ཀྱེ། །དུས་མཐའི་མེ་ལ་འགྲན་བྱེད་པའི། །ཁ་བའི་དུམ་བུ་
འཁྲིགས་པའི་དཔལ། །ཡུལ་དུ་གནས་པ་མ་ལགས་སོ། །ཞེས་པའོ །འདི་ནི་བསྡུས་བརྗོད་ལ་
སོགས་པར་འགྱུར་རོ་ཞེ་ན། མ་ཡིན་ཏེ་བསྡུས་བརྗོད་ནི། ཞེས་འདོད་པས་ངག་ཏུ་བརྗོད་རྒྱུ་བསྡུས་ཏེ།
རྒྱ་ཆུང་བའམ་དམན་པ་ཡིན་ལ་འདིར་ནི། དོན་གྱི་འཇུག་པ་ངག་ཀུན་ལ་གྲགས་ཤིང་རྒྱ་ཆེ་བ་དང་།
ཞེས་འདོད་པས་ལྷག་པ་ཡིན་པའི་ཕྱིར།ཁྱད་པར་ཡོད་དོ། །
རྒྱན་སུམ་ཅུ་རྩ་གཅིག་དང་རྩ་གཉིས་པ་ལ་གཉིས། མཚན་ཉིད་སྤྱིར་བསྟན་པ། དཔེར་
བརྗོད་སོ་སོར་བཤད་པའོ། །དང་པོ་ནི། ཡོན་ཏན་ལ་སོགས་ལྷན་ཅིག་གི །དངོས་པོ་བརྗོད་པ་ལྷན་
ཅིག་བརྗོད། །དོན་རྣམས་བསྣོལ་བ་གང་ཡིན་པ། །ཡོངས་བརྗེས་ཀྱི་མཚན་ཉིད ཡོན་ཏན་ལ་
སོགས་པ་རྣམས་ལྷན་ཅིག་གི་དངོས་པོ་སྟེ།ཅིག་ཅར་མཉམ་དུ་བརྗོད་པ་རྟོགས་པར་བྱེད་པ་ནི།ལྷན་
ཅིག་བརྗོད་པའི་རྒྱན་གྱི་མཚན་ཉིད་དུ་མཁས་པ་རྣམས་ཀྱིས་བཤད་དོ། །དོན་ཡོན་ཏན་དང་བྱ་བ་ལ་
སོགས་པ་རྣམས་ཕན་ཚུན་བསྣོལ་བར་བརྗོད་པ་གང་ཡིན་པ་དེ་ནི།ཡོངས་བརྗེས་ཀྱི་རྒྱན་གྱི་མཚན་
ཉིད་ཡིན་ནོ། །དེ་དག་གཉིས་ཀྱི་དཔེར་བརྗོད་པ་ལ། དང་པོ་ལ་གཉིས་ཡོན་ཏན་ལྷན་ཅིག་བརྗོད་པ།
བྱ་བ་ཐ་དད་ལྷན་ཅིག་བརྗོད་པ། བྱ་བ་གཅིག་པ་ལྷན་ཅིག་བརྗོད་པ་དོན་བསྡུ་བའོ། །དང་པོ་ནི། ད་
ནི་མཚན་མོ་འདི་རྣམས་ནི། །བདག་གི་དབུགས་དང་ལྷན་ཅིག་རིང༌། །ཟླ་བའི་རྒྱན་ལྡན་མ་རྣམས་
དང་། །བདག་གི་ལུས་ཉིད་ལྷན་ཅིག་སྐྱེ། །མཛེས་མ་འོད་ལྡན་མཛའ་བོ་དང་བྲལ་བས་ཉེན་པ་ནི།ད་
385

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ནི་དུས་མཚན་མོ་འདི་རྣམས་ནི་ཉེན་མ་བདག་གི་དབུགས་རིང་ནར་གྱིས་འབྱུང་བ་དང༌།ལྷན་ཅིག་ཏུ་
རེང་ཞིང་ཟླ་བའི་རྒྱན་དང་ལྡན་པའི་མཚན་མོ་སྐྱ་སེང་སེང་པོ་རྣམས་དང༌།ཉེན་མ་བདག་གི་ལུས་
གདུང་བས་རིད་པ་ཉིད། ལྷན་ཅིག་སྐྱ་སེང་སེང་པོར་གྱུར་པའོ །འདིར་རིང་བ་དང་དཀར་བ་དག་
ཡོན་ཏན་མིན་པའི་ཕྱིར་རོ། །གཞན་ཡང༌། དབྱངས་ཅན་ཞལ་ཀྱི་དཀྱིལ་འཁོར་དང༌། །བདུད་རྩིའི་
འོད་དང་ལྷན་ཅིག་དཀར། །ཉིད་སྤྱན་མཛེས་པའི་དཀྱུས་དང་ནི། །ཐུགས་རྗེ་ཞགས་པ་ལྷན་ཅིག་རྒྱུ །
ཞེས་པའོ། །གཉིས་པ་ནི།འགྲོན་པོ་རྣམས་ཀྱིས་རྨོངས་པ་དང༌། །ལྷན་ཅིག་ཙུ་ཏའི་དོགས་རྒྱས་པ། །
དེ་རྣམས་མཆི་མ་དང་མཉམ་དུ། །མ་ལ་ཡ་ཡི་རླུང་དག་འབབ། །འགྲོན་པོ་རང་གི་དགའ་མ་དང་བྲལ་
བས་ཉེན་པ་རྣམས་ཀྱི་ཆགས་པས་གདུང་བའི་རྒྱུས་རྨོངས་པ་དང་ལྷན་ཅིག་ཏུ་ཙུ་ཏིའི་ཤིང་ས་ཧ་ཀ་
རིའི་དོགས་པ་སྙེ་མ་རྒྱས་ཤིང་འཕེལ་ལོ། །ཉེན་པའི་འགྲོན་དེ་རྣམས་ཀྱི་མཆི་མ་དང་དབུགས་དང་
མཉམ་དུ། ཕྱོགས་མ་ལ་ཡའི་རླུང་དག་འབབ་བོ། །འདི་ནི་གཉིས་ཀའི་རྟེན་ཅན་གྱི་བྱ་བ་དད་དག་
ལྷན་ཅིག་བརྗོད་པའོ །གཞན་ཡང༌། ལྷ་སོགས་འགྲོ་བའི་མོས་པ་དང༌། །ལྷན་ཅིག་དབྱངས་ཅན་
ཐུགས་རྗེ་འཕེལ། །དེ་རྣམས་དད་པའི་མཆི་མ་དང༌། །མཉམ་དུ་ལྷ་མོའི་བྱིན་རླབས་འབབ། །ཅེས་
པའོ། །
གསུམ་པ་ནི། ཁུ་བྱུག་སྒྲོག་པའི་སྐལ་བཟང་དག །ནགས་ཀྱི་རླུང་ནི་དྲི་བཟང་དང༌། །
དཔྱིད་ཉིན་སྐྱེ་བོ་ཀུན་དགའ་དང་། །ལྷན་ཅིག་ཏུ་ནི་འཕེལ་བར་འགྱུར། །ཁུ་བྱུག་སྒྲ་སྒྲོག་པ་སྙན་པའི་
རྒྱུས་སྐལ་པ་བཟང་པོ་ཡིད་དུ་འོང་བ་དང༌།ལྷོའི་ནགས་ཀྱི་རླུང་ནི་བཟང་པོ་ཅན་རྣམས་དང༌།
དཔྱིད་ཀའི་ཉིན་མོ་རྣམས་སྐྱེ་བོ་ཀུན་དགའ་བ་དང་ལྷན་ཅིག་འཕེལ་བར་གྱུར་ཏོ། །འདིར་གཉིས་
ཀའི་རྟེན་ཅན་འཕེལ་བའི་བྱ་བ་དག་ལྷན་ཅིག་བརྗོད་པའོ། །གཞན་ཡང་། ཞལ་གྱི་དཀྱིལ་འཁོར་
རྒྱས་པ་དང༌། །དབུ་སྐྲ་དྲི་ཞིམ་ལི་བ་དང་། །དབྱངས་ཅན་ཉིད་སྐུ་མཛེས་པ་རྣམས། །ལྷན་ཅིག་ཏུ་ནི་
མཛེས་པར་གྱུར། །ཞེས་པའོ། །
བཞི་པ་ནི དེ་ལྟར་ལྷན་ཅིག་བརྗོད་པ་ཡི། །དཔེར་བརྗོད་འགའ་ཞིག་འདི་བྱས་སོ། །དེ་
ལྟར་བཤད་མ་ཐག་པའི་རྣམ་པས་ལྷན་ཅིག་བརྗོད་པའི་སྦྱོར་བ་དཔེར་བརྗོད་པ་དེ་འགའ་ཞིག་
386

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གསུམ་མོ། །༼འདི་ཙམ་གྱིས་ཐམས་ཅད་མ་ཡིན་ཏེ།རིགས་ལྷན་ཅིག་བརྗོད་པ་ལ་སོགས་པ་མཐའ་ཡས་པས་།གཉིས་པ་ཡོངས་
བརྗེས་ཀྱི་དཔེར་བརྗོད་ནི།ཡོངས་སུ་བརྗོད་པའི་རང་བཞིན་ཡང་།།ངེས་པར་བསྟན་པ་ཅུང་ཟད་བྱ།།ས་སྐྱོང་རྣམས་ལ་མཚོན་བསྣུན་པ། །
སྟེར་བྱེད་ཁྱོད་ཀྱི་ལག་པ་ཡིས།།ཡུན་རིང་དག་ཏུ་བསྒྲུབས་པ་འཕྲོགས།།ལྷན་ཅིག་བརྗོད་པའི་དཔེར་བརྗོད་པར་མ་ཟད་ཡོངས་སུ་བརྗོད་
པའི་དཔེར་བརྗོད་པའི་རང་བཞིན་ཡང་།༽ངེས་པར་བསྟན་ཤིང་དཔྱད་པ་ཅུད་ཟད་མདོར་བསྡུས་པ་བྱའོ། །ཀྱེ་
མིའི་དབང་པོ་ཞེས་བོད་ནས ཁྱེད་ཀྱིས་ས་སྤྱོད་རྒྱལ་པོ་གཞན་དགྲ་ཟླ་རྣམས་ལ་བསྣུན་པས་སྟེར་
བར་བྱེད་པ། ལག་འགྲོའི་དབང་པོའི་ལག་པ་ལྟ་བུར་ཁྱོད་ཀྱི་ལག་པ་ཡིས། ས་གཞི་སྤྱོད་པ་དེ་རྣམས་
ཀྱི་གྲགས་པས་ཀུ་མུ་ཏ་ལྟར་དཀར་བ། དུས་ཡུན་རིང་པོ་དག་ཏུ་བསྒྲུབས་པའམ་བསགས་པ་
འཕྲོགས་ཤིང་བླངས་སོ། །འདིར་བསྒྲུབས་པ་དང་སྟེར་བ་ལས། འཕྲོགས་པ་དང་བླངས་པའང་ལས་ཏེ།
རྗེས་བྱ་བའོ །གཞན་ཡང་། སྐྱབས་མཆོག་དབྱངས་ཅན་ཐུགས་རྗེ་ཡིས། །འོད་དཀར་འགྲོ་ལ་སྤྲོ་
མཛད་ཀྱང༌། །འགྲོ་བའི་དད་པ་ཆེས་ཆེ་བའང༌། །ལྷ་མོ་ཉིད་ཀྱིས་བསྡུས་པ་ལགས། །ཞེས་པའོ། །ཀླུ་
ཀུན་ཏུ་དགའ་བའི་ཟློས་གར་དུ། ཁྱོད་ཀྱི་སྙིང་གི་ཁྲག་རྣམས་ནི། །བདག་གི་མཆུ་ཡིས་རབ་ཏུ་
འཕྲོགས། །སླར་ཡང་ཁྱོད་ཀྱི་བརྟན་པ་འདིས། །བདག་གི་སྙིང་ཉིད་འཕྲོགས་པར་གྱུར །ཅེས་པ་
དང་།དཔེ་ཤིན་ཏུ་གསལ་ལོ། །
རྒྱན་སོ་གསུམ་པ་ལ་གསུམ། མཚན་ཉིད་དཔེར་བརྗོད་པའོ། །དང་པོ་ནི། མངོན་པར་
འདོད་པའི་དངོས་པོ་ལ། །སྨོས་པ་ཤིས་པ་ཞེས་ཀྱང་བྱ། །མངོན་པར་འདོད་ཅིང་དོན་དུ་གཉེར་བྱའི་
དངོས་པོ་འགའ་ཞིག་ལ་སྨོས་པའི་སྙན་དངགས་ནི། ཤིས་པ་བརྗོད་པའི་རྒྱན་གྱི་མཚན་ཉིད།ཅེས་
བྱའོ། །གཉིས་པ་ནི། དཔེ། ངག་ཡིད་སྤྱོད་ཡུལ་མ་ཡིན་པའི། །སྣང་བ་དམ་པས་ཁྱོད་ལ་སྲུངས། །
དཔེར་ན། ངག་གི་བརྗོད་བྱའི་ཡུལ་ལས་འདས་ཤིང༌། ཡིད་ཀྱིས་བརྟག་བྱ་མ་ཡིན་པས། དེ་གཉིས་
ཀྱི་སྤྱོད་ཡུལ་མ་ཡིན་པའི་སྣང་བ་དམ་པ་ཡང་དག་པའི་ཡེ་ཤེས། དངོས་པོ་ཀུན་གྱི་དེ་ཁོ་ན་ཉིད་
གསལ་བར་བྱེད་པས ཁྱོད་ལ་སྲུངས་ཤིག་ཅེས་སྨོན་པའོ། །གཞན་ཡང༌། སྨྲ་བསམ་བརྗོད་མེད་
མཉམ་བཞག་མི་རྟོགས་དང༌། །ཆོས་ཀུན་རྨི་ལམ་སྒྱུ་འདྲ་རྗེས་ཐོབ་སྟེ། །ཇི་ལྟ་ཇི་སྙེད་མཁྱེན་པའི་ལྷ་
མོ་ཡི། །ཡེ་ཤེས་དམ་པས་འགྲོ་ཀུན་སྐྱོངས་གྱུར་ཅིག །ཅེས་པའོ། །སློབ་དཔོན་རཏྣ་ཤྲཱིས། ཡོན་ཏན་
387

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
རྒྱ་མཚོ་འཇིག་རྟེན་མཁྱེན། །བདག་མེད་གཉིས་པོ་ཡང་དག་རིག །སྒྲིབ་པ་གཉིས་ལས་རྣམ་བརྒལ་
པས། །འཇིག་རྟེན་ངན་འགྲོ་ལས་སྲུངས་ཤིག།ཅེས་གསུངས་པའོ། །
གཉིས་པ་རྒྱན་བཞིན་དུ་འདོད་པ་འདིར་འདུས་ཚུལ་ནི། འགྲེལ་པར་གསུངས་པ། གང་དུ་
དེ་ཉིད་ཁོ་ན་དེ། དཔེ་དང་དཔེ་ཅན་ཉིད་འགྱུར་ཏེ། །འདྲ་བ་བརྗོད་འདོད་མེད་ཕྱིར་། །དེ་འདྲ་རྗེས་
འགྲོ་མེད་པར་བཤད། །སོ་རྩི་དམར་བའི་ཟླུམ་སྐོར་ཅན། །སོ་ཡིས་འོད་ཟེར་འཕྲོ་བ་ཅན། །ཨུཏྤལ་
འདྲ་བའི་འདྲེན་བྱེད་ལྡན། །ཁྱོད་ཀྱི་གདོང་པ་དེ་ཁོ་ནའོ། །ཞེས་དང་། དཔེ་དང་ཐ་དད་པ་ཡང་ནི། །
དེ་ཉིད་དུ་ནི་སྨྲ་བ་གང༌། །སྟོན་བྱེད་ཐེ་ཚོམ་བཅས་བརྗོད་པ། །ཐེ་ཚོམ་ཅན་དུ་མཁས་པས་ཤེས །
ཞེས་ཐེ་ཚོམ་ཅན་གྱི་རྒྱན་དང་།དཔེ་ཡིས་དེ་ཡིས་དངོས་ཉིད་དུ། །ཉེ་བར་གཞལ་བྱ་སྒྲུབ་བྱེད་དེ། །
དཔེ་རུ་བརྗོད་པར་བྱེད་པ་གང་། །དེ་ནི་དཔེ་ཡི་གཟུགས་ཅན་ཡིན། །ཅེས་དཔེའི་གཟུགས་ཅན་དང་།
སྦྱར་བའི་དོན་དང་ཡང་དག་ལྡན། །ཅུང་ཟད་རབ་ཏུ་རྟོག་ལྡན་ཞིང༌། །སླར་ཡང་གཟུགས་ཅན་དོན་
དང་ཡང་། །རབ་རྟོག་ཆ་ཤས་ཀྱི་རྒྱན་རྣམས་འདིར་མ་བསྡུས་སོ །ཞེ་ན་མ་ཡིན་ཏེ། ཟླ་བས་པདྨ་
དག་གི་ནི། །ཞེས་པ་ལ་སོགས་པ་རྗེས་འགྲོ་མེད་པ་སྟེ། རྗེས་འགྲོ་མེད་དོ་ཐེ་ཚོམ་ཅན། །དག་ནི་དཔེ་
རྣམས་ཉིད་ལ་བསྟན། །དཔེ་ཡི་གཟུགས་ཅན་དག་དང་ནི། །གཟུགས་ཅན་རྣམས་ལ་ངེས་པར་
བསྒྲགས། །རབ་རྟོག་ཆ་ཤས་འདི་ཡང་ནི། །རབ་རྟོག་དག་གི་དབྱེ་བ་ཉིད། །ཁྱོད་གདོང་མིག་ལ་
རྒྱན་རྣམས་དག་ནི་རིམ་པས་ཐུན་མོང་མིན་པའི་དཔེ་གཡོའམ་། །ཞེས་པ་ལ་སོགས་ཐེ་ཚོམ་ཅན་གྱི་རྒྱན་རྣམས་དག་ནི་རིམ་པས་ཐུན་མོང་མིན་པའི་དཔེ་
དང་ཐེ་ཚོམ་གྱི་དཔེ་ཡང་ཡིན་པས།དཔེའི་རྒྱན་རྣམས་བསྟན་ཅིང༌། ས་ཡི་གཟུགས་ཅན་དག་དང་ནི། །
དཀར་བ་བཞིན་རས་ཟླ་བ་འདི། །ཞེས་པ་ལ་སོགས་པའི་གཟུགས་ཅན་གྱི་རྒྱན་རྣམས་ལ་གྲགས་ལ།
རབ་རྟོག་དང་གཟུགས་ཅན་གྱི་དོན་དང་ལྡན་པ་འདི་ཡང་རབ་རྟོག་དག་གི་དབྱེ་བ་ཉིད་ཡིན་པས་ན།
དེ་རྣམས་འདིར་མ་བསྡུས་པ་མ་ཡིན་ནོ། །
གསུམ་པ་རྒྱན་ཕྱི་མ་གཉིས་བཤད་པ་ལ་གཉིས། རབ་སྤེལ་དང༌། དགོངས་པ་ཅན་ནོ། །
དང་པོ་ལ་གསུམ། མཚན་ཉིད་དང་། དབྱེ་བ་དང་ཅན་གྱི་དཔེ།སྒྲུབ་བྱེད་དང་རྒྱན་སྤྱིའི་རྣམ་
དབྱེའོ། །དང་པོ་ནི།ཐ་དད་རྒྱན་རྣམས་བསྲེས་པ་ནི། །སྤེལ་མ་དག་ཏུ་བརྗོད་པ་སྟེ། །ཡན་ལག་ཡན་
388

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ལག་ཅན་དངོས་ཀྱི །སྐབས་དང་ཐམས་ཅད་སྟོབས་མཚུངས་ཉིད། །ཅེས་པ་ལུགས་གཉིས་སྤེལ་
མ་ཡི། །རྒྱན་དག་ལ་ནི་མཚོན་པར་བྱ། །ངོ་བོ་ཐ་དད་པའི་རྒྱན་ལ་སོགས་པ་རྣམས་བསྲེས་པའི་ཚིག་
སྦྱོར་གཅིག་ལ་སོགས་པ་ལ་གནས་པ་ནི། སྤེལ་མ་ཞེས་པའི་རྒྱན་དག་ཏུ་མཁས་པ་རྣམས་ཀྱིས་
བརྗོད་པ་སྟེ། མཚན་ཉིད་དོ། །ནིའི་སྒྲ་ནི་རྒྱུ་མཚན་གྱི་སྒྲ་དེ་ཚིག་སྦྱོར་གཅིག་ལ་ཡོད་པ་མི་འགལ་
བའི་རྒྱུ་མཚན་། །དེའང་སྤེལ་མའི་རྣམས་ཡན་ལག་སྒྲུབ་བྱེད་རྒྱུ་དང་། ཡན་ལག་བསྒྲུབ་བྱ་འབྲས་
བུའི་དངོས་པོར་གནས་པ་ལྟོས་པ་དང་བཅས་པའི་སྐབས་དང་ཡང་དེ་རྒྱན། དེ་རྣམས་ཕན་ཚུན་མི་
ལྟོས་པ་ལྕགས་ཀྱི་ཐུར་མ་ལྟར། སོ་སོར་ཐམས་ཅད་སྟོབས་མཚུངས་པ་ཉིད་དེ། རང་དབང་ཅན་ནོ་
ཞེས་པ་ལུགས་གཉིས་སྤེལ་བའི་རྒྱན་དག་ལ་ནི་མཚོན་པར་བྱའོ། །
གཉིས་པ་ནི། མཛེས་མ་ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་པར་བྱེད། །
མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །ཀྱེ་མཛེས་མ་ཁྱོད་ཀྱི་བཞིན་རས་
ཀྱི་དཔལ་མཛེས་པ།པདྨ་རྣམས་ཀྱིས་འགོག་པར་བྱེད་། །དེ་ནི་སྒྲུབ་པར་བྱེད་པ་ཡན་ལག་ཅན་ནོ། །
དེའི་སྒྲུབ་བྱེད་ནི། ཀོ་ཥའི་སྒྲ་པདྨའི་སྙིང་པོའམ། ནོར་འཛུད་པའི་མཛོད་དང་སྦྱར་རོ །དཎ་ཌའི་སྒྲ་
ཡན་ལག་པའི་གསུང་ངམ། པདྨའི་ཡུ་བ་ལ་སྦྱར།ཕུན་སུམ་ཚོགས་པ་ཅན་པདྨ་འདི་ལ། བསྒྲུབ་པར་
བྱ་བ་དཀའ་བ་ཅི་ཞིག་ཡོད་དེ་ཐམས་ཅད་སྒྲུབ་པར་ནུས་པས། ཁྱོད་ཀྱི་གདོང་པའི་དཔལ་ཡང་
འགོག་པར་བྱེད་ཞེས་པས དོན་གཞན་བཀོད་པ་སྦྱར་བ་རྗེས་སུ་འབྲེལ་པ་ཅན་ནི་སྒྲུབ་བྱེད་ཡིན་
པས། ཡན་ལག་ཉིད་དུ་གནས་ཏེ། འདིར་འགོག་པར་བྱེད་ཅེས་དཔེ་དང༌། མཛོད་དང་ཡུ་བ་དང་
གཉིས་སྦྱར་བ་དང༌། དངོས་པོ་བཀོད་ནས་སྒྲུབ་བྱེད་ཕུན་ཚོགས་བརྗོད་པས།དོན་གཞན་བཀོད་
རྒྱན་གསུམ་བསྲེས་པའོ །འདིར་མཁས་པ་འགའ་ཞིག་རྒྱན་གཉིས་བསྲེས་པ་ཡང་རབ་སྤེལ་ཡིན་ནོ་
གསུངས་པ་ནི་རྣམ་པ་མ་ཤར་བའི་སྨྲ་བ་སྟེ། ལུང་དང་རིགས་པ་གཉིས་ཀས་གནོད་དེ། འདིར་ཐ་དད་
རྒྱན་རྣམས་བསྲེས་པ་ནི ཞེས་པར་མང་ཚིག་སྨྲས་པས། གསུམ་ཡན་ཆད་ཅིས་ཀྱང་དགོས་སོ །
རིག་པ་ཡང་འགལ་བའི་རྒྱན་དང་དཔེ་རྒྱན་དང་ཐུན་མོང་དུ་བྱས་པ་འགལ་བའི་དཔེ་ཡང་ཆོས་ཅན།།
རབ་སྤེལ་དུ་ཐལ། རྒྱན་གཉིས་བསྲེས་པའི་ཕྱིར་།དེའི་རིགས་ཅན་མང་ངོ་། །དེས་ན་འདི་ལྟར་
389

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བལྟ་བར་བྱ་སྟེ། རྒྱན་གཉིས་བསྲེས་པ་ནི་གང་བརྩོན།ཅུང་ཟད་ཆེ་བའི་མིང་ནས་བསྡོམས་ནས་
བརྗོད་དེ།དཔེར་ན་དཀར་ནག་ཅེས་དང༌། སེར་སྐྱ་ཞེས་པ་ལྟ་བུ་སྟེ། འདིར་ཡང་བསྙོན་དོར་གྱི་
གཟུགས་ཅན་ལྟ་བུའོ། །ཡང་རྒྱན་གསུམ་ཕན་ཆད་ཆ་མཉམ་པ་ལ་རབ་སྤེལ་ཞེས་བརྗོད་པ་སྟེ།
དཔེར་ན་ཁ་དོག་སུམ་ཚོགས་ཕན་ཆོད་ཁྲ་བོ་ཞེས་བརྗོད་པ་ལྟ་བུ་སྟེ། ད་ལྟ་ཉིད་དཔེར་བརྗོད་པ་ལྟ་
བུའོ། །གཞན་ཡང་། ཉིད་ཞལ་ཟླ་རྒྱས་ལྟ་བུར་ཟླུམ། །ཨུཏྤལ་སྤྱན་ནི་ཡངས་ཤིང་རིང་། །དབྱངས་
ཅན་རྟག་པར་མཛེས་པའི་ཕྱི། །རྒྱན་གཞན་དག་གིས་ཅི་ཞིག་བགྱི། །ཞེས་པ་སྟེ་དཔེ་དང་གཟུགས་
ཅན་འགལ་བ་རྒྱུ།།འགོག་པའི་རྒྱན་ལྔ་བསྲེས་པ་ལྟ་བུའོ། །
གསུམ་པ་ནི།རང་བཞིན་བརྗོད་དང་འཁྱོག་བརྗོད་ཅེས། །ངག་གི་རང་བཞིན་ཐ་དད་པར།།
འཁྱོག་པོར་བརྗོད་པ་ཐམས་ཅད་ལས། །ཕལ་ཆེར་སྦྱར་བས་དཔལ་རྒྱས་བྱེད། །དེ་ཡང་སྤྱིར་སྙན་
ངག་ལ་རང་བཞིན་དངོས་པོ་ཇི་ལྟར་གནས་པར་གསལ་བར་བྱེད།དོན་རྒྱན་གྱི་དང་པོ་དང་། འཁྱོག་
པོར་བརྗོད། དེ་ལས་གཞན་དུ་བརྗོད་པ་དཔེ་ལ་སོགས་པ་ལྷག་མ་རྣམས་དང་ཞེས། སྦྱོར་ངག་གི་
རང་བཞིན་ཐ་དད་པ་རྣམ་པ་གཉིས་སོ། །དེ་ལ་འཁྱོག་པོར་བརྗོད་པ་ཐམས་ཅད་ལ་ཕལ་ཆེར་ཏེ་མང་དུ་
སྦྱར་བའི་རྒྱན་གྱིས་མཛེས་པའི་དཔལ་རྒྱས་པར་བྱེད་དེ།ཐམས་ཅད་དུ་མ་ཡིན་པའི་ཕྱིར་ཕལ་ཆེར་
ཞེས་བརྗོད་དོ། །དེས་ན་འདིར་ཡང་དོན་གཞན་བཀོད་པ་འཁྱོག་བརྗོད་ལ་སྦྱར་བ་བཀོད་པས་མཛེས་པ་
འཛེགས་ཀྱིས།འཁོག་བརྗོད་ལ་ཚིག་ཟེར་
ཡིན་།།ལོ་ཙྪ་བ་དཔལ་བརྩེགས་ཀྱིས།འཁྱོག་བརྗོད་ལ་ཚིག་ཟེར་ཞེས་བསྒྱུར་གསུངས་། །
རྒྱན་སོ་ལྔ་པ་བཤད་པ་ལ་གཉིས།རྒྱུ་དང་ངོ་བོ་མདོར་བསྟན། དབྱེ་བའི་རྣམ་པས་རྒྱས་
པར་བཤད་པའོ། །དང་པོ་ནི། སྙན་ངག་མཁན་བསམ་དགོངས་པ་སྟེ། །སྙན་དངགས་སྒྲུབ་པ་གང་
གནས་པ། །རྒྱན་གྱི་ཡུལ་ལ་ཡོན་ཏན་ཅན། །དེ་ནི་དགོངས་པ་ཅན་ཞེས་བརྗོད། །གང་བཙན་པར་བྱ་
བའི་དང་པོ་མགོ་བཙུགས་ནས་བྱ་རྫོགས་ཀྱི་སྐད་ཅིག་གི་བར་ལ་སྙན་དངགས་མཁན་ཀྱི་རྒྱུན་འགྲུབ་
པར་བྱེད་པའི་རྟོག་པའི་རྩོལ་བའི་ཁྱད་པར་ནི། དགོངས་པ་ཞེས་བྱ་ཏེ། དེའི་ཁྱད་པར་ནི་སྙན་
དངགས་ཀྱི་ཐོག་མ་ནས་གྲུབ་ཀྱང་རྫོགས་ཀྱི་བར་གང་གནས་པ་ཡིན་གྱི། ཉི་ཚེ་བའི་བསམ་པ་མ་
ཡིན་པའོ། །འདི་ནི་རྒྱན་འདིའི་རྒྱུའོ། །ངོ་བོ་ནི་སྙན་དངགས་ཀྱི་རྒྱན་ཚིགས་བཅད་ལྷུག་པ་སྤེལ་མ་
390

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདི་བདག་ཉིད་ཀྱི་ཡུལ་ལ་ཡོད་པ། སྙན་དངགས་ཚོགས་པའི་སྤྱོད་ཡུལ་ཅན་གྱི་ཡོན་ཏན་གྱི་ཁྱད་
པར་དེ་ནི། དགོངས་པ་ཅན་གྱི་རྒྱན་ཞེས་པའི་མཚན་ཉིད་དུ་མཁས་པ་རྣམས་ཀྱིས་བརྗོད་། །དེས་
ན་འདི་ནི་རྒྱན་ལུས་ལ་ཡོད་ཚོད་ཀུན་གྱི་རྒྱན་ཡིན། །ངག་གི་དབང་ཕྱུག་གིས་འདི་གཞུང་གི་རྒྱུན་ལ་
ཡོད་པའི་ཚིགས་བཅད་གཅིག་གཉིས་ཡོད་ལ་སོགས་པའི། ཡུལ་ལ་ཡོད་པ་བསལ་ལོ །ཞེས་
གསུངས་ཏེ། ཁོ་བོ་ནི་ཚིགས་བཅད་གཉིས་གཅིག་ལ་སོགས་པ་ལ་ལུས་རྫོགས་ན་རྒྱན་འདི་ཡོད་པར་
འདོད་།དེ་ལ་མིན་ན། འདི་ལུས་ལ་ཡོད་ཚོད་ཀྱི་རྒྱན་དུ་འགྱུར་བར་འགལ་བའི་ཕྱིར་རོ །གཉིས་
པ་ནི། དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་པ་ཅན། །ཁྱད་པར་དོན་དང་བྲལ་
བ་རྣམས། །མ་བྱས་གནས་སུ་བསྔགས་པ་དང༌། །བརྗོད་རམས་སྟོབས་ལས་དངོས་པོ་ནི། །ཟབ་མོ་
དག་ཀྱང་གསལ་བ་སྟེ། །དེ་ཀུན་དགོངས་པའི་དབང་གྱུར་ཕྱིར།།དེ་རྣམས་དགོངས་པའི་དབང་གྱུར་
ཕྱིར། །དེ་རྣམས་དགོངས་པ་ཅན་ཞེས་རིག །དེའང་དངོས་པོ་སྙན་དངགས་ཀྱི་རྒྱུན་རིང་པོ་ཡིན་ནམ་
ཚིག་གིས་ཆ་ཤས་གྲོང་ཁྱེར་ཀྱི་བསྔགས་པ་ལ་སོགས་པ་ལེའུ་དང་པོར་བསྟན་པ་ལྟ་བུ་རྣམས་ཀུན།
སོར་མོ་རངས་པའི་ཚིག་བཞིན་དུ་ཕན་ཚུན་ཡན་ལག །ཡན་ལག་ཅན་གྱིས་དངོས་པོ་ཕན་པར་བྱེད་
པ་ལ་ལྟོས་པ་ཅན་ཡིན་གྱི།རང་དབང་ཅན་ལྕགས་ཀྱི་ཐུར་མ་ལྟར་འབྲེལ་མེད་མ་ཡིན་པའི་ཕྱིར་རོ།།
དེ་ལྟར་གྲོང་གི་བསྔགས་པ་ལ་སོགས་པའི་ཚིག་རྣམས་འདུས་པས་སྙན་དངགས་ཆེན་པོ་གྲུབ་པ་ལྟ་
བུའོ། །འདི་ནི་འདི་ཡི་ཆོས་དང་པོའོ། །རྒྱུན་གྱི་ཡུལ་ཡོད་པའི་ཁྱད་ཅུང་ཟད་སྲེད་ཅིང་། དེ་ལ་ཁྱད་
པར་དོན་དགོངས་པ་དང་བྲལ་བ་རྣམས་སྐབས་དེར་ཉེ་བར་མི་མཁོ་བ་བྱས་ཀྱི ཉེ་བར་མཁོ་བ་ཁོ་ན་
བྱས་པ་གཉིས་པའོ།།བརྒྱ་བྱིན་ལ་སོགས་པ་འགའ་ཞིག་ལ་གནས་སྐབས་སུ་བབས་པ་བསྔགས་པས་
མཛེས་པ་སྟེ། བྷ་ར་ཝི་ཡིས་གང་བཤད་པ།སྐབས་སུ་སྨྲ་བ་ཉིད་ནི་རྣམ་པར་མཛེས་སོ །ཞེས་སོ། །
འདི་ནི་གསུམ་པའོ། །དངོས་བརྗོད་པའི་རིམ་པའི་རྣམ་པ་ལག་མཐིལ་གྱི་སྐྱུ་རུ་ར་ལྟ་བུར།དོན་
གཅིག་འགལ་བར་བྱེད་པའི་སྟོབས་ཀྱིས་སམ། ཕུགས་ལ་དངོས་པོ་ཟབ་མོ་ཤིན་ཏུ་རྟོགས་དཀའ་
བའི་ཆོས་དག་ཀྱང་གསལ་བ་སྟེ་བདེ་བླག་ཏུ་རྟོགས་པ།སྐྱེས་པ་རབས་ཀྱི་ཕྲེང་བ་བཤད་པ་ལས།
རྫོགས་པའི་སངས་རྒྱས་མཚར་བ་གོ་བ་ལྟ་བུ་ནི་བཞི་པའོ། །ཁྱད་པར་བཞི་པོ་དེ་ཀུན་དགོངས་
391

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པའི་དབང་རྒྱུན་ལ་ཁྱབ་པ་བསམ་པའི་འབྲས་བུར་གྱུར་པའི་ཕྱིར།ཚིག་སྦྱོར་བཞི་པོ་དེ་རྣམས་ཆོས་
ཅན་དགོངས་པ་ཅན་གྱི་རྒྱན་ཞེས་བྱ་བར་མཁས་པ་སྙན་དངགས་མཁན་གྱིས་རིག་གོ།གལ་ཏེ་རང་
བཞིན་གྱི་རྒྱན་ལ་སོགས་པ་ཐམས་ཅད་ལའང༌།བསམ་པ་མེད་པར་མི་འགྲུབ་པའི་ཕྱིར།དགོངས་པ་
ཅན་དུ་འགྱུར་རོ། །རྒྱ་ཆེ་བའི་རྒྱན། སློང་བ་རྣམས་ཀྱིས་བཀྲེས་པའི་མིག་ཅེས་པའི་ཚིག་ལས་བཤད་
ལ་གཏོང་ཕོད་ཆེ་བའི་དངོས་པོ་ཟབ་གསལ་བར་ལ་སོགས་པའང༌། དགོངས་པ་ཅན་དུ་འགྱུར་།
ཞེ་ན་མིན་ཏེ་དེ་དག་ནི། རང་བཞིན་ལ་སོགས་པ་ལྟ་བུ་ནི་བསྟན་བཅོས་འདི་ལ་ལྟོས་ཏེ། རྒྱུ་ལ་མ་
ཡིན་པས་ཉི་ཚེ་བ་ཡིན་པའི་ཕྱིར་རོ།།དེ་རྣམས་རེ་ལ་ལུས་རྫོགས་པ་ཡིན་ན་ནི་འདོད་པ་ཉིད་དོ། །
ཟློས་གར་ཡང་རྒྱན་གྱི་མཚན་ཉིད་དུ་ཚང་བར་བསྟན་པ་ནི། གང་ཡང་མཚམས་སྦྱོར་ཡན་
ལག་དང༌། །འཇུག་པའི་ཡན་ལག་མཚན་ཉིད་སོགས། །ལུང་གཞན་རྣམས་སུ་བརྗོད་འདི་མང་། །
རྒྱན་ཉིད་དུ་ནི་བདག་ཅག་འདོད། །གང་ཡང་མཚམས་སྦྱོར་གྱི་ཡན་ལག་། མཚམས་སྦྱོར་བ་སྨྲ་བ
དང་སྨྲ་བའི་ལན་དང་། བརྗོད་བྱའི་དོན་དང་དེའི་ལྡོག་ཕྱོགས་འདོར་བྱ་དང༌། བླང་དོར་གྱི་འབྲས་བུ་
ཐོབ་པ་དང་ལྔའོ །
དེ་སྐད་དུ་ཡང་། སྒོ་དང་སྒོ་ཡི་ལན་ཉིད་དང༌། །སྙིང་པོ་དང་ནི་མི་བཟོད་ཉིད། །དེ་བཞིན་
དང་ནི་ངེས་འཐོབ་བྱེད། །མཚམས་སྦྱོར་ལྔ་རྣམས་ཟློས་གར་དུའོ། །ཞེས་དང༌།ཀོ་ཧཱ་ལ་རུང་ཡང་།
མཚམས་སྦྱོར་ཡན་ལག་སྒོ་སོགས་རྣམས། །བསྡུ་ན་མངོན་མཐོའི་བདག་ཉིད་ཅན། །སྣ་ཚོགས་ཀུན་
དགའི་རོ་ལྡན་པ། །ཡང་དག་བསྡུས་པར་རབ་ཏུ་གྲགས། །ཞེས་བཤད་པ་དང་།ཚིག་ལྡན་ལ་སོགས་
པ་བཞི་ལ། རང་དུ་སྣང་བྱེད་ལ་སོགས་པ་དྲུག་ཅུ་དྲུག་ཏུ་ཕྱེ་བའི་ཡན་ལག །དབྱངས་བདུན་པ་ལ་
སོགས་པ་རྣམས་དང༌། རྒྱན་ཕྱེ་དང་ཡི་གེ་འདུས་པ་ལ་སོགས་པ་མཚན་ཉིད་སུམ་ཅུ་རྩ་དྲུག་གམ། སྒྲ་
དང་སྡེབ་སྦྱོར་གྱི་བསྟན་བཅོས་ལ་སོགས་པ་དང་། སོགས་པས་སྒེག་པའི་ཡན་ལག་དང་། ཕྲེང་བའི་
ཡན་ལག་དང༌།མཚམས་སྦྱོར་གཞན་པའི་ཡན་ལག་སྟེ།སྒྱུ་རྩལ་གྱི་རིགས་རྣམས་དང་ལུང༌།གཞན་
བྷཱ་ཏ་ལ་སོགས་རྣམས་སུ་བརྗོད་པའི་སྙན་ངག་གི་མཛེས་བྱེད་འདི་ཡང་ཆོས་ཅན། སྙན་ངག་མཛེས་
པར་བྱེད་པའི་ཕྱིར། རྒྱན་ཉིད་དུ་ནི་བདག་ཅག་དབྱུག་པ་ཅན་ལ་སོགས་པ་རྣམས་འདོད་དོ། །འདིར་
392

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
མི་དགོས་པ་ཅི་ཞེ་ན། རགས་པ་ཙམ་འདིར་འདུ་བའམ། རེ་རེ་ནས་བཤད་ན། གཞུང་མང་བས་
འཇིགས་པའམ། སྐབས་མ་ཡིན་ཏེ། སྙན་ངག་འཇུག་ཆད། བརྗོད་དགོས་ན་ནི་ཧ་ཅང་ཐལ་བའི་
ཕྱིར། འདིར་མ་བཤད་དོ། །རྟོགས་པར་འདོད་ན་གཞུང་དེ་དང་དེར་ཤེས་པར་བྱའོ་སྙམ་དུ་དགོངས་
པར་བྱའོ། །མཇུག་བསྡུ་ཞིང་མ་བཤད་པ་བསླབ་པ་ནི། རྒྱ་ཆེན་མཐའ་ཡས་བསྡུས་ནས་ཚད་དུ་གྱུར་
པ་ཡིས། །རྒྱན་རྣམས་དག་ལ་འདི་ཉིད་རྣམ་པར་། །བརྗོད་པའི་ཕུལ་ལས་འདས་པར་ཡོངས་སུ་
གནས་པ་ཡི། །ཁྱད་པར་རྣམས་ནི་གོམས་པ་ཉིད་ཀྱིས་དབྱེ་བར་ནུས། །དེའང་དོན་གྱི་རྒྱན་རྣམས་
དག་གི་ལམ་འདི་ཉིད་མཚོན་གྱི་སྤྲོས་པ་མཐའ་ཡས་ཤིང་ཚད་མེད་པ་ཡིན་ཡང༌། དབྱེ་བ་མཐའ་དག་
ལ་ཁྱབ་པར་བྱེད་པ་སྤྱིའི་མཚན་ཉིད་ཀྱིས་བསྡུས་ནས དོན་རྒྱན་སུམ་ཅུ་སོ་ལྔའོ། །ཞེས་ཚད་དུ་གྱུར་
པ་ཡིས། རང་བཞིན་ལ་སོགས་པ་རྒྱན་རྣམས་དག་གི་ལམ་འདི་ཉིད་ནི། མཚན་ཉིད་དཔེར་བརྗོད་
བཅས་པས་དབྱུག་པ་ཅན་བདག་གིས་རྣམ་པར་ཕྱེའོ། །དཔེར་ན་བ་ལང་གི་དབྱེ་བ་མཐའ་ཡས་ཀྱང༌།
སྤྱིའི་མཚན་ཉིད་ལྐོག་ལ་སོགས་པས བསྡུས་ནས་དང་། ཁྲ་བོ་སེར་སྐྱའམ། དཀར་ཟལ་དང་ནག་
སྒུར་གྱི་དཔེ་བརྗོད་པས་བ་ལང་གི་གནས་སུ། ལུས་བསྡུས་ནས་ཕྱེ་བ་ལྟ་བུའོ །བརྗོད་པའི་ཡུལ་
ལས་འདས་པ་རྒྱན།མཐའ་ཡས་པར་ཡོངས་སུགནས་པ་དངོས་སུ།༽མ་བཤད་པའི་ཁྱད་པར་མཐའ་ཡས་
རྣམས་ནི། གཞུང་འདིར་བ་དང་སྦྱོར་བ་མི་དམན་པ་ཉིད་ཀྱིས་དབྱེ་བར་ཡང་ནུས་ཏེ་སྤྲོ་བར་ཡང་
ནུས་སོ །དེས་ན་ལམ་འདི་ལ་བརྩོན་པར་བྱའོ །མཁྱེན་པའི་བློ་གྲོས་ཡངས་པས་ཤེས་བྱའི་ཁྱོན་ལ་
རོལ་པས་འགྲན་ནུས་ཤིང༌། །བརྩེ་བའི་དཔལ་ནི་ཉི་ཟླའི་མདངས་ཀྱིས་དཔེ་ཟླར་མི་འདོད་རབ་
གསལ་ལ། །ནུས་པའི་བདག་ཉིད་འདོད་ལྷའི་དཔུང་ལ་བྱམས་པས་སྐྲག་པ་སྟེར་མཛད་པའི། །
གནས་ལྔ་རིག་པའི་ལོ་ཆེན་སྐུ་མཆེད་སྐྱེ་རྒུའི་གཙུག་ཏུ་རྒྱལ་གྱུར་ཅིག །སྒྲ་དོན་རྒྱན་གྱི་ཀུན་ནས་
མཛེས་ཀྱང་མིག་སྟོང་ལྡན་པ་སྔོན་ཆད་མ་མཐོང་ཡིད་འོང་གཟུགས། །སྐྱེ་རྒུ་སིམ་བྱེད་བདུད་རྩི་ཡིན་
ཡང་བྱེད་པོ་རང་གིས་སྔོན་ཆད་མ་མྱངས་ཉམས་ལྡན་རོ །སྲིད་གསུམ་གསལ་བའི་ཟླ་བ་ཡིན་ཡང་
དབང་ཕྱུག་གཙུག་གིས་སྔོན་ཆད་མ་རེག་བདེ་བའི་གནས།།བརྗོད་ན་རྣ་བའི་དཔལ་རབ་བསྐྱེད་ཀྱང་
དྲི་ཟའི་ཚོགས་ཀྱིས་སྔོན་ཆད་མ་ཐོས་ངག་འདི་མཚར།།
393

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ་ལས་དོན་གྱི་རྒྱན་གྱི་རྣམ་པ་
བཅད་པ་གཉིས་པོའི་རྒྱ་ཆེར་འགྲེལ་བ་འདི་ནི། འདྲེན་པ་དམ་པ་རྣམས་དང་ཡི་དམ་ལྷའི་བཀའ་དྲིན་
ལས། སྒྲ་དང་ཚད་མ་དང་སྙན་དངགས་དང་སྡེབ་སྦྱོར་དང་མིང་གི་མཛོད། བཟོ་དང་གསོ་བ་དང་།
བདེ་བར་གཤེགས་པའི་གསུང་རབ་རྒྱ་མཚོ་ལྟ་བུ་ལ་བློ་ཡི་སྣང་བ་ཅུད་ཟད་ཐོབ་པ་འཇམ་པའི་
དབྱངས་ཁ་ཆེ་པཎ་ཆེན་གྱིས མཁས་པའི་དབང་པོ་དཔང་ལོ་ཙཱ་བ་བློ་གྲོས་བརྟན་པའི་ཊཱཀྐ་དང༌།
སྙན་ངག་མཁན་དུ་མའི་ཞབས་རྡུལ་སྤྱི་བོས་བླངས་ཤིང་ཚིག་གི་བདུད་རྩི་མྱངས་པས། སྙན་དངགས་
ཀྱི་བསྟན་བཅོས་མང་པོ་ལ་འདྲིས་པར་བྱས་ནས་ལེགས་པར་སྦྱར་བའོ །།
ལེའུ་གསུམ་པའི་དཀའ་འགྲེལ།
ད་ནི་སྙན་དངགས་མེ་ལོང་གི་ལེའུ་གསུམ་པ་འཆད་པ་ལ། སྒྲ་རྒྱན་བཤད་པ་དང་། གབ་
ཚིག་གི་རྒྱན་བཤད་པ། སྐྱོན་སེལ་བའི་སྐོར་བཤད་པ་དང་གསུམ་ལས། དང་པོ་སྒྲ་རྒྱན་ལ་དབྱེ་ན་
ཟུང་ལྡན་གྱི་རྣམ་གཞག །བྱ་དཀའ་བའི་ཁྱད་པར་གཞན།དབྱངས་སོགས་ངེས་པའི་བྱ་དཀའ་བཤད་
པའོ །དང་པོ་ལ་མཚན་ཉིད་དང་དབྱེ་བ་གཉིས་ལས། རྩ་བར། བར་མ་ཆོད་དང་བར་ཆོད་དག །ཡི་
ཚོགས་པ་བསྐོར་བ་སྟེ། ཟས་ཏེ་བརྗོད་པའི་
གེ་ཚོགས་པ་བསྐོར་བ་སྟེ། །བཟླས་ཏེ་བརྗོད་པའི་སྙན་ངག་གང་ཡིན་པ་ནི། ཟུང་ལྡན་གྱི་མཚན་ཉིད་
ཡིན་ནོ། །དེའང་ལེའུ་དང་པོར་རྗེས་ཁྲིད་ཞར་བྱུང་དུ་བསྐོར་བ་ཁོ་ན་ཞེས་པར་བཤད་པ་དེ། འདིར་
རྒྱས་པར་བརྗོད་པ་ལས་དབྱེ་བ་ནི་དེ་འདྲ་དེ་ལ་བསྐོར་བའི་ཡི་གེ་གཞན་གྱིས་བར་མ་ཆོད་པ་དང་།
བར་ཆོད་པའི་བདག་ཉིད་གཉིས་སོ།
གཉིས་པོ་དེ་ཡང་རྐང་པ་བཞི་པོ་ཡི་གནས་ཇི་ལྟར་རིགས་པ་རྣམས་ཀྱི་དང་པོ་དང་། བར་
དང༌།མཐའི་སྤྱོད་ཡུལ་ཅན་ནོ། །དེའི་བར་སྐབས་ཀྱི་དབྱེ་བ་ཡང༌། རྐང་པ་གཅིག་ལ་ཡོད་པ་དང་།
གཉིས་དང་གསུམ་བཞི་ག་ལ་ཡོད་པའོ། །རྐང་པ་དང་པོ་ལ་ཡོད་པ་ལའང་རྐང་པ་དང་པོ་ཉིད་ལ་
ཡོད་པ་དང་། གཉིས་པ་དང་གསུམ་པ་དང་བཞི་པ་ཉིད་ལ་ཡོད་པ་ལ་སོགས་པར་དབྱེའོ །སླར་ཡང་
394

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ཟུང་ལྡན་དེ་རྣམས་ཀྱི་རྣམ་རྟོག་གི་དབྱེ་བ་ནི། རྐང་པ་གཅིག་གམ།གཉིས་སམ།གསུམ་མམ།བཞི་
གའི་ཡང་ཐོག་མ་ཁོ་ན་ན་ཡོད་པ་དང༌། བར་དུ་དང༌། མཐའ་ན་ཡོད་པ་སྟེ་གསུམ་དང་། ཡང་དང་པོ་
བོར་ནས་བར་དང་མཐའ་ན་ཡོད་པ་དང་། ཡང་མཐའ་མ་བོར་ནས། བར་དང་ཐོག་མ་ན་ཡོད་པ་དང་།
ཡང་བར་བོར་ཏེ་ཐོག་མ་དང་མཐའ་ན་ཡོད་པ་དང༌།ཐོག་མཐའ་བར་གསུམ་པོ་ཀུན་ཏུ་བྱས་པ་སྟེ།
བདུན་པོ་དེ་དེ་རྣམས་རྐང་པ་དང་པོ་གཅིག་པུ་ལ་ཡོད་པ་ལྟ་བུ་ལ་ཡང་འགྱུར་ཞིང་། དེ་བཞིན་གཞན་
གཉིས་པ་དང་གསུམ་པ་དང་བཞི་གའི་གནས་གསུམ་ག་ལ་ཡོད་པའི་བར་དུ་སྦྱར་བར་བྱའོ། །གང་གི་
ཚེ་རྐང་པ་བཟླས་པ་ལ་སོགས་པ་ཀུན་ཏུ་ཟུང་ལྡན་རྣམས་འབྱུང་ངོ༌། །གཞན་ཡང་བདུན་དེ་རྣམས་
ཀྱི་ཡང་དག་པ་ཕྱིན་ཅི་མ་ལོག་པ་སྤྲོས་པའི་དབྱེ་བ་ཁབ་སྐྱེས་པའི་དབྱེ་བ་ཤིན་ཏུ་མང་སྟེ།ཚིགས་
བཅད་ཤོ་ལོ་ཀ་གཅིག་ལ་ཡང་ཁ་གཅིག་ཏུ་དང་པོར་ཟུང་ལྡན་དང༌། ལ་ལར་བར་གྱི་དང༌། འགའ་
ཞིག་ཏུ་མཐའི་དང༌། རྐང་པ་ཁ་ཅིག་ཏུ་བར་དང་། མཐའ་དང་། ཡང་ལ་ལར་བར་དང་ཐོག་མ་དང་།
ཡང་ལ་མར་དང་པོ་དང་མཐའི་ཟུང་ལྡན་དང་། ལ་ལར་གསུམ་ག་ལ་ཡོད་པ་སྟེ། དེ་ལྟར་འདི་རྣམས་
དུ་མར་འགྱུར་། །
དེ་རྣམས་ལ་ཡང་བསྡུ་ན།གཉིས་ལ་སོགས་པ་ཡས་ཆད་ཅུང་ཟད་བྱ་བ་སླ་བ་དང་།གསུམ་
ལ་སོགས་པ་མས་ཆད་ཅུང་ཟད་བྱ་བ་དཀའ་བ་གཉིས་སུ་འདུས་སོ །དེའང་ཐམས་ཅད་དུ་བརྗོད་ང
ཀྱིས་མི་ལང་བས། ཐམས་ཅད་མ་ཡིན་གྱི་རགས་པ་མཚོན་ནུས་པ། འགའ་ཞིག་རྣམས་ནི་བསྟན་
པར་བྱ།རྒྱས་པར་བཤད་པ་ལ་དྲུག །དང་པོ་ཡི་ཟུང་ལྡན། གནས་གཞན་གྱི་ཟུང་ལྡན།མཐའ་ཐོག་
གི་ཟུང་ལྡན། ཀུན་ཏུ་ཟུང་ལྡན། འདྲེས་པའི་ཟུང་ལྡན། བཟློག་པའི་ཟུང་ལྡན། དང་པོ་ལ་གཉིས
དཔེར་བརྗོད་དང་།དོན་བསྡུ་བའོ།།
དང་པོ་ལ་གསུམ།བར་མ་ཆོད་ཀྱི་ཟུང་ལྡན།བར་དུ་ཆོད་པའི་ཟུང་ལྡན།ཆོད་ཅིང་མ་ཆོད་
པའི་ཟུང་ལྡན་ནོ། །དང་པོ་ལ་ལྔ། རྐང་པ་གཅིག་ལ་ཡོད་པ། གཉིས་ལ་ཡོད་པ གསུམ་ལ་ཡོད་པ
བཞི་ག་ལ་ཡོད་པ།དོན་བསྡུ་བའོ། །དང་པོ་། མ་ནེ་ན་མ་ན་ས། །ཁི་སྲ་ན་ཡོ་བྷཱུ་ཏ་སྲི་ཡེ་ཛ་ནེ། །
ཁཎྜི་ཏ་ཀཎྛ་མ་ཤྲྰི་ཥྱ་ཏ་མེ་བ་ཀུ་རྭ་ས་སཾ། ཞེས་པ་རྐང་པ་དང་པོའི་ཐོག་མའི་ཟུང་ལྡན་བར་མ་ཆོད་
395

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པ་སྟེ།བོད་སྐད་དུ། བསྒྱུར་པས་འདི་རྣམས་ཀྱི་སྒྲ་བརྒྱན་ཞིག་པ་ཡིན་ནོ། །འདི་ལྟར་ཏེ་བོད་སྐད་དུ་
བསྒྱུར་ན།གྲོགས་མོ་མཛའ་བོ་སྐྱེ་བོ་ལ། །ཁེངས་པ་འདི་དང་འགྲོག་མ་བྱེད།།བསླུས་འདི་མགྲིན་པ་
ནས་འཁྱུད་པ། །དེ་ཉིད་ངོ་ཚ་ལྡན་པར་གྱིས། །ཀྱེ་གྲོགས་མོ མཛའ་བོའི་ཡུལ་ལ་འགྲོག་པའི་བདེ་
བ་ལ་གེགས་བྱེད་པའི།སེམས་ཁེངས་པ་རྗེས་སུ་མི་མཐུན་པ་འདི་དང་འདྲིས་ཤིང་མངོན་པར་འགྲོག་
པར་མ་བྱེད་ཅིག །འོ་ན་ཅི་བྱ་ཞེ་ན། གང་གིས་ཁྱོད་བསླུས་ཤིང་བྲལ་བར་བྱས་མོད་ཀྱི། དེ་ལྟ་ནའང་
དེའི་མགྲིན་པ་ནས་ལག་པས་དམ་གྱིས་འཁྱུད་ལ། མཛའ་བོ་དེ་ཉིད་ལ་ངོ་ཚ་དང་ལྡན་པར་དུམ་བར་
གྱིས་ཤིག །ཅེས་མཛའ་ངུས་པར་མ་འོངས་པ་ལ། ཁྲོས་པའི་གྲོགས་མོ་ལ་དང་མ་བསྐྱེད་པའི་དོན་
དུ་སྨྲས་པའོ །འདི་རྣམས་ཀྱི་དཔེར་བརྗོད་བོད་ལ་དཀའ་ནའང༌།ཅུང་ཟད་དཔེར་བརྗོད་ན། རབ་
དཀར་དེ་རབ་དཀར་དེ་དབྱངས་ཅན་སྐུ། །མཚན་དཔེ་གསལ་ཡང་གང་གིས་གཏིང་མི་དཔག །ཤིན་
ཏུ་མཛེས་ཀྱང་བལྟས་ན་ཚིམ་པ་མེད། །རབ་ཏུ་ཟབ་པའི་སྐུ་འདི་ཨེ་མ་མཚར །ཞེས་པ་ལྟ་བུའོ།།
གཉིས་པའི་དང་པོ་ལ་ཡོད་པ་ནི། མེ་གྷ་ནཱ་ན་ཧཱ་ནྟ་ནཱཾ་མ་ད་མ་ད་རི་ནཱ། ནུ་མཱ་ནཾ་
མ་ནཿ སྲི་ཎཱཾ་ས་ཧ་ར་ཏྱཱ་བི་གཱ་ཧ་ཏེ། ངང་པ་རྣམས་ཀྱི་དྲེགས་འཇོམས་པ །སྤྲིན་གྱི་སྒྲ་ཡིས་མྱོས་
བྱེད་ནི། །དགའ་མ་དང་བཅས་བུད་མེད་ཀྱི། །ཁེངས་བྲལ་ཡིད་ལ་འཇུག་པར་བྱེད། །སྟོན་དུས་སྤྲིན་
མེད་པའི་ངང་པ་རྣམས་ཀྱིས་དྲེགས་པ་ཡིན་ལ་དེ་འཇོམས་པའི་སྤྲིན་གྱི་འབྲུག་སྒྲ་དེ་མྱོས་བྱེད་འདོད་
ལྷ་དང༌། དེའི་དགའ་མ་སྟེ་ཆུང་མ་དང་བཅས་པ། བུད་མེད་ལང་ཚོ་ལ་བབས་པ་རྣམས་ཀྱི་མཛའ་བོ་
དང་། མི་མཐུན་པའི་ཁེངས་པ་དེ་འབྲུག་གི་སྒྲ་ཐོས་པས་བྲལ་ནས་ཡིད་ལ་འདོད་པ་དྲག་པོ་འཇུག་
པར་བྱེད་དོ། །གཞན་ཡང་། གང་སྐུ་འོད་ཟེར་དྲ་བས་སྤྲས་པ་འདི། །འགྲོ་ཀུན་བདེ་འགྲོ་ཀུན་བདེའི་
ལམ་བསྟེན་པ། །གཞན་ལ་འདི་འདྲའི་འོད་ཚོགས་མ་མཆིས་སླད། །ཀུན་གྱི་འོད་མཛེས་ཉིད་སྐུས་མ་
བསྡུས་སམ། །ཞེས་པའོ། །
གསུམ་པའི་དང་པོ་ལ་ཡོད་པ་ནི།རྭ་ཛ་ན་ཏྲཿ པྲ་ཛཱ་ཛཱ་ཏཱ་བྷ་ཝནྟཾ་པྲ་སྱ་ཧཱུཾ་པྲ་ཏཾ།ཙ་ཏུ་རཾ་ཙ་
ཏུ་རཾ་བྷི་དྷི་པ་ནོ་ཙྪཾ་ཀ་ར་གྲ་ཧེ། ཆུ་གཏེར་བཞི་ཡི་སྐེ་རགས་ཅན། །ས་ཡི་ལག་དཔྱ་འཛིན་ལ་མཁས། །
ཁྱོད་ཉིད་ཐོབ་ནས་དེ་ལྟ་ནི། །སྐྱེ་རྒུ་རྒྱལ་པོ་བཟང་ལྡན་འགྱུར། །ཆུ་གཏེར་ཏེ་རྒྱ་མཚོ་ཤར་ལ་སོགས་
396

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
པ་བཞིས་ཡོངས་སུ་བསྐོར་ཞིང༌། རིན་པོ་ཆེས་སྤྲས་པ་ལ་སོགས་པ་ཆོས་མཐུན་པས་སྐེ་རགས་
ཅན་། །སའི་གཞི་ལག་པས་འཛིན་པ་དང་འདྲ་བར་སྐྱོང་ཞིང་དེ་ཡིས་སྟེང་དུ་གནས་པའི་འབངས་
རྣམས་ཀྱང་དེ་དང་འདྲ་བར་སྐྱོང་ངོ་། །དཔྱ་འཛིན་ལ་སྟེ་ཁྲལ་ཡང་རན་པར་སྡུད་པ་དང་བྱ་དགའ་དང་
ཚར་གཅོད་པ་ཡང་འཚམས་པར་གཅོད་པ་སྟེ། མདོར་ན་རྒྱལ་རིགས་ཀྱི་གཞུང་ལུགས་ལ་མཁས་པ་
ཁྱོད་ཀྱིས་རྒྱལ་སྲིད་ཐོབ་ནས་ད་ལྟ་ནི་འོག་གི་མི་སྐྱེ་རྒུ་ཀུན་གྱིས་རྒྱལ་པོ་བཟང་པོ་དང་ལྡན་པར་
འགྱུར་ཞེས་རྒྱལ་པོ་འགའ་ཞིག་ལ་བསྟོད་པའོ། །གཞན་ཡང༌།ཉིད་སྐུ་མཛེས་དང་བྲལ་བར་མི་
བཟོད་ཅེས །མཆོད་སྦྱིན་བརྒྱ་བའི་སྤྱན་རྣམས་མ་ལུས་པ། །རབ་མཛེས་མཆོག་རབ་མཛེས་པ་
མཆོག་དེ་ལ།།བལྟས་པས་མ་ཚིམས་སྤྱན་རྣམས་ཕྱེ་བ་སྙམ།།ཞེས་པའོ།།
རྐང་པ་བཞི་པའི་དང་པོ་ལ་ཡོད་པ་། ཨར་ཎྱཾ་ཀཻ་ཥྚི་དཱ་ཀྲཱ་ནྟཿ ཨ་ཧཱུྃཿ ས་མུ་དཾ་གཽ་ཀ་སཱཾ
ས་དཱ་ཏི་ར་ཐ་ནཱ་ག་ཤྭ་ར་ཧི་སྟེ་ར་ཧི་སྟེ སྟ་བ། རྐང་ཐང་ཤིང་རྟ་གླང་པོ་དང༌། །རྟ་དང་བྲལ་བ་ཁྱོད་ཀྱི་
དགྲ། །འགའ་ཞིག་ནགས་དང་བཞན་དག་ནི། །ལྷ་རྣམས་དག་གི་གནས་སུ་སོང༌། །རྐང་ཐང་སྟེ་
དཔུང་བུ་ཆུང་གི་ཚོགས་དང༌།ཤིང་རྟའི་ཚོགས་དང༌། གླང་པོ་ཆེའི་ཚོགས་དང༌།རྟའི་ཚོགས་དང་
བྲལ་བ་ཁྱོད་ཀྱི་དགྲ་སྟེ།འགའ་ཞིག་ཁྱོད་ཀྱིས་ཕམ་པར་བྱས་པས།ཁྱིམ་སྤངས་ཏེ་ནགས་སུ་སོང་བ་
དང༌།གཞན་རྣམས་ནི་ཁྱེད་ཀྱི་རལ་གྲི་ལེགས་པས་ལམ་ལས་ལྷ་རྣམས་དག་གི་ནི། གནས་སུ་སོང་
ཞེས་ཤི་བ་ལ་སྙན་པར་བརྗོད་པའོ། །གཞན་ཡང་། ཉིད་སྐུ་མཛེས་པའི་གཟི་བརྗིད་ཕུང་བོའི་ཁུར། །
འདི་འདྲ་བདག་གིས་བཟོད་པའི་སྟོབས་མེད་ཅེས། །རྒྱ་མཚོའི་གོས་ཅན་སྐབས་འགར་འདར་
མཛད་པ།།བདེ་ལེགས་མཛེས་བདེ་ལེགས་མཛེས་འགྲོ་འདི་དཔལ། །ཞེས་པའོ །
གཉིས་པ་ལ་གཉིས་ཡོད་པ་ནི་རིམ་པ་བཞིན་དང་པོ་དང་གཉིས་པ་ལ་ཡོད་པ་ནི། མ་དྷུ་རཾ་
མ་དྷུ་རཾ་བྷོ་ཛ། བ་ད་བ་ད་ནེ་ཏྲ་ཡོཿ བི་བྷྲ་མཾ་བྷྲ་མ་ར་བྷྱ་ནྟུ་བི་ན་དྱ་ཡ་ཏི་ཀྭིནྣི་དཾ། ཆུ་སྐྱེས་གདོང་
ལྡན་མིག་གཉིས་ཀྱི། །རྣམ་འཕྲུལ་ཡིད་འོང་འདི་ལ་ནི། །དཔྱིད་ཀྱི་བུང་བའི་རྣམ་འགྱུར་གྱིས། །ཅི་
འདྲ་བྱེད་པའི་ཅི་ཡིན་སྨྲོས། །ཀྱེ་ཆུ་སྐྱེས་གདོང་ལྡན་མ། ཁྱོད་ཀྱི་མིག་མཛེས་པ་གཉིས་ཀྱི་ལྷག་པར་
འཁྲུལ་པ་གཡོ་བ་འདི་ལ་ནི། དཔྱིད་ཀྱི་དུས་ཀྱི་བུང་བའི་རྣམ་པར་འཕྲུལ་བའི་རྣམ་འགྱུར་གྱིས་ཅོ་
397

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདྲི་བྱེད་པ་འདི་ཅི་ཡིན་སྨྲོས་ཤིག་ཅེས་ངོ་བསྟོད་བྱས་པའོ །ཅོ་འདྲི་བྱེད་ཅེས་པ་དེ་རྒྱན་གསལ་བྱེད་
དོ །གཞན་ཡང༌། ཀུན་དགའ་བདེ་ཀུན་དགའ་བདེའི་དཔལ་འབར་བ། །གང་སྐུ་འདི་གང་སྐུ་འདི་
མཛེས་གྲགས་པས། །བདེ་སོགས་བདག་པོ་སྐབས་གསུམ་གྲོང་ཁྱེར་གྱི། །ལོངས་སྤྱོད་དོར་ནས་ཉིད་
ཞབས་བསྟེན་པ་འདྲ།།ཞེས་པའོ །
རྐང་པ་དང་པོ་དང་གསུམ་པ་ལ་ཡོད་པ་ནི།ཝ་ར་། ཝ་ར་ཎོ།དྷ་མ་བྷ་ཡོ་བཱ་སྨ་ར་དྷཱདྷཱརཿ
ན་ཡ་ཏོ་ན་ཡ་ཏོནྟ་ནྟ། སྟ་ད་བྷོ་བོ་ཀྲ་མནྟ་ཝ། འདོད་པ་གཡུལ་དུ་དཔའ་བོ་ཡི། །གླང་པོའི་གཟུང་
དཀར་རྟ་མེད་ཀྱིས། །གང་ཕྱིར་བདག་ཅག་མཐར་བྱས་པ། །དེའི་ཕྱིར་ཁྱོད་ཀྱི་རྣམ་གནོན་མཚར། །
ཀྱེ་འདོད་པ་གང་གི་ཕྱིར་དུ་གཡུལ་དུ་དཔའ་བ་ནུས་མཐུ་དང་ལྡན་པ་ཡི།གླང་པོ་ཆེའམ་གཟུང་དཀའ་
བ་ཤིན་ཏུ་མགྱོགས་པའི་རྟ་འཁྲུག་པ་ལ་མཁོ་བ་མེད་པ་ཉིད་ཀྱིས་། །གང་གི་ཕྱིར་བདག་ཅག་
མཐར་བྱས་ཤིང་ཉམས་པར་བྱས། དེའི་ཕྱིར་མི་བདག་ཁྱོད་ཀྱི་རྣམ་པར་གནོན་པ་མཚར་ཆེ་ཞེས་
བསྟོད་པའོ །གཞན་ཡང་། སྐུ་མཆོག་འདི་སྐུ་མཆོག་འདིས། ཡིད་སིམ་པས།དཔའ་མོའི་བདག་པོ་
དེའི་རྩེ་དགའ་བས། གང་ཞབས་མཆོག་གང་ཞབས་མཆོག་སྟོན་པ་ལ། སྤྲོས་པའི་ཡིད་ཀྱིས་གནས་
པ་མ་ལགས་སམ།ཞེས་པའོ།།
དང་པོ་དང་བཞི་པ་ལ་ཡོད་པ་ནི།ར་ཛི་ཏཻ་ར་ཛི་།ཀྵེ་ན་ཛི་ཡ་ཏེ།ཧདྷོ་ཏྲི་ཥནྣ་རིཿ ནཱི་ཡ་ཏེ་
བྷ་སུ་ནཿ ཏྲིསྟི།བ་སུ་དྷབ་སུ་དྷ་བ་མ།གཡུལ་དུ་རྣོ་བ་མཛེས་པ་ཡི། །མི་བདག་ཁྱོད་འདྲ་ནོར་འཛིན་
ནི། །རྒྱལ་བར་གྱུར་ཏེ་ནོར་འཛིན་གྱིས། །ཚིམ་པ་དག་ཀྱང་འཐོབ་པར་འགྱུར། །ཀྱེ་གསུམ་དུ་བ་
ཉིད་དེ།དཔའ་བས་མཛེས་པར་གྱུར་པའི་མིའི་བདག་པོ་ཁྱོད་འདྲ་བས་ནོར་འཛིན་པ་ནི ས་གཞི་
འདི་དབང་དུ་བྱས་པས་རྒྱལ་བར་གྱུར་ཏེ།དེའི་རྗེས་སུ་ནོར་གྱི་རྒྱུན་གྱིས་ཚིམ་པ་སྟེ།འདོད་པའི་ཤིང་
རྟ་གང་བ་དག་ཀྱང་འཐོབ་འགྱུར་ཏེ། ཀྱང་ནི་རྒྱལ་བ་ཁོ་ནར་མ་ཟད་པའོ །གཞན་ཡང་། དེ་རྣམ་
མཛེས་ཏེ་རྣམ་མཛེས་ཟླ་བ་ལའང༌། །སྐྱེངས་པ་སྟེར་བྱེད་ཉིད་སྐུ་གསལ་བ་འདི། །ཆུ་ཤེལ་དུང་དང་
གངས་རིའི་དཔལ་རབ་འཕྲོག །བདེ་མཛེས་གཟུགས་བདེ་མཛེས་གཟུགས་ཀུན་གྱི་དཔལ། །ཞེས་
པའོ།།
398

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉིས་པ་དང་གསུམ་པའི་དང་པོ་ཡོད་པ་ནི། ཀ་རོ་ཏི་ས་ཧ་ཀཱ་ར་སྱ། ཀ་ལོ་ཀོ་ཏ་ལོ་ཀྟོ་རི།
མནྫནོ་མནྡྷནོ་སྱེཥཏུ་ཀི་ལ་ནི་སྲ་ནཿ ས་ཧ་ཀ་རིའི་མེ་ཏོག་པར། །བདག་ཡིད་མཆོག་ཏུ་སྲེད་ལྡན་
བྱེད། །ཁུ་བྱུག་མྱོས་པ་བདག་གིས་སྨྲ། །ཡིད་དུ་འོང་བ་འདིས་ཀྱང་ངོ༌། །ས་ཧ་ཀ་ར་སྟེ་ཨ་སྨྲའི་མེ་
ཏོག་སར་པ་ཁ་འབུས་མ་ཐག་པ་མཛེས་པ་འདིས། བདག་གི་ཡིད་མཆོག་ཏུ་སྲེད་པ་དང་ལྡན་པར་
བྱེད་། །དཔྱིད་སོས་ཀྱི་ཁུ་བྱུག་དགའ་བས་མྱོང་བ་དག་གི་སྒྲ་ཡིད་དུ་འོང་བ་འདིས་ཀྱང་། བདག་
ཡིད་མཆོག་ཏུ་སྲེད་པ་དང་ལྡན་པར་བྱེད་དོ། །ཞེས་པའོ། །གཞན་ཡང་།མཚན་དཔེའི་ཆ་ཤས་ཡོངས་
སུ་རྫོགས་པ་འདིས། །འགྲོ་ཀུན་བདེ་འགྲོ་ཀུན་བདེའི་དཔལ་རབ་བསྐྱེད། །ཤེས་རབ་བདེ་ཤེས་རབ་
བདེ་བློ་གྲོས་ལྷ། །དཔའ་མོ་དབྱངས་ཅན་སྐུ་ཡིས་སྐྱོང་གྱུར་ཅིག།ཅེས་པའོ།།
གཉིས་པ་དང་བཞི་པའི་ཐོག་མ་ཡོད་པ་ནི། ཀ་ཐན་པཱ་ལམ་བྷཱ་ཤ་བྷི་ཧ་ཏཱ་ཏཱི་ཤཱི། ཨ་བསྭཱ་
ནཱ་མ།མ་ཊུ་མཾ་ག་ནཱ། མ་ག་ནཱ། ཤཾ་ནཾ། ཁྱོད་ལ་དམིགས་པའི་རེ་བ་དང༌། །མ་བྲལ་འདི་ལ་དེ་འདྲ་
བའི །གནས་སྐབས་སུ་ནི་འཇིག་བྱེད་པས།།བུད་མེད་འཛེག་ནུས་ཇི་ལྟར་མིན། །ཁྱོད་ལ་དམིགས་
པའམ་ཐོབ་པར་རེ་བ་དང་མ་བྲལ་བའི་སྐབས་འདི་ལ། མངོན་པར་འདོད་པ་དང་། སེམས་ལ་དང་
རྗེས་སུ་དྲན་པ་དང་ཡོན་ཏན་སྒྲོག་པ་སྟེ ཡོན་ཏན་གྱི་སྡེ་དང་། ཡིད་འབྱུང་བ་དང་སྨྲེ་སྔགས་དང་སྨྱོ་
བ་དང་། སྐྱོན་གྱི་སྡེ་སྟེ་རིམ་པར་རབ་ཏུ་བརྒལ་བ་དེ་འདྲའི་གནས་སྐབས་ན། ལུས་འཇིག་པར་བྱེད་
པས ད་ལྟ་ལང་ཚོ་ལ་འབབ་པ་ཁྱོད། བུད་མེད་ཀྱི་འགྲོ་བ་བཟང་ལ་འཛེག་ནུས་ཅི་ལྟར་མིན་ཏེ་
འཛེག་པར་ནུས་སོ །དེ་ལ་བརྩེ་བར་རིགས་ཀྱི་གནོད་པར་འདོད་པ་འདིས་ཅི་ཞིག་བྱ་ཞེས་པའོ །
གཞན་ཡང༌།ཉིད་སྐུ་དཔེ་དང་བྲལ་བ་མ་བཟོད་ནས། །འོད་སྟོང་ལྡན་འོད་སྟོང་ལྡན་ཟླ་བཅས་ཀྱིས། །
གླིང་བཞི་ཉིན་མཚན་དུ་མས་མྱུལ་གྱུར་ཀྱང༌། །རབ་མཛེས་འདི་རབ་མཛེས་འདིའི་དཔེ་མ་རྙེད། །
ཅེས་པའོ། །
གསུམ་པ་དང་བཞི་པའི་ཐོག་མར་ཡོད་པ་ནི། བི་གྲི་ཧྱ་ནེ་ཀྵིཥནྟི་བཱ་ལ་སལླ་བྷི་ན། ཏ་
ཏུ་ཎ་ཏ་ཏུ་ཎཱ་ཏ་ཀྲིཥྞ་ན་ལོ་ནོ་ན། ལི་ནོནྫོམཿ ཡལ་འདབ་སར་པས་མཛེས་པ་ཡི། །ལྗོན་པས་དྲ་པའི་
གཞོན་ནུ་རྣམས། །པདྨ་མངོན་ཕྱོགས་བུང་བ་ཡིས། །མིག་ནས་བཟུང་སྟེ་འགུགས་པར་བྱེད། །ཡལ་
399

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
འདབ་ལྗང་གུ་སར་པས་མཛེས་ཤིང་ཡིད་དུ་འོང་བའི་ལྗོན་པས། མིག་ནས་བཟུང་སྟེ་དྲངས་ཏེ་ཡིད་
གཡེངས་པའི་གཞོན་ནུ་ལང་ཚོ་ལ་བབས་པ་རྣམས། མེ་ཏོག་པདྨ་མངོན་དུ་ཕྱོགས་པའི་བུང་བ་རྣམས་
ཀྱིས་ཀྱང༌།མིག་ནས་བཟུང་སྟེ་ལྟ་བའི་བསྐལ་པ་བཟང་པོ་ཉིད་ཀྱིས་འགུགས་པར་བྱེད་པ་ཡིན་ནོ།།
གཞན་ཡང༌།དངོས་ཀུན་སྤྲུལ་འདོད་མཁས་པའི་ང་རྒྱལ་ཅན། །གདོང་བཞི་བ་འདིས་ངལ་བ་དུ་མ་
ཡིས། །དཔེ་མེད་ཉིད་དཔེ་མེད་ཉིད་མ་རྟོགས་ནས། །ཉིད་སྐུའི་དཔེ་ཉིད་སྐུ་དཔེ་འཚོལ་བ་མཚར། །
ཞེས་པའོ །
གསུམ་པ་གནས་གསུམ་ལ་ཡོད་པ་ལ། དང་། དང་པོ་དང་གཉིས་པ་དང་། གསུམ་པའི་
ཐོག་མ་ལ་ཡོད་པ་ནི། བི་དྷ་བི་དྷ་མ་ཏུ་སྭ་ར་སེ་སྭ་ར་སེ་ཛ་ལེ། ཀུ་རུ་ཏེ་ཀུ་རུ་ཏེ་ནེ་ཡཾ།ཧནྟྲ་མ་
མན་ཀ་མི་ཥཾ།མྱོས་པའི་བཞད་ནི་རབ་འཇུག་པ། །རྫིང་གི་ཆུ་ལ་དཀར་བ་ཡི། །ངང་མོ་འདི་ཡི་ཅ་ཅོ་
ཡིས། །བདག་མཐར་བྱེད་ཟས་སུ་བྱེད། །དགའ་བས་ཀུན་ནས་མྱོས་པའི་བྱ་ཁྱད་པར་བཞད་ནི།
རབ་འཇུག་པའི་རྫིང་གི་ཆུ་ལ་རྩེ་བའི་ཁ་དོག་དཀར་བའི་ངང་མོ་འདི་ཡིད་དགའ་བ་ཡི།ཅ་ཅོ་ཡིས་
འགྲོན་པོ་ཆགས་ལྡན་དགའ་མ་དང་བྲལ་བས་ཉེན་པའི་ཡིད་འབྱུང་བའི་ཕྱིར། འདོད་ལྡན་བདག་ནི་
མཐར་བྱེད་གཤིན་རྗེའི་ཟས་སུ་བྱེད་དེ་འཆི་བར་འགྱུར་རོ། །ཞེས་པའོ །གཞན་ཡང༌། གང་སྐུ་ཁྱོད་
གང་སྐུ་ཁྱོད་མཛེས་པ་ནི། །གང་དགའ་མཐོང་གང་དགའ་མཐོང་བདེ་ལེགས་ཏེ། །བདེ་འགྲོ་དེ་བདེ་
འགྲོ་དེ་མགོན་དང་བཅས། །དབྱངས་ཅན་ལྷ་མོའི་སྐུ་ལ་བདག་ཅག་དད། །ཅེས་པའོ། །
དང་པོ་དང་།གཉིས་པ་དང་།བཞི་པའི་ཐོག་མ་ལ་ཡོད་པ་ནི།པི་ཥལཾ།བི་ཤ་མཾ་ཀྵོ་།མ་
ད་ནཾ་མ་ད་ནནྟ་ནཿ ས་ཧེནྟྲ་ཀ་ལ་ཡཱ་སོ་ཏྲ།མ་ལ་ཡཱ་མ་ཡཱ་ནི་ལཿ དྲི་བྲལ་ཟླ་བའི་ཆ་ཤས་དང༌། །ལྷན་
ཅིག་མ་ལ་ཡཱ་ཡི་རླུང༌། །བདག་དགའ་མི་བྱེད་འདོད་པ་ནི། །མི་བཟད་དུག་གི་རྗེས་སུ་འགྲོ །དྲི་མ་
དང་བྲལ་བའི་ཟླ་བའི་ཆ་ཤས་བཅུ་དྲུག་རྫོགས་པ་དང་ལྷན་ཅིག་སྟེ་དུས་ལ་འགྲོགས་པའི་མ་ཡའི་
ནགས་ཀླུང་འདིས། བདག་ལ་གདུང་བས་དགའ་བར་མི་བྱེད་པ་འདི་ནི། འདོད་པའི་ལྷ་འཆི་བདག་
བདུད།མི་བཟད་པའི་དུག་གི་རྗེས་སུ་འགྲོ་སྟེ། །དཔེ་གསལ་བྱེད་དོ། །གཞན་ཡང་།འོད་ཟེར་ཟེར་
མཛེས་འོད་མཛེས་གང་རེག་པ། །གདུལ་བྱ་དེ་གདུལ་བྱ་དེ་འོད་ཟེར་ལས །མི་ཤེས་མུན་པ་སེལ་
400

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
བར་བྱེད་པ་སྟེ། །རྒྱན་མཆོག་དེ་རྒྱན་མཆོག་དེ་ཡིན་པར་ངེས། །ཞེས་པའོ། །དང་པོ་དང་ཕྱི་མ་གཉིས་
ཀྱི་ཐོག་མ་ལ་ཡོད་པ་ནི།མཱ་ནི་ནཱ་མཱ་ནི་ནཱི་ཥྲ་སྟེ། ནི་ཥཾ་ག་དྭ་མ་ནཾ་ག་མེ། ཧཱ་རི་ཎི་ཧཱ་རི་ཎི་རླུ། ཏ་ནུ་
ཏཱཾ་ཏ་ནུ་ཏཱཾ་ཡ་ཏཿ བདག་བསྟེན་མི་འདོད་ཁེངས་པ་ཅན། །དོ་ཤལ་དང་ལྡན་འཕྲོག་བྱེད་མ། །ལུས་
མེད་ཁྱོད་ཀྱི་དང་པོ་ན། །བདག་འགྲོགས་བདེ་བས་ཕྲ་མོར་མཛད། །ཀྱེ་འདོད་ལྡན་བདག་བསྟེན་པ་
སྟེ་འགྲོགས་པར་མི་འདོད་པའི་ཁེངས་པ་ཅན་མ་ཞེས་བོས་ནས།མུ་ཏིག་ལ་སོགས་པའི་དོ་ཤལ་དང་
ལྡན་པས་ཀུན་གྱི་ཡིད་འཕྲོག་པར་བྱེད་མ། མིག་ཨུཏྤལ་གདོང་པ་པདྨ། སོའི་ཟེ་འབྲུ་གསལ་བ་ཀུ་མུ་
ད་དང་ལྡན་མ་ལུས་མེད་དེ། འདོད་པ་ཁྱོད་ཀྱི་མདའི་སྣོད་དང་པོ་ནི་འདོད་པའི་མདའ་ཡིས་གང་མ།
ཁྱོད་ཀྱང་འདོད་པ་དྲག་པོས་གདུང་པས་ལུས་འཕྲ་ཞིང༌།རྗུད་མར་སོང་བ་འདི། འདོད་ལྡན་བདག་
དང་འགྲོགས་པའི་བདེ་བས་ལུས་རྒྱས་པར་མཛོད་ཅེས་པའོ། །གཞན་ཡང་། དགེ་ལེགས་གང་དགེ་
ལེགས་གང་གཅིག་བསྡུས་པ། །ཡོན་ཏན་ཕུང་བོ་ཁྱོད་ཀྱི་སྐུ་ཡི་ཆ། །མཛེས་ཀུན་རྒྱན་མཛེས་ཀུན་
རྒྱན་སྤྲས་པའི་མཆོག།ཡིད་འོང་བྱེད་ཡིད་འོང་བྱེད་གསལ་བའི་སྐུ། །ཞེས་པའོ།།
རྐང་པ་ཕྱི་མ་གསུམ་གྱི་ཐོག་མ་ལ་ཡོད་པ་ནི། ཛ་ཡ་ཏྭ་ཏྭནྟུ་ཁེ་ནསྨཱ་ན་ཀཔཱན་ཀ་ཐ་ཐཉྫི་ཏཾ།
ཀ་མ་ལཾ་ཀ་མ་ལཾ་ཀུར་ད་ལི་མན་ད་ལི་མན་སྲི་ཡེ།ཁྱོད་ཀྱི་གདོང་གིས་བདག་ལས་རྒྱལ། །ཆུ་ཡི་རྒྱན་
གྱུར་བུང་བ་ཅན། །འདབ་ལྡན་པདྨ་གཏམ་མེད་ལས། །ཇི་ལྟར་མི་རྒྱལ་བདག་དགའ་མ། །ཀྱེ་བདག་
གོོ་དགའ་མ་ཡིད་འོང་མ་ཞེས་བོད་ནས། ཁྱོད་ཀྱི་གདོང་མཛེས་ཀྱིས། བདག་གི་གདོང་པ་པདྨ་སོ་ཡི་
ཟེ་འབྲུ་ཅན།གཏམ་སྨྲ་མཁས་པ་ལས་ཀྱང་རྒྱལ་ཞིང་དབང་དུ་བྱས་ཏེ།ཆུ་མཛེས་པའི་རྒྱན་དུ་འགྱུར་
བའི་མཛེས་པ་སྦྲང་རྩི་དོན་དུ་གཉེར་བའི་བུང་བ་ཅན། འདབ་མ་དང་ལྡན་པའི་མེ་ཏོག་པདྨ་གཏམ་སྨྲ་
བའི་ནུས་པ་མེད་པ་ལས་ཇི་ལྟར་མི་རྒྱལ་ཏེ། རྒྱལ་བ་ཁོ་ནའོ་ཞེས་པ་པདྨས་གདོང་པ་འཇལ་བའོ །
གཞན་ཡང་།ཉིད་སྐུ་འོད་ཀྱིས་མོག་མོག་པོར་མཛད་པས། །བདེ་འབྱུང་མཛེས་བདེ་འབྱུང་མཛེས་རི་
བོང་ཅན། །མི་གསལ་དེ་མི་གསལ་དེའི་རྒྱུ་མཚན་གྱིས། །ཟླ་ཕྱེད་དེ་ཟླ་ཕྱེད་དེའང་མ་མཚོན་འདྲ། །
ཞེས་པའོ། །
བཞི་པ་རྐང་པ་བཞི་གའི་ཐོག་མ་ལ་ཡོད་པ་ནི། ར་མ་ཎི་ར་མ་ཎཱིཡ་ལེ་སཱ་ཊ་ལ་སཱ་ཊ་ལཾ་གུ་
401

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཀཱ།ཝཱ་རུ་ཎི༌ཝ༌རུ༌ཎི་བྷུ་ཏ། སཽ༌ར༌བྷ༌སཽ་ར་བྷ་སྱ་དཾས།ཉི་མའི་འོད་ཀྱིས་དམར་གྱུར་པའི། །ཆུ་ལྷ་མོ་
ཞན་པཱ་ཊ་མ། །དམར་བའི་གོས་ཅན་བཟང་གནས། །བདག་གི་དགའ་མ་དགའ་བར་བྱས། །
དགོངས་ཀ་ཐུན་མཚམས་སུ་ཉི་མའི་འོད་ཀྱིས་དམར་པོར་གྱུར་པའི་ཆུ་ལྷ་མོ་ནུབ་ཕྱོགས་བཞིན་དང་
ཤིང་པ་ཏྲ་ལའི་མེ་ཏོག་གི་དོག་པ་ལྟར་དམར་བའི། གོས་མཛེས་འཛིན་པ་ཅན་མ་དགའ་བའི་ཁྱད་
པར་ཨུཏྤལ་དང༌། ཙན་དན་དང་ག་བུར་གྱི་དྲི་བཟང་ལུས་ལ་གནས་མ། བདག་གི་དགའ་མ་མཛེས་
མ་འདིས་ནི་ཡིད་དུ་འོང་བའི་ཕྱིར་ཀུན་དགའ་བར་བྱས་སོ །ཞེས་པའོ །གཞན་ཡང་། གསལ་
མཛེས་དེ་གསལ་མཛེས་དེ་བསོད་ནམས་དཔལ། །རྒྱས་མཛད་དེ་རྒྱས་མཛད་དེ་མཁས་པའི་། །
བདེ་སྐྱིད་དེ་བདེ་སྐྱིད་དེའི་འབྱུང་གནས་མཆོག །འགྲོ་ཀུན་གྲོལ་འགྲོ་ཀུན་གྲོལ་ལམ་ཟབ་ལགས །
ཞེས་པའོ། །ལྔ་པ་དོན་བསྡུ་བ་ནི།དེ་ལྟར་རྐང་པ་ཐོག་མ་ཡི། །ཟུང་ལྡན་བར་ཆད་མེད་རྣམ་།དེ་
ལྟར་བཤད་པའི་རྣམ་པས་རྐང་པ་རྣམས་ཀྱི་ཐོག་མ་ལ་ཡོད་པའི་ཟུང་ལྡན་བར་ཆད་མེད་པའི་རྣམ་པ་
རྟོག་པའི་དབྱེ་བ་མཚོན་ནུས་ཙམ་བཤད་དོ། །
གཉིས་པ་ཆོད་པའི་ཟུང་ལྡན་ལ་དྲུག །བཤད་པར་དམ་བཅའ་བ། རྐང་པ་གཉིས་ལ་ཡོད་པ།
གསུམ་ལ་ཡོད་པ།བཞི་ལ་ཡོད་པ།བཞི་ལ་ཆ་གཉིས་སུ་ཡོད་པ།དོན་བསྡུ་བའོ། །དང་པོ་ནི།ད་ནི་
བར་དུ་ཆད་པ་དེའི། །རྣམ་རྟོག་འགའ་ཡང་བསྟན་པར་བྱ། །ཐོག་མའི་། གཉིས་པ་ལ། དང་པོ་
དང་གཉིས་པ་ལ་ཡོད་པ་ནི། མ་དྷུ་རེ་ན་དྲི་ཤཾ་མཱ་ནཾ་མ་དྷུ་རེ་ཎ། སུ་གནྡྷ་ན། ས་ཧ་ཀ་རངྒེ་མེ་ནཻ་བ་
ཤནྡཤེ་ཥཾ་ཀ་རི་ཥྱ་ཏི།ས་ཧ་ཀ་ར་ལས་འཁྲུངས་ཉིད།།ཡིད་འོང་དྲི་བཟང་ལྡན་པ་ཡིས། །དཔྱིད་ཀྱི་ཨ་
ནྱའི་མིག་ཅན་གྱི། །ཁེངས་པ་སྒྲ་ཡིས་ལྷག་མར་བྱེད། །ས་ཧཱ་ཀ་ར་སྟེ་ཤིང་ཙུ་ཏ་ལས་འཁྲུངས་པའི་མྱུ་
གུ་ཡིད་དུ་འོང་ཞིང་དྲི་བཟང་པོ་དང་ལྡན་པ་བྱེད་པར་འགྱུར་བ་ཡིས་བྱེད་པ་པོར་གྱུར་པ་དཔྱིད་ཀྱི་རི་
དྭགས་ཨེ་ནྱ་ཡའི་མིག་ཅན་མ། མཛེས་མ་རྣམས་ཀྱི་ཁེངས་པ་སྒྲ་ཡིས་ཏེ།ཚིག་གི་ལྷག་མ་དེ་མེད་
པར་བྱེད་དོ། །ཞེས་པའོ །གཞན་ཡང༌། རབ་མཛེས་ཡིད་འོང་འོད་ཟེར་དྲ་བ་ཡིས། །རབ་མཛེས་
ཡིད་འོང་ཕྱོགས་ཀུན་ཁྱབ་པ་ན། །འོད་ཟེར་ཆ་ཤས་ཙམ་ཡང་མ་རྫོགས་སླད། །འཆི་མེད་འགའ་
འགའ་སྒྲ་ཁྱོན་ཆུང་ངམ་སྙམ།།ཞེས་པའོ།།
402

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དང་པོ་དང་གསུམ་པ་ལ་ཡོད་པ་ནི། ཀ་རེ་ཏི་ཏཱ་མྲྀ་ར་མ་ཎི་ཏནྟི་ཏྲ་ན་བི་བྷྲ་མཾ། ཀ་རོ་ཏི་པི
རེ་ཀྵ་ཀཱནེ་ཙ་ཤྲ་བ་ཎོ་པོ་ལ་ཏ་ཌ་ནཾ། དགའ་མའི་ལག་པ་ཤིན་ཏུ་དམར། །རྒྱུད་མང་ལ་བསྣུན་རྣམ་
འཕྲུལ་དང༌། །ཕྲག་དོག་ལྡན་པར་མཛའ་བོ་ལའང༌། །རྣ་བའི་ཨུཏྤལ་གྱིས་བསྣན་བྱེད། །དེའང་
དགའ་མའི་ལག་པའི་མཐིལ་ཤིན་ཏུ་དམར་བས། དལ་གྱིས་གདུ་བུའི་སྒྲ་དང་བཅས་པས་པི་ཝང་གི
རྒྱུད་མང་ལ་བསྣུན་པའི་རྣམ་པར་འཕྲུལ་པ་མཛེས་པ་དང་། དེ་ལ་ཕྲག་དོག་དང་ལྡན་པར་མཛའ་བོ་
ལ་ཡང༌།དགའ་མའི་རྣ་བའི་རྒྱན་གྱི་ཨུཏྤལ་གྱིས་བསྣུན་ཅིང་ཆགས་པར་བྱེད་དོ། །གཞན་ཡང༌།ཉིད་
ཀྱི་འོད་ཟེར་ཤིན་ཏུ་ཕྲ་བས་ཀྱང༌། །འོད་ཚོགས་གཞན་རྣམས་ཟིལ་གྱིས་མནན་པས་ཀྱང༌། །ཉིད་ཀྱི་
འོད་འདིས་ངེས་པར་འཇོམས་སོ་ཞེས།།རྟ་བདུན་ཐུན་མཚམས་ཚེ་ན་བྲོས་པ་འདྲ།།ཞེས་པའོ །
དང་པོ་དང་བཞི་པ་ལ་ཡོད་པ་ནི། ས་ཀ་ལ་སལློ་པ་ན་ཡཱ་ཀ་ལ་པི་ནྱཱ་ནུ་བྷི་ཏྱ་ཏེ། མེ་གྷ་ལི་
ནཏྟི་ཏ་ཧྰུྃ པ་ཀ་ལཱ་པོ་བི་མུཉྩ་ཏི། སྤྲིན་ཕྲེང་རླུང་གིས་གར་བསྒྱུར་བ། །མཐའ་དག་ཆུ་ནི་རྣམ་པར་
འཐོར །དེ་རྗེས་མཇུག་མ་རབ་བསླངས་པའི། །མཇུག་སྒྲོ་ལྡན་པ་གར་དག་བྱེད། །དེའི་དབྱར་གྱི་
དུས་སུ་སྤྲིན་གྱི་ཕྲེང་བ་མཛེས་པའི་གར་མཁན་ནི། དལ་བུའི་རླུང་གིས་གཡོ་ཞིང་གར་སྒྱུར་བར་བྱེད་
ཅིང༌།ཕྱོགས་མཐའ་དག་ཏུ་ཆུའི་ཟེགས་མ་ནི་རྣམ་པར་འཐོར་། ཆར་འབེབས་པའོ །དེའི་རྗེས་སུ་
མཇུག་མ་མཛེས་པ་གྱེན་དུ་རབ་ཏུ་བསླངས་པའི་སྒེག་པས་མཇུག་སྒྲོ་ལྡན་པ་རྨ་བྱ་དགའ་བས་གར་
བྱེད་། །གཞན་ཡང༌། གླིང་གཞན་རྣམས་ཀྱང་ཉིད་ཀྱི་འོད་ཟེར་གྱིས། །ཁྱབ་པར་མཐོང་ནས་སླར་
ཡང་ཁྱོད་ཉིད་ལ། །སྐྱབས་སུ་འོང་བའི་བསམ་པ་བརྩེ་བ་ཡིས། །གླིང་གཞན་རྣམས་ཀྱང་དོར་ནས་
འོང་པ་འདྲ།།ཞེས་པའོ། །
གཉིས་པ་དང་གསུམ་པ་ལ་ཡོད་པ་ནི། སྭ་ཡ་མེ་ཟྭ་ག་ལནྫ་ན། ཀ་ལཱི་ཀ་མཱི་ཏི་མ་ནཿ ཀ་
ལཱི་ཀ་མ་ཐ་ནི་ས་རྒྱ་ཥྚ་ཀཱེ་པུསྨྲ་ཤེ་ངྒ་ཎཾ། འདོད་ལྡན་མ་དག་ཁྱོད་ཀྱི་ཡིད། །ཁེངས་རྩོད་རང་ཉིད་
ཉམས་གྱུར་ན། །ནཱི་པའི་ཀ་ལི་ཀ་མཐོང་ནས། །གནས་སྐབས་ཅི་ལ་རེག་པར་འགྱུར །ཀྱེ་མཛེས་མ་
འདོད་ལྡན་མ་དག་ཅེས་བོད་དེ།ཁྱོད་ཀྱི་ཡིད་ཀྱི་ཁེངས་པ་མཛའ་བོ་དང་མི་མཐུན་པའི་རྩོད་པས་ཅི་བྱ།
ད་ལྟ་རྒྱུ་གཞན་མེད་པར་ཡང༌། འདོད་པས་གཟིར་བ་ཙམ་གྱིས་ཉམས་པར་འགྱུར་ན། ཤིང་ནཱི་སཱའི་
403

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཀ་ལཱི་ཀ་སྟེ། མེ་ཏོག་ཁ་འབུད་པ་དབྱར་གྱི་དུས་སུ་མཐོང་ན།དེ་ཡིད་དུ་འོང་བས་ཆགས་པའི་རྒྱུ་ཡིན་ན།
དེ་དུས་གནས་སྐབས་ཅི་ལ་རེག་པར་འགྱུར་བདག་གིས་མི་ཤེས་ཏེ་ཆེས་ཤིན་ཏུ་འདོད་པའི་དབང་དུ་
འགྱུར་སྙིང་དུ་སེམས་སོ །གཞན་ཡང་། ཡང་ན་འཇིགས་པས་གླིང་གཞན་བྲོས་ན་ཡང༌། །མཛེས་མ་
ཉིད་དང་འབྲལ་བར་མི་ནུས་ཞེས། །མཛེས་མ་ཉིད་ཀྱི་ཡོན་ཏན་ཕུན་ཚོགས་ལ། །བསམས་ནས་གླིང་
འདིར་འོངས་པ་མ་ལགས་སམ། །ཞེས་པའོ། །གཉིས་པ་དང་བཞི་པ་ལ་ཡོད་པ་ནི། ཨཱ་ཏུ་ཀཱི་ཌ་ཤི་
ལ་སྱ་ཙནྡ་ཀནྟསྰ་ལཱི་མི་ལཾ།ནི་ཏྲེ་དར་ལ་ས་ཙཱ་ཏུཿཙནྟུ་ཀཱནྟཿ ཤ་ཁ་མཿ རྩེ་དགའ་རི་ཡི་ཟླ་ཤེལ་གྱི། །
ཐང་འདི་ལ་ནི་རབ་འཛེགས་ནས། །མདོངས་མཐའ་མཆོག་ཏུ་རབ་འཛེགས་པའི། །རྩུག་ཕུད་ཅན་
འདི་ལྟར་བྱེད་དོ། །རྩེད་འགའི་གནས་ཤར་གྱི་རིའི་ཅོད་པན་ལ་གནས་པའི་ཟླ་བ་ཆུ་ཤེལ་གྱི་རང་
བཞིན། སྤྲིན་སྟུག་པོའི་བར་ཕང་ན་སྣང་བའི་རི་བོའི་སྟེང་ཡངས་པ་ཐང་དང་འདྲ་བ་འདི་ལ་ནི་རབ་ཏུ་
འཛེགས་ནས། མདོངས་མཐའ་ཁ་དོག་སྣ་ཚོགས་པས་མཆོག་ཏུ་མཛེས་པའི་གཙུག་ཕུད་རྨ་བྱ་འདིས་
གར་བྱེད་དོ། །གཞན་ཡང༌།འོད་གཞན་དཔལ་རབ་འཕྲོག་ཀྱང་འཇིག་རྟེན་ཀུན། །ཉིད་སྐུའི་འོད་
ཀྱིས་གསལ་བར་མཛད་དོ་ཞེས། །པདྨ་ཀུ་མུད་ཚོགས་ཀུན་གྱེན་ཕྱོགས་ནས། །ཉིད་སྐུའི་འོད་ཀྱིས་
འཛུམ་མདངས་གསལ་བ་འདྲ། །ཞེས་པའོ། །
ཕྱི་མ་གཉིས་ལ་ཡོད་པ་ནི།ཨུ་དྷཱི་ཏཱ་ར་ཛ་ཀ་དྭར་ནཱི་དྡྷི་ཡཊ།དྱ་བྷུ་ཛེ་ན་།ཝ་ར་ཧེ་ཎོ་ཏྲྰཾ་ཏ་
ཟླར་༡༩
ཡང་སོ་སོ། ཝ་ར་ཧེ་རུ་པ་རིསྠི་ཏ། གང་ཞིག་སྦྲུལ་མཆོག་སྟེང་གནས་ཤིང་། །ཕག་པས་ཕྱུག་པའི་ས་
འདི་ནི། །རྒྱལ་པོའི་ཚོགས་ལས་རབ་བླངས་ནས། །ད་ལྟ་ཁྱོད་ཀྱི་ལག་པས་བཟུང༌། །གང་ཞིག་སྦྲུལ་
ལམ་ཀླུའི་མཆོག་ལྷག་མ་ཅན་གྱི་སྟེང་ན་གནས་ཤིང་བརྗིད་པ་ཕག་པའི་གཟུགས། འཛིན་པའི་ཁྱབ་
འཇུག་གིས་རྒྱ་མཚོའི་སྟེང་དུ་ཕྱུང་བའི་ས་གཞི་ནི། རྒྱལ་ཕྲན་མང་པོའི་ཚོགས་ལས་རྒྱས་པར་བྱས་
ཤིང་བླངས་ནས། དུས་ད་ལྟ་མི་བདག་ཁྱོད་ཀྱི་ལག་པ་བཟུང་བ་སྟེ་བསྐངས་སོ་ཞེས་བསྟོད་པའོ །
གཞན་ཡང་། ཉིད་སྐུ་ལྟ་བས་ནམ་ཡང་མི་ངོམས་ཤིང༌། །གཏན་དུ་བལྟས་ན་སླར་ཡང་ཡིད་ཆགས་
པས། །མཛེས་པ་དེ་དང་འབྲལ་བའི་སྐབས་མེད་ཅེས། །མཛེས་པ་དེ་ཡི་ཞབས་པད་བསྟེན་པར་ངེས། །
ཞེས་པའོ། །
404

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རྐང་པ་དང་པོ་གསུམ་ལ་ཡོད་པ་ནི། ཀ་རེ་ཎ་ཏེ་ར་ཎེ་ཥཾ་ཏ། ཀ་རེ་ཎ་དྭི་ཥ་ཏཱཾ་ཧ་ཏཱཿ ཀ་རེ་ཎ་
བཿ ཀྵ་རད་རཀྵ་བྷཱནྟི་པནྡྷུ་ག་ན་ཨི་བ། གཡུལ་དུ་དགྲ་ཡི་གླང་པོ་རྣམས། །ཁྱོད་ཀྱི་ལག་པ་མཐར་
བྱེད་ཀྱིས།།བསྣུན་པས་ཁྲག་ནི་རབ་ཟགས་པ། །ཐུན་མཚམས་དག་གི་སྤྲིན་བཞིན་སྣང༌། །ཀྱེ་དཔའ་
བོ་གཡུལ་དུ་ཁྱོད་ཀྱིས་དགྲ་བོ་ཡི་དཔུང་གི་ཡན་ལག་གླང་པོ་ཆེ་རྣམས་ཁྱོད་ཀྱི་ལག་པ་མཐར་བྱེད་།
གཤིན་རྗེ་ཉིད་ཀྱིས་བསྣུན་པས་སྨྲས་པ་དང༌།ཤི་བའི་ཁྲག་ནི་རབ་ཏུ་ཟགས་པ་ཡང་ཐུན་མཚམས་ཀྱི་
སྤྲིན་བཞིན་དུ་དམར་བར་སྣང་ངོ་། །གཞན་ཡང༌། སྔོན་མེད་ལྷ་མོ་འཆི་མེད་གྲོང་ཁྱེར་དུ། །སྔོན་མེད་
ལྷ་མཆོག་ཀུན་གྱི་མེས་པོས་ཀྱང༌། །སྔོན་མེད་ལྷ་ཡི་ལྷ་ཞེས་རབ་བསྟོད་དེ། །ཉིད་ཞབས་པད་མོ་
གཙུག་གིས་བླངས་པར་ངེས། །ཞེས་པའོ། །
དང་པོ་དང་ཕྱི་མ་གཉིས་ལ་ཡོད་པ་ནི། ས་ར་ག་ཏུ་རུ་ངྐ་ཛི་བ་བྷ་ཏཻར་ཏྭ་སྭ་བྷ་ཊེ་ཤྩམུ ས་
ར་ག་ཏ་མི་བར་ཀྭ་དྷི་ས་ར་ག་ཏ་མཾ་བ་དཾ། རླུང་གིས་རི་ཡི་ཤིང་ཕྲེང་བཞིན། །གཞན་གྱི་སྡེ་ནི་དཔའ
བོས་བཅོམ །རྡུལ་གྱིས་ནམ་མཁའ་ཁྱབ་པར་གྱུར། །མཐའ་ནི་ག་ཤེད་སོང་བ་བཞིན། །རླུང་རྣམས་
ཀྱིས་རི་ལ་ཡོད་པའི་ལྗོན་ཤིང་གི་ཕྲེང་བའི་ཚོགས་རྣམས་གཏོར་བ་བཞིན་དུ། གཞན་དགྲ་བོ་ཡི་སྡེ་ནི་
དཔའ་བོ་ཁྱོད་ཀྱི་དམག་རྣམས་ཀྱིས་བཅོམ་ཞིང་ཉམས་པར་བྱས་། །སྐབས་དེར་གཡུལ་བཀྱེ་བ་ལ་
རྟ་དང་གླ་པོ་ཆེའི་རྨིག་པ་དང་ཤིང་རྟའི་འཁོར་ལོ་དང༌། དཔུང་བུ་ཆུང་བའི་རྐང་པའི་རྡུལ་འཚུབ་ཀྱིས།
ནམ་མཁའ་ཁྱབ་པར་གྱུར་ཏེ། དེ་དག་གི་མཐའ་ནི་མི་མངོན་པར་ག་ཤེད་དུ་སོང་བ་བཞིན་ནོ། །
གཞན་ཡང༌།མཛེས་པའི་འབྱུང་གནས་ཉིད་སྐུ་གསལ་བ་འདིའི། །འོད་ཟེར་ཕྲེང་བ་ཡིད་འོང་སྤྲོས་པ་
ཡིས། །མཛེས་པའི་འབྱུང་གནས་གཞན་ཀུན་ཟིལ་མནན་པ །མཛེས་པའི་འབྱུང་གནས་ཉིད་ལ་
སྐྱབས་སམ་སྙམ། །ཞེས་པའོ །
ཕྱི་མ་གསུམ་ལ་ཡོད་པ་ནི། སཱ་ཏུ་བྷ་ག་ཝཱན་ཀྲིཥུཿ ས་དཱ་ན་བ་གྷ་ན་ཧྱ་ཏིཿ ས་དྷ་ན་ཝ་ཀུ་
ལ་དྷཱནྡྷུ། ས་དཱ་ན་བ་ར་དནྟི་ཧཱ། ལེགས་ལྡན་ཆུ་འཛིན་སར་པའི་འོད། །ལྷ་མིན་རྣམས་ཀྱི་རིགས་
ཉམས་བྱེད། །སྤྱོད་ལྡན་གླང་པོ་མཆོག་བཅོམ་པའི། །ཁྱབ་འཇུག་དེས་ཁྱོད་རྟག་ཏུ་སྲུངས། །ལེགས་
ལྡན་བཅོམ་ལྡན་ནམ་སྐལ་ལྡན་ཆུ་འཛིན་སྤྲིན་སར་པའི།འོད་སྔོ་བསངས་ལ་དཀྱིལ་ནག་པོ་དང་འདྲ་
405

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བའི་ལྷས་ལྷ་མིན་རྣམས་ཀྱི་རིགས་རྒྱུད་ཉམས་པར་བྱེད་ཅིང༌། དེའི་གར་ཆང་དང་དྲེགས་པས་མྱོས་
པ་དང་ལྡན་པའི་གླང་པོའི་མཆོག་བཅོམ་པའི་ལྷ་ཁྱབ་འཇུག་དེས། ཁྱེད་རྣམས་དྲག་ཏུ་སྲུངས་ཤིག་
པའོ། །གཞན་ཡང༌།ཡིད་འོང་ནོར་བུའི་རྒྱན་གྱིས་ལེགས་སྤྲས་པ། །གང་སྐུ་མཛེས་པ་འདི་ཡིས་ཡིད་
འཕྲོགས་པས། །གང་སྐུ་མཛེས་པ་འདི་ལས་གཞན་པ་ཡི། །གང་སྐུ་མཛེས་པ་ཡོད་པ་མ་ལགས་སོ། །
བཞི་ག་ལ་ཡོད་པ་ནི། ཀ་མ་ལཿ ས་མ་ཀེ་ཤནྟེ། ཀ་མ་ལེར་ཥྱ་ག་རི་མུ་ཁཾ། ཀ་མ་ལཿ ཥྱཾ་ཀ་རོ་ཥི་ཏྭཾ།
ཀ་མ་ལེ་བོནྫ་ད་ཏྣ་ཛྱ། ཁྱོད་ཀྱི་མགོ་སྐྲ་བུང་བ་འདྲ། །གདོང་ནི་པདྨར་ཕྲག་དོག་བྱེད། །དཔལ་མོ་
བཞིན་དུ་རབ་མྱོས་པ །ཁྱོད་ཀྱིས་སུ་ཞིག་རྩི་མི་བྱེད། །ཀྱེ་མཛེས་མ་ཁྱོད་ཀྱི་མགོ་བོའི་སྐྲ་བུང་བ་དང་
འདྲ་བར་གནག་ཅིང་གདོང་པ་ནི་པདྨ་ལ་ཕྲག་དོག་བྱེད་དེ་མཚུངས་སོ། །དེ་ལྟར་ན་གཟུགས་མཆོག་
མ་ཁྱོད་ཀྱིས། ལྷ་མོ་དཔལ་མོས། འདོད་ལྡན་མགུ་བར་བྱེད་པ་བཞིན་དུ། འདོད་པས་རབ་ཏུ་མྱོས་
པའི་སྐྱེས་བུ་ཡང༌། ཁྱོད་ཀྱིས་དགའ་བས་ཁྱོད་ལ་སུ་ཞིག་ཡོན་ཏན་དུ་བགྲང་ཞིང་རྩི་བར་མི་བྱེད་དེ
བྱེད་པ་ཁོ་ནའོ། །མཐོང་བ་ཙམ་གྱིས་འདོད་པ་མྱོས་པར་འགྱུར་བའི་ཕྱིར་རོ། །གཞན་ཡང་། པདྨ་
དང་ཟླ་བ་དག་ལ་འགྱིངས། །པདྨ་ཉིད་ཀྱི་འདབ་ལྟར་རྒྱས་པའི་ཞལ། །པདྨ་ཉིད་ཀྱི་གདན་ཅན་མེས་
པོས་ཀྱང༌། །པདྨ་ཉིད་དུ་བསམ་པས་ཅོད་པན་མཛད།།ཅེས་པའོ། །
ལྔ་པ་བཞི་པ་ལ་ཆ་གཉིས་སུ་ཡོད་པ་ལ།དང་པོ་གཉིས་ལ་འདྲ་བ་དང་ཕྱི་མ་གཉིས་ལ་འདྲ་
བ་ནི་མུ་དྭ་ར་མ་ཎ་ལ་ནཱི་ཏ།མུ་ཏ་ར་མ་ཎ་བྷུ་ཥ་ཎཿ མ་དང་བྷཱ་མ་ཥཿ ཀར་དུ་མ་ད་བྷྲ་ཛ་གྷ་ནཱ་ཀྵ་ཡཿ
རྒྱ་ཆེ་རིན་ཆེན་རྒྱན་དང་ལྡན། །མྱོས་པས་མིག་འཁོར་ཛ་གྷ་ན། །ཆུང་བ་མིན་པས་མཛའ་བོ་ནི། །
དགའ་བ་ལྡན་པར་བྱ་བར་བཟོད། །དེ་ལ་རྒྱ་ཆེ་བ་ནི་རྒྱན་གྱི་གནས་ཐམས་ཅད་ལ། རིན་ཆེན་གསེར་
དངུལ་མུ་ཏིག་ནོར་བུ་མརྒཏ་དང༌།ཨིནྡྲ་ནཱི་ལ་སོགས་པའི་རྒྱན་སྐྱོན་རགས་ལ་སོགས་པ་དང་ལྡན་
ཞིང༌། ལང་ཚོས་མྱོས་པས་མིག་འཁོར་ཞིང་འཕྲུལ་པ་ཅན་ཛ་ག་ན་ཚང་ར་ཅན་ཏེ་ཆུང་བ་མིན་པ་ཆེ་
བས། རང་གི་མཛའ་བོ་ནི་བརྩེ་བའི་དགའ་ལྡན་པར་བྱ་བར་བཟོད་ཅིང་ནུས་པའོ། །གཞན་ཡང་།
གང་ལ་འདོད་དགུ་འབྱུང་བའི་ལྷ་མོ་ཉིད།།གང་ལ་འདོད་དགུ་འབྱུང་བ་དཔལ་བསམ་འདྲ། །གདུལ་
བྱའི་བསམ་པ་སོར་རབ་བརྟགས་ནས། །གདུལ་བྱའི་བསམ་དང་མཐུན་པར་ཆོས་སྟོན་མཛད། །
406

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཅེས་པའོ། །
དང་པོ་དང་།གསུམ་པ་ལ་འདྲ་བ་དང་།གཉིས་པ་དང་བཞི་པ་ལ་འདྲ་བ་ནི།ཨུ་དི་ར་ནྱ་
པྲཥྚཱ་ནཱ མ་ཏཻ་ར་མེ་ཀྲི་ཏཾ་མ་ནཿ ཨུ་དི་ཏཻ་ར་པི་ཏེ་དུ་ཏི་མཱ་ཏུ་ཏཻ་ར་པི་ད་ཀྵི་ཎེ གཞན་གསོས་རྣམས་
ཀྱིས་བསྒྲགས་པ་དང༌། །ཁྱོད་ཀྱིས་བརྗོད་པའི་སྒྲ་དང་ནི། །ལྷོ་ཡི་ཕྱོགས་ཀྱི་རླུང་གིས་ཀྱང༌། །བདག་
ཡིད་འཕྲོགས་སོ་ཕོ་ཉ་མོ། །ཀྱེ་བདག་གི་ཡིད་འགུགས་པའི་ཕོ་ཉ་མོ་ཞེས་བོས་ནས་གཞན་གསོས་ཏེ་
ཁུ་བྱུག་རྣམས་ཀྱི་སྒྲ་སྙན་པ་བསྒྲགས་པ་དང་། ཁྱོད་ཀྱིས་བརྗོད་པའི་ཀླུའི་སྒྲ་ཡིད་དུ་འོང་བ་དང་ནི་
ལྷོའི་ཕྱོགས་མ་ལ་ཡའི་རླུང་གིས་ཀྱང་བདག་གི་ཡིད་འཕྲོགས་ཏེ་སྲེད་པ་དང་ལྡན་པར་བྱའོ། །གཞན་
ཡང༌།ཡོན་ཏན་ཀུན་ལྡན་དབྱངས་ཅན་ལྷ་མོའི་སྐུ། །མཚན་དཔེའི་ཕྲེང་བས་ཀུན་ནས་མཛེས་པ་
ཅན། །ཡོན་ཏན་ཀུན་ལྡན་རློམ་གཞན་སུན་ཕྱུང་ནས། །མཚན་དཔེའི་ཕྲེང་བས་གོ་སྐབས་འཕྲོག་
གམ་སྙམ། །ཞེས་པའོ །
དང་པོ་དང་བཞི་པ་ལ་འདྲ་བ་དང༌། གཉིས་པ་དང་གསུམ་པ་ལ་འདྲ་བ་ནི། པུ་རཱ་ཛི་ཏ་ཀྲི་
ཡོ་སུ་ནཱཾ། ཏ་ནུ་མ་དྷྱ་སི་ཏེ་སྟི་ཡཿ ཏ་ནུ་མ་དྷྱ་ཀྵ་རཏ་སྭེ་དང༌། པུ་ནྣ་ཛི་ཏ་མུ་ཁེནྟ་ཙ༔ སྐེད་པ་ཕྲ་ཞིང་
རྔུལ་ཟགས་པས །གདོང་པའི་ཟླ་བ་རབ་མཛེས་པའི། །བུད་མེད་ཆང་གི་ངོ་ཚ་བཅོམ། །སྐྱེས་པའི་
ལུས་ལ་འཛེགས་པར་བྱེད །སྐེད་སྐབས་མཛེས་པ་ཕྲ་ཞིང་ཆགས་པས་གདུངས་པས་རྔུལ་ཟགས་པ་
དང་བཅས་པས། གདོང་པའི་ཟླ་བ་རབ་ཏུ་མཛེས་པའི་བུད་མེད་གཞོན་ནུ་མ་ལང་ཚོ་ཡི་ཆང་གིས་
མྱོས་པས་ངོ་ཚ་བཅོམ་སྟེ་མེད་པར སྐྱེས་པ་དར་མའི་ལུས་ལ་འཛེགས་ཅིང་འཛིང་བར་བྱེད་དོ། །
གཞན་ཡང༌། མགོན་ཁྱོད་དཔེ་དང་བྲལ་བ་མ་བཟོད་ནས། །བྱེད་པོ་བྱ་བའི་ལས་ལ་ཡིད་ཆད་དེ། །
བྱེད་བྱ་བ་དོར་ནས་ཉིད་དྲུང་དུ། །མགོན་ཁྱོད་དཔེ་དང་བྲལ་ཞེས་བསྟོད་པར་ངེས། །ཞེས་པའོ། །
དོན་བསྡུ་བ་ནི།དེ་ལྟར་བར་ཆོད་ཟུང་ལྡན་གྱི།རབ་ཏུ་དབྱེ་བ་འདི་ཡང་བསྟན་ཟིན་།
གསུམ་པ་ཆོད་ཅིང་མ་ཆོད་པའི་ཟུང་ལྡན་ལ་གཉིས། དམ་བཅའ་བ་དང་། དཔེར་བརྗོད་
ཆད་ཅང་མ་ཚད་པའི་ཟུ
པའོ། །དང་པོ་ནི། བར་ཆོད་མ་ཆོད་བདག་ཉིད་ཀྱི་རྣམ་རྟོག་ཀྱང་ཡོད་འདི་ལྟར་ཏེ། སྔར་བསྟན་པ་
ལྟར། བར་ཆོད་པ་འགའ་ཞིག་དང༌། བར་མ་ཆོད་པ་འགའ་ཞིག་ལ་དེ་དག་ཏུ་ཟད་སྤྱིར་བར་དུ་ཆོད་
407

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པ་ཡང་ཡིན་ལ་ནང་ཚན་བར་དུ་མ་ཆོད་པ་ཡང་ཡིན་པ་བསྲེས་པའམ་བདག་ཉིད་ཀྱི་རྣམ་རྟོག་སྟེ་
ལུགས་ཀྱང་ཡོད་པ་དཔེར་བརྗོད་པ་འདི་ལྟ་སྟེའོ། །གཉིས་པ་ལ། དང་པོ་དང་གཉིས་པ་ལ་འདྲ་བ།
གསུམ་པ་དང་བཞི་པ་ལ་འདྲ་བ་ནི། སཱ་ལི་སཱ་ལཾ་བ་ཀ་ལི་ཀཱ་སཱ་ལཾ་སཱ་ལཾ་ན༌ཙི༌ཀྵིཏྟཾ།ནཱ༌ལཱི་ནཱི༌ལཱི། ནཱ་
བ་ཀུ་ལཱ།ནཱ་ལཱི་ནཱ་ནཱ་ལཱི་ཀཾ་ནི་ར་སི།ཀ་ལི་ཀ་འཕྱང་ཡལ་ག་ཅན། །སཱ་ལ་བལྟ་བར་དེས་མི་ནུས། །བ་
ཀུ་ལར་ཆགས་བུ་བ་དང༌། །གྲོགས་མོས་པདྨ་ཅན་ཡང་ཡིན། །མེ་ཏོག་ཀ་ལི་ཀཱ་ཁ་འབུས་པ་འཕྱང་
བའི་ཡལ་ག་ཅན།ཤིང་པཱ་ལ་ཆེན་།སྨན་པསྫ་རཱ་ས་འབྱུང་བའི་ཤིང་།དེ་ལྟ་བར་བྲལ་བས་ཉེན་མ་
དེས་མི་ནུས་སོ། །དེ་བཞིན་དུ་ཤིང་བ་ཀུ་ལ་མེ་རོག་ཕུན་སུམ་ཚོགས་པ་ཅན་ལ་ཆགས་ཤིང་འགོངས་
བའི་བུང་བ་ཅན་ཡང་དེས་བལྟ་བར་མི་ནུས་པ་དང༌།དེར་མ་ཟད། བྲལ་བས་ཉེན་པ་མོའི་གྲོགས་མོ་
དེས། པདྨ་མཛེས་པ་འབྱུང་བའི་གཞི་ཡིད་དུ་འོང་བ་ཡང་བལྟ་བར་ནུས་པ་མིན་ཏེ།བྲལ་བའི་རིམས་
ལས་བྱུང་བ་ཡིད་དུ་འོང་བ་ལ་སྲེད་པར་བྱེད་པའི་ཕྱིར། གཞན་ཡང༌། མཛེས་པ་མཛེས་པའི་རྒྱན་
འོས་སོ་ཞེས །མཛེས་པ་འམ་མཛེས་པའི་ལྷ་མོ་ལ་གནས་པ། །འཇིག་རྟེན་འཇིག་རྟེན་གནས་པའི་
ལྷ་མོ་ཀུན། །འཇིག་རྟེན་འཇིག་རྟེན་འདས་པས་ཕུལ་བར་ངེས། །ཞེས་པའོ། །
དང་པོ་དང་བཞི་པ་ལ་འདྲ་བ་དང་གཉིས་པ་དང་གསུམ་པ་ལ་འདྲ་བ་ནི། ཀཱ་ལཾ་ཀཱ་མ།
ཡན་ལ་ཀྵ། ཏྟར་ཏྭ་ར་ཀ་མཱི་ཀྑིཾ་ཏུཾ། ཏཱ་ར་ཏཱ་ར་སྱ་ར་པི་ཏཾ་ཀཱ་ལཾ་ཀཱ་ལ་མ་ཧཱ་ག་ནཾ། སྤྲིན་ནག་ཆེན་པོ་
ལྡན་པའི་དུས། །སྣང་དང་རྒྱུ་སྐར་ཀུན་མི་མཚོན། །གསང་མཐོར་དགའ་བ་སྒྲོག་བྱེད་པ། །དུས་
འདྲར་སུ་ཡིས་བལྟ་བར་ནུས། །དབྱར་ཆར་སྤྲིན་ནག་པོ་ཆེན་པོ་ལྡན་པ་ཡིས་སྲོད་ཁའི་དུས་སྣང་བ་
མ་དང་རྒྱུ་སྐར་ཀུན་མི་མཚོན་ཏེ་མི་མཐོང་བའི་ཚེ་ན། རྨ་བྱ་དང་འབྲུག་གི་སྒྲ་དྲག་པོ་གསང་མཐོན་
པོར་དགའ་བ་ཡིད་དུ་འོང་བར་སྒྲོག་པར་བྱེད་པའི་དུས་དེ་འདྲ་བར། སྐྱེ་བོ་བྲལ་བས་མ་ཉེན་པས་
ཀྱང་བལྟ་བར་བཟོད་པར་དཀའ་ན། བྲལ་བས་ཉེན་པའི་སྐྱེ་བོ་ཆགས་པ་དྲག་པོ་གདུང་པ་སུས་བལྟ་
བར་ནུས་ཏེ། མི་ནུས་པ་ནི་གཤིན་རྗེ་དང་འདྲའོ། །གཞན་ཡང༌།ཟླ་བས་ཟླ་བ་མཛེས་པར་བྱེད་པ་
བཞིན། །༼ལྷ་མོས་ལྷ་མོ་རང་ཉིད་དཔལ་དུ་མཛད།།༽ལྷ་མོས་ལྷ་མོ་གཞན་རྣམས་སྐྱོང་མཛད་པ། །ཟླ་བས་ཟླ་བ་
ཡིན་པ་སེལ་བ་འདྲ། །ཞེས་པའོ །
408

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རྐང་པ་བཞི་ག་ལ་འདྲ་བ་ཡོད་པ་ནི། ཡཱ་མ་མཱ་མ་ཏཱ་ཡཱ་དྷཱི་ན། ཡཱ་མ་ཡཱ་མ་ར་ཎི་ནི་།ཡཱ་མ་
ཡཱ་མ་དྷི་ཡཱ་སྲཱཏྠེ། ཡཱ་མ་ཡཱ་མ་ཤྩི་ཏེ་བ་སཱ། ཐུན་གསུམ་དབང་གྱུར་རིང་བ་ཡིས། །མཚན་མོ་འདི་ཡིས་
བདག་འཆིང་འགྲོ །གང་ལ་བདག་སོང་སྲོག་གཟིར་འགྲོ། །དེ་བློ་མེད་བདག་གིས་བཅོམ། །སྲོད་
དང་ནམ་གང་ཐོ་རངས་ཏེ། ཐུན་གསུམ་གྱི་དབང་དུ་གྱུར་ཅིང་རིང་བའི་མཚན་མོ་ཆར་པ་དང༌།
འབྲུག་སྒྲ་ཟབ་མོ་ཅན་གྱི་དུས་འདི་ཡིས་དགའ་མ་དང་བྲལ་བའི་མགྲོན་པོ་བདག་འདོད་པའི་གདུང་
བ་མི་བཟད་པས། འཆི་བདག་གི་ཁར་དོགས་པ་མེད་པར་འགྲོའོ །དེར་མ་ཟད་བདག་གི་དགའ་མ་
གང་ལ་བདག་པོ་བ་ཙམ་གྱིས་དེའི་སྲོག་གཟིར་ཞིང་གདུང་ནས་འཆི་བདག་གི་ཁར་འགྲོ་བ་དེ་མི་
བཟོད་།དགའ་མ་དེ་ནི་ཡོངས་སུ་སྤངས་ནས་ཡོང་བ།བདག་འདྲ་བ་བློ་དང་སྙིང་མེད་པ་བདག་གི་
འདི་འདྲ་བ་བསམ་པ། གཉིས་ཀ་བཅོམ་ཞིང་ཉམས་པར་བྱས་སོ །ཞེས་འགྱོད་པར་བྱེད་པའོ། །
གཞན་ཡང༌།ལྷ་མོ་ལྷ་མོའི་དཔལ་དང་མི་འབྲལ་བས། །ལྷ་མོ་ལྷ་མོའི་མཆོག་གི་ཡོན་ཏན་ལྡན། །ལྷ་
མོ་ལྷ་མོ་གཞན་གྱི་འཇིགས་འཕྲོག་པས།།ལྷ་མོ་ལྷ་མོ་ཕལ་བའི་སྐྱབས་མཆོག་ལགས།།ཞེས་པའོ །
གཉིས་པ་དོན་བསྡུ་བ་ནི། ཞེས་པ་རྐང་དང་ཟུང་ལྡན་གྱི། །རྣམ་རྟོག་ལུགས་ནི་དེ་འདྲའོ །
མ་ཆོད་པ་ལ་སོགས་པ་ཞེས་སོགས་ཇི་སྐད་བཤད་པས།རྐང་པ་རྣམས་ཀྱི་གནས་དང་པོ་ན་ཡོད་པའི་
ཟུང་ལྡན་གྱི་རྣམ་རྟོག་དབྱེ་བའི་ལུགས་ནི། སུམ་ཅུ་རྩ་གཅིག་པོ་འདི་འདྲ་བ་ཙམ་ཡིན་པའོ །གཉིས་
པ་གནས་གཞན་ན་ཡོད་པའི་ཟུང་ལྡན་ལ་གཉིས སྔ་མ་ལ་མཚུངས་པ་སྦྱར་ཞིང་རྒྱས་པར་མི་བརྗོད་
པའི་རྒྱུ་མཚན།ངེས་པར་དགོས་པའི་བྱ་དཀའ་འགའ་ཞིག་བསྟན་པའོ། །དང་པོ་ནི། དེ་ལྟར་ཁོ་ནར་
ཟུང་ལྡན་གྱི། །རྣམ་རྟོག་གཞན་པ་རྣམས་ཀྱང་ངོ༌། །སྤྲོས་པས་འཇིགས་ཕྱིར་དབྱེ་བ་ནི། །མཐའ་དག་
བརྗོད་པར་མི་འདོད་། །གནས་དང་པོའི་ཟུང་ལྡན་ལ་དབྱེ་ན་སུམ་ཅུ་རྩ་གཅིག །ཡོད་པ་དེ་ལྟར་ཁོ་
ནར་ཟུང་ལྡན་གྱི་རྣམ་རྟོག་གཞན་པ་བར་ན་ཡོད་པའི་སུམ་ཅུ་རྩ་གཅིག །མཐའ་ན་ཡོད་པའི་སུམ་ཅུ་
རྩ་གཅིག་ལ་སོགས་པ་རྣམས་ཀྱང་མཚོན་ཞིང་རིག་པར་བྱའོ། །དེ་རྣམས་འདིར་དཔེར་མི་བརྗོད་པ་
ཅི་ཞེ་ན། གཞུང་སྤྲོས་པ་སྟེ་མང་བས་འཇིགས་པའི་ཕྱིར་དེ་རྣམས་ཀྱི་དབྱེ་བ་བྱ་སླ་བ་དབུས་ན་ཡོད་པ་
དང་། མཐའ་ན་ཡོད་པ་ཀུན་བོས་བརྗོད་པར་མི་འདོད་དོ། །དེའི་རྒྱུ་མཚན། མཚན་ཉིད་ཚང་ཙམ་
409

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
བསྡུས་པ་བྱེད་པར་དམ་བཅས་པའི་ཕྱིར་།།
གཉིས་པ་ནི། དེ་ལ་བྱ་དཀའ་མངོན་འདོད་ཉིད། །འགའ་ཞིག་ཡང་ནི་བསྟན་པར་བྱ། །
འོན་ཀྱང་ཟུང་ལྡན་དེ་ལ་ཐམས་ཅད་མ་ཡིན་ཡང་། བྱ་བར་དཀའ་བར་མངོན་པར་འདོད་པའི་བར་གྱི་
ཟུང་ལྡན་ལ་སོགས་པ་འགའ་ཞིག་དཔེར་བརྗོད་པས་བསྟན་པར་བྱ་སྟེ དེས་བྱ་སླ་བ་རྣམས་ཀྱང་
མཚོན་པར་ནུས་པའི་ཕྱིར་རོ། །འདི་ལ་དྲུག །བཞི་གའི་དབུས་ན་ཡོད་པ། མཐའ་ན་ཡོད་པ། བར་
མཐའ་ན་ཡོད་པ།ཐོག་མཐའ་ན་ཡོད་པ། གསུམ་ག་ན་ཡོད་པའོ། །དང་པོ་ལ་གཉིས།ཆོད་ཅིང་མ་
ཆོད་པ་དང་།ཆོད་པ་རྐྱང་བའོ། །དང་པོ་ནི། རྐང་པ་བཞི་ལ་ཡོད་པ་ཞེས་སྦྱར་རོ། །ཟུང་ལྡན་ཆོད་ལ་
མ་ཆོད་པ་ནི་སྦྲ་ར་ཡ་སྟེ་ནྡྲི་ཡོ་ཏྲ། དྷཧི་ཡ་ཏེ་ཡ་ཏེར་བྷ་ཝན། ཨ་མཱ་ཡ་ཏེ་ཡ་ཏེ་སྱ་བྷ་།སུ་ཁ་ཡཱ་ཏེ་ཡཱ་
ཏེ་ཀྵ་ཡཾ།བརྟན་རྒྱས་དབང་པོ་རབ་བསྡམས་པ། །ཁྱོད་ནི་སྡོམ་བརྩོན་ལས་མི་ཉམས། །རྒྱུ་མེད་ཁྱོད་
ཀྱི་བདེ་འཇིག་པ། །མི་འགྱུར་འདི་སྙེད་ཆད་དུའང་འགྱུར། །ཀྱེ། ཚེ་འདི་ཕྱི་གཉིས་ཀའི་མངོན་མཐོ་
དང་ངེས་ལེགས་བརྟན་ཞིང་རྒྱས་པ་མི་ཉམས་པའི་དཔལ་ཞེས་བོད་དེ། དབང་པོ་མིག་ལ་སོགས་པ་
དང༌། ལས་ཀྱི་དབང་པོ་རྐང་ལག་སོགས་པ་རྣམས་མི་དགེ་བ་ལས་བསྡམས་ཏེ། དེའི་ཕྱིར་ཁྱོད་སྡོམ་
བརྩོན་བཙུན་ཚུགས་ལས་ཕྱིར་མི་ཉམས་སོ། །དེར་མ་ཟད། ཁྱོད་ནི་གཡོ་སྒྱུས་གཞན་སླུ་བ་མེད་པ་
ཉིད་ཡིན་ལ་དེ་དག་གིས་ཀྱང་ཁྱོད་ཀྱི་འདི་ཕྱིའི་བདེ་བ་འཇིག་ཅིང་ཉམས་པར་མི་འགྱུར་ཏེ། ཕན་
བདེ་འདི་ཉིད་འཕེལ་བའི་ཆེད་དུ་འགྱུར་རོ། །དེའང་གཞན་ལ་ཕན་པ་དང༌། རང་ཉིད་སྡོམ་པ་བསླན་
པ་ལ་སོགས་པ་ནི ཕུན་སུམ་ཚོགས་པ་ཐམས་ཅད་འབྱུང་བའི་དངོས་རྒྱུ་ཡིན་པའི་ཕྱིར་རོ །གཞན་
ཡང་། ཡིད་འོང་མཛེས་པ་མཛེས་པའི་རྒྱན་འཛིན་ཅིང༌། །གཞན་གྱི་མཛེས་པ་མཛེས་པ་མིན་བགྱིད་
པས །ཨེ་མ་མཛེས་པ་མཛེས་པའི་དཔལ་འཕྲོག་པ། །འདི་འདྲའི་མཛེས་པ་མཛེས་པའི་སྐྱོན་དུ་
དགོས།།ཞེས་པའོ །དེ་བཞིན་དུ་ཕྱི་མའི་བར་དུ་ཤེས་པར་བྱའོ།།
བར་དུ་ཟུང་ལྡན་ཆོད་པ་ནི།པུ་བྷཱ་སུ་ར་ཛནྣ་པུ་རཱ་ཛི་ཏིར་མུ་ཀེེར་མ་ཧི་སུ་རཱ་ཎཾ། བ་སུ་རཱ་ཛི་
ཏོ་ཏུ་ཏཿ ན་བྷཱ་སུ་ར་ཡིནྟ་སུ་རནྣ་ཏེ་གུ་ཎཿ སྲ་ཛ་པུ་རཱ་ག་མེ་པུ་རཱ་ཤི་ཏཾ་ག་ཏཿ རྒྱལ་པོ་མདུན་སར་ས་
ཡི་ལྷ་རྣམས་དག་གི་ཞལ། །ཆང་གིས་མ་བཅོས་ནོར་གྱིས་མཛེས་པས་རབ་བསྟོད་པའི། །ཁྱོད་ཀྱི་
410

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ཡོན་ཏན་རབ་གསལ་ཆགས་བདག་སྐྱེ་རྒུ་ལ། །ཕུང་པོ་ཉིད་གྱུར་ལྷ་རྣམས་སུ་ནི་མི་འགྲོ་མིན། །ཀྱེ་
རྒྱལ་པོ་ཆེན་པོ་ཞེས་བོད་ནས སྐྱེ་བོ་ཚོགས་པའི་མདུན་སར་སའི་ལྷ་བྲམ་ཟེ་རྣམས་དག་གི་ཞལ།
ཆང་གིས་མ་བཅོས་པས་གཙང་མ་ནོར་ཇི་ལྟར་འདོད་པ་དག་གིས་མཛེས་པ་དགའ་བ་དང་ལྡན་པ།
རྣམ་པར་རྒྱས་པ་རྣམས་ཀྱིས་བསྟོད་པའི་དབྱངས་ཁྱོད་ཀྱི་ཡོན་ཏན་གཏོང་བ་དང༌། བདེན་པ་དང་
དཔའ་བ་ལ་སོགས་པ་རབ་ཏུ་གསལ་བ་དེ་རྣམས་མི་བདག་དེ་ལ་རང་བཞིན་གྱིས་ཆགས་པ་ནི་ཙན་
དན་ལ་དྲི་ཞིམ་ཆགས་པ་དང་འདྲ་བའི་བདག་ཉིད་ཅན། མིའི་སྐྱེ་དགུ་རྣམས་ལ་གྲགས་པའི་ཕུང་པོ་
ཉིད་དུ་གྱུར་པའི་ཕྱིར། གྲགས་པ་ཆེས་ཆེ་བ་དེ་ལྷ་རྣམས་སུ་ནི་མི་འགྲོ་བ་མིན་ཏེ། གྲགས་པ་དེ་འགྲོ་
ཞེས་པའི་དོན་། །གཞན་ཡང༌། དབྱངས་ཅན་ཡིད་འོང་རྣམ་འགྱུར་ཡིད་འོང་ཀུན་ནས་གསལ་བ་
འདི། །རྒྱན་ཕྲེང་ཡིད་འོང་མཚན་བཟང་ཡིད་འོང་དྲ་བའི་འཁོར་ཡུག་ཅན། །མཛེས་མ་ཡིད་འོང་དྲི
བསུང་ཡིད་འོང་ཕྱོགས་རྣམས་ཀུན་ཏུ་སྤྲོ། །དཔལ་མོ་ཡིད་འོང་སྤྱན་ཟུར་ཡིད་འོང་བདག་བློའི་རྩེ་ལ་
བཞུགས། །ཞེས་པའོ། །
དྲུག་པ་མཐའ་ན་ཡོད་པ་ཆོད་པ་ནི། ཏ་བ་སྲི་ཡཱ་ཙཱ་རི་ཏཱ་པྲ་མ་ཏྟ་ཡཱ། བི་བྷུ་ཥཎཾ་དྷཱརྨ་མི་ཧཱྃ་གུ་
མ་ཏཱ་ཡ། ར་སེ་བཱ་མོ་ད་བི་ཤེ་ཥ་མ་ཏྟ་ཡཱ། ན་མེ་ཕ་ལཾ་ཀི་ཙཱུ་ན་ཀནྟི་མ་ཏྟ་ཡ། དམ་པའི་སྤྱོད་ལ་བག་
མེད་ཁྱོད་ཀྱི་དགའ་མ་གང༌། །དགའ་བའི་དགའ་སྟོན་དགའ་བའི་ཁྱད་པར་གྱིས་མྱོས་མ། །དེ་ཡིས་
འདིར་ནི་འོད་ལྡན་རྒྱན་རྣམས་གཟུང་བར་འོས། །བདག་ལ་མཛེས་ལྡན་ཉིད་ཀྱི་འབྲས་བུ་འགའ་ཡང་
མེད། །ཀྱེ་དམ་པའི་སྤྱོད་པ་བག་ཡོད་པ་དེ་ལས་ལྡོག་པ་བག་མེད་པའི་སྤྱོད་ཚུལ་ངན་པ་ཅན་ཞེས་
བོད་ནས། ཁྱོད་ཀྱི་དགའ་མ་ཡིད་འོང་གང་ཡིན་པ་དེས་དགའ་བའི་དགའ་སྟོན་འཁྲིག་པའི་ཁྱད་པར་
ཕུལ་དུ་བྱུང་བ་ཉིད་ཀྱིས་མྱོས་ཤིང་ཁེངས་པ་ཅན་མ་དེ་ཡིས་སྐབས་འདིར་ནི་འོད་ཟེར་དང་ལྡན་པའི་
རྒྱན་སྐེ་རགས་དང་གདུ་བུ་ལ་སོགས་པ་རྣམས་གཟུང་བར་འོས་ཀྱི། ཁོ་བོའམ་བདག་ཅག་ལ་ནི་རྒྱན་
དེ་འདྲ་མི་འོས་ཏེ་བདག་ལ་མཛེས་པར་བྱེད་པ་དང་ལྡན་པ་ཉིད་ཀྱི་རྒྱན་རྣམས་ཀྱི་འབྲས་བུ་སྟེ།
དགོས་པ་འགའ་ཡང་སྟེ་ཅུང་ཟད་ཀྱང་མེད་དེ། རྒྱན་མི་འདོགས་པའི་ཕྱིར་རམ། ཡང་ན་བདག་ལ་
བརྒྱན་པ་དག་གིས་མི་དགོས་པར་རང་བཞིན་གྱིས་མཛེས་པའི་ཕྱིར་རོ། །འོན་ཀྱང་ཁྱོད་ལ་ཞེ་སྡང་
411

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བས་ནི་མ་ཡིན་ནོ། །ཞེས་པའོ། །འཇིག་རྟེན་གཞུང་ལུགས་མཁས་པའང་ལྷ་མོའི་དྲིན། །དབྱངས་
སྙན་ངག་གི་དཔལ་མངའ་ལྷ་མོའི་དྲིན། །རྣམ་འགྱུར་སྤྱོད་པས་མཛེས་དེའང་ལྷ་མོའི་དྲིན། །འདོད་
དགུ་མ་ལུས་སྩོལ་བའང་ལྷ་མོའི་དྲིན། །ཞེས་པའོ།།
མཐའ་ན་ཡོད་པའི་ཆོད་ལ་མ་ཆོད་པ་ནི། བྷ་ཝ་དྲི་ཤཱ་ན་ཐཱ་ཛྙ་ན་ཏེ་ན་ཏེ། ར་སཾ་བེ་རུ་དྡྷེ་ཁ་
ལུ་པནྣ་ཏེ་ན་ཏེ།ཡ་ཨེ་བ་ཧཱི་ནཱཿ ཤི་ར་པཱ་ན་ཏེ་ན་།ཙ་ར་ནྡྷ་ནཾ་དེི་ནྱ་ར་སེ་ན་ཏེ་ན་ཏེ། མགོན་ཁྱོད་
ལ་འདུད་པའི་རོ་ནི་མི་མཁྱེན་། །དམན་པ་དང་ཉིད་མཆོག་ཉིད་དག་ན་ངེས་པར་འགལ། །གང་
ཞིག་དམན་པ་རྣམས་ནི་ཁྱོད་ལ་མགོས་འདུད་ཅིང༌། །དེ་དག་ཁོ་ན་དམན་པའི་དེ་མཆོག་ཏུ་རྒྱུ།།ཀྱེ་
མགོན་པོའམ་ཇོ་བོ་ཞེས་བོད་ནས ཁྱོད་ལྟ་བུའི་བདག་ཉིད་ཆེན་པོས་གཞན་ལ་བཏུད་ཅིང་ཕྱག་
འཚལ་བའི་རོ་ཉམས་ལྡན་པ་མི་མཁྱེན་ཏེ། ཁྱོད་ལས་ལྷག་པ་མེད་པའི་ཕྱིར་རོ། །ཁྱབ་པ་ཡོད།
དམན་པ་འདུད་པ་ཉིད་དང༌། མཆོག་དབང་ཕྱུག་དམ་པ་ཉིད་དག་ནི་ངེས་པར་ཕན་ཚུན་འགལ་ལོ། །
གང་ཞིག་དམན་པ་རྣམས་ནི་ཇོ་བོ་ཁྱོད་ལ་མགོ་བོས་འདུད་པ་སྟེ།ཕྱགས་འཚལ་ཞིང་། དམན་པ་དེ་
རྣམས་ཁོ་ན།དམན་པའི་རོ་ཉམས་ཤེས་པ་དེས་མཆོག་ཏུ་སྟེ།ཤིན་ཏུ་བཟང་བ་ལ་འདུད་ཅིང་རྒྱུ་བར་
བྱེད་དོ། །གཞན་ཡང༌། མཚུངས་བྲལ་དཀོན་མཆོག་གསུམ་ལ་མཆོད་པའི་དགེ་བ་དགེ་བ། །འགྲོ་
ཀུན་སྲིད་པས་འདྲེན་པའི་དགེ་བ་དགེ་བ། །མི་རྟག་མཉམ་པར་འཇོག་པའི་དགེ་བ་དགེ་བ། །
དབྱངས་ཅན་དད་པས་མཆོད་པའི་དགེ་བ་དགེ་བའོ། །ཞེས་པའོ། །
གསུམ་པ་བར་དང་མཐའ་ན་ཡོད་པའི་ཆོད་པ་། ལཱི་ལཱ་རྨི་ཏེ་ན་ཙི་ནཱ། མྲིདྡྷ་དི་ཏེ་ན།
བྱས་ལོ་ཀི་ཏེ་ན་ན་ངྷ་ནཱ་གུ་རུ་ཎཱ་ག་ཏེ་ན།བྱ་ཛྲམྦྷ་ན་ཛ་གྷ་ནེ་ན་ཙ་ནི་ཏེ་ན། ས་ཧནྟི་ཏེ་ན་ག་ལི་ཏཾ་བ་
མ་མཱ་ཛཱི་བི་ཏི་ན།རོལ་པའི་འཛུམ་དཀར་དག་དང་འཇམ་པར་སྨྲ་བ་དང༌། །ཆུང་ངུའི་ལྟ་བ་དང་ནི་ལྕི་
བའི་འགྲོ་བ་དང༌། །རྣམ་པར་བསྒྱིངས་པ་ཛ་གྷ་ན་དག་སྟོན་པ་དེས། །བསྣུན་པ་དེས་ནི་བདག་ནི་འཚོ་
བས་དམན་པར་གྱུར། །རོལ་པས་འཛུམ་པ་སྟེ་ཆུང་ངུར་རྒོད་པ་སོགས་ལུས། དཀར་བ་དག་དང་
འཇམ་པོར་སྨྲ་བ་དང་།ཆུང་ངུས་ལྟ་བ་སྟེ་མིག་ཟུར་དང༌།ལྕི་བས་འགྲོ་བ་སྟེ། དལ་བུས་འགྲོ་བ་དང༌།
སྒེག་པའི་རྣམ་པར་ཅུང་ཟད་བསྒྱིངས་པ་དང་ཛ་གྷ་ན་སྟེ་ཚང་ར་མཛེས་པ་དག་སྟོན་པ་དེས།བདག་ལ་
412

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཡིད་སྲུབས་ཀྱི་མཚོན་ཆ་དྲག་པོ་བསྣུན་པ་དེས་ན་སྟེ། དེའི་ཕྱིར། ཆགས་ལྡན་བདག་ནི་འཚོ་བ་ལས་
དམན་ཏེ།འཆི་བར་འགྱུར་བ་ཇི་ལྟར་བགྱི།ཞེས་པའོ། །གཞན་ཡང་།དཔལ་མོ་ཉིད་མཛེས་སོ་ཡིད་
ཕྲེང་བ་དེས་ཀྱང་རབ་མཛེས་། །ནོར་བུའི་ཕྲེང་མཛེས་སོ་གའི་པད་དཀར་དོ་ཤལ་དེས་མཛེས་སོ །
ཨུཏྤལ་སྤྱན་མཛེས་སོར་མོའི་འདབ་བཟང་གདུ་བུ་དེས་མཛེས་སོ། །མཚན་དཔེའི་དཔལ་མཛེས་སོ་
སོར་འོད་འགྱེད་དྲི་མེད་ཉིད་མཛེས་སོ།།ཞེས་པའོ།།
བར་མཐར་ཡོད་པའི་ཆོད་ཅིང་མ་ཆོད་པ་ནི། ཤྲི་མཱ་ན་མཱ་ན་མ་བརྨེ་པ་མཱ་ན་མཱ་མཱརྨཱ་ན་མཱ་ན་
ཏ་ཛ་གཏ་སྲ་ཐ་མཱ་ན་མཱ་ནཾ།བྷཱ་མཱ་ན་མཱ་ན་ས་ཏ་ཡཿ སྠི་ཏི་མཱ་ན་མཱ་ན་ནཱཾ་མཱ་ན་མཱ་ན། མ་ཏ་མཱ་སྲ་ཏི་མཱ་ན་
མཱ་ནཾ། དཔལ་ལྡན་མི་ཤོང་བརྟན་ལྡན་གང་གི་བདག་ཉིད་ནི། །འཆི་མེད་ལས་དང་མཉམ་པའི་ཚད་
ལྡན་རབ་འདུད་པའི། །འགྲོ་བ་རྒྱས་བྱེད་མཆོད་ཅན་ཚད་མེད་མིང་ཅན་ནི། །མཚུངས་མེད་མཐོ་ལྡན་
འཇལ་ཞེས་བྱ་ཐོབ་དེར་ཕྱག་མཛོད། །ལྷ་ཁྱབ་འཇུག་དེ། ལྷ་མོ་དཔལ་མོ་དང་ལྡན་པ་ཞིང་ཐམས་
ཅད་ལ་ཁྱབ་པའི་བདག་ཉིད་ཡིན་པས་གཞི་གཅིག་ཏུ་མི་ཤོང་བ་དང༌། མི་འགྱུར་བར་གནས་པས་
བརྟན་པ་དང་ལྡན་པ་དང་། ལྷ་གང་གིས་བདག་ཉིད་དེ་རང་བཞིན་སྣ་ཚོགས་ཀྱིས་བརྒྱན་པའི་
ཕྱིར་རོ །ཡང་འཆི་མེད་ལྷ་ཡི་ལམ་ན་མཁའ་དང་མཉམ་པའི་ཚད་ལྡན་ཡངས་པ་དང་། ཡང་། དེ་ལ་
རབ་ཏུ་འདུད་ཅིང་གུས་པ་ཡིད་འགྲོ་བ་ལ་ཕན་བདེ་རྒྱས་པར་བྱེད་པ་དེས་ན་འགྲོ་བའི་མཆོད་པ་ཅན་།
རབ་ཏུ་འདུད་
ཡང་ཀུན་གྱི་རང་བཞིན་ཡིན་པས་ཚད་མེད་མིན་ཅན་དང༌།ཡང་མཚུངས་པ་མེད་པར་མཐོང་བ་དང་
ལྡན་པ་ཐུན་མོང་མ་ཡིན་པའི་ཡོན་ཏན་ཅན་དང༌། ལྷ་མ་ཡིན་གྱི་དབང་པོ་སྟོབས་ལྡན་བསླུ་བ་ནས་
འཆི་བའི་དུས་སུ། ས་གཞི་གོམ་པས་འཇལ་བ་ཞེས་བྱ་བའི་ཁྱད་པར་དགུ་ཐོབ་པའི་ལྷ་ཁྱབ་འཇུག་
ལ་ཀྱེ་སྐྱེ་བོ་རྣམས་ཕྱག་མཛོད་ཅིག །བདེ་ལེགས་དུ་མ་འབྱུང་ངོ་ཞེས་པའོ །གཞན་ཡང་། ཁྱོད་ཤེས་
རབ་ཤེས་རབ་ཏུ་ཡངས་པའི་བློ་གྲོས་བྱེད་ཤེས་རབ་ཤེས་རབ། །ཀུན་ཤེས་རབ་ཤེས་རབ་མཆོག་ལྷ་
གོས་ཇི་སྙེད་དེ་ཤེས་རབ་ཤེས་རབ། །གཅིག་ཤེས་རབ་ཤེས་རབ་ཟབ་ཆོས་ཉིད་ཇི་ལ་འདི་ཤེས་རབ་
ཤེས་རབ།།ལེགས་ཤེས་རབ་ཤེས་རབ་གསལ་བདེན་གཉིས་རྣམ་དབྱེའི་ལུགས་ཤེས་རབ་ཤེས་རབ། །
ཅེས་པའོ། །
413

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བཞི་པ་ཐོག་བར་ན་ཡོད་པའི་ཆོད་པ་ནི། སཱ་ར་ཡནྟ་སུ་ར་སཱ་ར་མ་ཡནྟི།སཱ་ར་བྷུ་ཏ་མུ་ཏུ་
ར་དྷ་ར༌ཏཾ། སཱ་ར་པ་ནུ༌ཀྲི་ཏ་པཱ༌ར༌པ༌ཀཱཉྩི་སཱ་ར་སཱ་ཡ་ན་མ་པཱ༌ར༌མ༌བེེ༌ཏི། བཅུད་ལ་ཞུགས་ཏེ་བྲང་
གིས་དགའ་བྱེད་ཅིང་།།སྙིང་པར་གྱུར་པའི་བཅུད་མང་རབ་ཏུ་འཛིན། །བཞད་ཀྱི་རྗེས་མཚུངས་
ལྡན་སྐེ་རགས་ཅན། །དཔེ་ནི་བཅུད་ལེན་སྙིང་པོ་མིན་པར་རིག །འཁྲིག་པའི་བདེ་བའི་རོ་བཅུད་ལ་
ཞུགས་ཏེ་འཁྱུད་ནས། རང་གི་བྲང་གིས་མཛའ་བོ་ལ་སྦྱར་བས་མཛའ་བོ་དགའ་བར་བྱེད་ཅིང་། དེར་
མ་ཟད་མཛའ་མོ་དེས་ནི། སྙིང་པོ་སྟེ་མཆོག་ཏུ་གྱུར་པའི་བཅུད་མང་པོ་སྟེ རིན་པོ་ཆེ་གསེར་ལ་
སོགས་རྒྱན་དུ་འཛིན་པ་དང་། གྲོང་ཁྱེར་པའི་སྤྱོད་ཚུལ་ཕུན་སུམ་ཚོགས་པ་དང༌། བུད་མེད་ཀྱི་ཡོན་
ཏན་དུ་མ་འཛིན་པའོ། །གཞན་ཡང་བྱ་སྐད་སྙན་པ་བཞད་ཀྱི་སྒྲའི་རྗེས་སུ་མཚུངས་པའི་དྲིལ་ཆུང་
གཡེར་ཁའི་ཁྲོལ་ཁྲོལ་དང་ལྡན་པའི་སྐེ་རགས་ཅན་མའི་བུད་མེད་མཛེས་མ་དེས་ནི། ལང་ཚོ་དང་
ལྡན་པའི་འཁྲིག་པའི་བདེ་བ་ལ་ལྟོས་ན། བཅུད་ལེན་གཞན་ཟས་ཀྱི་ཁྱད་པར་དང༌། རྒས་སྲ་བ་ལ་
སོགས་པའི་བདེ་བ་ཡང་སྙིང་པོ་མེད་པ་སྟེ་ཆུང་བར་རིག་གོ།ཞེས་ཆགས་ལྡན་འགས་སྨྲས་། །
གཞན་ཡང་། དགེ་ལེགས་འབྱུང་གནས་སྐྱབས་གསུམ་དགེ་ལེགས་དང་བས་མཆོད་པ་གང༌། །དགེ་
ལེགས་མི་ཟད་འཕེལ་བའི་དགེ་ལེགས་ཡར་ངོའི་ཟླ་བ་འདྲ། །དགེ་ལེགས་འདི་འདྲ་ཀུན་གྱི་དགེ་
ལེགས་ཤེས་བྱའི་ཁྱོན་དང་མཉམ། །དགེ་ལེགས་འབྱུང་གནས་དབྱངས་ཅན་དགེ་ལེགས་སྐྱེ་རྒུའི་
གཙུག་ན་རྒྱལ། །ཞེས་པའོ། །
དང་པོ་དང་གསུམ་པ་ཐོག་མཐའ་དང་གཉིས་པ་དང་བཞི་པའི་བར་ན།ཆོད་ཅིང་མ་ཆོད་པ
ཡོད་པ་ནི།ན་ཡཱ་ན་ཡ་ནོ་ཙ་ཀ་ཡཱ་ན་ཡཱ་ན་ཡཱ།ན་ཡཱ་ན་པ།ནྡྷུནྟཱི་ན་ཡཱ་ན་ཡཱ་ཡ་ཏེ།ན་ཡཱ་ན་ཡཱ་པིསྣྲོན་ཡཱ་
ན་ཡཱ་ན་ཡཱ། ན་ཡཱ་ན་ཡཱསྠཱ་ན་ཛ་ན་ཡཱ་ན་ཡཱ་ཏཱན། རྒྱས་བརྟན་ཚུལ་དང་ཚུལ་མིན་བསྟན་པ་འདི་ཡིས་
ནི། །ཚུལ་མེད་དགེ་བ་ཐོབ་ལ་ལོང་རྣམས་རྣམ་པར་ཐུལ། །བཞོན་པས་མི་འགྲོ་རྒྱལ་བའི་ཐོག་འགྲོ་
དག་གིས་གང༌། །ཚུལ་མ་ཐོབ་དེ་ཐོབ་པ་དག་ལ་བརྟེན་པར་མཛོད། །ཀྱེ་མངོན་པར་མཐོ་བ་དང་ངེས་
པར་ལེགས་པའི་ཡོན་ཏན་རྒྱས་ཤིང་མི་ཉམས་པར་བརྟན་པ་ཅན།ཞེས་བོས་ཏེ།ཁྱོད་ཀྱི་ཚུལ་ཕུགས་
སུ་ཕན་ལ་དགེ་བའམ། འཕྲལ་དུ་ཕན་པ་བདེ་གསུམ་ཐབས་བཅས་དང༌། ཚུལ་མིན་པ་དེ་ལས་ལྡོག་
414

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པ་བླང་དོར་བརྟག་པ་ལ་མཁས་པ་བདེ་བར་གཤེགས་པ་འདི་ཡིས་ནི། དགེ་བ་ལ་སོགས་པའི་ཚུལ་
མེད་པའི་སྐྱེས་བུ་དགེ་བ་ཐོབ་པར་བྱེད་པའི་མིག་དང་བྲལ་བའི་ལོང་བ་རྣམས་ལ།ཇི་ལྟར་རིགས་
པར་རྣམ་པར་ཐུལ་ལ་སྦྱོར་མཛོད་ཅིག།ཡང་།ཀྱེ་ཉོན་མོངས་པ་དང་བཅས་པའི་གཞོན་པ་རྟ་གླང་ལ་
སོགས་པས་ཐར་པར་མི་བགྲོད་ཀྱིས། རྒྱལ་བ་བདེ་བར་གཤེགས་པའི་ཐེག་པ་དག་གིས། ཐར་པའི་
གྲོང་ཁྱེར་རྣམས་དགའ་བར་འགྲོ་བ་ནས། གང་དགེ་བ་ལ་སོགས་པ་འདིར་འགྲོ་བའི་ཐབས་ཚུལ་མ་
ཐོབ་པ་རྣམས་ཞེས་བོས་ནས། ཐབས་ཚུལ་དེ་ལྟ་བུ་ཐོབ་པའི་བདེ་བར་གཤེགས་པ་དང་། དེའི་ལུང་
ལ་བརྟེན་པ་ལ་ནན་ཏན་བསྐྱེད་པར་མཛོད་ཅིག །ཅེས་གདམས་པའོ། །གཞན་ཡང་། བདེ་བ་བདེ་
བའི་ངང་ཅན་བདེ་བ་བདེ་བའོ། །བདེ་བ་བདེ་བའི་ཐར་མཆོག་བདེ་བ་བདེ་བ་ཉིད་ལ་སོགས། །བདེ་
བ་བདེ་བའི་ལས་བདེ་བ་བདེ་བ་བདེ་བ་འོ། །བདེ་བ་བདེ་བའི་ལམ་ལས་བདེ་བ་བདེ་བ་ཡི་གནས་
ཐོབ།།ཅེས་པའོ།།
ལྔ་པ་ཐོག་མཐའ་ན་ཡོད་ཅིང་ཆོད་པ་ནི། ར་ཝ་ཎ་བྷཻ་མོ་དྷཱ་ཛ་བརྟི༌བཱི༌ར༌ཝེ། ར་ཝེ་ཛི་སཾ་པ་
རྱ་ཏྭ་ནཱ་ཀྵ་གོོ་ར་ཝེ། ར་ཝེ་རི་བོ་གྲ་སྱ་སུ་རོ་ཧ་རེ་ར་ཝེ་ར་རྦེ་ཙུ་ཏེ་ཏུ་མྱྀ་རེ་སུ་མ་སྱ་བྷ་ར་ཝེ། མཚུངས་
མེད་ལྕི་བའི་མཚོན་ལྡན་གཡུལ་དུ་ས་སྐྱེས་། །རྒྱལ་མཚན་ལ་གནས་དཔའ་བ་བྱ་ཡི་དགྲ་ཡིས་བྲོས། །
ཉི་མ་བཞིན་དུ་དྲག་པོའི་འཕྲོག་བྱེད་འདི་མདུན་དུ། །འཇིགས་རུང་གཡུལ་ལ་དགྲ་ནི་ལུགས་དང་
མཚུངས་པར་རིག །གཞན་དང་མཚུངས་པ་མེད་པའི་ཡོན་ཏན་གྱིས་ལྕི་བའི་བཟློག་དཀའ་བའི་
མཚོན་ཆ་དང་ལྡན་པ་འཇིགས་སུ་རུང་བའི་གཡུལ་དུ། ལྷའི་དགྲ་ལྷ་མ་ཡིན་གྱི་རྒྱལ་ཕྲན་ས་སྐྱེས་ནི
འཕྲོག་བྱེད་ཀྱི་རྒྱལ་མཚན་ལ་གནས་པའི་བྱ་མཁའ་ལྡིང་གི་དཔའ་བོ་ཡི་སྒྲ་དྲག་པོ་བསྒྲགས་པ་ཡིས།
ས་སྐྱེས་འདར་ཞིང་བྲོས་སོ། །དེས་ན་ཉི་མ་བཞིན་དུ་གཟི་བརྗིད་དྲག་པོའི་འཕྲོག་བྱེད་དེ། ལྷ་ཁྱབ་
འཇུག་འདི་ཡི་མདུན་དུ་འཇིགས་རུང་གི་གཡུལ་དུས་དགྲ་བོ་ས་སྐྱེས་འབྲོས་པ་ནི་ལུགས་དང་
མཚུངས་ཏེ།འོས་མེད་པར་རིག་པར་བྱའོ་ཞེས་པའོ། །གཞན་ཡང་། གསུང་མཆོག་སྙན་པ་ཚད་དང་
འབྲེལ་བའི་གསུང་མཆོག །གསུང་མཆོག་ཉམས་པ་གདུང་བ་སེལ་བའི་གསུང་མཆོག །གསུང་
མཆོག་ཚངས་དབྱངས་ཟིལ་གྱིས་གནོན་པའི་གསུང་མཆོག །གསུང་མཆོག་ཡན་ལག་དྲུག་ཅུར་ལྡན་
415

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
པའི་གསུང་མཆོག།ཅེས་པའོ། །
ཐོག་མཐའ་ན་ཆོད་ཅིང་མ་ཆོད་པ་ནི།མ་ཡཱ་མ་ཡཱ་ལ་ཀྵུ་ཀ་ལ་མ་ཡཱ་མ་ཡཱ། མ་ཡཱ་མ་ཡཱ་བྷ་བྱ་
བི༌ར༌མ༌ཡ༌མ༌ཡཱ། མ༌ཡཱ༌མ༌ཡ་དྷ་ཏྟེ་ནི་ཤ་ཡཱ། མ་ཡཱ་མ་ཡཱ་མུཾ་ཀ་རུ་ཎ་མ་ཡཱ་མ་ཡཱ། མཚན་མོ་ཚད་མེད་
ཐུན་ལྡན་དཔལ་མེད་ཚད་མེད་ཅིང༌། །མཐའ་ནི་འགྲོ་བྱ་མིན་པས་ཟད་ནད་ལ་བརྟེན་མ། །ཆ་ཡི་རང་
བཞིན་ནད་ཅན་བྲལ་བའི་ནད་ཀྱིས་གཟི །སྙིང་རྗེ་རིན་ཆེན་སྐལ་ལྡན་མ་འདི་འབྲལ་མེད་མཛོད། །
སྔར་བྲལ་བས་ཉེན་པ་མོས་ཕྱིས་མཛའ་དང་འཕྲད་པ་ལ་སྨྲས་པ་མཚན་མོ་འདི་ནི། བྲལ་བས་ཉེན་
པས་གཉིད་མེད་པས་རིང་བ་ཚད་མེད་པའི་ཐུན་དང་ལྡན་ཞིང་གདུང་བས་བདེ་བའི་དཔལ་མེད་ལ
ཚད་མེད་པ་དེའི་ཕྱིར། ནམ་གྱི་མཐའ་ནི་འགྲོ་བྱ་མིན་ནམ་དེ་འགྲོ་རྒྱུ་མིན་པས་ཟད་དུ་རེ་བའི་ནད་
པས་བརྟེན་མ་བདག །ཆ་མི་རང་བཞིན་ཟླ་བས་ཀྱང་གདུང་བར་བྱེད་པའི་ཕྱིར། ནད་ཅན་དུ་གྱུར་། །
དེ་དང་བྲལ་བའི་ནད་ཀྱིས་གཟིར་བའི་ཕྱིར་རོ། །དེས་ན། ཀྱེ་བདག་དགའ་མ་ལ་སྙིང་རྗེའི་རང་
བཞིན་ཅན་གྱི་མཛའ་བོ་ཞེས་བོས་ནས། ཁྱོད་བསྡད་ན་བདག་ཀྱང་སྐལ་བ་དང་ལྡན་མར་འགྱུར་
བས།སྐལ་ལྡན་མ་མཛེས་མ་བདག་དང་འབྲལ་མེད་དུ་འགྲོག་པར་མཛོད་ཅིག།ཅེས་པའོ། །གཞན་
ཡང༌།ཡ་མཚན་ཡ་མཚན་ཉིད་སྐུ་མཛེས་པ་ཡ་མཚན་ཡ་མཚན། །ཡ་མཚན་ཡ་མཚན་ཉིད་གསུང་
སྙན་པ་ཡ་མཚན་ཡ་མཚན། །ཡ་མཚན་ཡ་མཚན་ཉིད་ཐུགས་གསལ་བ་ཡ་མཚན་ཡ་མཚན །ཡ་
མཚན་ཡ་མཚན་ཉིད་ཀྱི་མཛད་པ་ཡ་མཚན་ཡ་མཚན།།ཞེས་པའོ། །
དྲུག་པ་གནས་གསུམ་ག་ན་ཡོད་པ་ཆོད་པ་ནི། མ་ཏཱཾ་དྷྭ་ནཱ་ར་མ་ཏཱ་མ་ཀཱ་མ་རྟ། མ་ཏྲ་ས་
ལབྷཱ་གྲྀ་མ་ཏྲ་སུ་ལོ་མ་ཏཱད་མ་ཏ་བ་ཡ་ཏྱུཏྟ་མ་ཏ་བཾ་ལོ་མ་ཏཱ་མ་ཏཱ་མྱ་ཏ་ཏེ་པ་མ་ཏཱ་མ་བཱ་མ་ཏཱ།ངལ་མེད་
ཁྱོད་ཀྱི་བློ་ལ་མཉམ་ཉིད་བཟློག་པ་ཉིད། །མ་ཡིན་བླ་མེད་རྗེས་སུ་མི་མཐུན་འགྲོ་མ་ཡིན། །གདུང་
མེད་ཀྱིས་ཐོབ་མཆོག་གི་རྗེས་སུ་མཐུན་པ་ཉིད། །དགའ་མེད་འདོད་མེད་རྣམས་ཀྱི་བཞད་པ་མཆོག་
པས་རྒྱལ །ཀྱེ་ཤེས་རབ་དང་ཐབས་མཁས་པས རང་གཞན་གྱི་དོན་ལ་ངལ་བ་སྟེ་སྐྱོ་བོ་མེད་པ་
ཞེས་བོས་ནས། ཁྱོད་ཀྱི་བློ་ལ་བདག་ལ་ཆགས་པ་དང་གཞན་ལ་སྡང་བ་སོགས་མེད་པས་མཉམ་པ་
ཉིད་ཡིན་གྱི།ཟློག་པ་མ་རུང་པ་ཉིད་མ་ཡིན་ཏེ།ཁྱོད་ནི་དམ་པ་གཙོ་བོར་གྱུར་པ་བླ་ན་མེད་པ།རྗེས་
416

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སུ་མི་མཐུན་པའི་ངན་པ་ཉིད་དུ་འགྲོ་བ་མ་ཡིན་པ་དང༌། ངན་སོང་གསུམ་གྱི་གདུང་བའི་ལས་མེད་པ་
ཉིད་ཀྱིས་ཐར་པ་ཐོབ་པ་ཤིན་ཏུ་མཆོག་ཏུ་གྱུར་པ་རྣམས་ཀྱིས་རྗེས་སུ་མཐུན་པ་ཉིད་དང༌། འཁོར་
བའི་ཆོས་གང་ལ་ཡང་དགའ་བ་མེད་པའི་དཀའ་ཐུབ་པ། འདོད་པ་ལ་རྐམ་ཆགས་མེད་པ་རྣམས་ཀྱི་
བཞེད་པ་མཆོག་སྟེ།སྲིད་པ་གསུམ་ལ་རྒྱལ་པོ་ཞེས་པའོ། །གཞན་ཡང་། ཡིད་འོང་རྒྱན་སྤྲས་ལྷ་མོ་
ཡིད་འོང་དབྱངས་ཅན་ཡིད་འོང༌། །ཡིད་འོང་ཞལ་རས་ཟླ་བ་ཡིད་འོང་མཛེས་པ་ཡིད་འོང༌། །ཡིད་
འོང་སྤྱན་མིག་ཨུཏྤལ་ཡིད་འོང་ཀུན་གཟིགས་ཡིད་འོང་། །ཡིད་འོང་ཚེམས་ཀྱི་ཀུ་མུད་ཡིད་འོང་
དཀར་གསལ་ཡིད་འོང༌། །ཞེས་པའོ །གནས་གསུམ་ན་ཡོད་པའི་མ་ཆོད་ཅིང་ཆོད་པ་ནི། ཀཱ་ལ་ཀཱ་
ལ་ག་ལ་ཀཱ་ལ་ཀཱ་ལ་མུ་ཁ་ཀཱ་ལ་ཀཱ་ལ། ཀཱ་ལ་ཀཱ་ལ་ས་ན་ཀཱ་ལ་ཀཱ་ལ་གྷ་ན་ཀཱ་ལ་ཀཱ་ལ། ཀཱ་ལ་ཀཱ་ལ་
སི་ཏ་ཀཱ་ལ་ཀ་ལ་ལ་ནི་ཀཱརྨ་ཀཱ་ལ་ཀཱ་ལ། ཀཱ་ལ་ཀཱ་ལ་ཀ་ལ་ཤཾ་ཏུ་ཀཱ་ལ་ཀཱ་ཀ་ལི་ཀཱ་ལ་ཀཱ་ལ། དུས་ཀྱི་
དུས་ཀྱི་མགྲིན་ནག་ངོ་ནག་ནག་པོ་ཉིད་དག་འཛིན། །སྙན་སྒྲོག་དག་གི་སྒྲོག་བྱེད་བུང་ཚོགས་སྤྲིན
ནག་དུས་ལྟར་ནག །དུས་ཀྱི་གཟུགས་མིན་དུས་ཆའི་གཙོ་བོ་ཆུ་འཛིན་གྱིས་མཛེས་པ །དཀའ་བས་
འཚོ་བའི་བུད་མེད་ལན་བུའི་ཕྲེང་བས་མགོ་ནག་བསྟེན། །ཀྱེ་དུས་ཀྱི་བདག་ཉིད་དབང་ཕྱུག་མགྲིན་
པ་ནག་ཅིང་བ་ལང་གི་རྔ་མས་ངོ་ནག་པ། དེ་འདྲའི་ནག་པོ་ཉིད་དག་འཛིན་ཅིང་སྙན་པར་སྒྲོག་པ་རྨ་
བྱ་དག་གི་སྒྲོག་བྱེད་སྒྲ་དང་ལྡན་པ། དབྱར་གྱི་དུས་སུ་བུང་བའི་ཚོགས་དང་འདྲ་བའི་སྤྲིན་ནག་པོ་
ཡིད་དུས་ལྟར་ནག་པ། ཞེས་དབང་ཕྱུག་ལ་བོས་ནས། ཁྱོད་དང་རྟག་པའི་རང་བཞིན་ཡིན་པས་འཆི་
བའི་དུས་གཤིན་པོ་གཟུང་བྱ་མིན་ཞིང་།དུས་དབྱར་ལ་སོགས་པའི་ཆ་ཟླ་བ་ཕྱེད་ལ་སོགས་པའི་གཙོ་
ཁྱབ་འཇུག་རྟག་པ་དང༌།ཆུ་སྲིན་རྣམས་ཀྱིས་མཛེས་པའམ།རོལ་པ་རྒྱ་མཚོར་ཁྱེད་དང་བྲ་བ་དཀའ་
བས་འཚོ་བའི་བུད་མེད་དཔལ་ལྡན་པའི་ཕྲེང་བས་མགོ་བོ་ནག་ནག་པོ་ཅན་མ་བསྟེན་པ་ལྟར།
ཁྱོད་ཀྱིས་ཀྱང་གངས་རིའི་བུ་མོར་རོལ་ཞིང་བསྟེན་པར་མཛོད་ལ། འགྲོགས་པའི་བདེ་བས་རྗེས་སུ་
གཟུང་བར་མཛོད་ཅིག་པའོ།།གཞན་ཡང༌།མཁས་པའི་མཁས་པའི་ནང་ན་མཁས་པ་མཁས་པ་ཀུན་
མཁྱེན་མཁས་པ་མཁས་། །མཁས་པ་མཁས་པར་ཤེས་ན་མཁས་པ་མཁས་པ་དབྱངས་ཅན་མཁས་
པ་མཁས་པ། །མཁས་པ་མཁས་པའི་ཚུལ་ལ་མཁས་པ་མཁས་པ་འདི་འདྲ་མཁས་པ་མཁས་པ། །
417

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
མཁས་པ་མཁས་པས་མཆོད་པ་མཁས་པ་མཁས་པ་ངག་རིག་མཁས་པ་མཁས་པའོ །ཞེས་པའོ།།
གསུམ་པ་མཐའ་ཐོག་སྦྱར་བའི་ཟུང་ལྡན་ལ་གཉིས། དམ་བཅའ་དང་།དཔེའོ། །དང་པོ་ནི།
རྐང་པ་གཉིས་ཀྱི་མཐའ་ཐོག་ནི། །རབ་སྦྱར་ཟུང་ལྡན་གནས་སྐབས་ནི །བརྗོད་བྱའི་ཁོངས་སུ་
འདུས་མོད་ཀྱང་། །རང་དབང་ཉིད་ཀྱིས་འདིར་བཤད་། །རྐང་པ་གཉིས་ཀྱི་མཐའ་ཐོག་ནི། །རབ་
ཏུ་སྦྱར་པ་ཟུང་ལྡན་གནས་སྐབས་སུ་ནི་བརྗོད་པའི་མཐའ་ཐོག་གཉིས་ཀ་ལ་ཡོད་པའི་ཁོངས་སུ་
འདུས་མོད་ཀྱང༌།རང་དབང་ཉིད་ཀྱིས་གོ་བདེ་བས་འདིར་བཤད་པར་བྱའོ། །
གཉིས་པ་ནི། ཨུ་པོ་ཊ་རཱ་ན་པྱ་བ་ལ་ཨེད་ན་པཱ། མ་དེ་ན་པཱ་མནྟ་ར་སེ་ན་ཡ་ཛི་ཏཱ། ན་ཡོ་ཛི་
ཏཱ་ཏ་མཱ་ནཱ་མ་ན་ག་ཏ་སི་ཏ། ཏ་ག་སི་ཏཾ་པཱ་ཡ་མ་མཱ་ཡནཱ་ཡ་ཏ།མྱོས་པས་ཆགས་པ་ཉེ་བར་གནས་ཀྱང་
བུད་མེད་དེས། །བདག་ཉིད་མ་སྦྱར་བདག་གི་སྐྱོན་གྱིས་ཁྲོ་བ་ཡི། །རོ་དང་སྦྱར་ཏེ་ལུས་མེད་དག་
གིས་གདུངས་གྱུར་ཀྱང༌། །བདག་ནི་འདི་སྐད་གདུང་བའི་སླད་དུ་མ་བསྟོད་། །སྦྲང་རྩི་འཐུང་བས་
དགའ་བས་མྱོས་པས་ཆགས་པ་འཁྲིག་པར་འདོད་པ་ཉེ་བར་གནས་ཏེ་སྐབས་སུ་བབས་ཀྱང་། བུད་
མེད་མཛེས་མ་དེས་བདག་ཉིད་སྐྱེས་པ་གཞན་དང་མ་སྦྱར་ཏེ་མ་འགྲོགས་པར། མཛའ་བོ་བདག་
ཡུལ་གཞན་དུ་འཁྱམས་པ་ལ་སོགས་པའི་སྐྱོན་གྱིས། མཛེས་མ་དེ་ཁྲོ་བའམ་མྱ་ངན་གྱི་ཉམས་ཀྱི་
རྣམ་འགྱུར་དང་སྦྱར་ཏེ། ལུས་མེད་འདོད་པ་དག་གིས་རབ་ཏུ་གདུངས་པར་གྱུར་ཀྱང༌། བདག་ནི་
འདོད་པས་ཆོས་འདི་སྙེད་དུ་གདུང་བའི་སླད་དམ་བར་དུ་ཡང༌། གཞན་དང་སྦྱར་ནས་མ་བསྟོད་པར།
རང་ཉིད་ཉམས་པར་གྱུར་ཏོ། །ཞེས་པའི་དོན་ནོ། །གཞན་ཡང་། གང་གསུང་འབྲུག་སྒྲ་སྙན་པའི་
གློག་ཕྲན་འགྱུ་བ་རབ་ཏུ་ཟབ་པ། །རབ་ཏུ་ཟབ་པའི་དོན་སྟོན་གསུང་དབྱངས་དྲུག་ཅུ་འདི་འདྲའི་
སྙན་པ། །འདི་འདྲའི་སྙན་པ་ཚངས་དང་དྲི་ཟའི་གླུས་ཀྱང་འགྲན་ཟླ་བྲལ་བ། །འགྲན་ཟླ་བྲལ་བའི་
དབྱངས་ཅན་ལྷ་མོས་འགྲོ་བའི་མ་རིག་གཉིད་ལས་སློང་བ། །ཞེས་པའོ།།
་པ་ཀུན་ཏུ་ཟུང་ལྡན་ལ་གསུམ། རྐང་པ་བཟླས་པ།ཚིགས་བཅད་བཟླས་པ། ཟུང་
ལྡན་ཆེན་པོའོ། །དང་པོ་ལ་གཉིས།སྤྱིར་བསྟན་དང༌།སོ་སོར་བཤད་པའོ། །དང་པོ་ནི།ཕྱེད་བཟླས་
ཡང་དག་སྦྱོར་བ་ཡིན། །འདི་ལ་དབྱེ་བ་གསུམ་དུ་འདོད། །རྐང་པས་བཟླས་པའང་དུ་མ་ཡིན །
418

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བདག་ཉིད་དེ་དག་དཔེས་གསལ་བྱ། །ཚིགས་བཅད་ཕྱེད་བཟླས་ཏེ་ཡང་བརྗོད་པ་དང་། ཤོ་ལོ་ཀ་
འགྲུབ་པ་ཡང་དག་པར་སྦྱར་བའི་ཟུང་ལྡན་ཡིན་ཞིང༌།ཡང་དག་པར་སྦྱར་བ་དེ་དག་དབྱེ་བ་དང་པོ་
གསུམ་པར་བཟླས་གཉིས་པ་བཞི་པར་བཟླས་པ་དང་། སྔ་མ་གཉིས་བཟླས་ཤིང་ཕྱི་མ་གཉིས་ཀྱང་
བཟླས་པ་དང༌། དང་པོ་དང་ཐ་མ་གཉིས་བཟླས་ཤིང་བར་གཉིས་བཟླས་པ་དང་གསུམ་དུ་འདོད་དོ། །
ཚིགས་བཅད་རྐང་པ་བཞི་ཆ་བཟླས་པའང་དུ་མའི་བདག་ཉིད་ཡོད་། །ཡང་དག་པར་སྦྱར་བ་དང་།
རྐང་པ་བཟླས་པ་དེ་དག་དཔེར་བརྗོད་ཀྱིས་གསལ་བར་བྱའོ །གཉིས་པ་ལ་གཉིས། ལན་གཅིག་
བཟླས་པའི་ཁྱད་པར་ཡང་དག་པར་སྦྱར་བ། དེ་ལས་གཞན་པའི་རྐང་པ་བསྐོར་བའོ། །དང་པོ་ནི
ནསྠཱ་ཡཱ། སཏྭ་ཡཱདྷྱ ས་ར་མཱ་ཡ་ཏ་མཱ་ན་ཡ་ནསྠཱ་ཡཱཿསཏྭ་ཡཱ་ཝསཿ ས་ར་མ་ཡ་ཏ་མ་ན་ཡཱ། སྐྱེས་བུ་
གང་ཁེངས་རབ་སྤངས་པ །ཡང་བྱ་སྙིང་སྟོབས་ཅན་དེ་བསྟན། །ཁྱོད་ཀྱི་མཆོག་ཏུ་འབད་པ་ཡིས། །
ཡིད་བསྟན་བྱ་འོ་མི་ནུས་མ། །ཀྱེ་མི་ནུས་མའམ་འབད་མེད་བརྙེས་པ་ལྷུར་ལེན་མ་ཞེས་བོས་ནས།
སྐྱེས་བུ་གང་ཞིག་ཁེངས་པ་རབ་ཏུ་སྤངས་ཏེ།ངེས་པར་རྗེས་སུ་འཇུག་པ་དེ། ཁྱོད་ཀྱི་སྤང་བྱར་བློས་
བཟུང་བའི་སྐྱེས་བུ་དེ། ནང་གི་དེ་ཁོ་ན་ཉིད་དུ་ན་སྙིང་སྟོབས་ཤིན་ཏུ་བསྟན་པ་རྣམ་པར་མི་འགྱུར་
བར་བྱས་ནས། ཕྱིའི་དེ་ཁོ་ན་ཉིད་དུ་ན་ཁྱོད་ཀྱིས་མཆོག་ཏུ་འབད་པ་ཡིས་ཡིད་བརྟན་པར་འདུན་པ་
ལྟར་བྱའོ། །གཞན་ཡང་། རབ་དཀར་མདངས་རྒྱས་བདུད་རྩིའི་འོད་དཀར་སྤྲོ། །འགྲོ་བའི་མིག་གི་
དགའ་སྟོན་དཔལ་ཡང་སྟེར། །རབ་དཀར་མདངས་རྒྱས་བདུད་རྩིའི་འོད་དཀར་སྤྲོ། །འགྲོ་བའི་མིག་
གི་དགའ་སྟོན་དཔལ་ཡང་སྟེར །ཞེས་སོ །འདི་ལྟ་བས་པ་མ་ཡིན་པར་ཟླ་བ་དང་དབྱངས་ཅན་ལ་
སོ་སོར་ཤེས་པར་བྱའོ། །དང་པོ་གཅིག་པ་དང་གསུམ་པ་བཞི་པར་བཟླས་པ་ནི། ན་རཱ་ཛི་ཏཱ་མ་ན་ན་
ཡ་ས་མེ་ཏྱ་ན་ར་ཛི་ཏ་མཱ་ན་ན་ཡཱ་ས་མེ་ཏྱ།བི་ནཱ་ཏཱ་བི་བྷ་ཝ་ཏཱ་ས་ནེ་ནཱ། བི་ནཱ་ཏཱ་བི་བྷ་ཝ་ཏ་ས་ནེ་ནཱ།
ཁྱོད་ཀྱི་བགྲོད་པ་ཁྱབ་བདག་གཟི་བྱིན་གྱིས། །ཡང་ཡང་རབ་སྦྱར་མཛེས་པ་མེད་པ་ཡི །མི་རྣམས་
ཚུལ་དང་ང་རྒྱལ་ཉམས་བྱས་ནས །བཅོམ་ཞིང་ཀྱེ་མ་བྱས་ཟས་རྣམ་པར་ཞིག །ཀྱེ་རྒྱལ་པོ་ཆེན་པོ་
ཁྱོད་ཀྱི་གཡུལ་དུ་བགྲོད་པའི་ཁྱབ་བདག་ཉི་མ་འདྲ་བའི་གཟི་བྱིན་གྱིས། ཕ་རོལ་ཡང་ཡང་ཕམ་པ་
རབ་ཏུ་སྦྱར་བས་ཕ་རོལ་མཛེས་པ་མེད་པའི་མི་རྣམས་དཔའ་བའི་ཚུལ་དང་ང་རྒྱལ་ཉམས་པར་བྱས་
419

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
ནས། དེ་ནས་རབ་ཏུ་བཅོམ་ཞིང་། ཀྱེ་མ་འདི་འདྲ་བ་བྱ་རོག་གིས་བཟའ་བྱས་ཟས་ཤིང་གཏོར་བ་
ལྟར།རྣམ་པར་ཞིག་ཅིང་ཉམས་རྗེ་བྱས་སོ།།ཞེས་བསྟོད་པའོ །གཞན་ཡང་།རབ་གསལ་མདངས་
ལྡན་འོད་ཟེར་དྲ་བ་ཅན། །རབ་གསལ་མདངས་ལྡན་འོད་ཟེར་དྲ་བ་ཅན། །གང་གི་སོ་ཕྲེང་ཟེའུ་འབྲུ་
གསལ་བར་བྱེད། །གང་གི་སོ་ཕྲེང་ཟེའུ་འབྲུ་གསལ་བར་བྱེད།།ཅེས་པའོ། །
དང་པོ་བཞི་པ་གཉིས་པ་གསུམ་པར་བཟླས་པ་ནི། ཀ་ལ་སི་ནཱཉྩ་ཏུ་ར་ལོ་པ་ཡནྟི། བྲིནྟ་ནི་
ལཱ་སོ་ཊ་གྷ་ན་ག་མཱ་ནཱ་བྲིནྟཱ་ནི་ལ་སོ་ཌ་གྷ་ཎ་ག་མཱ་ནཱཾ། ཀ་ལཱ་སི་ན་ཉྩ་ཏུ་ཏ་ལོ་པ་ཡནྟི སྒྲ་ཡིས་སྤྲིན་
བགྲོད་དབྱར་སྐྱེས་རྨ་བྱ་ཡི།།ཚོགས་རྣམས་མཛེས་པ་ཉིད་དུ་ཉེ་བར་གྱུར།།རླུང་གི་ཚོགས་སྟུག་བྲལ་
བ་ཆུར་སྒྲོག་གི །ཚོགས་ཀྱང་སྒྲ་དང་བྲལ་བ་ཉིད་དུ་གྱུར། །དགའ་བས་རང་གི་སྒྲ་སྐད་ཀྱི་ཆར་སྤྲིན་
བགྲོད་པ་དབྱར་གྱི་དུས་སུ་སྐྱེས་པའི་རྨ་བྱའི་ཚོགས་རྣམས་གཟེངས་མཐོ་བས་མཛེས་པ་ཉིད་དུ་ཉེ་
བར་འོངས་པར་གྱུར་ཏོ། །ཆར་སྤྲིན་དང་ལྷན་ཅིག་བྱུང་བའི་རླུང་གི་ཚོགས་སྟུག་པོ་འོང་བ་དང་བྲལ་
བས་སྤྲིན་གནས་པའི་།ཆུར་སྒྲོག་ངང་པ་རྣམས་ཀྱི་ཚོགས་ཀྱང་དེའི་དུས་སུ་མི་དགའ་བས།སྒྲ་སྐད་
སྙན་པོ་གཟེངས་མཐོན་པོར་སྒྲོག་པ་དང་བྲལ་བར་གྱུར་ཏོ། །གཞན་ཡང་། དཀར་གསལ་རི་དྭགས་
མཛེས་པས་མཚན་པ་མཆོག །ལྷ་ཡི་ལམ་ལ་དལ་གྱིས་བདེ་བར་འགྲོ །ལྷ་ཡི་ལམ་ལ་དལ་གྱིས་
བདེ་བར་འགྲོ། །དཀར་གསལ་རི་དྭགས་མཛེས་པས་མཚན་པ་མཆོག །ཞེས་སྤྱན་རས་གཟིགས་ལ་
སྦྱར་བ་ལྟ་བུའོ། །
གཉིས་པ་དེ་ལས་གཞན་པའི་རྐང་པ་བཟླས་པ་ལ་བཞི། ལན་གཅིག་བཟླས་པ།གཉིས་
བསྐོར་བ། གསུམ་དུ་བཟླས་པ།དོན་བསྡུ་བའོ། །དང་པོ་ལ་མི་འདྲ་བ་དྲུག་ལས དང་པོ་རྐང་པ་
དང་པོ་གཉིས་པར་བཟླས་ཤིང་ཕྱི་མ་གཉིས་གང་བདེ་བ་ནི།ན་མནྟ་ཡཱ་བརྫི་རྱ་མཱ་ན་པཱཏྨ་ཡ་ན་མནྟ་ཡཱ་
བརྫི་ཏ་མཱ་ན་པརྨ་ཡ།ཨུ་རོ་བྷྱ་པཱ་སྟིནྟ་པ་ཡོ་དྷ་ར་དྷྭ་ཡཾ་མ་ཡཱ་ས་མཱ་ནཾ་ནྱ་ཏ་ཛཱི་བི་ཏི་རཿའཚོ་བའི་
དབང་ཕྱུག་དུང་པའི་བྲང་ལ་ཁོ་མོ་ནི། །དམན་ཞིང་ཁེངས་པ་ངེས་པར་བསྒྲུབ་པའི་དག་གྱུར་ལ། །
བརྩེ་བ་ཡངས་པའི་བདག་ཉིད་ཡིད་ཀྱིས་འོ་མ་འཛིན། །གཉིས་པོ་ཉེ་བར་གཏད་ནས་ཀུན་ཏུ་མ་
འཁྱུད་པས། །དགའ་ཞིང་འཚོ་སྐྱོང་པའི་དབང་ཕྱུག་མཛའ་བོ་བཟང་པོའི།བདག་ལ་ཚུར་ལ་དུད་ཅིང་
420

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གུས་པར་བྱེད་པའི་བྲང་གི་དཀྱིལ་འཁོར་ལ་གཏད་པ་ཁོ་མོ་ནི་དམན་ཞིང་བླུན་པས་མཛའ་བོ་དང་མི་
མཐུན་པ་ཁེངས་པ་ངེས་པར་བསྒྲུབ་པའི་དབང་དུ་གྱུར་ལ། མཛའ་བོ་དུད་པ་ལའང་བརྩེ་བ་ཡངས་
པའི་བདག་ཉིད་ཅན་ཡིད་ཀྱི་འགྱོད་པ་ཅན་མ་ཁྱོད་ཀྱིས་འོ་མ་འཛིན་མ་ནུས་མ་གཉིས་པོ་མཛའ་བོའི་
བྲང་ལ་ཉེ་བར་གཏད་ནས་ཀུན་ཏུ་འཁྱུད་མ། ད་ཁྱོད་ཀྱི་ཅི་ཞིག་དུང༌། ཞེས་བུད་མེད་དགའ་ཞིང་
རྗེས་སུ་འགྱོད་པའོ། །གཞན་ཡང༌། གང་གི་འོད་ཀྱིས་ཟླ་བའི་འོད་ཉམས་པས། །གང་གི་འོད་ཀྱིས་
ཟླ་བའི་འོད་ཉམས་པས། །ཀུ་མུ་ད་ཡི་ཚལ་ལ་དཔལ་སྟེར་དང༌། །ཀུ་མུད་འཛུམ་མདངས་ཟུམ་པར་
བྱེད་པ་མཚར།།ཞེས་པའོ། །
དང་པོ་གསུམ་པར་བཟླས་ཤིང་གཞན་གཉིས་གང་བདེར་བྱས་པ་ནི། ས་བྷ་སུ་ར་ཎཱ་མ་བ་
ལཱ་བི་བྷུ་ཥི་ཏཱ་གུ་ཎིཾ་ཧ་བཱ་རོ་ཧི་མྲི་ཎཱ་མ་ནིརྨ་ལཿ ས་བྷཱ་སུ་ར་ཎཱ་མ་བ་ལཱ་བི་བྷུ་ཥི་ཏཱ། བི་ཧ་ར་ཡནྡྷར་བི་
ཤ་པ་པ་དཿསུ་རཾ། ལྷ་རྣམས་མདུན་སར་སྟོབས་མེད་ཁྱབ་བདག་གནས་པར་ནི། །ཁྱོད་ཀྱི་ཡོན་ཏན་
བདུད་རྩི་དྲི་མ་མེད་པས་འཛེགས། །ད་ནི་ཕྱི་ནས་གྲོང་བཟང་རྣམས་ཀྱི་ཕུན་སུམ་ཚོགས །བརྒྱན་
པའི་བུད་མེད་རྣམས་དང་རྣམ་པར་བརྩེ་ཞིང་སྤྱོད། །ཀྱེ་མི་ཡི་བདག་པོ་ཞེས་བོས་ནས། ལྷ་རྣམས་ཀྱི་
མདུན་ས་ཆོས་བཟང་དེར།སྟོབས་ཅན་ཞེས་པའི་ལྷ་མིན་ཚར་བཅད་ནས་མེད་པར་བྱས་པ་ཡི། ཁྱབ་
བདག་བརྒྱ་བྱིན་གནས་པའི་སར་། ཁྱོད་ཀྱིས་ཡོན་ཏན་སྦྱིན་པ་དང་དཔལ་བ་དང་། རྟུལ་ཕོད་པ་
HEARTHR
ལ་སོགས་པདྨའི་རྩ་བ་ལྟར་དཀར་བ་དྲི་མ་མེད་པས་སྟེང་དེར་འཛེགས་ཏེ་གྲགས་སོ། །དེ་ནས་ཁྱོད་
དེ་ནི་ཕྱི་ནས་གྲོང་ཁྱེར་བཟང་པོ་འབྱོར་པས་མཛེས་པ་རྣམས་ཀྱི་ཕུན་སུམ་འཚོགས་པ་དང༌། རྒྱན་སྣ་
ཚོགས་དང་།ཡོན་ཏན་གྱིས་བརྒྱན་པའི་བུད་མེད་རིན་པོ་ཆེ་རྣམས་དང་རྣམ་པར་རྩེ་ཞིང་ལོངས་སྤྱོད་
པར་བྱེད་དོ། །གཞན་ཡང༌། གང་གི་གསུང་དབྱངས་སྙན་པ་ཚད་མེད་འདི། །ཐོབ་པ་ཙམ་གྱིས་ཀུན་
དགའ་མ་མཛད་ཀྱང༌། །གང་གི་གསུང་དབྱངས་སྙན་པ་ཚད་མེད་འདི། །འདོད་ལྷའི་དཔུང་ལ་མྱ་ངན་
སྦྱིན་པར་མཛད།།ཅེས་པའོ། །
རྐང་པ་དང་པོ་བཞི་པར་བཟླས་ཤིང་གཞན་གཉིས་གང་བདེར་བྱས་པ་ནི།ཀ་ལཾ་ཀ་མུ་ཀ་ཏ་
ནུ་མ་དྷྱ་ནཱ་མོ་ཀཱ་སྟ་ན་དྭ་ཡཱི་ཙ་ཏྭ།ཏྱེ་ཏེ་ན་ཧནྟུ་ཏཿ ན་ཡཱ་ཏི་བྷུ་ཏཾ་ག་ཎ་ནེ་བྷ་ཝན་མུ་ཁེ།ཀ་ལཾ་ཀ་མུ་ཀ་
421

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཏ་ནུ་མ་དྷྱ་ནཱ་མི་ཀཱ། སྙན་སྨྲ་ལུས་རྐེད་དུད་དང་ནུ་གཉིས་མས། །ཁྱོད་ལས་གཞན་པ་སུ་ཞིག་མ་
བཅོམ་དེ་ཡི་ཕྱིར། །འབྱུང་པོ་ལུས་ལྡན་སྐྱོན་ལས་གྲོལ་བ་ཁྱོད་ལ་སོགས །བགྲང་བ་ལ་ནི་མིང་མེད་
ཉེ་བར་འགྲོ་མ་ཡིན། །ཀྱེ་འདོད་ཆགས་དང་བྲལ་བའི་སྐྱེས་བུ་དམ་པ་ཞེས་བོས་ནས།བུད་མེད་
མགྲིན་པ་ནས་སྙན་པར་སྨྲ་བ་དང༌། ལུས་ཀྱི་རྐེད་སྐབས་ཕྲ་བས་དུད་པ་དང༌།ནུ་མ་མཛེས་པ་གཉིས་
ཀྱིས་ཁྱད་འཛིན་མས།དབང་པོ་དུལ་བ་ཁྱོད་ལྟ་བུ་ལས་གཞན་པ་སུ་ཞིག་མ་བཅོམ་སྟེ། ཐམས་ཅད་
མངོན་པར་འདོད་པས་གདུངས་ཤིང་བཅོམ་པར་བྱས་སོ། །དེའི་ཕྱིར། འབྱུང་པོ་སྐྱེས་བུ་ལུས་དང་
ལྡན་པ་ཆགས་སོགས་སྐྱོན་གྱིས་རྙོག་པ་ལས་གྲོལ་བ་ཁྱོད་ལྟ་བུ་ལ་སོགས་པ་རྣམས།བགྲང་བ་ལ་ནི་
སོར་མོ་མིང་མེད་ཀྱིས་ཉེ་བར་རྗེས་སུ་འགྲོལ་བ་གཉིས་པར་བགྲང་བྱ་མིན་གྱི།ཁྱོད་ལྟ་བུའི་ཡོན་ཏན་
མཐེའུ་ཆུང་གིས་བགྲང་བྱའོ། །ཞེས་པ་ཁྱོད་ལས་ལྷག་པ་མེད་ཞེས་པའི་དོན་ནོ། །གཞན་ཡང༌། སྒྲིབ་
པ་ཀུན་བྲལ་རབ་གསལ་ལྷ་མོའི་ཐུགས། །ཤེས་བྱ་ཇི་སྙེད་མངོན་སུམ་རབ་གཟིགས་ཏེ། །ཆོས་ཉིད་
ཇི་ལྟ་བཞིན་དུ་མཁྱེན་པ་ཡང༌། །སྒྲིབ་པ་ཀུན་བྲལ་རབ་གསལ་ལྷ་མོའི་ཐུགས།།ཞེས་པའོ །
རྐང་པ་གཉིས་པ་ཉིད་གསུམ་པར་བཟླས་ཤིང་གཞན་གང་བདེར་བྱས་པ་ནི། ཡ་ཤཤྩ་ཏེ་དི་
ཀྵུ་ར་ཛ་ལྕ་པཻ་ནི་ཀབི་ཏཱ་ནུ་ཏེ་ཛོ་པ་མ་དྭ་ཤི་ཏཱ་དྱ་དྷཱ།བི་ཏ་ནུ་ཛོ་ས་མ་དཾ་ཤི་ཏ་དྱ་དྷཱ་བི་ཥཉྩ་ཀུ་ར་བནྟི
བ་ལཾ་ཏ་ར་སྭོ་ནཿ ཁྱབ་འཇུག་ལྟ་བུ་ཁྱོད་ཀྱི་དམག་དཔུང་གོ་བགོས་པ། །མཚོན་རྣོན་ལྡན་པའི་དཔའ་
ཁྱད་ཀྱ་དམག་དཔུང་ག་བས་ས་པ།།
བོ་དག་གིས་ཕྱོགས་རྣམས་སུ །གྲགས་པ་དང་ནི་རྡུལ་དག་རྒྱས་བྱེད་གཡུལ་གྱིས་ནི། །དགྲ་རིགས་
ལུས་བྲལ་གཟི་མེད་རྒྱགས་པ་ཉམས་པར་བྱེད། །ཀྱེ་ཁྱབ་འཇུག་ལྟ་བུའི་མི་བདག་ཅེས་བོས་ནས
ཁྱོད་ཀྱི་དམག་དཔུང་གོ་ཆ་བགོས་པ་མཚོན་ཆ་རྣོན་པོ་དང་ལྡན་པའི་དཔའ་བོ་དག་གིས།ཕྱོགས་བཅུ་
རྣམས་སུ་ཁྱོད་རྒྱལ་བའི་གྲགས་པ་དང་ནི། རྟ་གླང་པོ་ལ་སོགས་པའི་རྐང་པའི་རྡུལ་ཚུབ་དག་ཀྱང་
རྒྱས་པར་བྱེད་པའི་གཡུལ་ཆེན་པོ་འགྱེད་པས་ནི། དགྲ་བོའི་རིགས་རྣམས་ལ་མཚོན་ཆ་བསྣུན་པས་
ལུས་སེམས་བྲལ་བ་དང༌། མ་ཤི་བ་རྣམས་ཀྱང་གཟིག་བརྗིད་མེད་ཅིང༌། རྒྱགས་པའི་དྲེགས་པ་
ཉམས་པར་བྱེད་དོ། །ཞེས་བསྔགས་པའོ། །གཞན་ཡང༌།ཉིད་ཀྱི་གསུང་དབྱངས་ཐོས་པ་ཉིད་ཙམ་
ནས། །འཆི་བ་མེད་པའི་འཕང་ཐོབ་མཛད་པས། །འཆི་བ་མེད་པའི་གོ་འཕང་ཐོབ་མཛད་པས། །
422

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སྨན་དང་སྔགས་ཀྱི་དཔེ་ཟླར་རུང་བ་མ་ལགས།།ཞེས་པའོ །
རྐང་པ་གཉིས་པ་བཞི་པར་བཟླས་ཤིང་གཉིས་པ་གང་བདེར་བྱས་པ་ནི།བི་བྷརྟི་བྷཱ་མེར་བ
ལཱ་ཡཾ་བྷུ་ཛ་ན་ཏེ།བྷུ་ཛམ་ག་མོ་མཱསྨྲ་ར་ཏེ་མ་དཉྩི་ཏ།ཤྲཱི་ཎུ་གྷ་མེ་ཀཾ་སྭ།ཡ་མེ་བྷུ་དྷ་རཾ་བྷུ་དྷ་རཾ་བྷུ་ཛཾ་
ག་ལྟོ་བཱ་སྨྲ་ར་མ་དཉྩི་ཏཾ། དྲན་ལྡན་བདག་པས་ཕན་པའི་ཚིག་ཅིག་མཉན་པར་མཛོད། །ཁྱོད་ཀྱི་
ལག་པ་དཔལ་དང་ལག་འགྲོ་ལྷན་ཅིག་པས། །ས་ཡི་དཀྱིལ་འཁོར་རྣམ་འཛིན་དེ་ཕྱིར་ས་གཞི་འཛིན། །
རང་ལག་རེག་ནས་རྒྱགས་པ་རྒྱས་པར་ཡོང་མ་བྱེད། །ཀྱེ་རྒྱལ་པོ་ཆེན་པོ་དྲན་པ་དང་ཡིད་གཞུང་པ་
དང་ལྡན་པ་ཞེས་བོས་ནས། བདག་གི་ཁ་ལས་ཕན་པ་གཙོ་བོར་གྱུར་པའི་ཚིག་གཅིག་གསོལ་གྱིས་
མཉན་ཞིང་གཟུང་བར་མཛོད། ཁྱོད་ཀྱི་ལག་པ་ཕུན་ཚོགས་ཀྱི་དཔལ་དང་། ལག་འགྲོས་ཀླུ་རྒྱལ་པོ་
ལྷག་མ་ཅན་གཉིས་ལྷན་ཅིག་པས།ས་གཞིའི་དཀྱིལ་འཁོར་རྣམ་པར་འཛིན་གྱི།ཁྱོད་གཅིག་པུས་མ་
ཡིན་པ་ཡི་ཕྱིར། ས་གཞི་འཛིན་པ་སྟེ་ཁྱེད་རང་གི་ལག་པས་རེག་ནས། ང་ཁོ་ནས་ས་འཛིན་ནོ། །
ཞེས་རྒྱགས་པས་ང་རྒྱལ་རྒྱས་པར་ཡོང་མ་བྱེད་མཛོད་དང་། དུལ་བའི་རྒྱན་གྱིས་བརྒྱན་ནས་མཛེས་
པར་འགྱུར་རོ། །གཞན་ཡང་།རབ་མཆོག་ཉིད་ཀྱི་སྐུ་མཛེས་ཉིད་ལ་ཡང༌། །དུས་གཅིག་ཉིད་ལ་རང་
རང་མོས་པ་སྟོན། །ཡིད་འོང་ལྷ་མོའི་གསུང་གཅིག་སྙན་པ་ཡང༌། །དུས་གཅིག་ཉིད་ལ་རང་རང་མོས་
པར་སྟོན།།ཞེས་པའོ། །
རྐང་པ་གསུམ་པ་བཞི་པར་བཟླས་ཤིང་གཞན་ཡང་བདེ་བར་བྱས་པ་ནི། སྨ་རཱ་ན་མོ་མཱ་ན་
སི་བདྡྷི་ཏོ་ཡཿས་ནིར་བྲི་ཏི་ཏེ་ཀི་མ་པཱ་ཀ་རོ་ཏི ས་མནྟཿཏ་མ་རཱ་སེ་ཀྵ་ཎེ་ན། ས་མནྟཿཏ་མ་ར་སེ་ཀྵ་ཎེ་ན།
འདོད་པའི་མེ་གང་ཁེངས་པས་རབ་བསྒྲུབས་པ། །སྐད་ཅིག་དང་མཉམས་རྒྱས་པ་ལད་མ་མག །རོ་
མེད་ཁྱོད་ཀྱི་བདེ་བ་དེ་དག་ནི། །ཀུན་ནས་ཉམས་པ་ཉིད་དུ་ཅིས་མི་བྱེད། །ཀྱེ་པདྨའི་མིག་ཅན་རོ་
མེད་དེ་འཆི་བ་མེད་དམ་ཞེས་བོས་ནས། འདོད་པ་ཁོ་ནས་གདུང་བར་བྱེད་པའི་ཕྱིར་མེ་སྟེ།གང་ཞིག་
ཁེངས་པ་མཛའ་བོ་དང་མི་མཐུན་པས། རབ་ཏུ་བསྒྲུབས་པས་ཆགས་པ་འཕེལ་བ་དུས་སྐད་ཅིག་དང་
མཉམ་པར་ཆེས་ཆེར་རྒྱས་པར་གྱུར་པ་དེས། ཁྱོད་ཀྱིས་སྐྱེས་པ་དང་འགྲོགས་པ་ལས་བྱུང་བའི་བདེ་
བ་དེ་དག་ནི། ཀུན་ནས་སྙོམས་ཏེ་གདུང་བ་ཉིད་དུ་ཅིས་མི་བྱེད་དེ་བྱེད་པས། ཁེངས་པ་མ་བྱེད་པར་
423

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མཛའ་བོ་དང༌། འགྲོགས་ཤིག་པའོ །གཞན་ཡང་།ཉིད་སྐུ་གཟི་བརྗིད་ཕུང་པོའི་འོད་ཚོགས་ཀྱིས། །
ཉི་ཟླ་རྒྱུ་སྐར་ཚོགས་ཀྱི་དཔལ་ཕྱོགས་ན། །ད་དུང་འཆི་མེད་འགྱུ་འགར་འཇུག་པ་ཅི། །ད་དུང་འཆི་
མེད་འགྱུ་འགར་འཇུག་པ་ཅི།།ཞེས་པའོ །
གཉིས་པ་ལན་གཉིས་བཟླས་པ་ལ་གསུམ་ལས།དང་པོ་ནི།རྐང་པ་དང་པོ་ཉིད་གཉིས་པ་
དང་གསུམ་པ་ལ་ཡང༌།བཟླས་པ་།པྲ་བྷ་ཝ་ཏོ་ནཱ་མ་ན་བཱ་ས་བ་སྱ།པྲ་བྷ་ཝ་ཏོ་ནཱ་མ་ན་པཱ་ས་བ་སྱ།པྲ་
བྷ་ཝ་ཏོ་ནཱ་མ་ན་བཱ་ས་བ་། བིཥྚིཏྟི་རཱ་སིནྟྲ་ཡི་བཥྚེ་པ་སྱ། མ་དུད་ཁྱོད་ནི་འཇིག་རྟེན་དབང་གྱུར་ཚེ། །
མཐུ་ལས་མཐུ་ལྡན་རིན་ཆེན་མང་འདུད་བྱེད།།དེ་ཕྱིར་པར་པའི་བཏུང་ལྡན་མཆོད་སྦྱིན་ནི། །ངེས་པ་
ཉིད་དུ་ཆེ་བར་མ་གྱུར་ཏོ། །ཀྱེ་མིའི་བདག་པོ་ཞེས་བོས་ནས། ཁྱོད་ཤིན་ཏུ་ཕུལ་དུ་བྱུང་བའི་ཕྱིར་
གཞན་ལ་མ་བཏུད་པ་ཡིན་།ནུས་མཐུའམ་གཟི་བརྗིད་ནི་དྷ་ལས་ཡོན་ཏན་ལྷག་པའི་ཕྱིར། མཐུ་
དང་ལྡན་པ་རིན་ཆེན་སྣ་བདུན་ལ་སོགས་པ་མང་པོའི་བརྒྱ་བྱིན་ལྟ་བུ་ཡང་འདུད་པར་བྱེད་པའི་
ཕྱིར་རོ། །དེའང་བརྒྱ་བྱིན་དང་མཚུངས་སོ་ཞེས་པ་དཔེ་གསལ་བྱེད་། །དེའི་ཕྱིར་མི་བདག་ཁྱོད་
འཇིག་རྟེན་བདག་པོ་ཚངས་པ་ལྟར་གྱུར་པའི་ཚེ་ན།ལྷའི་བདུད་རྩི་ཟླ་བ་སར་པའི་བཏང་བ་དང་ལྡན་
པའི་མཆོད་སྦྱིན་ནི། རྣམ་པ་ཀུན་ཏུ་རྒྱུན་ཆད་པར་མ་གྱུར་ཏོ། །ཞེས་པ་མི་བདག་འགའ་ཞིག་ལ་
བསྟོད་པའོ། །གཞན་ཡང༌། རབ་གསལ་འོད་ཚོགས་དྲི་མེད་ཕྲེང་བའི་ཁུར། །རབ་གསལ་འོད་
ཚོགས་དྲི་མེད་ཕྲེང་བའི་ཁུར། །རབ་གསལ་འོད་ཚོགས་དྲི་མེད་ཕྲེང་བའི་ཁུར། །རིམ་བཞིན་ཉི་ཟླའི་
སྟེང་ནས་དབྱངས་ཅན་འགྱིང༌།།ཞེས་པའོ། །
རྐང་པ་དང་པོ་གཉིས་གསུམ་པ་བཞི་པར་བཟླས་པ་ནི། པ་ར་མྱ་རཱ་ཡ་ཝ་ལ་བཱ་ར་ཎཱ་ནཱཾ།དྷཱུ་
ལཱིསྠ་ལིར་བྱོ་མ་བི་དྷ་པ་དྷུ་ནྡྷན།པ་ར་མྱ་རཱ་ཡཱ་ཝ་ལ་བ་ར་ཎ་ནཱཾ། པ་ར་མྱ་རཱ་ཡཱ་ཝ་ལ་བཱ༌ར༌ཎཱ༌ནཾ།
དཔུང་གི་གླང་པོ་རྣམས་ནི་གཞན་དང་གཞན། །སྟོབས་ལྡན་སྒྲ་སྒྲོག་རབ་ཏུ་བརྒྱུད་པ་ཡིས། །ཐང་ལ་
རྡུལ་སྒྲུབ་ནམ་མཁའ་འགོག་བྱེད་ཅིང༌། །གཡུལ་གྱི་སྟོན་ཟློག་མཆོག་ཏུ་གཞན་ལ་རྒྱུག །ཀྱེ་མི་ཡི་
བདག་པོ་ཁྱོད་ཀྱི་དཔུང་གི་གླང་པོ་ཆེ་རྣམས་ནི། དགྲའི་གླང་པོ་གཞན་དང་གཞན་སྟོབས་དང་ལྡན་
ཞིང༌།དྲིལ་བུའི་སྒྲ་སྙན་པ་གྲག་པའི་སྒྲ་ཆོས་སྒྲོག་པ་རབ་ཏུ་མང་བ་ཕན་ཚུན་བརྒྱུད་པ་ཡིས་རྒྱུག་པའི་
424

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཐང་ལ། རྡུལ་འཚུབ་འཁྲུགས་པ་སྒྲུབ་པས་ནམ་མཁའ་འགོག་སྟེ་མི་མངོན་པར་བྱེད་ཅིང༌། འཇིགས་
པའི་དགྲ་བོའི་གཡུལ་གྱི་སྟོབས་ཟློག་ཅིང་མཆོག་ཏུ་དྲེགས་པས། གཞན་དགྲ་བོ་གཞོམ་པའི་ཆེད་དུ་
རྒྱུག་པའི་གླང་པོ་ཆེ་ལ་སོགས་པ་མཚར་ཆེ་ཞེས་། །ཞེས་གཡུལ་གྱི་གླང་པོ་ལ་བསྟོད་དོ། །གཞན་
ཡང༌། བུང་བས་ཀུན་ནས་བསྟེན་འོས་ཡིད་འཕྲོག་པ། །དབྱངས་ཅན་པད་དཀར་ཀུ་མུད་འཛུམ་
མདངས་ཅན། །བུང་བས་ཀུན་ནས་བསྟེན་འོས་ཡིད་འཕྲོག་པ། །བུང་བས་ཀུན་ནས་བསྟེན་འོས་
ཡིད་འཕྲོག་པ།།ཞེས་པའོ། །
རྐང་པ་གཉིས་པ་གསུམ་པ་དང་བཞི་པར་བཟླས་པ་ནི། ན་ཤྲཱདྷ་དེ་བཱ་ཙ་མ་ལཛྫ་མི་བྷྱ།བྷ་
ལ་དྷཱ་ནཱ་མ་ས་མཱ་ཧི་ཏཱ་ནཱཾ། བྷ་བ་དྭི་དྷྭ་ན་མ་ས་མཱ་ཧི་ཏྲ་། བྷ་བཱ་དྭི་དྷཱ་ནཱ་མ་པ་མཱ་ཧི་ཏཱ་ནཱཾ། ཁྱོད་ལ་
RRRR
མཉམ་པར་མ་བཞག་སྲིད་
མཉམ་པར་མ་བཞག་སྲིད་པ་ནི། །རྣམ་གཉིས་མི་མཉམ་ཕན་པ་མེད་ཀྱི་ཚིག །ལག་པར་གྱུར་པ་སྒྲུབ་
བྱེད་ཉམས་མིན་པ། །སྦྲུལ་བགྲོད་མཚུངས་པ་མི་དང་ངོ་ཚ་མེད། །ཀྱེ་གཡོ་ཅན་ངོ་ཚ་མེད་པ་ཞེས་
བོས་ནས།ཁྱོད་ལྟ་བུ་སེམས་གཡེང་པས་མཉམ་པར་མ་བཞག་པ།སྲིད་པར་འཁོར་བ་ནི་བདག་དང་
བདག་གི་བསམ། ཆགས་པ་དང་སྡང་བ་རྣམས། གཉིས་མི་མཉམ་པ་བདག་བསླུ་བ། དེ་ལྟར་གཞན་
བསླུས་པས་ཕན་ཞིང་ལེགས་པའི་ཆོས་མེད་པ་ཉིད་ཀྱི་ཚིག་ཕན་བདེ་ལས་ལོག་པར་གྱུར་པ་སྒྲུབ་
པར་བྱེད་པ། བདག་གཞན་མི་མཉམ་པའི་བླང་དོར་ཅན།སྦྲུལ་གྱི་བགྲོད་པ་སྟེ་འཁྱོག་པོ་ཅན་དང་
མཚུངས་པ་སྟེ། ཁྱད་པར་བཞི་དང་ལྡན་པ་ཁྱོད་ལྟ་བུ་ལ་མི་དད་ཅིང་ཡིད་མི་ཆེས་། །ཞེས་པར་
གདམས་སོ །གཞན་ཡང་། དབྱངས་ཅན་པདྨ་རྟ་བདུན་དཀྱིལ་འཁོར་ནི། །ཉིན་མོར་རྒྱས་པས་འགྲོ་
ཀུན་དགའ་བར་བྱས། །ཉིན་མོ་རྒྱས་པས་འགྲོ་ཀུན་དགའ་བར་བྱས། །ཉིན་མོར་རྒྱས་པས་འགྲོ་ཀུན་
དགའ་བར་བྱས། །ཞེས་པའོ། །
གསུམ་པ་ལན་བཞི་བཟླས་པ་ནི། ས་ནྣཱ་ཏོ་མཱ་ན་མ་རཱ་ཛེ་སེ་ན། སནྣཱ་ཧི་མཱ་ན་མ་རཱ་ཛ་
སེ་ན། སནྣཱ་ཧི་ཏོ་མཱ་ན་མ་རཱ་ཛ་སེ་ནཱ། །སནྣཱ་ཧི་ཏོ་མཱ་ན་མ་རཱ་ཛ་སེ་ན། །དགྲ་ཡི་མཛེས་རྣམས་རྒྱལ་
པོའི་སྡེ་ཡིས་བཏུད། །ཨུ་མས་ཕན་ཞིང་དཔག་མེད་མིན་ཟླ་ཅན། །སྡེ་ལྡན་མ་འདུད་རྡུལ་གྱི་རྣམ་
འགྱུར་མིན་རྗེ་བོ། །སྐྱེས་མཆོག་མཆོད་ཐོས་གྱུར་པ་གོ་གྱོན་མཛེས་པ་མིན །ཀྱེ་ཆོས་ཀྱི་རྒྱལ་པོའི་རྗེ་
425

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བོ་ཞེས་བོས་ནས། དགྲ་བོའི་དཔའ་བས་མཛེས་པ་ཉམས་ཤིང་ཕམ་པར་བྱེད་པ་དང༌། རྒྱལ་པོ་
གཞན་རྣམས་ཀྱི་སྡེ་ཡིས་བཏུད་པ་དང་། དབང་ཕྱུག་གི་ཆུང་མ་ལྷ་མོ་ཨུ་མས་ཕན་ཞིང༌།དཔལ་ཕུན་
སུམ་ཚོགས་པ་མེད་པ་མིན་པ་སྟེ ཡོད་པའི་ཟླ་བ་ཕྱེད་པའི་ཅོད་པན་ཅན་ལྷ་དབང་ཕྱུག་གི་སྡེ་སྟེ་
ཚོགས་མགོན་དུ་ཉེ་བར་ལྡན་པ་དང༌།ཡོན་ཏན་མཆོག་ཏུ་གྱུར་པས་གཞན་ལ་མི་འདུད་པ་དང༌།རྡུལ་
ལམ་རྙོག་པའི་སྐྱོན་གྱི་རྣམ་འགྱུར་ཅན་ཡིན་པས། ཁྱོད་ནི་སྐྱེས་བུ་མཆོག་ཏུ་གྱུར་པ་མཆོད་པ་ཐོབ་
པར་གྱུར་པ། འགྲོ་བ་སྐྱོབ་པའི་གོ་ཆ་གྱོན་པ་མི་མཛེས་པ་མིན་ཏེ་མཛེས་སོ །ཞེས་པའོ །གཞན་
ཡང་།རབ་དཀར་མཛེས་དེས་གདུང་བ་སེལ་བར་བྱེད།།རབ་དཀར་མཛེས་དེས་གདུང་བ་སེལ་བར་
བྱེད། །རབ་དཀར་མཛེས་དེས་གདུང་བ་སེལ་བར་བྱེད། །རབ་དཀར་མཛེས་དེས་གདུང་བ་སེལ་
བར་བྱེད།།ཅེས།ལྷ་མོ་དང༌།ཟླ་བ་དང༌།ག་བུར་དང༌།དངུལ་ཆུ་དང་བཞི་ལ་རིམ་པར་སྦྱར་བའོ། །
བཞི་པ་དོན་བསྡུ་བ་ནི།དེ་ལྟར་རྐང་པ་ལན་གཅིག་དང༌།།གཉིས་དང་གསུམ་ཡང་བཟླས་
པ་བསྟན།།ཅེས་དཔེར་བརྗོད་ཟིན་། །གཉིས་པ་ཚིགས་བཅད་བཟླས་པ་ནི།ཚིགས་བཅད་གཉིས་
ནི་དོན་ལྡན་པ། །ཚིགས་བཅད་བཟླས་པ་ཡིན་ཏེ་དཔེར། །ཚིགས་བཅད་ཚིག་འདྲ་བ་གཉིས་ལ། །
བརྗོད་བྱའི་དོན་ཐ་དད་ལྡན་པ། །དོན་རྒྱན་སྦྱར་བའི་རྒྱན་ཡིན་པ་ནི། ཚིགས་བཅད་བཟླས་པ་མིན་
ཏེ་ཞེས་མཚན་ཉིད་བསྟན་ཏོ །དཔེར་ན།བི་ནཱ་ཡ་ཀེ་ན་བྷ་བ་ཏཱ།བྲིཏྟོ།ཙི་ཏ།བ་ན།ས་ལི།ཏོཏ་
དྷ་རི་ཎ། བཱ་ཏཱ། སྲི་ནཱི། ཡ་མ།ཏུ་ལ་ཤྲཱི་ཏ།བི་ན་ཡ་ཀེ་ན་བྷ་བ་ཏཱ། བྲྀཏྟོ་པ་ཙ་ཏ་བ་ཧཱུ་ན། སྭ་མི་ཏ་
དྷཱ་རི་ཎཱ་བྷི་ཏ། སྲི་ཐི་ཡ་མ་ཏུ་མཱ་ཤྲཱི་ཏ། ཞེས་པ་ལ་སྦྱར་བ་བྱས་ནས་དོན་སོ་སོར་བསྒྱུར་ན། ཤོ་ལོ་ཀ་
དང་པོ་ནི། རྣམ་འདྲེན། ཁྱོད་ཀྱི་ཟླུམ། རྒྱས་པའི། དཔུང་ལས། རབ་ཏུ། གྲོལ་མིན། འཇོམས།
འཇིགས་པ། མེད་པའི། ས་གཞི། འདི། མཚུངས་པ།མེད་པས། བསྟན་པའོ་ཀྱེ་འབངས་ཀུན་རྣམ་
པར་འདྲེན་པའི་རྒྱལ་པོ་ཞེས་བོས་ནས།ཁྱོད་ཀྱི་ཟླུམ་ཞིང་རྒྱས་པའི་དཔུང་བའི་མཐུས།རབ་ཏུ་ཡང༌།
གྲོགས་མིན་དགྲ་བོ་རྣམ་པར་འཛོམས་ཤིང་འཇིགས་པ་མེད་པའི་ས་གཞི་འདི། མཚུངས་པ་མེད་པའི་
རྒྱལ་པོ་ཁྱོད་ཀྱི་བསྟེན་པའོ །ཞེས་རྒྱལ་པོ་ཞིག་ལ་བསྟོད་པའོ། །ཤོ་ལོ་ཀ་གཉིས་པ་བསྒྱུར་ན། བི་
བྲལ་བ་དང༌།ནཱ་ཡ་ཀེ འདྲེན་པ་དང་།བྷཱ་བ་ཏའ།གྱུར་པ་དང་། སྲིཏ་ཏ།ཡང་གྱུར་པ་དང་།ཨུ་པ།
426

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཉེ་བ་དང༌།ཙི་ཏ། ཞེས་པ་སྲེག་ཁང་དང༌། བཱ་ཧཱུ་ན། ལག་པ་དང༌།སྭ་མི་། ཞེས་པ་རང་གྲོགས་
དང༌། ཨུཏ་དྷཱ། ཞེས་པ་བཏང་བ་དང༌། ཨ་རི་ཎ། ཞེས་པ་དགྲ་བོ་དང༌། བྷ་ཨི་ཏ་ཞེས་པ་མངོན་
ཕྱོགས་དང༌། སྲི་ཐི།པ་དད།ཨི་ཡཾ།ཞེས་པ་འདི་དང་།ཨ་ཤྲི་ཏཱ བསྟེན་པར་བསྒྱུར་ཏེ།ཀ་ལ་པར།
རིམས་པ་ལས་མ་འདས་པར་ཕྲལ་བར་བྱའོ། །ཞེས་པ་ལྟར། མཚམས་སྦྱོར་ཕྲལ་བ་དང་། མཚམས་
སྦྱོར་བ་ལ་སོགས་སྒྲ་བསྒྲུབ་ཏེ་གོང་འོག་གཉིས་ཀ་ལ་ཤེས་པར་བྱའོ །དེ་ལྟར་ན། འདྲེན་པ་དང་ན་
བྲལ་གྱུར་ཅིང་ལག་པ་སྲེག་ཁང་ཉེ་བར་གྱུར། རང་གྲོགས་ཀྱིས་བཏང་དགྲ་ཡིས་ནི། །མཚུངས་མེད་
ལས་འདི་མངོན་ཕྱོགས་བསྟེན །ཞེས།ཀྱེ། རྒྱལ་པོ་ཆེན་པོ་ཁྱོད་ཀྱི་མཐུན་ཕྱོགས་ནི་ཁྱོད་དང་
འགྲས་པ་ན། མགོན་སྐྱབས་ཀྱི་འདྲེན་པ་དང་ནི་བྲལ་བར་གྱུར་ཅིང་། དེའི་ལག་ལ་སོགས་པའི་ལུས་
ཀུན་ནི་སྲེག་པའི་ཁང་བ་དང་ཉེ་བར་གྱུར། རང་གི་གྲོགས་རྣམས་ཀྱིས་ཀྱང་ནི་ཡལ་བར་བཏང་ཞིང་
དོར། དེའི་དགྲ་ཁྱོད་ཀྱིས་ནི། འགྲན་ཟླ་མེད་པས། མཚུངས་པ་མེད་པའི་ས་གཞི་འདི་མངོན་དུ་
ཕྱོགས་པས་བསྟེན་ཅིང་གཟུང་ཞེས་བསྟོད་པའོ། །གཞན་ཡང་།གང་ཞིག་འཁྲུངས་པ་ཙམ་གྱིས་ནི།།
འགྲོ་བའི་རེ་འདོད་ཇི་བཞིན་བསྒྲུབ་མཛད་ཅིང་། །ལྷ་དང་ལྷ་མིན་ཀུན་གྱི་དཔལ་གཅིག་པུ། །ཡིད་
འོང་གང་དེས་རྟག་ཏུ་སྐྱོང་གྱུར་ཅིག །ཞེས་པ།ཤོ་ལོ་ཀ་དང་པོ་དབྱངས་ཅན་དང༌།ཕྱི་མ་དཔག་
བསམ་ལྗོན་པ་ལ་སྦྱར་བའོ། །
གསུམ་པ་ཟུང་ལྡན་ཆེན་པོ་ནི། རྐང་བཞི་རྣམ་པ་གཅིག་པ་ཅན། །ཟུང་ལྡན་ཆེན་པོར་
བརྗོད་པ་ཡིན།།དེ་ལའང་བཟླས་པ་མཐོང་སྟེ་དེ། །ཟུང་ལྡན་བྱ་བ་གཞན་ཡིན་ནོ། །རྐང་པ་བཞི་པའི་
རྣམ་པའི་གཟུགས་གཅིག་པ་གང་ཡིན་པ་དེ། ཟུང་ལྡན་ཆེན་པོར་བརྗོད་པ་ཡིན་ནོ །འོ་ན་ལན་
གསུམ་བཟླས་པ་དང་ཁྱད་པར་མེད་དོ་ཞེ་ན། ཟུང་ལྡན་ཆེན་པོ་དེ་ལའང༌། རྐང་པ་ཐེངས་གསུམ་
བཟླས་པར་མཐོང་བ་ཡིན་ཏེ་བདེན་མོད། འོན་ཀྱང་འདི་ལ་ཁྱད་ཆོས་སུ་རྐང་པ་སོ་སོ་ལ་ཡང༌། ཕྱེད་
ཕྱེད་གཅིག་པར་ཡོད་པས་ཁྱད་ཆེའོ །དེས་ན་ཟུང་ལྡན་ཆེན་པོ་འདིས་ནི། ལན་གསུམ་བཟླས་པའི་
ཟུང་ལྡན་ལས་བྱ་བ་གཞན་ཡིན་། །དཔེར་ན། ས་མཱ་ན་ཡཱ་པ་མ་ན་ཡཱ། །ས་མཱ་ན་ཡཱ་པ་མ་ན་ཡཱ། །
ས་མཱ་ན་ཡཱ་པ་མཱ་ན་ཡཱ། །ས་མཱ་ན་ཡཱ་པ་མཱ་ན་ཡཱ། །མཉམ་མེད་དཔལ་ལྡན་མཚུངས་མེད་ལ། །ཁེངས་
427

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལྡན་ངལ་བ་དག་དང་ནི། །ཁེངས་པ་མཉམ་བཞིན་མཚུངས་མིན་དག །དོར་བའི་ཚད་འདིས་འགྲོག་
པར་མཛོད། །ཀྱེ་མཉམ་མེད་མ་ཞེས་བོས་ནས མཛེས་པའི་དཔལ་དང་ལྡན་ཞིང༌། གཞན་དང་
མཚུངས་མེད་མ། ལང་ཚོའི་ཁེངས་པ་དང་ལྡན་ཞིང་བྱ་བ་ཚུལ་བཞིན་བྱས་པས། ངལ་བ་དག་དང་ནི་
ཁེངས་པ་མཉམ་པར་ལྡན་ལ།ཚུལ་བཞིན་མིན་པའི་བྱ་བ་དག་དོར་བས་ཚད་མ་ཅན་མ་སྟེ། བྱ་བ་མ་
ཡིན་པའང་ཡོང་ཤེས་པ་འདིས།མཛའ་བོ་ཡོན་ཏན་ཅན་འདི་དང་འགྲོག་པར་མཛོད་ཅིག།ཅེས་པའོ། །
གཞན་ཡང༌། དབྱངས་ཅན་མ་ཉིད་ཀྱི་སྐུ་དང་གསུང་དང་ཐུགས་དང་འཕྲིན་ལས་འདི ཨེ་མ་ཧོ་ཡ་
མཚན་ཨེ་མ་ཧོ་ཡ་མཚན། །ཨེ་མ་ཡ་མཚན་ཨེ་མ་ཡ་མཚན། །ཨེ་མ་ཡ་མཚན་ཨེ་མ་ཧོ་ཡ་
མཚན།།ཨེ་མ་ཧོ་ཡ་མཚན་ཨེ་མ་ཡ་མཚན།།ཞེས་པ་རིམ་པ་ལྟར་རོ།།
ལྔ་པ་བསྲེས་པའི་ཟུང་ལྡན་ནི། །དྷ་དྲྭ་དྷ་རཱ་ཀཱ་རཱ་དྷཱ་རཱ་བྷུ་ཛཾ། བྷུ་ཛཾ་མ་ཧཱི་དྷ་ཏུ་མ་ཧཱི་ན་བི་ཀྲ་
མཱཿ ཀྲ་མཱཏ་པ་ཧནྟེ་པ་ཧ། ས་ཧཱ་ཏཱ་ར་ཡོ། ར་ཡོད་དྷུ་རཱ་མ་ན་དྷུ་རཱ་བ་ལཾ་བི་ནཿ འཛིན་མ་འཛིན་པའི་
རྣམ་འཛིན་མ་སྤྱོད་རྣམས་ཀྱི། །ལག་པ་རྣམ་གནོན་མི་དམན་འཕྲལ་ལ་དགྲ་འཇོམས་པ། །མྱུར་བ་
དང་ལྡན་མཆོད་པའི་ཁུར་ནི་བསྟེན་པ་ཡིས། །ས་གཞི་དག་ནི་རིམ་པས་བསྲུང་བར་བཟོད་པ་ཡིན། །
དེ་ཡང་སྔར། འདྲེས་པའི་དབྱེ་བ་ལས་སྐྱེས་པ་ཡིན། དེ་རྣམས་དབྱེ་བ་ཤིན་ཏུ་མང་། ཞེས་བརྗོད་པ་
ལ་འདྲེས་པའི་ཕྱོགས་ཙམ་ཞིག་སྟོན་ཏེ། འཛིན་མ་ས་གཞི་འཛིན་པ་ཀླུ་ལྷག་མ་ཅན་གྱི་རྣམ་པ་འཛིན་
པ་དང་། ལེན་ཆེ་བ་ལ་སོགས་པ་ཆོས་འགའ་ཞིག་མཚུངས་པའི་འཛིན་མ་ས་སྤྱོད་པའི་རྒྱལ་པོ་རྣམས་
ཀྱི་ལག་པ་དེ་རྣམ་པར་གནོན་པ་དཔའ་བ་མི་དམན་པ། འཕྲལ་ལ་དགྲ་འཇོམས་པའི་སྟོབས་མྱུར་བ
བཟློག་པར་དཀའ་བ་དང་ལྡན་པའི་ལག་པ་མཆོད་པ་ཉིད་བྱ་བ་ཡིན་པས། དེའི་ཁུར་ནི་བསྟན་པའི
ས་གཞི་དག་ནི་རིམ་པས་བསྲུང་བར་བཟོད་ཅིང་ནུས་པ་ཡིན་ནོ། །ཞེས་པ་འདི་རྐང་པ་དང་པོར། དྷ་
ྋདྷ་རཱ་མ་ཆོད་ཅིང་ཆོད་པ་དང་། དང་པོའི་གཤམ་དང༌།བཅུ་པའི་མགོར་བྷུ་ཛ་ཞེས་པས་མཐའ་ཐོག་
སྦྱར་བ་དང༌།གཉིས་པའི་བར་དུ་མ་ཧཱི་ཞེས་པ་ཆོད་པ་དང་།གཉིས་པ་དང་གསུམ་པ་ལ།ཀྲ་མཱ་ཞེས་
པ་མཐའ་ཐོག་སྦྱར་བ་དང༌། གསུམ་པའི་བར་དུ་པ་ཧ་ཞེས་པ་ཆོད་པ་ཡོད་པ་དང༌། གསུམ་པ་དང་
བཞི་པ་ལ།ར་ཡོ་ཞེས་པ་མཐའ་ཐོག་སྦྱར་བ་དང༌།བཞི་པ་ལ་བར་དུ་དྷུ་ར།ཞེས་བོས་པའི་ཟུང་ལྡན་
428

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཡོད་པས བསྲེས་པའི་ཟུང་ལྡན་ནོ །གཞན་ཡང༌། དད་པ་དད་པའི་གནས་ལ་དད་པ་དེ་མཛེས་པ། །
མཛེས་པ་ཡིད་འོང་རྣམ་འགྱུར་ཡིད་འོང་དེ་ནི་འདིར་དཔལ་ལྡན། །དཔལ་ལྡན་གང་གསུང་སྙན་བྱེད་
གསུང་སྙན་དེ་དགེ་བ། །དགེ་བ་ཕུན་ཚོགས་འབྲས་བུ་ཕུན་ཚོགས་འབྱིན་པར་བྱེད་པའི་ལམ། །ཞེས་
པའོ། །དྲུག་པ་བཟློག་པའི་ཟུང་ལྡན་ལ་མཚན་ཉིད་དང༌། དཔེར་བརྗོད་དོ། །དང་པོ་ནི། རྐང་ཕྱེད་
ཚིགས་བཅད་སྤྱོད་ཡུལ་ཅན། །ལུགས་ལས་བཟློག་པའི་བསྐོར་བ་ནི །ཟུང་ལྡན་ལུགས་ལས་
བཟློག་པའི་ཕྱིར། །ལུགས་ལས་བཟློག་པ་ཞེས་པར་བཤད། །རྐང་པ་གཅིག་བཟློགས་ཏེ་བཟླས་པ་
དང་། ཚིགས་བཅད་ཕྱེད་བཟློགས་ཏེ་བཟླས་པ་དང༌།ཚིགས་བཅད་རངས་པའི་སྤྱོད་ཡུལ་ཅན་ཏེ།
རངས་པས་ལུགས་ལས་བཟློགས་པས་བསྐོར་བ་བཟླས་པ་ནི་ཆོས་ཅན། ཟུང་ལྡན་ལུགས་ལས་
བཟློགས་ཏེ་ཡིག་རྣམས་བཟླས་པའི་ཕྱིར་ན། ཟུང་ལྡན་ལུགས་ལས་བཟློག་པ་ཞེས་པར་མཁས་པ་
རྣམས་ཀྱིས་བཤད་པ་ཡིན་། །
གཉིས་པ་ལ་གསུམ་ལས།དང་པོ་རྐང་པ་བཟློག་པ་ནི།ཡ་མ་ཏཱ་ཤ་ཀྲི་ཏཱ་ཡཱ་པཱ།པཱ་ཡཱ་ཏ་ཀྲི་
ཤ་ཏཱ་མ་ཡཱ། ར་མ་ཎཱ་ར་ཀ་ཏ་ཏེ་སཱུ། སཱུ་ཏེ་ཏཱ་ཀ་ར་ཎཱ་མ་ར། གང་ལ་འབད་བྱས་ཕྲ་མོ་ཉིད། །དེ་ནི་
བདག་གི་ཐོབ་མཛའ་བོ། །རེ་འདོད་མེད་པར་བྱེད་མེད་ལྷ། །བསྟོད་པ་ཐོབ་ཁྱོད་འགྲོ་གྱུར་ཅིག །
དུས་པར་འདོད་དོན་ལ་འབད་པ་བྱས་ཀྱང་མ་གྲུབ་པས་དོན་མེད་པ་ངལ་བས་སོ །གཟུགས་ཕྲ་ཞིང་
རྗུད་པའམ་རེ་བ་ཉིད་ཀྱི་རྡུལ་དེ་བདག་གིས་འཐོབ་པའི་ཕྱིར། ཀྱེ་མཛའ་བོ་ཁོ་མོ་དང་འགྲོགས་པའི་
རེ་བའི་འདོད་པ་མེད་པར་བྱེད་པ་ཞེས་བོས་ནས། ཁྱོད་ནི་བཅོས་པ་མ་ཡིན་པས། སེམས་དང་བྲལ་
བས་བྱེད་པ་མེད། འདི་ལྷའི་རྗེ་བོ་ཞིག་གོ།ཞེས་བསྟོད་ཅིང་བསྔགས་པ་ཐོབ་བོ་ཞེས་པ་བསྟིང་ཚིག་
གོ། །ད་བྱོན་ནས་ཅི་བྱེད། འགྲོ་བར་གྱུར་ཅིག །ཅེས་དུས། ལས་འདས་ནས་འོང་པའི་སྐྱེ་བོ་ལ།
དགའ་མས་ཁྲོ་བ་དང་བཅས་པས་སྨྲས་པའོ །གཞན་ཡང་། མཛེས་པ་དམ་པས་འགྲོ་བར་བདེ། །
བདེ་བར་འགྲོ་བས་དམ་པ་མཛེས། །མཛེས་མ་རྒྱལ་བའི་གསུང་རབ་དགེ །དགེ་བར་གསུང་བའི་
རྒྱལ་མ་མཛེས། །ཞེས་པའོ །
གཉིས་པ་ཚིགས་བཅད་ཕྱེད་བཟློག་པ་ནི། ནཱ་དཱི་ནོ་གསུམ་མམ་ད་ནཱི་དྷཱི་སྭ། ན་མི་ཀ་ཙ་ན་
429

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ཀཱ་ལ་ཏ། ཏཱ་མི་ཀཱ་ན་ཙ་ཀ་མེ་ན་སྭདེ། དྷི་ན་ད་མ་དཱི་ནཱི། ནཱ་དི་ལྡན་བདག་རང་གི་བློ། །མྱོས་མིན་
འདོད་པ་འགའ་ཡང་མེད། །དུམ་བུ་འཇོམས་པའི་འདོད་པ་ཡིས། །རང་དབང་གདུང་བ་དག་ཀྱང་
མེད། །ནཱ་དི་ཞེས་པ་ཞི་བ་པའི་གཞུང་ལ་གྲགས་པའི་དེ་ཁོ་ནའི་བྱེ་བྲག་སྟེ། དེ་དང་ལྡན་པ་བདག་གི་
བློ་འདོད་པས་མྱོས་པ་མིན་ཞིང་རང་དབང་དུ་གྱུར་ཏེ། དེ་ལས་ཀྱང་བདག་ལ་འདོད་པ་འགའ་ཡང་
མེད་ཅིང་། དེས་ན་དུལ་བ་འཇོམས་པའི་འདོད་པ་ཡིས་རང་དབང་དུ་གདུང་བ་དག་ཀྱང་མེད་དོ་ཞེས་
པའོ། །གཞན་ཡང་། དགེ་ལེགས་རབ་མཆོག་སྐུ་གཟུགས་མཛེས །གསུང་མཆོག་ཕན་ལ་ཀུན་འགྲོ་
བཟང༌། །བཟང་འགྲོ་ཀུན་ལ་ཕན་མཆོག་གསུང་། །མཛེས་གཟུགས་སྐུ་མཆོག་རབ་ལེགས་དགེ །
ཞེས་པའོ །
གསུམ་པ་ཚིགས་བཅད་བཟློག་པ་ནི། ཡ་ན་མ་ན་ཡ་མཱ་ར་བི། ཀ་ན་ན་ཛ་ན་པ་ནཱ།མཱ་
དཱ་བ་ཏཱ་དྷི་ན།མཱ་ཡ་མཱ་ཡ་མཱ་ནཱ་དི་པཱ།པཱ་དི་ནཱ་མ་ཡ་མཱ་མ་མཱ་ན།དྷཱི་ཏཱ་ཤ་བ་དཱ་མཱུ་ཡཱ།ནཱ་པ་ནཱ་ཛ་ན་ནཱ་
ཤོ་ཀ་བི་རཱ་མཱ་ཡ་ན་མཱ་ན་ཡཱ། ཡིད་འགྲོ་བདུད་སྐྱོང་ལྕག་མི་དམན། །གང་ཞིག་ནུས་ལྡན་སྐྱེ་བོ་
འཇོམས། །གང་ལ་བདག་པོ་ཡིད་འོང་བརྒྱའི། །དབང་གྱུར་དེ་ལ་བྱོན་ཞེས་སྨྲས །སྟོན་འདི་ཡིས་ནི་
གཟིར་གྱུར་ཅིང༌། །གཏམ་མི་ཤེས་མ་དེ་ཡིས་ནི། །ཉིན་མོའི་ནང་དག་མ་ཐོས་མིན། །མྱ་ངན་བྲལ་
སླད་ཁེངས་མི་བྱེད། །ཡིད་ལས་གྲོ་བའམ་འཇིག་རྟེན་གསུམ་ལས་རྒྱལ་བའི་ཕྱིར།ཁེངས་པ་ཐོབ་
Rિ----
པའི་བདུད་འདོད་པའི་ལྷ་དེ་སྐྱོང་ཞིང་བསྐུལ་བའི་ལྕག་མི་དམན་ཏེ། རེག་པའི་མཛེས་མ་གང་ཞིག་
ཕུང་པོ་དུལ་བ་ལ་སོགས་པའི་ནུས་པ་དང་ལྡན་པའི་སྐྱེ་བོ་ཡང་། འདོད་པས་འཇོམས་མ་སྟེ་དྲང་སྲོང་
རྣམས་ཀྱི་ཡང་ཆགས་པ་སྐྱེད་པར་བྱེད་མ་ཞེས་པའོ། །དེ་གང་ལ་བདག་པོ་འགྲོགས་པའི་བསམ་པ་
ཅན་བརྒྱ་ལ་སོགས་པའི་ཡིད་ཀྱི་དབང་གྱུར་མ་དེ་བྱོན་ཞེས་སྨྲ་ཞིང་བོས་པའོ། །ཡང་ཚིགས་བཅད་དེ་
སཾསྐྲྀ་ཏ་ལས་མཐའ་ནས་བཟློགས་། ཚིགས་བཅད་དུ་གྲུབ་པ་གཟུགས་གཅིག་པ་ནི་བོས་ལ་ཞིག་
མོད།དོན་ཙམ་བཤད་ན།སྟོན་དུས་ཀྱི་ཉི་འོད་གསལ་བ་འདི་ཡིས་ནི་གཟིར་བས་གདུངས་པར་གྱུར་
ཅིང༌། གདན་མི་ཤེས་ཏེ་གནས་སྐབས་མི་ཤེས་པས་བདེ་བ་མ་ཐོབ་པའི་མཛེས་མ་དེ་ཡིས་ནི།ཉིན་
མོའི་ནད་ནི་རྩུབ་ཅིང་གདུང་བ་ཡིན་ལ།དེ་དག་མི་ཐོབ་པ་མིན་ཏེ་ཐོབ་པའི་ཕྱིར་རོ། །དེ་འདྲ་དེ་
430

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཁྱོད་བྲལ་བ་ལས་བྱུང༌། བྱུང་བའི་མྱ་ངན་དང་བྲལ་བའི་སླད་དུ། ཁེངས་པ་ང་རྒྱལ་མི་བྱེད་དེ་བྱེད་མི་
ནུས་སོ། །ཞེས་པའོ། །གཞན་ཡང༌། མཁས་བཙུན་བཟང་བས་བསྟན་མཆོག་ལ། །མཁས་མཆོག་
རིགས་བློ་གསལ་ཞིང་མཛེས །བློ་བཟང་རིག་པ་བཟང་ལ་དགའ། །བློ་ངན་རིག་པ་ངན་ལ་ཆགས། །
ཆགས་ལ་ངན་པའི་རིག་ངན་བློ། །དགའ་ལ་བཟང་བ་རིགས་བཟང་བློ། །མཛེས་ཤིང་གསལ་བློ་རིག་
མཆོག་མཁས། །གསལ་མཆོག་བསྟན་པས་བཟང་བཙུན་མཁས། །ཞེས་པའོ། །
གཉིས་པ་དཀའ་བའི་ཁྱད་གཞན་བསྟན་པ་ལ་གཉིས། །བ་ལང་གཅིན་དང༌།འཁོར་བའོ། །
དང་པོ་ནི།གལ་ཕྱེད་ཀྱི་ཡི་གེ་རྣམས།།གཅིག་གི་བར་ཆོད་གཟུགས་གཅིག་ཉིད།།དེ་ནི་བྱ་དཀའི་
དེ་ཉིད་རིགས། །བ་ལང་གཅིན་ཞེས་སྨྲ་སྟེ་དཔེར། །གལ་ཏེ་ཚིགས་བཅད་ཕྱེད་ཕྱེད་ཀྱི་སྟེང་མ་དང་
འོག་མའི་ཡི་གེ་རྣམས།གཅིག་གིས་ཏེ་མི་འདྲ་བ་རེ་རེས་བར་དུ་ཆོད་པ་ཡིན་ཞིང་། རེ་རེ་གཟུགས་
གཅིག་ཉིད་དེ་འདྲ་བ་ཡིན་པ་དེ་ནི་བྱ་དཀའ་བ་སྟེ། ངག་དེ་ཉིད་རིག་ཅིང་ཤེས་པ་རྣམས དེ་ལ་བ་
ལང་གཅིན་ཞེས་སྨྲ་སྟེ་ཤིན་ཏུ་མཛེས་སོ།།
ম ད ནོ མ དི ཏཱ ཀྟི ཎཱ ম སཾ |ག |ཏོ| ཛ|མེ |དུ ས
དེ ནོ ཡ དཱི ཏྟ ཀྵི ཎ ম ནཾ |ག ཡ ཉྫ ལིཾ ད དྷེ
ཆང་འདྲའི་མིག་ལྡན་ཟུར་མིག་གི །མཚོན་ཆ་འདོད་པ་འདི་རྒྱལ་ཏེ། །གལ་ཏེ་བདག་
ཀྱང་སྡིག་ཟན་ན། །འདོད་པ་བ་ནི་ཐལ་མོ་སྦྱོར། །ཆང་དང་འདྲ་བའི་མིག་གཞན་མྱོས་པར་ནུས་པ་
དང་ལྡན་པའི་ཟུར་མིག་ཆགས་པ་སྐྱེད་པར་བྱེད་པ།ཡིད་སྲུབས་ཀྱི་མཚོན་ཆ་ཡོད་པ་ཅན་གྱི། འདོད་
པའི་ལྷ་འདི་རྒྱལ་ནས་འགྲོ་བ་དབང་དུ་བྱེད་དེ། གལ་ཏེ་བདག་ཀྱང་འདོད་ཡུལ་ཐོབ་པ་ལ་གེགས་
བྱེད་པའི་སྡིག་པ་ཟད་ནས་མེད་པས། འདོད་ཡུལ་དེ་ཐོབ་ནས། འདོད་པའི་ལྷ་དེ་ལ་ནི་ཐལ་མོ་སྦྱར་
ནས་འདུད་པར་བྱེད་དོ། །ཞེས་འདོད་ལྡན་འགའ་ཞིག་གིས་སྨྲས་པའོ། །བོད་ཀྱི་དཔེ་འཁོར་ལོ་འོག་
ཏུ་བསྟན་པར་བྱའོ།།
གཉིས་པ་ལ་མཚན་ཉིད་སྤྱིར་བསྟན། དཔེར་བརྗོད་སོ་སོར་བཤད་པའོ། །དང་པོ་ནི།
431

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གལ་ཏེ་ཚིགས་བཅད་ཕྱེད་འཁོར་ན། །ཕྱེད་དུ་འཁོར་བ་ཞེས་པར་བརྗོད། །གལ་ཏེ་ཀུན་ཏུ་འཁོར་
བ་ནི། །ཀུན་ཏུ་བཟང་པོ་ཞེས་པར་འདོད། །གལ་ཏེ་ཐོག་མའི་ཡི་གེ་ནས་བརྩམས་ཏེ། ལུགས་དང་
མཐུན་པར་ཐད་ཀ་དང༌། ཐོག་མ་ནས་འོག་ཏུ་བཀླགས། ཡང་མཐའ་ནས་གྱེན་དུ་བཀླགས་པས།
ཚིགས་བཅད་འོག་དང་གྱེན་དུ་འགྲོ་བ་དེ་དང་། ཐད་ཀའི་གཉིས་པོ། ཀུན་ཏུ་བཟང་པོ་ལ་ལྟོས་ནས
ཕྱེད་དུ་འཁོར་བ་ན།དེ་ལ་ཕྱེད་དུ་འཁོར་བ་ཞེས་པའི་བྱ་དཀའ་བར་མཁས་པ་དེ་ཤེས་པ་རྣམས་ཀྱི་
བརྗོད་པར་བྱེད་དོ། །གལ་ཏེ་ཚིགས་བཅད་ཀྱི་རྐང་པ་སྔ་མ་ལྟར་ལུགས་དང་མཐུན་པ་དང་། ཡང་
གཤམ་ནས་ཐད་དཀར་དང༌།གཤམ་ནས་འོག་ཏུ་ཡང་གཡས་ཕྱོགས་ཀྱི་སྟེང་དུ་འཛེག་པ་ཀུན་ཏུ་
འཁོར་བ་ན།ཀུན་ཏུ་བཟང་པོ་ཞེས་བྱ་བའི་བྱ་དཀའ་བར་དེ་རིག་པ་རྣམས་ཀྱིས་འདོད་པ་ཡིན་། །
གཉིས་པ་ལ་གཉིས་ལས།དང་པོ་ཕྱེད་འཁོར་དཔེར་བརྗོད་པ་ནི
ম 易 ཡ দু ঘু गां
हूँ 5 យូ মু ན ম
མེ
易 យូ 5 মু মু
55
W ব མེ ম ན
ཞེས་བཞི་བརྩེག་ཏུ་བྱས་པའོ །མ་དུད་ཡིད་བྱུང་ཁྱོད་དར་ཕྱིར། །སྡེ་ནི་ཁེངས་ལྡན་མ་ཡིན་མིན། །
འཇིགས་ལས་དཔལ་མེད་ནད་མེད་པའམ། །བདག་ཅག་སྡིག་པའི་རང་བཞིན་། །ཀྱེ་སུ་ལ་ཡང་མ་
དད་པའམ་ཡང་ན། ཨ་ཞེས་པ་ཁྱབ་འཇུག་སྟེ། དེ་ལ་དུད་པའམ། ཡང་ན་སེམས་ཅན་གྱི་བསམ་ལ་
གནས་པས་མི་གཞོལ་བ་ཞེས་བོས་ནས་དང༌།ཡང་ཀྱེ་ཡིད་ལས་བྱུང་བ་སྟེ་འདོད་ལྷ་བོས་ནས། ཁྱོད་
ངུར་བ་འགྲོ་བ་ལས་རྒྱལ་བའི་ཕྱིར་དུ། དམག་གི་སྡེ་སྟེ། དཔུང་ཚོགས་ནི་ཁེངས་ལྡན་མ་མཛེས་མ་
ཡིན་པ་མིན་ནམ་སྟེ་ཡིན་པ་ཁོ་ནའོ། །དཔུང་ནི་འཇིགས་པར་བྱེད་པ་ཡིན་པས་ན། འདི་ཡང་
འཇིགས་པའི་ལས་དཔག་ཏུ་མེད་པའི་འཇིགས་པའི་ནད་དེ། འདི་མེད་པར་མཛོད་ཅིག །ཅེས་
ཁེངས་ལྡན་མས་གདུང་བ་བཟློག་པར་གསོལ་བའོ། །ཡང་ན།ཁེངས་ལྡན་མ་འདི་ནི། བདག་ཅག་
རྣམས་ཀྱི་སྡིག་པའི་རང་བཞིན་ཡིན་ཏེ།བརྩེ་བ་མེད་པར་གདུང་བར་བྱེད་པའི་ཕྱིར་།།
432

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གཉིས་པ་ཀུན་ཏུ་འཁོར་བའི་དཔེར་བརྗོད་པ་།མཱ་མཱ་ཡཱ་མཱ་མཱ་ཡཱ་མཱ་སཱ། །མཱ་སཱ་ནཱ་ཡཱ་ཡཱ་ནཱ་
རཱ་མཱ།།ཡཱ་ནཱ་བཱ་རཱ་བཱ་ནཱ་ཡཱ་མཱ་ཡཱ་རཱ་མཱ་མཱ་མཱ་རཱ་ཡཱ་མཱ།
মু মু वू 띨 띨 वू মু
띨 रु 징 रु वू យូ
ཞེས་བཞི་བརྩེག་ཏུ་བྱེད་པའོ། །ཟླ་དང་ལྷན་ཅིག་ནད་རིང་མིན། །དགའ་མ་བདུད་ཀྱི་རྒྱར་མ་ལྷུང་། །
བགྲོད་བཟློག་སྒྲ་མེད་སྟོབས་ལྡན་མ། །རྒྱུས་རྩེན་མ་དེ་འཆི་སླད་དུ་འོང༌། །ཀྱེ་ཟླ་བ་རྒྱས་པ་དང་ལྷན་
ཅིག་ཏུ་བསྡོངས་ནས་ཆགས་པས་གདུང་བའི་ནད་རིང་བ་མིན་པས་ཉེ་བར་གནས་པའི་དགའ་མ།
ཞེས་བོས་ནས། ཁྱོད་འདོད་པའི་རྒྱར་འཆིང་བ་བཞིས་བཅིངས་པར་མ་ལྷུང་སྟེ་མ་དཔྱད་པ་དང༌།
དེར་བགྲོད་པ་བཟློག་པའི་སྒྲ་མེད་པའི་ཆགས་པའི་སྟོབས་ལྡན་མ གཡོ་རྒྱུས་གཅོན་མ་དེ་འཆི་བའི་
སྟེ་སྲོག་སྟོང་བའི་སླད་དུ་འོངས་སོ །ཞེས་པའོ། །སྐབས་འདིར།བ་ལང་ཆུ་དང་། ཕྱེད་འཁོར་དང་།
ཀུན་འཁོར་རྣམས་རྒྱ་བོད་གཉིས་ཀའི་ལུགས་དཔེར་བརྗོད་པ་འཁོར་ལོ་བཀོད་པར་བྱའོ། །གསུམ་
པ་དབྱངས་ངེས་པའི་བྱ་དཀའ་ལ་གཉིས། སྤྱིར་བསྟན་པ་དང་། སོ་སོར་བཤད་པའོ། །དང་པོ་ནི།
དབྱངས་དང་གནས་དང་ཡི་གེ་རྣམས་ངེས་པ་གང་འདི་བྱ་དཀའ་ལ། བཞི་ལ་སོགས་པ་རབ་བསྟན་
འདིའོ། །གཞན་བྱ་སླ་དག་ཏུ་འདོད།དེ་ལ་དབྱངས་ནི་ཀཱ་ལ་པའི་མདོར། ཨ་ཨཱ། ཨི་ཨཱི།ཨུ་ཨཱུ།རྀ་རཱྀ།
ལྀ་ལཱྀ།ཨེ་ཨཻ།ཨོ་ཨཱོྃ། ཨཾ་ཨཿཏའི་བར་ཡན་གསུངས།གནས་ནི།སློབ་དཔོན་ཙནྡྲ་གོ་མིས་ཡི་གེའི་
མདོར། ཨ་ཀུ་ཏ་རྣམ་པར་གཅད་བྱ་རྣམས་ཀྱི་མགྲིན་པའོ །ར་ཊུ་ར་ཥ་རྣམས་སྤྱི་བོའོ། །ལི་ཏུ་པ་
རྣམས་ཀྱི་སོའོ །ཨུ་ཙུ་ཡ་ཤ་རྣམས་ཀྱི་རྐན་།།ཨུ་པུ་བ་རྣམས་ཀྱི་མཆུ་དང་ཉེ་བ་རྣམས་ཀྱི་མཆུའོ། །
ཞེས་གསུངས་པ་དང༌།ཙཎྚ་སཱི་བདྷ་དང་ཡང་བསྟུན་ན། ཀུ་ཀཱ་སྡེ་དང༌། ཊུ་ཊ་སྡེ་དང་། ཏུ་ཏ་སྡེ་དང༌།
ཙུ་ཙ་སྡེ་དང༌།རིམ་པས་ཤེས་པར་བྱའོ། །ཡི་གེ་སྟེ།ཀ་ལ་སོགས་པ་གསལ་བྱེད་དེ། ཀ་ཁ་ག་གྷ་ང༌།
ཙ་ཚ་ཛ་ཛྷ་ཉ།ཊ་ཋ་ཌ་ཌྷ་ཎ།ཏ་ཐ་ད་དྷ་ན།པ་ཕ་བ་བྷ་མ།ཡ་ར་ལ་ཝ།ཤ་ཥས་ཧ།ཀྵཞེས་པའོ། །
433

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དེ་རྣམས་སུ་ངེས་པ་གང་འདི་བྱ་དཀའ་ལ། དེ་ཡང་བཞི་དང་གསུམ་དང༌།གཉིས་དང་། གཅིག་ལ་
སོགས་པར་ངེས་པར་རབ་བསྟན་པ་འདི་བྱ་དཀའ་འོ། །གཞན་ལྔ་དྲུག་ལ་སོགས་པ་ནི།དེ་ལ་ལྟོས་
ཏེ་བྱ་སླ་བ་དག་ཏུ་འདོད་པ་ཡིན་། །
གཉིས་པ་ལ་གསུམ། །དབྱངས་ངེས་པ། གནས་ངེས་པ། གསལ་བྱེད་ངེས་པའོ། དང་པོ་
ལ་བཞི་བཞིར་ངེས་པ། གསུམ་དུ་ངེས་པ།གཉིས་སུ་ངེས་པ། གཅིག་ཏུ་ངེས་པའོ། །དང་པོ་ནི། ཨཱ་
མྱཱ་ཡཱ་ནཱ་མཱ་ཧཱནྟུ་བཱ་གཱི་ཏིདྒཱ་ཏཱི་བྷི་ཏཱི་པྲི་ཏིཿ བྷོ་གོ་རོ་མོ་དོ་མོ་ཧོ། །དེ་ཡེ་དྷེ་ཙྪ་དེ་ཤེ་ཀེ་མེ། རིག་བྱེད་
རྣམས་མཐར་ཚིག་སྨྲས་པས། །གླུ་དང་ཡམས་ནད་དགའ་སྤྱོད་འཇིགས། །ལོངས་སྤྱོད་ནད་དང་
དགའ་དང་རྨོངས། །དགེ་བའི་ཡུལ་དུ་སེམས་འདོད་བཟུང༌། །རིག་བྱེད་ཀྱི་མཐའ་ན་ཡོད་པའི་ཚིག །
གླུ་དབྱངས་བདུན་གྱི་ཁྱད་པར་འཁོར་ཉམས་པ་ལ་སོགས་པས་སྨྲས་པ། དེའང་གླུ་ནི་སྒེག་པ་ལ་
སོགས་པ་སྟེ་དབྱངས་བདུན་། །ཡམས་ནད་རྡུལ་དང་རྗེས་སུ་འབྲེལ་པ་ཉིད་ལས གཞན་ལ་
འགོས་པ་ཉེ་བར་འཚེ་བ་དང་བྲལ་བའི་ཐབས་སྟོན་པ་དང་། དགའ་བ་སྐྱེ་བོ་ཐ་མལ་པས་རྙེད་པར་སླ་
བ་ཡིད་ཀྱི་ཡོན་ཏན་ཙམ་འཕེལ་བ་དང༌། འཇིགས་པ་སྐྲག་པ་སྟེར་བའི་ཚིག་དང༌། ལོངས་སྤྱོད་
འདོད་པའི་ཡོན་ཏན་ལྔ་ལ་སོགས་པ་ཡང་སྟོན་པ་དང༌། ལོངས་སྤྱོད་ཉིད་ནི་ང་ཡིན་པར་ངེས་སྟོན་པ་
དང༌། དེ་ཉིད་ལ་དགའ་བ་འཁོར་བའི་རྒྱུར་སྟོན་པ་དང་། དེ་ཉིད་ལ་དགའ་བ་ཉིད་རྨོངས་པ་མི་ཤེས་པ།
ཕྱིན་ཅི་ལོག་ཏུ་འཇུག་པ་དང་། གླུ་མཁན་དེས་སྨྲས་སོ །གང་གི་ཕྱིར་འཁོར་བ་ཉེར་མཚོའི་གནས་
ཡིན་པའི་ཕྱིར། དགེ་བ་ཞི་བའི་ཡུལ་ཐར་པ་སེམས་འདོད་ཅིང་། བདུན་པར་གཟུང་བར་བྱའོ་ཞེས་
ཀྱང་སྨྲ་ཞིང་སྟོན་པར་བྱེད་། །འདི་ནི་མཐའི་གསལ་བྱེད་དུ་སྦྱར་། །གཞན་ཡང༌། ལས་དང་སྐལ་
བར་ལྡན་པ་རྣམས། །རིགས་འདི་ཉིད་ཀྱི་དྲིན་གྱིས་ནི། །བློ་གྲོས་མཆོག་སྩོལ་ཁྱོད་བསྟོད་། །དཔེ་
མེད་ཁྱོད་དེ་མཁྱེན་བརྩེ་བརྙེས།།ཞེས་པའོ །
གཉིས་པ་ཨི་ཨ་ཨུ་གསུམ་དུ་ངེས་པ་ནི། ཀྵི་ཏི་བི་ཛི་ཏིསྠི་ཏི་ཝི་སྟི་ཏི། བྷེ་ཏ་ར་ཏ་ཡཿ པ་ར་
ག་ཏ་ཡཿ ཏུ་རུ་ཏུ་ཛུ་དྷ་ཎུ་ཏུ་དུ་དྷུ་ཙུ།ཡུ་དྷི་ཀྵ་ར་བཿ སྭ་མ་རི་ཀུ་མ།ས་ལས་རྣམ་རྒྱལ་བརྟན་པ་སྒྲུབ་
བྱེད་པའི་བརྟུལ་ཞུགས་ལ་དགའ་མཆོད་རྟོགས་སྐུ་རུ་སས། གཡུལ་དུ་རང་གི་དགྲ་ཡི་རང་རྣམས་ནི
434

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ཆེ་བར་བཀག་ཅིང་ལྕི་བས་འདར་བར་བྱས། ས་གཞི་ལས་རྣམ་པར་རྒྱལ་ཏེ་དབང་དུ་བྱས་ཤིང་བརྟན་
པས། རང་གི་གཞུང་ལུགས་སྒྲུབ་པར་བྱེད་པའི་བརྟུལ་ཞུགས་ལ་བརྩོན་པར་དགའ་བ་མཆོག་རྟོགས་ཏེ།
སྐྱོན་ཡོན་ལེགས་པར་འབྱེད་པའི་སྐུ་རུ་ས་ཞེས་པའི་རྒྱལ་པོས། གཡུལ་དུ་རང་གི་དགྲའི་རིགས་
ཚོགས་རྣམས་ནི། ཤིན་ཏུ་ཆེ་བར་བཀག་ཅིང༌། དཔའ་བའི་ཡོན་ཏན་གྱིས་ལྕི་བས། ཆེས་ཆེར་དགྲ་
རྣམས་བདར་བར་བྱས་ཏེ།ཟིལ་གྱིས་མནན་། །ཉིད་ཀྱིས་ཇི་བཞིན་གཟིགས་ཤིང་འདིས། །བདག་
ཅག་དད་པ་རབ་གནས་པ། །ཀུ་མུད་ལུས་ཀུན་ཀུན་ཏུ་འདུད། །དབྱངས་ཅན་ལྷ་མོས་སྐྱོང་གྱུར་ཅིག །
ཅེས་པའོ།།
གསུམ་པ་དབྱངས་གཉིས་སུ་ངེས་པ་ནི།ཤྲཱི་དཾ་སྟ་ཀཱིརྟི།དྷཱ་ནི་ཏཱ་གཱ་པྲི་ཏི། ཨེ་དྷེ་ཏེ་དྭེ་ཏེ།
ཡེ་ནེ་མེ་དེ་བེ་དཔལ་གཟི་ངོ་ཚ་གྲགས་དང༌། །བློ་ལུགས་ཚིག་དང་དགའ་དག །ཁྱོད་ལ་འཕེལ་བ་
གཉིས་གང༌། །འདི་གཉིས་ལྷ་དབང་ལ་མེད། །འབྱོར་པའི་དཔལ་དང༌། དེ་ལས་བྱུང་བའི་གཟི་
བརྗིད་གཞན་ཟིལ་གྱིས་གནོན་པ་དང་། བྱ་བ་མ་ཡིན་པ་ལ་འཛེམ་པའི་ངོ་ཚ་དང་།ཡོན་ཏན་བརྗོད་
པའི་སྙན་པའི་གྲགས་པ་དང༌། བློ་གྲོས་བླང་དོར་འབྱེད་པའི་ཤེས་རབ་དང༌། སྡེ་གསུམ་དང་རྗེས་སུ་
འབྲེལ་པའི་ལུགས་དང༌།སྙན་ཚིག་གིས་འཇིག་རྟེན་སྡུད་པར་བྱེད་པ་དང༌།དགའ་བ་དེ་དང་རྗེས་སུ་
མཐུན་པའི་འཇུག་པ་དག་སྟེ་སྐྱེས་བུ་ཆེན་པོ་ཁྱོད་འཕེལ་བའི་ཡོན་ཏན་གཉིས་སུ་བཅད་པ་ཡོད་པ་
གང་ཡིན་པ་འདི་གཉིས་གཉིས་དག་ནི། ད་ལྟ་ལྷའི་དབང་པོ་ལ་ཡང་མེད་། །ཞེས་ཕུལ་བྱུང་གི་རྒྱན་
གྱི་བསྟོད་པའོ །སྡེབ་སྦྱོར་འདི་དྲུག་པ་དབྱངས་སྒྲོག་ཡིན་པས།ཚིག་དྲུག་པ་ལས་མེད་དོ། །གཞན་
ཡང༌། འདི་ཉིད་རིགས་ཀྱི་མི་རིགས་ཀྱི། །འདི་བཞིན་འདི་ཉིད་ཀྱིས་ཤིག་པའི། །དགེ་ཆེན་བདེ་
ལེགས་སྟེར་བྱེད་ཁྱེད། །དེས་མེད་མཁྱེན་བརྩེ་ཆེ་མཉེས་དེའོ། །ཞེས་པའོ། །བཞི་པ་མ་ཡིག་གཅིག་
པུར་ངེས་པ་ནི། སྔར་གྱི་ཀུན་ཏུ་བཟང་པོའི་དཔེར་བརྗོད་དོ། །ཉིད་ཡིན་པས། ལེགས་སྦྱར་དང་།
བོད་ཀྱི་བཤད་པ་གཉིས་ཀ་དེ་ལྟར་ཤེས་པར་བྱའོ། །འོན་ཀྱང་འགྱུར་ནི། ངན་རིང་མིན་པའི་དགའ་
མ་གང༌། །བདུད་རྒྱར་མ་ལྷུང་བགྲོད་བཟློག་མ། །སྒྲ་མེད་སྟོབས་ལྡན་སྒྱུས་རྩེན་ཏེ། །ཟླ་དང་ལྷན་
ཅིག་འཆིང་སླད་དུ། །ཞེས་བསྒྱུར་ན་བདེ་གསུངས་སོ། །གཞན་ཡང་། བག་ཆགས་ངན་པ་གཏན་
435

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྤངས་ནས། །ཡང་དག་བག་ཆགས་སད་མཛད་པ། །པད་དཀར་ལྟར་གསལ་འཕགས་མ་ལ། །ཡང་
དག་བསམ་པ་དད་པ་ལགས། །ཞེས་པའོ། །
གཉིས་པ་གནས་ངེས་པ་ལ་བཞི་དང༌།བཞི་ངེས་པ།གསུམ་དུ་ངེས་པ།གཉིས་སུ་ངེས་པ།
གཅིག་ཏུ་ངེས་པའོ །དང་པོ་ལ།མགྲིན།རྐན།སོ།སྤྱི་དང༌།བཞི་རུ་ངེས་པ་ནི།ན་ཡཱ་ནཱ་ནནྟ་ཛ་ན་
ན་ན་ཀྵ་ཏྲ་ག་ཎ་ཤོ་མི་ནི། ཨ་གྷ་ནེ་ག་ག་ནེ་ཏྲིཥྚི་རཾ་ག་ནེ་དྲི་ཡ་ས་ཀྲ་ཏ། འདྲེན་བྱེད་ཀུན་དགའ་སྐྱེད་
བྱེད་པ། །རྒྱུ་སྐར་ཚོགས་རྣམས་དག་གི་གནས། །སྤྲིན་མེད་མཁའ་ལ་ལུས་ཅན་མ། །ལན་གཅིག་
མིག་ནི་སྦྱིན་པར་མཛོད། །དང་བ་འདྲེན་པར་བྱེད་པའི་མིག་གི་ཀུན་དགའ་སྐྱེད་པར་བྱེད་པའི་རྒྱུ་དང༌།
རྒྱུ་སྐར་མཛེས་པའི་ཚོགས་རྣམས་དག་གི་གནས་སུ་གྱུར་པ་དང༌། སྤྲིན་ལ་སོགས་པ་དྲི་མ་མེད་པའི་
ནམ་མཁའ་མཛེས་པ་འདི་ཉིད་ཀྱི་ཡིད་དུ་འོང་བའི་ལུས་ཅན་མ་ལན་གཅིག་མིག་གི་སྦྱིན་པ་སྟེ་ལྟ་
བར་མཛོད་ཅིག་དང༌། དེ་ལྟ་མ་ཡིན་ན་འདིའི་མཛེས་པ་དགོས་པ་མེད་པར་འགྱུར་རོ །ཞེས་པའོ །
གཞན་ཡང༌། ཀུན་ནས་བཀྲི་འདིའི་ནད་སེལ་ཞིང་། །ཤིན་ཏུ་དཀོན་དེའི་རིགས་སྤྱོད་ཚེ །གདན་ཁྲི་
ཤིན་ཏུ་ཡིད་འོང་འདྲེན།།གང་ཡང་ཉིད་ལ་དད་པ་གཅེས། །ཞེས་པའོ། །
གཉིས་པ།མགྲིན། རྐན། སོ་གསུམ་དུ་གནས་ངེས་པ་ནི། ཨ་ལི་ནི་ལཱ་ལཱ་ཀ་ལ་ཏཾ། ཧཱུཾ་ན་
ཧནྟི་གྷ་ན་སྟི་ནི། ཨ་ན་ན་ན་ལི་ན་བྷཱ་ཡམ། ན་ཡ་ནཾ་ཤ་ཀཱ་ནྟི་ཏེ། ནུ་སྟུག་ཁྱོད་གདོང་ལན་བུ་ཡི། །
འཁྲི་ཤིང་བུང་བ་ལྟར་སྔོ་ཞིང༌། །འདྲེན་བྱེད་པདྨའི་གཟུགས་བརྙན་ཅན། །ཟླ་ལྟར་མཛེས་པས་སུ་མ་
བཅོམ། །ཀྱེ་ནུ་མ་སྟུག་ཅིང་མཛེས་མ་ཅན། ཁྱོད་ཀྱི་གདོང་པ་ནི་སྐྲའི་ལན་བུའི་འཁྲི་ཤིང་ཡིན་ལ། དེ་
བུང་བ་ལྟར་སྔོ་ཞིང་བུང་བ་དང་བ་འདྲེན་པར་བྱེད་པའི་པདྨོ་ལྟར་མཛེས་པ་འདི་ནི་གཟུགས་བརྙན་
ཅན་མའི་གདོང་པ་ཟླ་བ་ལྟར་མཛེས་པས། འདོད་ལྡན་སུ་མ་བཅོམ་སྟེ། བཅོམ་པ་ཁོ་ནའོ་ཞེས་པའོ། །
གཞན་ཡང༌། ཡང་དག་དོན་ལྡན་སྤྱན་ཡངས་ཤིང༌། །སོ་སོ་ཐ་དད་སྤྱོད་ངན་སེལ། །འདི་ནི་ཤིན་ཏུ་
ཀུན་ནས་དཀོན།།དད་ལྡན་དག་ལ་ཉིད་དཀའ་ལགས།།ཞེས་པའོ། །
གསུམ་པ།མགྲིན་པ་དང༌། སོ་སྟེ། གནས་གཉིས་སུ་ངེས་པ་ནི།ཨ་ནཾ་ག་ལཾ་གྷ་ནཱ་ནཱ་ཏཾ་ཀཱ་
པ་དཾ་ག་ནཱ། པ་དཱ་ག་ན་ས་དཱ་ནརྙིན་ནཾ་ག་ན་སཾ་ག་སཾ་ག་ཏཾ། རྟག་ཏུ་སྡིག་མེད་ཀུན་དགའ་མཆོག །
436

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ལུས་དུད་རྣམས་དང་འགྲོགས་ལ་ཆགས། །བཙུན་མོ་ལུས་མེད་པས་འགོངས་ཏེ། །འཇིགས་པ་དུ་མ་
རིག་པར་གྱུར། །ཀྱེ་རྟག་ཏུ་སྡིག་པའམ། མི་དགེ་བ་མེད་པ། སྐྱེ་བོ་ཀུན་དགའ་བར་བྱེད་པའི་མཆོག་
ཅན།ནུ་མའི་ཁུར་གྱིས་ལུས་ཅུང་ཟད་ཙམ་དུད་པའི་གཞོན་ནུ་མ་རྣམས་དང་འགྲོགས་པ་ལ། ཆགས་
པ་ཞེས་བོས་ཏེ། གཞན་གྱི་བུད་མེད་དང་འགྲོགས་པ་བས།ཁྱོད་རང་གི་བཙུན་མོ་ལུས་མེད་འདོད་
ལས་འགོངས་ཏེ། དབང་དུ་གྱུར་ནས་ཟུག་གཟེར་གྱི་འཇིགས་པ་དུ་མས་རེག་པར་གྱུར་ལ།རྗེས་སུ་
མི་རྩེའམ།རྩེ་བར་རིགས་སོ །ཞེས་སོ། །གཞན་ཡང་། གང་ལ་ཡང་དག་ནུས་ལྡན་ཏེ། །ཨ་དད་
ལྡན་ཀུན་ནས་དགའ། །ཁ་དོག་ཀུན་ནས་ལེགས་དེ་ལ། །ལེགས་ལྡན་དག་ནི་ཀུན་ནས་འདུད། །
ཅེས་པའོ །བཞི་པ་ནི། མགྲིན་པ་གཅིག་པུར་ངེས་པའི་གནས་ནི། ཨ་ཊཱཾ་ག་ཊཱཾ་གཱ་ཀཱ་ཀཱ་ཀཱ་ཧ་ཀ་གྷ་
ཀ་ཀཱ་ཀ་ཧཱ ཨ་ཧཾ་ཧཱྃ་ག་ཁ་ཊཱཾ་ཀཱ་ག་ཀཱེ་ཀ་ག་ཁ་ཀ་ཀཱ་ཀཱ། ཧ་ཧ་མི་སྒྲོག་མཁའ་འགྲོའི་མཚན། །རི་
འགྲོ་དབང་འཁྱོག་ལྷན་མི་ཆགས། །འཁྱོག་སྒྲོག་གངྒཱའི་ཆུར་འཇུག་སྡིག །བྱ་རོག་འཇོམས་པ་མཐོ་
རིས་འགྲོ། །ཧ་ཧ་མྱ་ངན་གྱི་སྒྲ་མི་སྒྲོག་པ་མཁའ་ལ་འགྲོ་བ་ཉི་མའི་མཚན་པའི་རི་ལྷུན་པོ་ལ་འགྲོ་ཞིང༌།
མཐོ་རིས་སུ་གྲགས་པས་ཁྱབ་ཅིང་། དབང་པོ་མིག་ལ་སོགས་པ་མ་དུལ་བ་ལས་འཁྱོག་ཅིང་ལྡན་པ།
སྐྱེ་བོ་ན་བ་ལ་མ་ཆགས་ཤིང་མི་འགྲོགས་པ་དང༌།ཀྱེ་འཁྱོགས་པོར་འགྲོ་ཞིང་ཕུད་ཕུད་ཀྱི་སྒྲ་སྒྲོག་པ
གངྒཱའི་ཆུ་ལ་འཇུག་པ་གླུའི་རྒྱལ་པོ་འགའ་ཞིག་དང་མཚུངས་སོ་ཞེས་བོས་ནས། མི་དགེ་བ་དྲི་མ་ཅན་
སྡིག་པའི་བྱ་རོག་ཅེས་གཟུགས་ཅན་དུ་བཀོད་ནས། དེ་དག་གངྒཱའི་ཆུ་ལ་བཀྲུས་ནས་འཇོམས་པས་
མཐོ་རིས་བདེ་འགྲོར་འགྲོའོ །ཞེས་སྐྱེས་བུ་འགའ་ཞིག་ལ་བསྟོད་པའོ། །གཞན་ཡང༌།ཨ་ཧོ་གང་ག་
གང་གི་ག།ཀག་ཀག་ངག་ངག་ཀང་ཁའི་ཁང༌། །ཀ་ང་གུ་གུ་ཁ་གང་གི །ཧེ་ཧེ་གང་གི་ངག་གང་ཨ། །
ཞེས་པའོ །
གསུམ་པ་གསལ་བྱེད་ངེས་པ་ལའང་ལ་ལས། དང་པོ། ར། ག །ཀ མ། འར་ངེས་པ་ནི།
རེ་རེ་རེ་རུ་རུ་རུ་རོ་རུ །གཱ་གོ་གོ་གོ་གཾ་ག་གོ་གགྣཿ ཀི་ཀེ་ཀཱ་ཀཱ་ཀཱཿཀ་ཀོམཱ་མཱ་མཱ་མཱ་མཱ་མཱ་མ་མ།ཀྱེ་ཀྱེ་
སྒྲ་སྒྲོག་རུ་རུའི་བྲང༌། །འཇོམས་སྡིག་བ་རི་རི་ཆེར་འགྲོ། །ང་ཅན་ནམ་འོང་བདག་ཅན། །བྱ་རོག་རྨ་
བྱའི་སྒྲ་བསྒྱུར་ཅི། །ཀྱེ་ཀྱེ་ཞེས་པ་ཡ་མཚན་ས་སྐད་དཔྱས་པའོ། །ཡང་ཡང་དུ་སྒྲ་སྒྲོག་པའི་རི་དྭགས་
437

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
རུ་རུའི་བྲང་འཇོམས་ཤིང་གསོད་པའི་སྡིག་པ་ཅན།བ་ལང་གི་རི་ལ་གནས་ནས།རི་དེའི་ཕྱོགས་ཆར་
རིམ་པས་འགྲོ་བའི་རྔོན་པ་ཁྱོད། ང་ཅན་ན་མ་ངོས་ཤིག་གོ།དེ་ཟླ་བའི་དངོས་པོ་དཔེས་སྒྲུབ་པ་ནི།
བྱ་རོག་གིས་རྨ་བྱའི་སྒྲ་བསྒྱུར་བ་ཅི་སྟེ་འགལ་བ་བཞིན།ང་ཅག་དགེ་བ་བསྒྲུབ་པ་དང༌།ཁྱོད་སྡིག་པ་
སྤྱོད་པའང་དེ་དང་འདྲའོ། །ཞེས་དཀའ་ཐུབ་པ་འགའ་ཞིག་གི་རྔོན་པ་ལ་སྨྲས་སོ། །གཞན་ཡང་། རི་
རེར་རུ་རུ་རེ་རེ་རུ །འགྲོ་འགོག་འགྲོ་འགའ་འགྲོ་འགྲོ་འགྲིག །ཀྱེ་ཀྱེ་ཀྱེ་ཀ་ཀུ་ཀུ་ཀེའོ། །མ་མའི་མ་
མ་མི་མོ་མི། །ཞེས་པའོ །ཡང་ན། བཞི་པོ་བསྲེས་པ་ཡང་རུང༌།གསུངས་སོ །གཉིས་པ། ན།ད།པ།
གསུམ་དུ་ངེས་པ་ནི། དེ་བཱ་ནཾ་ནནཱ་ན་དེ་བོ་ན་ནོ་བེ། ནིནཱི་ནཿ དི་བི་དུ་དཱ་བ་ན་ད་ནེ་ད་ན་བ་ནབ་དྷི་
ནཿ ལྷ་རྣམས་དགའ་བར་བྱེད་པའི་ལྷ་རིགས་བྱེད་ལ་སྨོད་འགོམས་པོས་ལྷ་མིན།དགའ་བྱེད་བཅོམ་
པ་ནི།སྒྲ་ཡིས་མཐོ་རིས་གང་བར་གྱུར།ལྷ་རྣམས་ལ་གྲུབ་བདེ་བྱུང་བ་ལ་བརྩོན་པས ལྷ་རྣམས་
དགའ་བར་བྱེད་པའི་ལྷ་ཁྱབ་འཇུག་སྟེ། དེ་ནི་རིག་བྱེད་ལ་མི་ནུས་ཤིང་སྨོད་པའི་འཇིག་རྟེན་ཀུན
འགོག་པའི་ཕྱིར། ལྷ་མིན་རྣམས་དགའ་ཞིང་འཕེལ་བར་བྱེད་པ། ལྷ་མིན་གྱི་དབང་པོ་ཧི་ར་ཎྜ་ཀ་ཤི
པུ་དང༌། ཀཻ་ཊ་བྷ་ལ་སོགས་པ་རྣམས་བཅོམ་པ་ན། མཐུ་དང་དྲེགས་པས་ཕུང་བའི་སེངྒེའི་སྒྲ་ཡིས་
སམ དེ་བཅོམ་ཞེས་པས་སྒྲ་གྲགས་པས། མཐོ་རིས་ཀྱི་འཇིག་རྟེན་གང་ཞིང་ཁྱབ་པར་གྱུར་ཏོ། །
ཞེས་པའོ། །གཞན་ཡང༌། དུ་བ་འདྲ་བའི་ནད་འདི་ནི། །བན་བོན་བདེ་བ་ནུབ་བྱེད་དེ། །དོད་དུ་དད་
པ་བདེ་བའི་དོན།།ནད་དེ་ནུབ་བྱེད་དད་པ་བདེ།།ཞེས་པའོ། །1
གསུམ་པ་གསལ་བྱེད་པ་རཱ་གཉིས་སུ་ངེས་པ་ནི། པུ་རཱི་པུ་རཱ་པཱ་རི་པཱ་རཿ པ་ར་པི་པཱ་ར་པྲཿ
པ༌པཱ༌ར༌པ༌རཱ༌པ།པཱ༌རཱི༌པུ༌རུ པ༌པུ༌རཱ་རཱ་པཱི།མཁས་པ་ལྷ་དང་ལྷ་མིན་ལ། །འགྲོ་སྟོབས་ལྡན་པ་བྱིན་
ལེགས་ཅན། །ཆང་གི་ལྡན་གཤོལ་འཛིན་ཏེ། །བཞད་ཀྱི་སྒྲ་ལྡན་མཚོ་རུ་སོང༌། །འཕོངས་ཕྱེད་ལ་
སོགས་རིགས་པ་དུ་མ་ལ་མཁས་པ། ལྷ་དང་ལྷ་མིན་རྣམས་ལ་ཀུན་ཏུ་འགྲོ་ཞིང་ཁྱབ་པའི་སྟོབས་དང་
ལྡན་པ། བྱིན་པ་ལེགས་ཤིང་མཛེས་ཅན། ཆང་གི་རོ་མྱོང་བའི་ངང་ཚུལ་ཅན། རབ་ཏུ་གྲགས་པ་
སགར་མངས་
གཤོལ་འཛིན་སྟོབས་བཟང་ཞེས་བྱ་བ་ཁྱབ་འཇུག་གི་ཕུ་བོ་དེ། བྱ་བཞད་དགའ་བའི་སྒྲ་སྒྲོག་པ་དང་
ལྡན་པའི་རྩེ་དགའི་མཚོ་རུ་སོང་ཞེས། ལྷ་མིན་ལ་སྦྱར་བའོ། །ཡང་ན། པུ་ར་ལྷ་ལ་འཇུག་པའི་ཕྱིར།
438

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
གང་གི་རོ་ལྡན་ནི། ལྷ་ཡི་ཉམས་ལྡན་དུ་བསྒྱུར་ཏེ།ལྷ་དེ་ལྟ་བུ་ལ་སྦྱོར། །གཞན་ཡང་། རས་པར་རི་
ཏུ་ཏུ་ཏུ་རྒྱུ། །རེ་རེས་རས་པར་པི་རི་། །སོ་སོའི་རས་སེར་སུ་སུའི་རས། །སོ་སོར་རེ་རེར་རས་རེ་རེ། །
ཞེས་པ་ལྟ་བུའོ། །
བཞི་པ་གསལ་བྱེད་གཅིག་ཏུ་ངེས་པ་ནི།ནུ་ནམ་ནྡྲ་ནི་ནཱ་ནེ་ན།ནྲ་ན་ནེ་ནཱ་ནཱ་ནཱ་ན། ནཱ་ནེ་
ནཱ་ན་ནཱུ་ནཱ་ནཱུ་ནེ། ནེ་ནེ་ནཱ་ནཱ་ནི་ན་ནཱི་ནཱི འདི་ཡིས་བདག་ཅག་རྣམས་ཀྱི་བཞིན། །བཞིན་གྱིས་ངེས་
པར་མ་བཅོམ་མིན། །བདག་སྲོག་མི་དམན་དང་སྦྱོར་ཞིང༌། །རྗེ་བོ་སྐྱིད་མིན་སྡིག་མེད་མིན། །གང་
དང་ལྷན་ཅིག་འཐབ་པར་བྱ་བའི་སྐྱེས་བུ་འདི་ཡིས། བདག་ཅག་རྣམས་ཀྱི་བཞིན་རས་སྟོན་དུས་ཀྱི
ཟིལ་པ་འདྲ་བ་ནི། ཁོའི་བཞིན་རས་ཉི་མའི་དཀྱིལ་འཁོར་ལྟ་བུའི་གཟི་བརྗིད་ཅན་གྱིས་ངེས་པར་མ་
བཅོམ་མིན་ཏེ།ཟིལ་གྱིས་མནན་པ་ཁོ་ནའོ། །དེ་དང་འཐབ་པ་ལྟ་ཞོག །དེའི་གདོང་པའང་ལྟ་བར་མི་
ནུས་སོ།།འདི་འདྲ་དང་བདག་ཅག་ལྷན་ཅིག་འཐབ་ཏུ་འཇུག་པའི་རྗེ་བོ་ནི།མ་བརྟགས་པའི་སྤྱོད་པ་
བྱེད་པ་སྟེ། རང་གི་གཡོག་འཁོར་སྲོག་ཆགས་རྣམས་ནི། དགྲ་བོ་སྟོབས་མི་དམན་ཞིང་ལྷག་པ་དང་
འཁྲུག་པ་ལ། སྦྱོར་ཞིང་། འགོད་པའི་རྗེ་བོ་འདི།སྐྱེས་བུ་མི་མིན་པ་བཞིན་ཏེ། སྡིག་མེད་མིན་པ་
སྡིག་པའི་རང་བཞིན་ཅན་། །ཡང་ན།ངེས་པ་ལ་འཇུག་པ་ལ་བཤད་ན། འགྱུར་ཡང་། རྗེ་བོ་སྐྱིད་
མིན་སྡིག་ཅན་ངེས་ཞེས་པའོ། །གཞན་ཡང་། ལ་ལོ་ལ་ལོ་ལ་ལོ་ལ། །ལཱ་ལ་ལཱ་ལོ་ལཱ་ལོ་ལཾ། །ལ་ལ་
ལ་ལཱི་ལོ་ལ་ལྟ། །ལ་ལ་ལཾ་ལི་ལྷ་ལཾ་པའོ །ཞེས་པའོ །སྐྱེས་པའི་རབས། སློབ་དཔོན་དཔའ་བོས་
མཛད་པའི་ཚངས་པའི་སྐྱེས་རབས་སུ། བདག་ཅག་ཆོས་མིན་ཐབ་དཀའ་ཐུབ་བྱས་ཤིང༌། །སྤང་
དཀའི་སེར་སྣ་རིགས་སུ་སྤངས་པ་ལས། །ལྷ་དབང་ཕོ་བྲང་གསེར་གྱི་རྟ་བབས་ཅན། །རིན་ཆེན་
མཆོག་འབར་དེ་ནི་འབར་ཞིང་སོང༌། །ཞེས་པའི་ལེགས་སྦྱར་ལ། ཨ་དྷརྨ་མསྨདི་དུར་ཛ་མཾ་ཛ་ཡན་
ཀ་ར་དྱ་བྷ་བཅུ་དུ་ཏུ་ཏ་ཏུ་རཾ་ཏ་རན། ཨུ་སི་ཧི་རཏྣ་ཏི་ཤ་ཡོདཱ་ཛཱ་ལཾ་ཛཱ་ལན་དི་བ་སྱེ་ཀཉྩ་ན་པུ་
རཾ་པུ་རན། ཞེས་པ་ནས། ཤོ་ལོ་ཀ་དྲུག་གི་བར་དུ། ཟུང་ལྡན་མཐའ་ན་ཡོད་པའི་ཆོད་ཅིང་མ་ཆོད་པ་
ཡོད་པ་ཡང་ཤེས་པར་བྱའོ །དོན་བསྡུ་བ་ནི། དེ་ལྟར་བྱ་དཀའ་ལམ་ལ་ཡང་། རིམ་པ་ཅུང་ཟད་ཀུན་
ཏུ་བསྟན། དེ་ལྟར་སྔར་བརྗོད་ཟིན་པའི་རྣམ་པས་བྱ་སླ་བར་མ་ཟད། བྱ་དཀའ་བའི་ལམ་མམ་
439

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ལུགས་ལ་ཡང༌།རིམ་པ་དང་རང་བཞིན་མདོར་བསྡུས་པས།ཅུང་ཟད་ཙམ་དབྱངས་དང༌། གནས་
དང༌། གསལ་བྱེད་ངེས་པ་ཀུན་ཏུ་བསྟན་པར་བྱའོ། །བློ་གྲོས་རབ་ཏུ་ཡངས་པའི་ཉིན་བྱེད་འདིས། །
རིག་གནས་ཆུ་སྐྱེས་ཚལ་རབ་འབྱེད་པ་ན། །ནོར་ལྡན་བཀུར་སྟིས་བརྒྱན་པའི་མེ་ཁྱེར་འགའི །ཡིད་
ལ་ཞུམ་པའི་དཔའ་རབ་མ་བྱིན་ནམ། །སྒྲའི་རྒྱན་རྒྱས་པར་བཤད་ཟིན་ཏོ།།
གསུམ་པ་གབ་ཚིག་གི་རྒྱན་ལ་གཉིས་བཤད་པར་དམ་བཅའ་དགོས་པ་བརྗོད་པ། དེ་ཉིད་
རྒྱས་པར་བཤད་པའོ །དང་པོ་ནི།གབ་ཚིག་དག་གི་རྣམ་པ་ཡི། །ལུགས་ཀྱང་རབ་བསྟན་པར་བྱ། །
རྩེད་མོའི་མདུན་སར་བཞད་གད་དང༌། །དེ་ཤེས་ཚོགས་སུ་གསང་སྨྲ་དང༌། །ཕ་རོལ་ཀུན་ཏུ་རྨོངས་
བྱེད་ལ །གབ་ཚིག་རྣམས་ཀྱི་ཉེར་འཁོར་ལྡན། །གབ་ཚིག་གི་རྒྱན་དག་གི་རྣམ་པ་ཡི།རྣམ་རྟོག་
གིས་ལུགས་ཀྱང་མཚན་ཉིད་དང་དཔེར་བརྗོད་པས་རབ་བསྟན་པར་བྱའོ། །དེ་གང་དུ་དགོས་ན།
འཕྲལ་དུ་དགའ་བདེ་རྩེད་མོའི་ཆེད་དང༌།མཁས་པའི་སྐྱེ་བོ་རྣམས་འདུན་པའི་ས་སྙན་དངགས་ཀུན
ནས་བརྗོད་པའི་ཚོགས་སུ་མཛེས་པ་དང་། དེ་འདྲ་ཁོ་ནས་དགའ་བདེའི་ཆེད་དུ་བཞད་གད་བྱེད་པ་
དང༌།གབ་ཚིག་གི་རྒྱན་དེ་ཤེས་པའི་སྙན་དངགས་མཁས་རྣམས་ཚོགས་པའི་ཚོགས་སུ་གཞན་སྐྱེ་བོ་
དེ་མི་ཤེས་པ་ལ་གསང་དགོས་པའི་དོན་གབ་ཚིག་གིས་སྨྲ་བ་དང༌།ཕ་རོལ་སྙན་དངགས་མི་ཤེས་པའི
མཁས་པར་རློམ་པ་རྣམས་ཀུན་རྨོངས་པར་བྱེད་པའམ་ཞུམ་པར་བྱེད་པ་ལ་གབ་ཚིག་གི་རྒྱན་རྣམས་
ཕབས་པར་རློམ་པ་རྣམས་ཀུན་རྨོངས་པ་ར་བྱེད་པའམ་ཞུམ་པར་བྱེད་པ་ལ་གཁ་ཚིག་གི
གཉིས་པ་ལ་གསུམ། གབ་ཚིག་ཡང་དག་བཅུ་གཅིག་གི་མཚན་ཉིད། གབ་ཚིག་ལྟར་སྣང་
མི་འཆད་པའི་རྒྱུ་མཚན།གབ་ཚིག་ལེགས་པ་བཅུ་དྲུག་གི་དཔེ་བརྗོད་། །དང་པོ་ལ་བཅུ་དྲུག་ལས
དང་པོ་ནི།ཚིག་མཚམས་སྦྱོར་བས་དོན་སྦས་པ་དང་ཀུན་ཏུ་ཚོགས་པ་ཞེས་པར་བརྗོད། དེ་ལ་ཚིག་
སི་སོགས་དང་ཏི་སོགས་ཀྱི་མཐའ་ཅན་དག་མཚམས་སྦྱར་ཏེ། འདྲེས་པས་བརྗོད་པར་འདོད་པའི་
དོན་གོ་དཀའ་བར་སྦས་པ་ནི།ཚིག་གཞན་དང་འགྲོགས་པའམ་ཚོགས་པས་དོན་སྦས་གཙོ་བའི་ཕྱིར།
ཀུན་ཏུ་ཚོགས་པའམ་འགྲོགས་པ་ཞེས་པའི་གབ་ཚིག་ཏུ་མཁས་པ་རྣམས་ཀྱིས་བརྗོད་དོ། །དཔེར་
བརྗོད་ནི་འོག་ཏུ་གཞུང་ལས་གསུངས་མོད། འདིར་ཡང་ཅུང་ཟད་རེ་དཔེར་བརྗོད་ན། དབྱངས་ཅན་
440

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འཕྲིན་ལས་འདི་སྐད་ཅིག །མ་ཡིན་བྱ་ཡི་ཕྱིར་ན་ཡང༌། །རྟག་ཏུ་ཀུན་ལས་ཕན་དང་གནོད། །སྐྱེ་བྱེད་
མེད་པ་རིགས་པ་ལགས །ཞེས་པ་མ་ཡིན་པ་མགོར་སྦྱར་བ་དང་། ཕན་པ་སྐྱེད་བྱེད་དང་གནོད་པ་
མེད་པ་ཡང་རིམ་པ་ཅན་དུ་སྐྱེད་བྱེད་དང་མེད་པ་སྦྱར་བས་དགག་པར་རྨོངས་སུ་འཇུག་ཅིང་།ཚིག་
མི་མཐུན་པ་ལྟ་བུ་ཚོགས་པས་དོན་སྦས་པའི་ཕྱིར་རོ །གཉིས་པ་ནི། གཞན་ལ་གྲགས་པའི་སྒྲ་དག
གིས།།གང་དུ་བསླུ་བ་སླུ་བྱེད་ཉིད།།གབ་ཚིག་གང་གཞན་ལ་གྲགས་པའི་སྒྲ་འབྱེད་པོ་ལྟ་བུ་ལ་གོ་
བའི་གང་དུ་བརྗོད་པར་འདོད་པའི་དོན་མཛེས་མ་ལྟ་བུ་གོ་བ་བསླུ་ཞིང་བསྒྲིབས་པའི་ཕྱིར། སླུ་བྱེད་
ཅེས་པ་ཉིད་ཀྱི་གབ་ཚིག་གོ། །དཔེར་ན།སྐུ་ཡི་འོད་ནི་རི་དྭགས་འཛིན། །གསུང་གི་ཕྲེང་མཛེས་རྐང་
པ་ཅན། །ཐུགས་ཀྱི་མཁྱེན་བརྩེས་དཔལ་རབ་འཕྲོག །འོད་ལྡན་གང་དེ་ཕམ་དུ་དགོས། །ཞེས་
འཛིན་དང་རྐང་པ་དང༌། འཕྲོག་པ་དང་། འོད་ལྡན་རྣམས་གཞན་ལ་གྲགས་པས། འདོད་དོན་ཟླ་བ་
དང༌།ཚིགས་བཅད་དང་ལྡན་པ་དང༌།བདུད་རྣམས་བསྒྲུབ་པའི་ཕྱིར་རོ།།
གསུམ་པ་ནི། སྦྱོར་བ་ཤིན་ཏུ་འཁྲུགས་པ་ཡིས །རྨོངས་བྱེད་རིམ་པ་བྲལ་བ་སྟེ། །ཚིག་གི་
སྦྱོར་བ་ཤིན་ཏུ་འཁྲུགས་པའམ་ཤིན་བར་ཆོད་པ་ཡི་རྒྱུ་ཡིས་རྨོངས་ནས་འདོད་བྱ་དོན་མི་ངེས་པར
བྱེད་པས་དོན་ཕྱིན་ཅི་ལོག་ཏུ་གོ་བར་བྱེད་པ་ནི། གོ་རིམ་འཁྲུག་པ་ལྟར་གྱུར་པའི་ཕྱིར་རིམ་པ་དང་
བྲལ་བའམ་རིམ་པ་ལས་འདས་པ་ཞེས་བྱའོ །འོ་ན་རིམ་པ་དང་བྲལ་བ་ཡིན་ན་རིམ་པ་ཉམས་པའི་
སྐྱོན་དུ་འགྱུར་རོ་ཞེ་ན། མིན་ཏེ་འདི་ལ་སྒོར་མོར་བྱས་པས་རིམ་པ་མི་ཉམས་པའི་ཕྱིར་རོ། །དཔེར་ན།
གང་སྐུའི་སྙན་པ་ཚངས་པའི་དབྱངས་འདྲ་བའི། །གསུང་འདི་ཇི་ལྟ་ཇི་སྙེད་མཁྱེན་པ་། །ཐུགས་
མངའ་དབྱངས་ཅན་ཡིད་འོང་ཉིད་ཀྱི་ནི། །མཚན་དང་དཔེ་བྱེད་དྲི་མེད་རབ་མཛེས་པའི །ཞེས་འདི་
གཤམ་ནས་ཡང་མགོ་ལ་བྱིན་ནས།སྒོར་མོར་བྱས་པས་རིམ་པ་མི་ཉམས་པ་ཡིན་ནོ། །
བཞི་པ་ནི། གང་ལ་དོན་རྟོགས་དགའ་བ་ཡིས། །ཚིག་ཕྲེང་དེ་ནི་རབ་བཅོམ་ཡིན། །གབ་
ཚིག་གང་ལ་དེ་དང་མཐུན་པའི་བརྗོད་བྱའི་དོན་རྟོགས་དཀའ་བ་ཡི་ཚིག་གི་ཕྲེང་དེ་ནི། དོན་འཕྲོགས་
པ་ལྟ་བུ་ཉིད་ཀྱི་ཕྱིར།རབ་བཅོམ་ཞེས་བྱ་བ་ཡིན་ནོ། །དཔེར་ན། འཛིན་མ་འཛིན་རྒྱལ་མཆོག་
རབ་སྤྲ། །བཅུ་ཕྲག་གསུམ་དང་གསུམ་ཅོད་པན།།སྐེད་པ་མཁའ་འགྲོ་ཟུང་བཅིངས་འདྲ། །ཆང་མེད་
441

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དཱ་ནུའི་བུ་ཅི་སྙམ །ཞེས་པ་ལྷུན་པོ་བརྗོད་པར་འདོད་པ་ལ། ཀྱེས་འུར་རྨོངས་པས། འདོད་དོན་
འཕྲོགས་པ་ལྟར་བསྒྲིབས་པའི་ཕྱིར་རོ །
ལྔ་པ་ནི།ཕམ་པའི་དོན་བཀོད་ཚིག་དག་གིས། །བསྡེབས་པ་དག་ནི་མཐུན་པའི་གཟུགས། །
གབ་ཚིག་གང་དུ་བརྗོད་བྱ་དངོས་སུ་གྱུར་པ་ལས་གཞན་ཕལ་པས་བཏགས་པ་སྐྱེད་ཚལ་ལ་སོགས་
པ་ལྟ་བུའི་བརྗོད་བྱའི་དོན་བཀོད་པའི་ཚིག་རྣམས་ཀྱིས་བསྡེབས་ཤིང་བསྒྲིབས་པའི་གབ་ཚིག་དག་ནི
ཇི་འདྲ་བ་བཞིན་པའི་དོན་གཞན་རྟོགས་པ་ལྷུར་ལེན་པའི་ཕྱིར། མཐུན་པའི་གཟུགས་སམ་དེ་
མཚུངས་ཞེས་བྱའོ། །དཔེར་ན།ཡལ་འདབ་ཉི་ཤུར་མེ་ཏོག་མཛེས། །དབུས་ནས་ཡལ་ག་བུང་བ་ཟུང༌། །
རྣམ་རོལ་འཁྲི་ཤིང་ཡལ་ག་ལྔ། །སྐྱེད་མོའི་ཚལ་ན་གཡོ་བ་མཚར། །ཞེས་པ་མཛེས་མ་བརྗོད་པར་
འདོད་པ་ལ།ཤིང་དུ་གོ་བས་བསྒྲིབས་པའི་ཕྱིར་རོ།
དྲུག་པ་ནི།མཚན་ཉིད་མདོ་ཙམ་ངེས་ཚིག་དང༌།།ལྡན་པའི་ཚིག་ནི་རྩུབ་མོ་འོ །བརྡ་སྤྲོད་
པའི་གཞུང་གཞུང་ནས་བཤད་པའི་སྒྲའི་མཚམས་ཚིག་ཡོད་ཙམ་ཧ་ཅང་གསལ་པོ་མ་ཡིན་པ།སྒྲའི་
སྦྱོར་བ་ཉམས་པ་གཅོད་ནུས་པའི་ངེས་པ་དང་ལྡན་པའམ་རྣམ་བསྒྲུབས་སམ་བྱེ་བྲག་ཏུ་བཤད་པར་
བྱར་ཡོད་པའི་ཚིག་དེ་ནི་འཇམ་པའི་ཉམས་དང་བྲལ་བས་ན།གབ་ཚིག་རྩུབ་མ་ཞེས་པའོ། །དཔེར་།
ས་འཛིན་རབ་བརྟན་བརྗིད་དང་ལྡན། །བདུན་གྱིས་ལེགས་པར་བསྐོར་བའི་དབུས། །ཡན་ལག་
རིམ་བཞིས་མངོན་མཐོ་བ། །ཉི་ཟླའི་དཔལ་གྱིས་བརྒྱན་པ་ལགས། །ཞེས་པ།གཉིས་ཀ་ལ་སྒྲའི་ངེས་
ཚིག་ཡོད་པ་ལ། ས་བདག་རྒྱལ་པོ་བརྗོད་པར་འདོད་པ་ལ། རི་བོ་མཆོག་རབ་ཏུ་འཁྲུངས་པ་བསྐྱེད་
པས་གར་པའོ།།
བདུན་པ་ནི། གང་དུ་གྲངས་ཀྱིས་ཀུན་རྨོངས་པར། །བྱེད་པ་གྲངས་ཉིད་ཅེས་བྱ་སྟེ། །གབ་
ཚིག་གང་དུ་གྲངས་གཅིག་གཉིས་ལ་སོགས་པས་ཀུན་ཏུ་རྨོངས་ཏེ།དོན་གྱིས་ཁོ་ན་ཉིད་མི་རྟོགས་
པར་བྱེད་པ་དེ་ནི དངོས་སུ་མ་བསྟན་པའི་བརྗོད་འདོད་གྲངས་ཀྱི་སྒོ་ནས་རྟོགས་པར་བྱེད་པས་ན།
གྲངས་ཉིད་ཅེས་བྱ་བའི་གབ་ཚིག་གོ།དཔེར་ན།མཐར་གནས་དབུས་ཡོད་མེ་ཡིག་བསྐོར། །དྲོ་དང་
མཐར་གནས་སྡེ་བཞིའི་ཐོག །ཨི་ཡིས་མཚན་ཡོད་གང་ཞིག་ན། །ཡི་གེ་རི་ལྡན་དབྱངས་ཅན་
442

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཞུགས། །ཞེས་པ་སྟེ།སྭ་ར་སྭ་སྟི་ཞེས་པའོ། །དེ་བོད་སྐད་དུ་བསྒྱུར་ན་དབྱངས་ཅན་མའོ། །མཐར་
གནས་དྲ་ཡིག་དབུས་ན་ཡོད་པ་དང་།མེ་ནི་གསུམ་མོ།།ཡི་གེ་སྭ་སྭ་སྟིའོ། །དེ་རིམ་པ་ལས་མ་འདས་
པར་ཕྲལ་བས།ས་བ་ས་བ་ཏ་ཨི།ཞེས་པའི་ས་ནི་བའོ། །ཝ་ནི་མཐར་གནས་སོ། །སྡེ་བ་བཞི་པའི་
དང་པོ་ནི་ཏའོ། །དེ་ཨི་ཡིས་བརྒྱན་པ་ནི་གུ་གུའོ། །དེ་དྲུག་གི་སྟེང་དུ་ར་དང་བཅས་པས་རི་ཞེས་པ་
བདུན་གྱི་གྲངས་ཀྱིས་དངོས་ཀྱི་དོན་ལ་རྨོངས་པའོ །ཡང་ན། ཕྱོགས་ཕྲག་མེ་དང་ཡི་གེ་མཚན་
དང་ནི། །ཕྱོགས་ཕྲག་ཀླུ་ཡི་དཔེ་བྱེད་ཟུང་ལྡན་པའི། །ཕྱོགས་ཕྲག་ཆུ་གཏེར་ཚེམས་ལྡན་ཟླ་བའི་
ཞལ།།དཀར་མིན་མཚོ་སྐྱེས་མིག་གི་རྣ་རྒྱན་ལགས། །ཞེས་པའོ། །
བརྒྱད་པ་ནི།གང་དུ་གང་དུ་རྣམ་པ་གཞན། །སྣང་བ་དེ་ནི་རབ་བརྟགས་ཉིད༌། །གབ་ཚིག་
གང་དུ་ངག་ཚིག་ཚོགས་པའི་དོན་བརྗོད་བྱ་རྣམ་པ་རང་བཞིན་པ་ལས་གཞན་བཟློག་པར་སྣང་བ་
དག་ནི།རྣམ་པ་གཞན་དུ་རྟོགས་པར་ལྷུར་ལེན་པའི་ཕྱིར།རབ་བརྟགས་ཉིད་ཅེས་པའི་གབ་ཚིག་གོ།
དཔེར་ན། ཞེ་སྡང་རླུང་གི་ཉེ་བས་འཁོར་བའི་བཙོན་ཁང་བསྐོར། །གཏི་མུག་མུན་པ་འཐིབས་ཚེ་ཤེས་
རབ་དགའ་མས་དོར། །འདོད་ཆགས་ཆུ་བོར་བྱིང་དུས་གཏང་སྙོམས་མས་བསླུས །རྨུགས་
འདོད་པས་གདུང་འདི་ལྷ་མོས་ཚིམ་པར་འཚལ །ཞེས་པ་དུག་གསུམ་སེལ་བར་ལྷ་མོ་ལ་ཞུ་བ་
འདོད་པ་ལ།ཆགས་ལྡན་འདོད་ཆགས་དོན་དུ་གཉེར་བར་གབ་པར་རབ་ཏུ་བརྟགས་པའོ །
ང་འངས་པ་ཉིང།
དགུ་པ་ནི།གང་དུ་མིང་ལས་སྣ་ཚོགས་དོན།།རྟོགས་དེ་མིང་དུ་འདུས་པ་ཉིད། །གབ་ཚིག་
གང་དུ་མིང་འགའ་ཞིག་ལས། བརྗོད་བྱའི་དོན་སྣ་ཚོགས་གསུམ་ལ་སོགས་པ་རྟོགས་པར་བྱེད་པ་ནི།
མིང་གིས་བར་བཅད་པའི་ཕྱིར་ན། མིང་དུ་འདུས་པའམ་མིང་གིས་བར་བཅད་པའམ། མིང་གཞན་
ཅན་ཞེས་པ་ཉིད་ཡིན་ནོ། །དཔེར་ན།མདོག་བཟང་དཀར་བའི་མདངས་བཀྲ་བ། །ཟླ་བའི་ཅོད་པན་
རེག་པ་ཡིས། །འཛུམ་པའི་མདངས་ནི་མཚན་མོའང་རྒྱས། །དྲི་ཞིམ་ལྡན་པ་གདུང་སེལ་སྨན། །ཞེས་
པ་བརྗོད་པར་འདོད་པ་དབྱངས་ཅན་མ་ལ་ཚང་ཡང༌།མིང་འདྲ་བ་གཞན་ཟླ་བ་དང་ཀུ་མུ་ད་དང༌།ག་
བུར་ལ་སོགས་པ་ལ་གོ་བས་གབ་པའོ། །
བཅུ་པ་ནི།ཚིག་ནི་ཆོས་མཚུངས་པ་ལ་རེག་པས། །དོན་གཞན་བསྒྲིབས་པས་སྒྲིབ་པའོ །
443

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
གབ་ཚིག་གང་ཞིག་ཆོས་ཏེ་དོན་གྱི་ངོ་བོ་མི་ནོར་མེད་པ་ལྟ་བུ་འདོར་བ་ལ་སོགས་པ་བསྒྲིབ་བྱ་སྒྲིབ་
བྱེད་གཉིས་ཀ་ལ་འཇུག་པའི་ཕྱིར མཚུངས་པ་མིན་ཞིང་དེ་རྒྱུ་མཚན་དུ་བྱས།དེས་འཇུག་པའི་ཕྱིར་
རེག་པ་ཞེས་བྱ་ལ། དེ་འདྲའི་ཚིག་དེ་སྨོས་པའི་དོན་སྨད་འཚོང་མ་ལ་སོགས་པར་གོ་བས་བསྒྲིབས་
ཤིང་སྦས་པ་དེ་ནི་སྒྲིབས་པ་ཞེས་པའི་གབ་ཚིག་གོ །དཔེར་ན། ཁྱོད་རང་ལུས་བཟང་དམ་པའི་
སྟོབས་མངའ་བས། །ལུས་མེད་བཅིངས་ནས་མྱ་ངན་ཁང་བུར་བཅུག །དྲག་པོའི་དབུ་རྒྱན་འཕྲོགས་
ནས་ཅོད་པན་བྱས། །དེས་ན་ཁྱོད་ནི་ཆོམ་རྐུན་མ་ཡིན་། །ཞེས་པ་ལྷ་མོ་དབྱངས་ཅན་མས། བདུད་
བཏུལ་བ་དང༌། ཟླ་བས་དབུ་རྒྱན་པ་བརྗོད་པར་འདོད་པའི་དོན་ཡིན་པ་ལ། ཆོམ་རྐུན་གྱི་ཆོས་
བཀོད་པས་བསྒྲིབས་པའོ། །
ས་བསྒྲིབས་
བཅུ་གཅིག་པ་ནི།སྒྲ་ཡི་རྣམ་གྲངས་བཀོད་པ་ཡིས། །བསྒྲུབས་པ་དག་ནི་མམཐུན་པའི་སྒྲ།
བརྗོད་པར་འདོད་པའི་དོན་གྱི་རྗོད་བྱེད་དུ་གྲགས་པའི་སྒྲ་ཡི་རྣམ་གྲངས་དོན་དེ་གསལ་བར་བྱེད
པའི་སྒྲ་དེ་གཞན་ལའང་གྲགས་པ་བཀོད་པ་སྟེ།དོན་དེའི་རྗེས་སུ་འབྲངས་པས་བརྟགས་པ་ཡིས་
བསྒྲུབས་པ་དག་ནི་མཐུན་པའི་སྒྲ་ཞེས་པའི་གབ་ཚིག་གོ།དཔེར་ན། ཡིད་འོང་སྙན་པར་སྒྲོག་མ་ཀྱེ། །
སྡང་བ་སེལ་བ་ཞི་བའི་ཚིག །ཀ་དམ་འདབ་མ་རྒྱས་པ་ལ། །དྲི་ཞིམ་རླུང་གིས་སྐུལ་འདྲའི་གདངས། །
ཞེས་པ་ཞི་བ་མྱ་ངན་ལས་འདས་པའི་ཚིག་དང༌།ཕལ་པའི་ཚིག་འཇམ་པོ་གཉིས་ལ་འཇུག་པས་དང༌།
ཀ་དམ་པ་ནི་བྱ་དཀའ་འམ་བརྗོད་པས་འདོད་ལ།ཤིང་ཀ་དམ་པར་གོ་བས་གབ་པ་ཡིན་།།
བཅུ་གཉིས་པ་ནི། གང་ཞིག་དངོས་སུ་དོན་བསྟན་ཡང་། །རྨོངས་ཆེད་དུ་ནི་རྨོངས་ཞེས་བྱ། །
གབ་ཚིག་གང་ཞིག་སྒྲ་ཡི་བྱེད་པས་བརྗོད་བྱའི་དོན་དངོས་སུ་བསྟན་ཡང་། དེ་ལ་རྨོངས་པ་དེ་ཁོ་ན་
ཉིད་ཀྱི་དོན་མི་རྟོགས་པའི་ཆེད་དུ་འགྱུར་བ་དེ་ནི།དོན་ལ་རྨོངས་པར་བྱེད་པའི་ཕྱིར་རྨོངས་པ་ཞེས་
བྱ་བའི་གབ་ཚིག་ཡིན་། །དཔེར་ན། འདོད་པའི་དོན་ལ་རྩོད་གྱུར་ཀྱང༌། །འདོད་དོན་བདེ་བ་དང་
བྲལ་ཏེ། །འདོད་ལྷ་ལ་ནི་སྡང་བའི་ཕྱིར། །གང་དེ་ཞི་བས་འདོད་དོན་ཐོབ། །ཞེས་པ་འདོད་དོན་
འཐོབ་བྱ་ཆོས་སྐུ་ཡིན་ཞིང་། འདོད་ལྷ་ནི་བདུད་དེ་གནས་ལུགས་བརྗོད་ཀྱང་། དོན་ལ་རྨོངས་པའི་
ཕྱིར།གབ་པའོ །
444

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བཅུ་གསུམ་པ་ནི།གང་ལ་སྦྱོར་བདེ་བདག་ཉིད་ཀྱི། །མིང་ཅན་དེ་ནི་ཡོངས་སུ་འཕྲོགས། །
གབ་ཚིག་གང་ལ་སྦྱོར་བ་སྟེ། འབྲེལ་པ་བརྒྱུད་པས་ཕྲེང་བ་སྟེ་མང་པོའི་བདག་ཉིད་ཀྱི་མིང་ཅན་དེ་ནི་
དོན་ལ་དེ་ལྟར་ཡིན་ཡང་རབ་ཏུ་མ་གྲགས་པའི་ཕྱིར། རབ་ཏུ་གྲགས་པའི་མིང་འཕྲོགས་པ་དང༌།
ཡོངས་སུ་འཕྲོགས་པ་ཅན་ཞེས་པའི་གབ་ཚིག་གོ། །དཔེར་ན།བྱ་རྒྱལ་བདུད་རྩི་འཕྲོགས་ཏེ་ཟ། །
དེས་བསྐྱེད་དེ་དགྲ་དེའི་བླ་མས། །གདུངས་པའི་སྐྱེ་བོ་དེ་རྣམས་ཀུན། །ངག་དབང་དགའ་བའི་སྤྲིན་
ལ་དགའ། །ཞེས་པ།བརྗོད་འདོད་མཁའ་ལྡིང་གིས་བདུད་རྩི་འཕྲོགས་པའི་བདུད་རྩི་དེ་ལྷའི་དབང་
པོ་བརྒྱ་བྱིན་གྱིས་ཟོས་པས དེ་ལ་བུ་སྲིད་སྒྲུབ་སྐྱེས་སོ། །དེའི་དགྲ་ཀནྣ་ཡིན་ཞིང༌།དེའི་བླ་མ་ཉི་མ་
ཡིན་ལ། དེས་གདུངས་པ་དབྱངས་ཅན་གྱི་སྤྲིན་དགའོ་ཞེས་པའོ །འོན་ཀྱང་ཇི་སྐད་བཤད་པའི་མིང་
རྣམས་རིམ་པ་ལྟར་དོན་ལ་གནས་ཀྱང༌། རབ་ཏུ་མ་གྲགས་པས་གཞན་ལ་གྲགས་པའི་མིང་འཕྲོགས་
པ་ལྟར་སོང་བས་གབ་པའོ། །
བཅུ་བཞི་པ་ནི།གང་དུ་རྟེན་ནི་རབ་སྦས་ཏེ། །བསྟེན་པ་ཀ་དམ་བྱ་གཅིག་བསྒྲིབས་པའོ། །
གབ་ཚིག་གང་དུ་རྟེན་མི་མ་ཡིན་པ་ལྟ་བུ་དེའི་སྒོ་ནས་མི་སྦྱོར་བར་སྦས་ཏེ། རྟེན་པ་ལགས་ལྟ་བུར་
གསལ་བར་དངོས་སུ་རྗོད་པར་བྱེད་པ་ནི།རྟེན་ཁོ་ན་སྦས་པའི་ཕྱིར། གཅིག་བསྒྲིབས་པ་ཞེས་བྱ
བའི་གབ་ཚིག་གོ།དཔེར་ན། འདུས་བྱས་སྒྱུ་མའི་ཕུང་པོ་འདི། །ཕྱག་སོགས་མ་ཡི་ལག་པ་། །བྱ་
བ་མི་བྱེད་མི་མིན་འགའི། །ལག་པ་བཞིན་དུ་སྙིང་པོ་མེད། །ཞེས་པ།རྟེན་མི་མ་ཡིན་ཞེས་པས་དྲི་ཟ་
བསྒྲིབས་ཏེ།རྟེན་པ་ལག་པ་གསལ་བར་བྱས་པ་གཅིག་བསྒྲིབས་པའོ། །དེའང་ཨེ་རན་ཌ་ཞེས་པ་ཆུ་
ཤིང་ཡིན་ལ།དེ་ལ་ཟའི་ལག་པ་ཞེས་ཟེར་རོ།།
བཅོ་ལྔ་པ་ནི། གང་དུ་གཉིས་ཀ་སྦས་གྱུས་ལ། །དེ་ནི་གཉིས་ཀ་བསྒྲིབས་པ་ཡིན། །གབ་
ཚིག་གང་དུ་རྟེན་དང་བརྟེན་པ་གཉིས་ཀ་སྦས་ཤིང་དངོས་སུ་མ་བརྗོད་པ་དེ་ནི གཉིས་ཀ་བསྒྲིབས་
པ་ཞེས་བྱ་པའི་གབ་ཚིག་ཏུ་བརྗོད་པ་ཡིན་ནོ། །དཔེར་ན། སུ་ཞིག་གང་ལ་བསྐྱབས་པ་ལ། །གང་
གིས་འདོད་པའི་དོན་རྣམས་བསྒྲུབས །ལྷག་པར་ཤེས་བྱའི་གནས་ལུགས་། །མཁས་པ་མཚན་
ཙམ་དྲན་པས་འབྱུང༌། །ཞེས་པའི། སུ་ཞིག་ལ་སོགས་པ་ནི་གདུལ་བྱ་དང་། གང་ལ་སོགས་པ་ནི་
445

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
དབྱངས་ཅན་ཏེ།རྟེན་གདུལ་བྱ་དང་རྟེན་པ་ལྷའམ།ཡང་ན་གོ་བཟློག་པ་སྟེ།གཉིས་ཀ་སྦས་པའོ། །
བཅུ་དྲུག་པ་ནི། གང་ལ་མཚན་ཉིད་སྣ་ཚོགས་འདྲེས །དེ་ནི་ཡོངས་སུ་འདྲེས་ཞེས་བྱ། །
གབ་ཚིག་གང་ལ་བཅོ་ལྔ་པོའི་མཚན་ཉིད་རྣམས་ལ་གཅིག་ཁོ་ནའི་མཚན་ཉིད་ཅན་མ་ཡིན་པ་གཉིས་
ཡན་ཆད་སྣ་ཚོགས་པ་འདྲེས་པ་དེ་ནི།ཡོངས་སུ་འདྲེས་པ་ཞེས་བྱ་བའི་གབ་ཚིག་གོ། །དཔེར་ན།ཟེའུ་
འབྲུ་དཀར་པོའི་ཕྲེང་བ་ཅན། །བུང་བ་ཟུང་དག་རྣམ་རོལ་བའི། །པདྨ་དཀར་པོ་རྒྱས་པ་འདི། །ཡེ་
ཤེས་མི་མེད་བདག་གིས་མཐོང༌། །ཞེས་པ་འདི་ལྷ་མོའི་ཞལ་བརྗོད་པར་འདོད་ཀྱང༌།ཕལ་བའི་ཚིག་
པདྨ་བཀོད་པས། དོན་སྦས་པས་མཐུན་པའི་གཟུགས་དང་། ཀུན་ཏུ་རྨོངས་པ་གཉིས་བསྲེས་པའོ །
འདི་རྣམས་བག་ཚིག་བཅུ་དྲུག་སྟེ། །སྔོན་གྱི་སློབ་དཔོན་རྣམས་ཀྱིས་བཤད། །ཇི་སྐད་བཤད་པའི་
མཚན་ཉིད་ཅན་གྱི་གབ་ཚིག་བཅུ་དྲུག་པོ་འདི་རྣམས་ཀྱི་སློབ་དཔོན་ར་མ་ཤར་མ་ལ་སོགས་པ་རྣམས་
ཀྱིས་རྒྱས་པར་བཤད་དོ།།
གཉིས་པ་ནི།གབ་ཚིག་ངན་པ་གཞན་དག་ཀྱང་། །བཅུ་བཞི་དེ་དག་རྣམས་ཀྱིས་བཤད། །
ངན་པ་མཚན་ཉིད་མེད་གང་དེ། །སྐྱོན་ནི་ཡོང་བགྲང་བྱ་མིན་པར། །རིག་ནས་སླར་ཡང་བདག་ཅག་
གིས། །ལེགས་པ་ཁོ་ན་བརྗོད་པར་བྱ། །གབ་ཚིག་སྐྱོན་ཅན་ངན་པ། བཟང་པོ་བཅུ་དྲུག་ལས་
གཞན་དག་བཅུ་བཞི་ཡང་།སྔོན་གྱི་སློབ་དཔོན་དེ་དག་རྣམས་ཀྱིས་བཤད་དོ། །ཀྱང་གི་སྒྲ་ནི་ལེགས་
པར་མ་ཟད་པའོ། །དེ་རྣམས་འདིར་མི་འཆད་པ་ཅི་ཞེ་ན། གབ་ཚིག་ངན་པ་གབ་ཚིག་གི་མཚན་ཉིད་
མེད་པ་གང་ཡིན་པ་དེ་བཤད་བྱ་མ་ཡིན་ཏེ་དགོས་པ་མེད་པའི་ཕྱིར་རོ །འོ་ན་དོན་ཉམས་ལ་སོགས་
པ་སྐྱོན་བཅུ་ཡང་བརྗོད་པར་མི་འགྱུར་ཏེ། དགོས་པ་མེད་པའི་ཕྱིར་རོ་ཞེ་ན། དེ་རྟགས་མ་གྲུབ་སྟེ།
དོན་བྲལ་ལ་སོགས་པ་རྣམས་ནི་སྐབས་འགའ་ཞིག་ཏུ་ལྟོས་པས་ཡོན་ཏན་དུའང་འགྱུར་བ་དང་།
སྙན་ངག་ཐམས་ཅད་ལ་འབྱུང་སྲིད་པའི་སྐྱོན་ཡིན་པའི་ཕྱིར། སྐྱོན་བཅུ་པོ་དེ་བཤད་པ་དགོས་པ་དང་
བཅས་སོ། །འོ་ན་ངན་པ་བཅུ་བཞིའང་དགོས་མེད་མྱུར་འགྲུབ་སྟེ། མཚུངས་ཞེ་ན། གབ་ཚིག་ལས་
འབྱུང་བའི་སྐྱོན་རྣམས་ནི་གང་ལ་ལྟོས་ནས་ཀྱང་ཡོན་ཏན་དུ་ཡོངས་སུ་བགྲང་བྱ་མིན་པ་དང་། སྙན་
ངག་རྣམས་ལ་འབྱུང་སྲིད་པའི་སྐྱོན་མིན་པར་རིག་ནས། དེ་མ་བརྗོད་པར་སླར་ཡང་། དབྱུག་པ་ཅན་
446

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
བདག་ཅག་གིས་ལེགས་པ་གབ་ཚིག་བཅུ་དྲུག་པོ་ཁོ་ནའི་དཔེར་བརྗོད་པར་བྱའོ།།
གསུམ་པ་ལ་བཅུ་དྲུག་ལས དང་པོ་ཀུན་ཏུ་ཚོགས་པའི་དཔེར་བརྗོད་ནི། མ་ཡ་གོ་རི་
སེམས་ཀྱིས་། །ཤེས་པ་མེད་ལ་ཅི་སླད་ཁྲོ །གནས་མིན་ངུ་བ་འདི་ཡིས་ནི། །བྱ་བྱེད་ཀུན་ཏུ་མིག་
དམར་ལ། །མ་ཡང་གོ་རི་ཞེས་པ་མ་བདག་གིས་དང་ཨ་ནས་གནོད་པ་དང༌། ཡང་ར་པ་ཞེས་པ་
ར་བོད་སྐད་ལ་འགྱུར་ལེགས་པས་གོ་བ་སླ་བའི་དཔེར་མི་གསལ་།།འདིའི་དཔེ་རྣམ་པ་གསལ་
བ་ཞིག་ནི།ཧ་ཧ་མི་སྒྲོག་མཁའ་འགྲོའི་མཚན།།ཞེས་པ་ལྟ་བུའོ།།
ལྔ་པ་མཐུན་པའི་གཟུགས་ཀྱི་དཔེར་བརྗོད་ནི། གང་གི་ཡལ་ག་ཡལ་འདབ་ལ། །མེ་ཏོག་
དོག་པ་སྣུམ་པ་ཅན། །འཁྲི་ཤིང་ཡལ་འདབ་ལྔ་པ་ནི། །སྐྱེད་མོས་ཚལ་འདིར་བདག་གིས་མཐོང་། །
དེ་བརྗོད་པར་མཐོང་བ་དང་དཔེ་གང་གི་ཞེས་སྦྱར་རོ། །ཡལ་ག་རྐང་ལག་ལ་སོགས་པ་དང་ཡལ་
འདབ་སོར་མོ་རྣམས་ལ་སེན་མོའི་མེ་ཏོག་གི་དོག་པ་སྣུམ་པ་ཅན། འཁྲི་ཤིང་གི་བུད་མེད་ཡལ་འདབ
ལྔ་པ་ནི། སྐྱེད་མོས་ཚལ་ལམ་ཁང་པ་འདིར་བདག་གིས་མཐོང་བ་མཚར་ཆེའོ། །ཞེས་པའོ །འོ་ན་
འདི་བསྡུས་བརྗོད་དུ་འགྱུར་རོ་ཞེ་ན། གཞི་མཐུན་པ་ནི་འདོད་ལ། འབྱེད་བྱེད་ནི་ཡོད་དེ། བསྡུས་
བརྗོད་ལ་དཔེ་ཅན་པས་དཔེ་དམན་པ་གཅིག་ངེས་པར་དགོས་ལ། འདིར་དེ་དགོས་རྒྱུ་མེད་པ་དང༌།
འདིར་མཐའ་དག་གི་གཟུགས་ཅན་ཞེས།ཆོས་དུ་མ་ཞིག་མཐུན་པར་དགོས་ལ། བསྡུས་བརྗོད་ལ་
ངེས་པ་མེད་
དེའི་ངེས་པ་མེད་པའི་ཕྱིར་རོ།།
དྲུག་པ་རྩུབ་མོའི་དཔེར་བརྗོད་ནི། ཆང་མ་རྣམས་ནི་ཆང་ཁང་དུ། །སོ་སོའི་འོད་ཀྱིས་ཇི་
དགར་འཁྱམ། །དེ་ནི་མྱོང་བར་གྱུར་ཏེ་རྣམས། །ཆང་བཏུང་རྫིང་བུར་བྱིང་བ་བཞིན། །དེའང་སྡུ་ར་
ཞེས་པ་ལྷ་དང་ཆང་གི་སྐད་དོད་ཡིན་པ་ལས་ཆང་ལ་བཤད་ན། སུ་ཏྱཾ་བྱེད་ཞེས་པའི་དོན་ལ། དེ་
བྱེད་དེ་སྨྲའོ་ཞེས་པའི་ངག་གིས། ཙན་དན་པའི་དབྱིངས་ཀྱི་གླེགས་བམ་གྱི ཙུ་རུ་ལོ་སུ། སུས་ལས་
དབྱིང་དོན་ལ་མང་པོར་དེ་འདོད་པ་བཞིན་འང་ཞེས་དང་། ཀཱ་ལ་པའི་མདོར། བྱིང་དོན་ལ་ཨིན་ཏེ།
ཀཱ་རི་ཏའོ་ཞེས་འབྱུང་བས། སུ་ར་ལ་ཎི་ཙའི་རྐྱེན་ནམ། ཨི་ནའི་རྐྱེན་སྦྱར་བར་བྱའོ། །དེ་ནས་ཙན་
དན་པའི་ལུགས་ཀྱིས་འདོད་པ་བཞིན་དུ་འགྱུར་བ་ལས་དང༌། ཀཱ་ལ་པར་ཨིན་ལ་རྟགས་ཡི་གེ་
447

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
གཅིག་པའམ། ཡིན་པའི་མཐའི་དབྱངས་དང་པོ་ཅན་དབྱིའོ་ཞེས་པས། པུ་རཱའི་ཨ་ཡི་གེ་དབྱིའོ། །དེ་
ནས་བྱེད་པ་པོ་ཎུ་ས་དང་ཙ་དང་ཨ་ཙའོ་ཞེས་དང་། ས་ཙ་སོགས་རྣམས་ལས་ཨ་ཙའོ་ཞེས་པས།
ཨ་ཙའི་རྐྱེན་སྦྱར་བར་བྱའོ། །ཎིའི་ཨིཊ་མ་ཡིན་པ་མའོ་ཞེས་པ་དང་།ཀཱ་རི་ཏའི་ཨཱམ་ཨཱིཊ་བི་ཀ་ཎ་
མ་ཡིན་པ་ལའོ། །ཞེས་པ་དག །གོང་གི་དབྱིའོ་ཞེས་པ་ལ་བསྙེག་པས་ཎི་ཙ་དང་། སིན་དབྱིའོ །ཨ་
ཙའི་ཨ་ཐུང་ངུ་སྦྱར་བས། སུ་རའོ། །མོ་རྟགས་སུ་བྱེད་པ་ལ་ཨ་ཛ་སོགས་དང༌ཨ་ད་ལས་སོ་ཞེས་
པས ཌ་པའི་རྐྱེན་ནཾ། བུད་མེད་ལ་ཨ་ལས་ཨའོ་ཞེས་པ་སྦྱར་བ་ན།སུ་ར་ཞེས་པ་གྲུབ་པ་ནི་ཆང་
བྱེད་པ་ལོ་ཆང་མ་ཞེས་པ་དེ་བཞིན་དུ་ཆང་གི་ཞེས་པའི་སྐད་དོད་སོ་སོ་རཱ་ཞེས་པའང༌། ངུ་ར་ལ་ཆང་
གི་འདི་དོ ཞེས་པའི་ངག་གིས་དེ་ཕན་གྱི་རྐྱེན་ཨན་སྦྱར་བ་ཡིན་ཞིང༌།དེ་ཆང་དང་འབྲེལ་པ་ཤིན་ཏུ་
གྲགས་པ་མ་ཡིན་ཡང༌།སྒྲ་མདོའི་བཤད་པས་སྒྲ་བསྒྲུབ་ཏུ་རུང་བར་ཡོད་པ་མིན་པས་ནའོ །དེ་ལྟར་ན།
ཆང་མ་རྣམས་ཀྱི་ཆང་ཁང་དུ་རང་རང་སོ་སོའི་འོད་དམ་འཁྱིལ་པས་ཇི་དགར་དེ་དལ་བུར་འཁྱམ་ཞིང་
གནས་སོ། །ད་ནི་མྱོས་པར་གྱུར་པའི་ཆང་དེ་རྣམས་ཞེས་ཏེ།བརྗོད་པར་འདོད་པའི་ཆང་མ་རྣམས་སོ། །
ཆང་བཏུང་བར་བྱེད་པའམ་ཆང་ཉིད་ཀྱི་རྫིང་བུར་བྱིང་བ་བཞིན་ཞེས་པ་དཔེ་གསལ་བྱེད་། །འདིར་
སུ་ར་ཞེས་པ་ཆང་དང་ཆང་མ་གཉིས་ཀ་ལ་འཇུག་པས་ཆང་མ་བརྗོད་པར་འདོད་པ་ལ་ཆང་དུ་འཁྲུལ་
པས་གབ་པའོ། །དེ་ལྟ་ན་འགྱུར་ཡང༌།སུ་རཱ་རྣམ་ནི་ཆང་ཁང་དུ།ཞེས་པའམ།གང་བདེ་བར་བྱའོ། །
བདུན་པ་གྲངས་ཉིད་ཀྱི་དཔེར་བརྗོད་ནི། སྣ་ལྡན་དབུས་ནས་གསལ་བྱེད་བཞིས །
ཡོངས་སུ་རྣམ་པར་བརྒྱན་པ་ཡི། །གྲོང་ཁྱེར་འགའ་ཡོད་འགའ་ཞིག་ན། །མ་བདག་མདོག་བརྒྱད་
མིང་ཅན་ཡོད། །ཡི་གེ་སྣ་ལྡན་ཉ་ཡིག་དབུས་ན་གནས་ཤིང་གསལ་བྱེད་ཀཱ་ཙ་པ་ར་བཞིས་དང་པོ་
དང་འོག་དང་མཐའ་མར་ཡོངས་སུ་བརྒྱན་པར་བྱས་པ་ཡི་གྲོང་ཁྱེར་ཀཱཉྩི་སུ་ར་ཞེས་བྱ་བ་འགའ་ཞིག་
ཡོད་ཅིང་། གྲོང་གང་ཞིག་ན་མིའི་བདག་པོ་རྒྱལ་པོ་མདོག་གམ་ཡི་གེ་བརྒྱད་ཡོད་པ་སྟེ། ཀ་དང་ཉ་
དང་ཙ་དང་།ཙའི་སྲོག་གི་ཨི་དང་། པ་དང་དཔྲོག་དང་ཨུ་དང༌། ར་དང་སྲོག་གི་ཨཱི་དང་བརྒྱད་ཡོད་
པའི།རྒྱལ་པོ་པ་ལླ་ཝ་ཞེས་པའི་མིང་ཅན་ཡོད་པའི་གྲོང་དེའོ། །ཞེས་པའོ། །
བརྒྱད་པ་རབ་བརྟག་གབ་ཚིག་དཔེར་བརྗོད་ནི།ཚིག་རྣམས་རབ་ཏུ་འཁྲུལ་པ་དང་། །
448

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
མགོ་བོ་དུད་ཅིང་མིག་དམན་པ། །བདུག་ཀྱང་འདར་ལྡན་བདག་ལ་། །རྒན་མོ་རྗེས་སུ་མི་བྱ་
རྩེའམ། །དབུལ་པོ་འགའ་ཞིག་མིའི་དབང་པོ་ལ་སོགས་པ་ཕྱུག་པོ་འགལ་ལ་སློང་པའི་ཚེ། ཕ་རོལ་
པོ་གཟི་བརྗིད་ཆེ་བ་དང་། རང་ཞུམ་པས་སློང་བའི་ཚིག་རྣམས་འཁྲུགས་པར་སྨྲ་བ་སྟེ། དེ་རབ་ཏུ་
ཆགས་པའི་ཤུགས་ལས་དེ་ལྟར་སྨྲ་བས་འཁྲུལ་དུ་འཇུག་པ་དང༌། དེ་བཞིན་དུ་མགོ་བོ་དུད་པ་ནི་ཕྱུག་
པོ་མགུ་བའི་ཆེད་ལ། ཆགས་ལྡན་དགའ་མ་མགུ་བའི་ཆེད་དུའང་། དབུལ་པོ་ནོར་དང་མི་ལྡན་པས་
མིག་དམན་པ་ལ།འདོད་ལྡན་ངོ་ཚ་བས་མིག་དམན་པར་གབ་པ་དང༌།འདིར་ལྟ།དབུལ་པོ་ཕ་རོལ་
གྱི་གཟི་བརྗིད་ལ་སྐྲག་པ་ལ། ཆགས་པ་དྲག་པོས་འདར་བར་གབ་པ་དང༌། བྲི་དྷྱའི་སྒྲ་རྒན་དང་
ཕུན་ཚོགས་ཅན་ལ་འཇུག་པས་ཀྱེ་ཕུན་ཚོགས་ཅན་ཞེས་བོས་པ་ལ ཀྱེ་རྒན་མོ་ཞེས་བོས་པར་གབ་
པ་སྟེ བདག་ལ་རྗེས་སུ་མི་བརྩེའམ་སྟེ་བརྩེ་བར་རིགས་སོ་ཞེས་པའོ། །འདིར་སྦྱར་རྒྱན་ཡིན་
གསུངས་པ་མི་རིགས་ཏེ།བོད་སྐད་ལ་འདིར་སྦྱར་བའི་ཚད་མ་ཚང་བའི་ཕྱིར་རོ །ལེགས་སྦྱར་ལ་
ཡིན་ན།བྲི་དྷཱ་རྗེས་སུ་མི་བརྩེའམ།ཞེས་པར་སྦྱར་དགོས་ལ།དེ་ལྟ་ན་ནི། སུ་རེ་ཡང་སྦྱར་བའི་རྒྱན་
དུ་འགྱུར་བས་འགལ་བ་མེད་དོ།།
དགུ་པ་མིང་དུ་འདུས་པའི་དཔེར་བརྗོད་ནི། མི་ནི་བརྟན་མ་ས་ལྡན་འགའ། །དང་པོ་རུ་ཛུ་
ཞེས་པ་བསྒྲག །ས་ནཱ་ཏ་ནཱ་ཡང་ར་འང་། །རྒྱལ་བ་མ་ཡིན་ཁྱབ་འཇུག་མིན། །གྱེས་མིག་མཛེས་པ་
འཕྲུལ་བས་མིན་མི་བརྟན་མ་ཞེས་བོས་ནས། ས་ལྡན་ཏེ་པའི་བདག་པོའམ་ས་ལ་ཡོད་པའོ །དང་
པོར་རཱ་རཱ་ཛ་ཞེས་པ་རྒྱལ་པོའམ ལྟོས་པས་ཤིང་སྟོང་གི་མིང་གིས་ཆ་ཐོག་མ་བསྒྲག་པར་བྱ་བ་སྟེ།
དཔེར་ན་རཱ་ཛཱ་བྲི་ཀྵ་ཞེས་པ་ལྟ་བུའོ། །ཡང་ན་ས་ལྡན་ཏེ་ས་ལ་ཡོད་པ་འགའ་ཞིག་སྟེ། ངེས་པར་མ་
བཟུང་བ་དེ་ཉིད་ས་ནཱ་ཏ་ན་ཞེས་པར་ཡང་བསྒྲག་ཅིང་བརྗོད་པར་བྱ་བ་ཡིན་ལ། དེ་ལ་ཨ་ཏ་ན་ཞེས་
པ་ཏ་ན་མེད་པ་ཡིན་ལ། དེ་ན་དགག་པའི་ཚིག་གིས་བཀག་པས་ཏ་ན་མེད་པ་མ་ཡིན་ཞེས་པར་
འགྱུར་། །དེ་དགག་པ་གཉིས་ཀྱིས་རྣལ་མ་གོ་བས། ཏ་ནཱ་ཡོད་པ་ཞེས་པར་འགྱུར་། །ས་ཞེས་པ་
ཏ་ནཱ་ཡད་
བཅས་པ་ཡིན་པས།ཏཱ་ནཱ་ཡོད་པ་དང་བཅས་པའོ། །དེ་ནི་ཤིང་གི་མིང་གི་མཐའོ། །དེས་ན་རཱ་ཛཱ་ཏ་ན་
ཞེས་པ་ཤིང་གི་སྟོང་པོ་ཏ་ན་ཡོད་པ་དང་བཅས་པ་ཞེས་པའོ །ཤིང་ཞེས་པ་ནི། སྒྲ་སྦྱོར་བམ་གཉིས་
449

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལ་སོགས་པར། ཤིང་དང་བྱ་དང་རི་དྭགས་རྣམས་ལ་སྐད་དོན་མེད་ཀྱང་། རེ་རེ་སྦྱར་བར་གསུངས་
པའོ། །ཡང་པ་ནཱ་ཏ་ན་ཞེས་པ།རྟག་པ་ཁྱབ་འཇུག་ལ་ཡང་འཇུག་པ་ཡིན་ཞིང༌།ཚུལ་དེ་ལྟར་གནས་
པ་ལ། རཱ་ཛའི་སྒྲ་འདི་རྒྱལ་པོ་མ་ཡིན་ཞིང༌།ཏ་ན་ཁྱབ་འཇུག་མ་ཡིན་གྱི།རཱ་ཛ་ཏ་ན་ཞེས་པ་ཤིང་སྡོང་
གི་བྱེ་བྲག་ཡིན་ནོ། །འདི་ནི་ལེགས་པར་སྦྱར་བའི་སྐད་ལ་སྦྱར་པ་ངེས་ཅན་དུའང་བཤད་དུ་བཏུབ་
པའོ། །
བཅུ་པ་བསྒྲིབས་པའི་དཔེར་བརྗོད་ནི། རྫས་བྲལ་མི་ནི་བཏང་བྱས་ནས། །ནོར་ལྡན་
རྣམས་ཅན་བགྲོད་པ་གང༌། །སྣ་ཚོགས་སྐྱོག་བརྒྱས་འཇིག་རྟེན་འགུགས། །གཟུངས་དཀའ་སྨད་
འཚོང་མི་ཡིན་། །རྫས་བྲལ་ཏེ་ནོར་དང་བྲལ་བའི་མི་ནི་བཏང་བ་སྟེ་ཡངས་པར་བྱས་ནས།ནོར་
དང་ལྡན་པའི་མི་རྣམས་ཅན་དུ་བགྲོད་པར་བྱེད་པ་ལ་སྣ་ཚོགས་པའི་སྐྱོག་སྒེག་པའི་བྱ་བ་བརྒྱ་ཞེས་
ཉེ་བར་མཚོན་པས་མང་པོ་རྣམས་ཀྱིས་འཇིག་རྟེན་དགུགས་ཤིང་དབང་དུ་བྱས་པ་ཅན།སྟོབས་ཆུང་
གིས་གཟུང་དཀའ་ཞིང་། སྟོབས་ལྡན་ལ་སོགས་པ་ལ་བཟློག་དཀའ་བ་ཞེས་ཆོས་རྣམས་བཀོད་དེ།
དེ་ལྟ་བུ་ཐ་མལ་ལ་སྨད་འཚོང་མ་ཡིན་པར་གྲགས་པ་ལས།དེ་མ་ཡིན་པ་ལས་དཔལ་ཏེ་ཕུན་ཚོགས་
སོ། །འདི་ལྟར་དཔལ་དང་ཆོས་མཚུངས་པ་སྨད་འཚོང་མ་ལ་གོ་བའི་དཔལ་ཕུན་ཚོགས་བརྗོད་པར་
འདོད་པ་བསྒྲིབས་པའམ་སྦས་པའོ།།
བསྒྲབས་པའམ་སྦས་པའ །
བཅུ་གཅིག །མཐུན་པའི་སྒྲའི་དཔེར་བརྗོད་ནི། ཁྱོད་ཀྱིས་ས་མིན་མི་མཐུན་གང་། །རབ་
གྱུར་སྒྲ་མིང་ཅན་ལས་རྒྱལ། །དེ་ཡིས་དེང་བདག་མཆོག་ཏུ་ནི། །བྲེད་ལྡན་བྱེད་དོ་སྙན་སྒྲོག་མ། །ཀྱེ་
མགྲིན་པའི་ནང་ན་སྙན་པར་སྒྲོག་མ་ཞེས་བོས་ཏེ། ཁྱོད་ཀྱི་མཆུ་དམར་པོས་ཞེས་བརྗོད་པར་འདོད་
པ་ལ།དྷཱ་རཱ་ཞེས་པ་འཛིན་མ་སྟེ་ངས་གཞིའི་མིང་ངོ༌།།དེ་ལས་བཀག་པས་ཨ་དྷཱ་རཱ་ནི་ས་མིན་ནོ།།དེ་
དང་མི་མཐུན་པ་མཆུ་སྟེ་འདིའི་ཡང་མིང་ཨ་དྷཱ་རཱ་ཞེས་པ་གང་ཡིན་པས་སོ །པྲ་ཞེས་པ་རབ་དང་།
ཝ་ལ་ཞེས་པ་སྒྲ་སྟེ།བསྡུས་ན།པྲ་ཝཱ་ལ་རབ་གྱུར་སྒྲའོ། །དེའི་མིང་ཅན་བྱུ་རུ་སྟེ།པྲ་ཝ་ལ་ཞེས་པ་བྱུ་
རུའི་མིང་ཡང་ཡིན་པས་སོ། །དམར་བ་ནི་དེ་ལས་ཀྱང་རྒྱལ་ཏེ། དཔེ་གསལ་བྱེད་དེ་འདྲའོ་ཞེས་པའི་
དོན་ནོ། །བརྗོད་པར་འདོད་པ་ནི། ཁྱོད་ཀྱི་མཆུའི་དམར་བ་ནི་བྱུ་རུ་དང་འདྲའོ་ཞེས་པ་ལ། ས་མིན་
450

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ལ་སོགས་པར་གབ་པའོ །དེ་འདྲའི་མཆུ་དེ་ཡིས་དེང་བདག་གི་ཡིད་མཆོག་ཏུ་སྲེད་པའི་འདོད་
ཆགས་དང་ལྡན་པར་བྱེད་དོ།།
བཅུ་གཉིས་པ་རྨོངས་པའི་དཔེར་བརྗོད་པ་ནི། འདོད་ལྡན་དག་ནི་མལ་སྟན་ལ། །ཁྲོ་བས་
ཕྱིར་བཟློགས་ཉལ་བར་གྱུར། །ཆགས་པས་དེ་བཞིན་ཉིད་ཉལ་། །དལ་བུ་ཡིས་ནི་ཁ་དག་སྦྱོར། །
འདོད་ལྡན་འདོད་ལྡན་མ་དག་ནི་བྱ་བ་རྩམ་པའི་ཆེ་ཆུང་ནི་མལ་སྟན་ལ་ཁྲོ་བས་གོས་དང་སྟན་ལ་
ཕྱིར་བཟློགས་ཏེ་རྒྱལ་བསྟན་ནས་ཉལ་བར་གྱུར་ཏེ། ཆགས་པའི་དབང་ལས་བཞིན་ཉིད་ལ་ཡུན་
རིང་དུ་ཉལ་ཞིང་གནས་ཏེ། དལ་བུ་ཡིས་ནི་ཆགས་ལྡན་གཉིས་པོའི་ཁ་དག་སྦྱར་བར་བྱེད་། །
འདིར་ཕྱིར་བཟློགས་ཏེ་ཉལ་བ་དག་ཇི་ལྟར་མཆུ་སྦྱོར་སྙམ་དུ་རྨོངས་སུ་འཇུག་པའོ །འདིར་དོན་ལ་
ནི་ཁ་སྤྲད་ནས་ཉལ་བ་ཉིད་ཡིན་།།
བཅུ་གསུམ་པ།དངོས་ཕྱོགས་ཀྱི་དཔེར་བརྗོད་ནི།བྱ་རྒྱལ་ཟས་སྐྱེས་དགྲ་ཡི་ནི། །བླ་མའི་
འོད་ཀྱིས་བཅོམ་སྐྱེས་སོ། །ཁ་འཇོམས་གྲོགས་མིན་འཛིན་པ་ཡིས། །ཁྱབ་པའི་མཁས་ལ་མངོན་པར་
དགའ། །བྱ་རྒྱལ་ནི་ནམ་མཁའ་ལྡིང་སྟེ། དེས་རྒྱ་མཚོ་བསྲུབས་པ་ལས་བྱུང་བའི་བདུད་རྩི་བཅོམ་
པའམ་ཕྱོགས་ནས།དེའི་ཟས་ཅན་ནི།བདུད་རྩི་ཟ་བ་བརྒྱ་བྱིན་ཏེ།དེ་ལས་སྐྱེས་པ་ནི་དབང་པོའི་བུ་
སྲིད་སྒྲུབ་ཡིན་ཞིང་དེའི་དགྲ་ཀནྣ་སྟེ། དེ་ཡི་ནི་བླ་མ་ཉི་མ་ཡིན་ལ། དེའི་འོད་ཀྱིས་བཅོམ་པ་སྟེ།སྲིད་སྒྲུབ་ཡིན་ཞིང་དེའི་དགྲ་ཀརྴ་སྟེ།དེ་
གདུངས་པའི་སྐྱེ་བོ་རྣམས་ནི་ཁ་བ་འཇོམས་པ་མིའི་གྲོགས་མིན་གྱི་དེའི་དགྲ་ཆུ་འཛིན་པ་སྤྲིན་གྱིས་
ཁྱབས་པའི་མཁའ་མངོན་པར་དགའ་ཞིང་དང་བར་བྱེད་དོ། །འདིར་བྱ་ན་སྐབས་ཀྱི་མཁའ་ལྡིང་ཡིན་
ཞིང༌།དེ་བཞིན་དུ་བདུད་རྩིའི་ཟས་ཅན་ཡང་དབང་པོ་ཡིན་།དོན་ནམ་ཤུགས་ཀྱིས་ཀྱང་ངོ་། །
འདིར་རྐང་པ་གཉིས་གཉིས་ཀྱི་བརྗོད་བྱ་སྔ་མ་སྔ་མ་དང་། ཕྱི་མ་ཕྱི་མ་རྣམས་འབྲེལ་བ་ཅན་ཡིན་
པས་འབྲེལ་བ་དེ་ཕྲེང་བའོ །
བཅུ་བཞི་པ་གཅིག་བསྒྲིབས་པའི་དཔེར་བརྗོད་ནི།ནམ་ཡང་མཚོན་དང་བུད་མེད་ཀྱི།།ནུ་
མའི་དཀྱིལ་འཁོར་ལ་མ་རེག།མི་མ་ཡིན་པ་འགའ་ཞིག་གི།ལག་འདི་འབྲས་མེད་མིན་ནོ་ལོ། །དུས་
ནམ་དུ་ཡང་ལག་པའི་བྱ་བ་མཚོན་ཆ་ལ་རེག་པ་དང༌། བུད་མེད་ལང་ཚོ་ལས་བྱུང་བའི་མཛེས་མ་
451

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
རྣམས་ཀྱི་ནུ་མ་མའི་དཀྱིལ་འཁོར་ལ་རེག་པ་ཡིན་པ་ལས།དེ་དག་ལ་མ་རེག་ཀྱང་། མི་མ་ཡིན་པ་
འགའ་ཞིག་གི་ལག་པ་འདི་འབྲས་བུའམ་དགོས་པ་མེད་པ་ཡིན་ནོ། །ཟེར་ལོ་ཞེས་མ་རངས་པ་
སྐད་། །འདིར་བརྗོད་པར་འདོད་པའི་དོན་ནི།མི་མ་ཡིན་ཟེར་ཡང༌།དྲི་ཟའི་ལག་པ་ཞེས་པའོ །དེ་
ཤིང་ཨེ་རཎ་ཌ་ཞེས་པའི་མིང་།།དེའང་ཆུ་ཤིང་ཡིན་།།
བཅོ་ལྔ་པ་གཉིས་ཀ་བསྒྲིབས་པའི་དཔེར་བརྗོད་ནི། སུ་ཞིག་གང་དང་འགྲོགས་པ་ཡིས། །
བྱ་བ་ཐམས་ཅད་ཉེ་བར་ནི། །ཐོབ་ཅིང་ཟས་ཀྱི་དུས་དག་ཏུ། །གལ་ཏེ་མཐོང་ན་འདོར་བར་བྱེད། །
མགོ་སྐྱེས་སུ་ཞིག་མགོ་བོ་གང་དང་ལྷན་ཅིག་བགྲོད་པ་ཡིས་བྱ་བ་ཁྲུས་དང་བགྲོད་པ་ལ་སོགས་པ་
ཐམས་ཅད་ཉེ་བར་གནས་པ་ནི་ཐོབ་ཅིང་ཟས་ཀྱི་དུས་དག་ཏུ་ཆུང་ངུའང་གལ་ཏེ་ཅི་ཞིག་ལྟར་མཐོང་
ན་འདོར་བར་བྱེད་དོ།།ཞེས་པ་བརྗོད་པར་འདོད་པའི་སྐྲ་ཡིན་ནོ། །འདིར་གང་དང་ཞེས་པ་དང༌།
སུ་ཞིག་ཞེས་པའི་སྐད་ཀེ་ན་ཀ ཞེས་པ་ལ། གླེགས་བམ་ཁ་གཅིག་ཏུ། ཀེ་ནེ་ཤཿ ཞེས་པར་ཡོད་
ཅིང་། དེ་ཀ་དང་ཨི་ཞེས་དང་། དེ་དག་ལྷན་ཅིག་པ་ཀེ་ཤ་ཞེས་པ་སྐྲའི་སྐད་དོད་ཡིན་ལ། དེ་མིང་
ཐམས་ཅད་པ་གང་དང་ཞེས་པར་གབ་པའོ། །ཡང་ན། ཀེ་ན་ཞེས་པ་ཚངས་པ་དང༌། ཨཱི་ཤྭ་ཞེས་པ་
དབང་ཕྱུག་ཏུ་གབ་པར་ཡང་བཤད་པར་བྱའོ། །འདི་རྟེན་མགོ་བོ་དང་རྟེན་པ་སྐྲ་གཉིས་ཀ་སྦས་པ་
ཡིན་། །
བཅུ་དྲུག་པ་ཡོངས་སུ་འདྲེས་པའི་དཔེར་བརྗོད་ནི། ཧ་ཡ་ག་ཛ་བྷ་ཊ་ཅན། །སྡེ་འདི་གལ་
ཏེ་མ་རྒྱལ་ན། །མཱ་ཏྲ་ག་མེད་ངེད་ཀྱི་བུ། །འདི་ནི་ཡི་གེ་ཤེས་ཀྱང་བླུན། །དེ་ནི་མིང་དུ་འདུས་པ་བསྲེས། །
བསླུས་པ་ཡི་ནི་གཟུགས་དང་ལྷན། །ཧ་ཡ་རྟ་དང་གཱ་ཛ་གླང་པོ་དང༌། བྷ་ཊ་དཔའ་པོ་རྐང་ཐང་དང་
བཅས་པ་ཅན་གྱི་སྡེ་ལས།བུ་འདི་གལ་ཏེ་མ་རྒྱས་ཏེ་མ་བཅོམ་ནའང།མཱ་ཏཱི་ཀ་སྡེ་མ་མེད་པ།ངེད་ཀྱི་
བུ་འདི་ནི་ཡི་གེ་ཤེས་ཀྱང་བླུན་པོ་ཡིན་། །ཕྱིའི་དོན་གབ་པར་བྱེད་པ་སྟེ། བུ་ཡིན་པ་དང་མ་མེད་པ་
འགལ་ཞིང༌།ཡི་གེ་ཤེས་པ་ཡང་བླུན་པོར་མི་རིགས་པའོ། །ཞེས་པར་གབ་པའོ །འདིར་བརྗོད་པར།།ས་པ་ཡང་བླ
འདོད་པའི་དོན་ནི། ཧ་ཡི་ཡི་གེས་རང་དང་ཀ་ཡིས་ཡར་ལ་བའི་སྡེ་མཚོན་ཞིང་། གས་ཀ་སྡེ་མཚོན་
ཞིང་།ཛས་ཙ་སྡེ་མཚོན་ཞིང༌། བྷས་པ་སྡེ་མཚོན། ཊས་ཊ་སྡེ་མཚོན་པ་དང༌། སྡེ་སྐད་དོད་ཀཱེ་ན།
452

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཞེས་པ། ཀཱ་ལ་པར། རིམ་པ་ལས་མ་འདས་པས་བར་ཕྲལ་བར་བྱའོ་ཞེས་པས་ངས་ཨི་ན་ཨ་ཞེས་པ་
ལས། ཨས་ཨ་ཨཱ་ཨཱི་ཨཿདང་ཨིས་དབྱངས་ལྷག་མ་རྣམས་མཚོན་ཞིང༌། ནས་ཏ་སྡེ་མཚོན་ཞིང་། ས་
ནི་བཅས་པ་ཞེས་པ་སྟེ།མདོར་བསྡུ་ན། དབྱངས་དང་གསལ་བྱེད་བཅས་པའི་ལུགས། འདི་གལ་
མ་རྒྱལ་ཏེ་མ་བསླབས་ན། དེའི་ཚེ་མཱ་ཏྲི་ཀ་སྟེ། ཡི་གེའི་མན་ངག་མེད་པ་ངེད་ཀྱི་བུ་འདི་ནི་རིག་བྱེད་
བཀླགས་པས། ཨཀྵ་ར་སྟེ་འགྱུར་མེད། རིག་བྱེད་རྟག་པ་ཤེས་ཀྱང་བླུན་ཏེ། བསྟན་བཅོས་མི་ཤེས་
པས་དེའི་བླང་དོར་མི་ཤེས་པའི་ཕྱིར་རོ།།
འདི་ལ་གབ་ཚིག་གི་མཚན་ཉིད་དུ་ཞིག་བསྲེས་པ་ཡིན་ཞེ་ན། བཤད་མ་ཐག་པའི་གབ་
ཚིག་དེ་ནི་བག་ཚིག་དགུ་པ་མིང་འདུས་པའམ་མིང་གཞན་བསྲེས་པ་ཡིན་ཏེ།མཱ་ཀ་ཞེས་པ་འདི་
ལ་ཡང་ལ་སོགས་པ་དོན་གཅིག་མིན་པ་ཐ་དད་པ་དུ་མ་བཏགས་པའི་ཕྱིར་རོ། །གབ་ཚིག་གཉིས་པ་
བསླུས་པའི་གཟུགས་སམ་ངོ་བོ་ལྡན་པའང་བསྲེས་པ་ཡིན་ཏེ།མཱ་ཏྲི་ཀ་མེད་པའི་སྒྲ་སྐྱེད་བྱེད་མ་མེད་
པ་ལ་གྲགས་པ་དེ་ཡིས། ཡི་གེའི་མན་དཔང་ལ་མི་གོ་བར་བསླུ་བའི་ཕྱིར་དང༌། ཨཀྵ་ར་ཞེས་པའི་སྒྲ་
ཡི་གེ་ཤེས་པ་ལ་གྲགས་པ་དེ་ཡིས་རིག་བྱེད་རྟག་པ་ཤེས་པའམ། འགྱུར་མེད་ལ་མི་གོ་བར་བསླུས་
པའི་ཕྱིར་རོ། །དེས་རིགས་ཅན་གཞན་ལ་བསྒྲེ་བ་ནི།དེ་བཞིན་ཉིད་དུ།གཞན་གྱི་ཡང༌།འདྲེས་པའི་
རིམ་པ་ཤེས་པར་བྱ མིང་དུ་ལུས་པ་དང་བསླུས་པ་འདྲེས་པ་དེ་བཞིན་ཉིད་དུ་གཞན་ལྷག་རྣམས་ཀྱི་
ཡང་གཉིས་དང་གསུམ་བསྲེས་པ་ལ་སོགས་པ་འདྲེས་པའི་རིམ་པ་རྣམས་ཇི་ལྟར་རིགས་པས་
བརྟགས་པས་ཤེས་པར་བྱའོ །མཁྱེན་པ་ནམ་མཁའི་ཁྱོན་ལྟར་རབ་ཡངས་ཤིང༌། །བརྩེ་བ་རིན་ཆེན་
ལྟ་བུའི་འོད་འབར་བ། །འགྲོ་བའི་དཔལ་མགོན་ཡོན་ཏན་དུ་མའི་མཛོད། །མཛད་པ་བཟང་པོ་རྟག་
ཏུ་རྒྱལ་གྱུར་ཅིག །དེང་སང་མཁས་པར་གྲགས་པའི་སྐྱེ་བོ་ཕལ །མིང་ཙམ་སྣང་གི་དངོས་པོའི་
དབྱེན་པར་མཐོང༌། །གངས་ཅན་འདི་ན་མིག་ལྡན་ཁོ་བོ་སྟེ། །ལུས་དང་རྒྱན་གྱི་གཟུགས་རྣམས་
འབྱེད་ལ་མཁས། །གབ་ཚིག་གི་རྒྱན་བཤད་ཟིན་། །
གང་ཞིག་པདྨ་ཟླ་བའི་དབུས་སུ་ཏཾ་ཡིག་ལས་འཁྲུངས་འགྱིང་བག་དང་ལྡན་ཡིད་འོང་
དཀྱིལ་དཀྲུང་ཕྱེད་པས་བཞུགས། །མརྒཏ་མདངས་འཕྲོག་ཞལ་གཅིག་ཕྱག་གཉིས་གཡས་པའི་ཕྱག་
453

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ནི་ཆུ་འཛིན་སར་པས་འཇིགས་པ་བརྒྱད་ཀྱི་གདུང་བ་སྐྱོབ། །གཡོན་པའི་དྲི་ཞིམ་ཨུཏྤ་ལ་ནི་བུང་བས་
ཉེར་བརྟེན་རྣ་ཆའི་ཐད་དུ་རྣམ་འཕྲུལ་སྤྱན་ཟུར་རོལ་པ་ཅན། །ཙན་དན་ག་པུར་དྲི་ལྡན་ན་བཟའ་པཉྩ་
ལི་ཀའི་གོས་ཀྱིས་ལེགས་འཁྱུད་ནོར་བུའི་རོའི་ཉམས་ཡིན་པ་ལ། །མ་ཡཱ་བདག་གིས་དང་དགོས་བ་
ལང་སྟེ།དེའི་རོ་བྲོ་བ་ཞེས་པར་གབ་པ་སྟེ།དོན་ལ་བདག་གི་གནོད་པའི་རོ་སེམས་ཀྱི།ཞེས་པའམ།
བདག་གི་སེམས་ཀྱི་གནོད་པའི་ཉམས་ཞེས་སམ།ཡང་གོ་ཞེས་པ་ངག་ལའང་འཇུག་པས། བདག་
གི་ངག་སེམས་ཉམས་ལྡན་གྱི། །ཞེས་པ་ཡིན་པ་ལ། བདག་གིས་བ་ལང་སེམས་ཀྱིས། །ཞེས་པར་
རྨོངས་སུ་འཇུག་པ་སྟེ།དེ་ལ་སྒྲའི་མཚམས་སྦྱར་ནས་བཤད་ན།མེ་ལ།ཀཱ་ལ་སར།རིམ་པ་ལས་མ་
འདས་པར་ཕྲལ་བར་བྱའོ་ཞེས་པའི་མདོས། ཨེ་མ་བྱུང་། ཨེ་ཨ་ཡའོ། །ཞེས་པའི་མདོས། ཨེ་དེ་
ལ་ཨ་དང་ཡང་དབྱངས་མེད་དུ་འགྱུར་ལ། ཡ་ལ་ཨཱ་གས་ཀྱི་ཨ་སྦྱར་བས་མ་ཡཱ་གས་ཞེས་པར་གྲུབ་
པ་ལ། རེ་ཕ་དང་པ་དག་གི་རྣམ་པར་གཅད་བྱའོ་ཞེས་པས། ས་དབྱངས་མེད་ཚེག་དྲག་ཏུ་འགྱུར་རོ། །
ཕ་རོལ་ཏུ་རོའི་སྐད་དོད་ར་པ་བྱུང་བ་ན། ཨ་དང་སྒྲ་ལྡན་དག་གིའང་ངོ༌། །ཞེས་པའི་མདོས།ཚེག་
ཕྲག་རུ་གྱུར།ཨུའི་ཡི་གེ་ལ་ཨེའོ་ཞེས་པའི་མདོས། ཨོ་རུ་གྱུར། དེ་དག་གི་སྲོག་ཏུ་བཅུག་པས་གོ་
ཞེས་པས།མ་ཡཱ་གོ་ཞེས་པར་གྱུར་པའོ། །ཀྱེ་ཀུན་ཏུ་ལང་ལས་བྱུང་བའི་ཆགས་པས་མིག་དམར་
མ་ཞེས་དགའ་མ་ལ་བོས་ཏེ། ཁྱོད་ཀྱིས་བདག་གི་སེམས་ཀྱི་སྐྱོན་ཤེས་པ་མེད་པ་ལ ཅིའི་སླད་དུ་
བདག་ལ་ཁྲོ་སྟེ་རྒྱུ་མེད་དུ་ཁྲོ་བ་མི་རིགས་། །དེས་ན་ཁྲོ་བའི་གནས་མ་ཡིན་པ་ལ་ཁྲོས་ནས་ངུ་བ
མངོན་སུམ་པ་འདི་ཡིས་ནི་ཅི་བྱེད་དེ་དགོས་པ་མེད་དོ། །ཞེས་པའོ། །
གཉིས་པ་སླུ་བྱེད་ཀྱི་དཔེ་ནི ཀུབ་ཛ་བསྟེན་པ་ཁྱོད་ཀྱི་ནི། །དགའ་བ་ཇི་ལྟར་འཕེལ་
གྱུར་པ། །འཆི་མེད་བུད་མེད་ཅི་འདྲ་མ། །མི་མོ་སྤྱོད་པས་ད་ལྟ་མིན། །དེ་ལྟ་ཀུབ་ཛཱ་ཞེས་པ་མིང་
གིས་ཕྱོགས་གཅིག་གིས་ཀུན་མཚོན་པར་ནུས་པས། གྲོང་ཁྱེར་ཀ་ནྱཱ་ཀུས་ཛ་ཞེས་པ་གོ་ནུས་ཏེ།
དཔེར་ན། འཁྲུལ་པ་ཞེས་པས། བདེན་པ་ལས་འཁྲུལ་པ་མཚོན་པ་བཞིན་ནོ །དེ་འདྲའི་ཡུལ་གྱི་
ཁྱད་པར་འགའ་ཞིག་གིས་མཛེས་མ་བརྗོད་པར་འདོད་པ་ལ། ལུས་ལ་སྐྱོན་དང་བཅས་པའི་རྒུར་
བའི་བུད་མེད་ལས་གྲགས་པས། དེ་ལ་ཀུ་རེ་ལ་སོགས་པར་སྐྱེད་པས་བསླུ་བ་སྟེ། དེ་འདྲ་སྟེ་བསྟེན་
454

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པའི་སྐྱེས་བུ་ཁྱོད་ཀྱི་ནི། བརྩེ་བ་ལས་བྱུང་བའི་དགའ་བ་ཇི་ལྟར་འཕེལ་བར་འགྱུར་པའི་དགའ་བ་དེ་
ནི་འཆི་མེད་དེ་ལྷའོ། །དེའི་བུད་མེད་སྤྱད་པ་ལ་ཅོ་འདྲི་བར་བྱེད་པ་ལ་སྟེ། དཔེ་གསལ་བྱེད་ཡིན་ཏེ།
དེ་དང་མཚུངས་སོ་ཞེས་པའོ །མིའི་བུ་མོ་ལ་འདོད་པ་སྤྱད་པས་དགའ་བ་དེ་ལྟ་མིན་ཏེ། དེ་བས་ཆེས་
པ་ལྷག་གོ་ཞེས་པའི་དོན་ནོ། །
གསུམ་པ་རིམ་པ་བྲལ་བ་ནི།དཔེར་ན།ཡུ་བར་འོ་བྱེད་པད་ཅན་གྱི། །ངང་པ་ཚེར་མ་རྩུབ་
མ་ཅན། །བཞིན་གྱིས་སྒྲ་སྙན་སྒྲོག་བྱེད་ཅིང༌། །ལུས་ནི་འདར་བར་བྱེད་ཅིང་མཆུས། །གལ་ཏེ་འདི་
རིམ་པ་ཉམས་པའི་སྐྱོན་དུ་འགྱུར་ཞེ་ན།མི་འགྱུར་ཏེ།ཡུ་བ་འོ་བྱེད་ཁྱད་པར་གྱི་གཞིར་ཞེག །གང་
གི་ཡུ་བར་གང་གིས་འོ་བྱེད་ཅེ་ན།པད་ཅན་གྱི་ཡུ་བར་ངང་པས་བྱེད་དོ། །ཚུལ་ཇི་ལྟར་ཞེ་ན།ཚེར་
མ་རྩུབ་ཅན་གྱི་ཡུ་བ་ལ། ངང་པའི་བཞིན་རས་ཀྱི་དབུས་ནས་སྒྲ་སྙན་པ་ཡིད་དུ་འོང་བ་བསྙོན་པར་
བྱེད་ཅིང༌། ལུས་ནི་འདར་བ་དང་གཡའ་བར་བྱེད་ཅིང་དེའི་མཆུ་ཡིས་སོ། །ཡང་དེའི་མཆུས་ཡུ་བར་
འོ་བྱེད་ཅེས་སྒོར་མོར་བྱས་པས་སྐྱོན་མེད་དོ། །བཞི་པ་རབ་བཅོམ་ནི་དཔེར་ན།བུ་མོ་མཛེས་ཁྱོད་
རྐང་པ་ལ །རྐང་གདུབ་རྒྱས་པས་སྒྲ་སྙན་སྒྲོག །མངོན་སུམ་ཉིད་དུ་གྱུར་པ་འདིར། །བདག་གི་སྲོག་
ནི་བསྟན་མ་ཡིན། །འདི་ལེགས་སྦྱར་ལ་ཤིན་ཏུ་གོ་དཀའ་བར་ཡོད་པས།རབ་བརྩམ་གྱི་ངེས་པ་ཡོད་
པ་སྟེ ཀྱེ་བུ་མོ་མཛེས་མ་ཞེས་བོས་ནས། ཁྱོད་ཀྱི་རྐང་པ་ལེགས་པ་ལ་རྐང་གདུབ་བྱས་གནས་པས་
གོམ་པ་འདོར་བ་ནས་སྒྲ་སྙན་པ་སྒྲོག་པའི་རྣ་བ་དང་མིག་གི་མངོན་སུམ་ཉིད་དུ་གྱུར་པའི་སྐབས་
འདིར།ཤིན་ཏུ་ཡིད་དུ་འོང་བའི་དངོས་པོ་མངོན་དུ་གྱུར་པའི་ཆགས་པའི་དབང་གིས་བདག་གི་སྲོག
ནི་བརྟན་པ་མ་ཡིན་གཡོའོ། །ཞེས་པ་འཆི་བའི་སྒོ་ཕུལ་བྱུང་དུ་བརྗོད་པའོ། །རྒྱན་ལྡན་སྒྲོལ་མས་
སྐྱོངས། །
གསུམ་པ་སྐྱོན་སེལ་བ་རྒྱས་པར་བཤད་པ་ལ་གཉིས།ལུས་མདོར་བསྟན།ཡན་ལག་རྒྱས་
བཤད་དོ། །དང་པོ་ནི། དོན་ཉམས་དོན་འགལ་དོན་གཅིག་པ། །ཐེ་ཚོམ་ཅན་དང་རིམ་པ་ཉམས། །
སྒྲ་ཉམས་གཅོད་མཚམས་ཉམས་པ་དང༌། །སྡེབ་སྦྱོར་ཉམས་དང་མཚམས་སྦྱོར་བྲལ། །ཡུལ་དུས་སྒྱུ་
རྩལ་འཇིག་རྟེན་དང་། །ལུང་རིགས་དག་དང་འགལ་བ་སྟེ། །སྐྱོན་བཅུ་དེ་རྣམས་སྙན་དངགས་ལ། །
455

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
སྙན་དངགས་མཁན་གྱིས་སྤང་བར་བྱ། །དམ་བཅའ་གཏན་ཚིགས་དེས་ཉམས་པ།།ཕེལ་ཆེར་དཔྱད་
པར་དཀའ་བ་ཉིད། །ཅེས་པ་འདི་ཡང་སྐྱོན་མིན་ནམ། །སྦྱོར་བ་དེ་ཡིས་འབྲས་བུ་ཞིང༌།དེ་ལ་བརྗོད་
བྱའི་དོན་ཉམས་པ་སྟེ།དོན་དང་བྲལ་བ་དང༌།བརྗོད་བྱའི་དོན་སྔ་ཕྱི་འགལ་བ་དང༌། དོན་གཅིག་པ་སྟེ།
དོན་བཟློས་པ་དང༌། ཐེ་ཚོམ་ཅན་ནི་ཅི་དོན་འདི་ཡིན་ནམ་མ་ཡིན་སྙམ་པའི་བློ་སྐྱེད་པར་བྱེད་པ་དང་།
རིམ་པ་ཉམས་པ་སྔར་བསྟན་པ་དང་ཕྱིས་བསྟན་པ་རིམ་པ་འཁྲུགས་པ་དང༌། སྒྲ་ཉམས་པ་སྒྲའི་
བསྟན་བཅོས་དང་འགལ་བ་དང་། གཅོད་མཚམས་སྡེབ་སྦྱོར་གྱི་བསྟན་བཅོས་ལས་ལ་སོར་བཤད་
པ་དེ་ཉམས་པ་དང༌། མཚམས་སྦྱོར་སྒྲའི་བསྟན་བཅོས་ནས་བཤད་པའི་ཡཎ་ཏུ་བསྒྱུར་བ་ལ་སོགས་
པ་དང་བྲལ་བ་དང་། ཡུལ་རི་ལ་སོགས་པ་དང༌། དུས་ཉིན་མོ་ལ་སོགས་པ་དང་། སྒྱུ་རྩལ་གར་དང་
གླུ་ལ་སོགས་ལྟ་བུར་ཚིག་བསྡུར་མེད་པ་གང་ཡིན་པ་དེ་ནི།དོན་ཉམས་པའི་སྐྱོན་དེའི་མཚན་ཉིད་དུ
སྐབས་འདིར་འདོད་དོ། །ཚིག་གི་དོན་ཙམ་གྱིས་ནི་སྟོང་པ་ནི་མ་ཡིན་ཏེ། སེ་བཅུ་སོགས་ལའང་ཚིག
སོ་སོ་ལ་དོན་ཡོད་པའི་ཕྱིར་རོ །སྐྱོན་དེ་དག་གང་ལ་འབྱུང་བའི་དཔེའི་ཡུལ་ནི།ཆང་གིས་མྱོས་པ་
དང༌། སེམས་རྣལ་དུ་མི་གནས་པའི་བསྙོན་པ་དང༌། བླང་དོར་ལ་མ་བྱང་བའི་བྱིས་པ་ཡི་བརྗོད་
པ་ལས གཞན་སེམས་རང་བཞིན་ཡིན་པར་བརྗོད་པའི་བརྗོད་པ་ལ་དོན་ཉམས་པ་འདི་སྐྱོན་ཅན་
ཡིན་། །
གཉིས་པ་དཔེར་བརྗོད་པ་ནི།རྒྱ་མཚོ་འདི་ནི་འཐུང་བྱེད་དེ། །བདག་ནི་དེ་རིང་རྒས་པས་
གཟིར། །སྤྲིན་འདི་རབ་ཏུ་སྒྲོག་བྱེད་དེ། །འཕྲོག་བྱེད་ས་སྲུང་དག་ལ་དཀའ། །རྒྱ་མཚོ་འདི་བཏུང་བྱ་
ཡིན་པ་ལ་འཐུང་བྱེད་དེ་ཞེས་དང༌། བྱིས་པ་བདག་ནི་དུས་དེ་རིང་ལང་ཚོ་ཡོལ་བ་རྒས་པས་གཟིར་
ཞིང་གདུངས་སོ་ཞེས་དང༌། ནམ་མཁའ་དྭངས་པ་འདི་ནི་སྤྲིན་འདི་རབ་ཏུ་སྒྲོག་པར་བྱེད་དོ་དང༌། ལྷ་
འཕྲོག་བྱེད་དགའ་བ་འདི་ནི་གླང་པོ་ཆེ་ས་སྲུང་ངམ་རྒྱལ་པོ་དག་ལ་དཀའ་ཞེས་པ་ལ་སོགས་པ་སྙན་
ངག་གི་དོན་འགྱུར་བ་དོན་གཅིག་བསྡུར་མེད་པ། སོ་སོ་བ་ལྕགས་ཀྱི་ཐུར་མ་འདྲ་བ་དང་ནང་འགལ་
བའོ། །འདི་ཡི་དཔེར་བརྗོད་རྣམ་པ་གསལ་བར་ནི།ལོ་ཙྪ་བ་འགའ་ཞིག་གི་འགྱུར་ཉེས་ལས།ཟླ་བ་
ལས་མཛེས་པའི་རྩལ་ཞོན་པ་དང་། ར་པ་ན་དྲུག་པ་ཁྲོ་བོ་དང་། འབྱུང་པོ་དང་བདུད་ལས་རྒྱལ་མོ་
456

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ཞེས། རྒྱ་དཔེ་ལས་དོན་མ་གོ་བར་བསྒྱུར་བ་ཚིག་དོན་བསྡུར་མེད་པ།དེ་འདྲ་རྣམས་གསལ་བར་སྣང་
ངོ་། །ཞེས་གསུངས་སོ། །
གསུམ་པ་དམིགས་གསལ་ནི། འདི་སེམས་རྣལ་དུ་མི་གནས་པའི། །མངོན་པར་བརྗོད་ལ་
སྨོད་མིན་ཏེ། །གཞན་དུ་དེ་ལྟ་བུ་ལ་སོགས །སྙན་དངགས་མཁན་སུ་ཞིག་སྦྱོར། །དོན་ཉམས་
འདི་འདྲ་སྐབས་འགའ་ཞིག་སེམས་རྣལ་དུ་མི་གནས་པ་སོགས་གོང་དུ་བརྗོད་པ་ལྟར་དང༌།དེ་
དག་གི་ཡང་ལན་མོའམ་དཔེར་བརྗོད་མཚོན་པའམ།དེའི་ཉམས་འདོན་པ་ལ་སྨད་པའམ་སྐྱོན་མིན་ཏེ།
སྐབས་དེ་འདྲར་ཡོན་ཏན་དུ་འགྱུར་བའང་སྲིད་པའི་ཕྱིར་རོ། །གལ་ཏེ་མྱོས་བསྙོན་བྱིས་གསུམ་གྱི་
དོན་ཉམས་སྨྲ་བའང་སྐྱོན་ཡིན་མོད་ཀྱི། སྐྱོན་ཆུང་བར་གྲགས་པ་དང༌། སྙན་དངགས་ལ་སྲིད་པར་
དཀའ་སྟེ། གསུམ་པོ་དེ་ལས་གཞན་པའི་མཁས་པ་ནི། རྒྱ་མཚོ་འཐུང་བྱེད་ལ་སོགས་པ་དང་སེའུ་
བཅུ་ལ་སོགས་པ་ནི་སྙན་དངགས་མཁན་པོ་སུ་ཞིག་སྦྱོར་ཏེ། དེར་མ་ཟད་མི་མཁས་པ་སེམས་སམ་
རྫོགས་པའང་མི་སྨྲ་ན་མཁས་པ་ལྟ་སྨོས་ཀྱང་ཅི་དགོས།དེའང་རྩ་བ་ཤིན་ཏུ་ཉམས་པའི་ཕྱིར་།།
གཉིས་པ་དོན་འགལ་བ་ལའང་གསུམ་ལས། དང་པོ་མཚན་ཉིད་ནི། ངག་གཅིག་གམ་ནི་
རབ་སྦྱོར་ལ། །སྔ་མ་ཕྱི་མ་གཞན་འཇོམས་པ། །འགལ་བའི་དོན་ཅན་ཉིད་ཀྱི་སྐྱོན། །དོན་འགལ་
ཞེས་པར་རབ་ཏུ་བརྗོད། །ཨ་མ་ར་ཀོ་ཥར། སུས་ཏིང་ངའི་མཐའ་ཅན་ཚོགས བྱ་བའམ་བྱེད་ཅན་
དྲུག་ལྡན་ངག །ཅེས་པ་ལྟར།ཚིགས་བཅད་དམ་ལྷུག་པའི་ངག་གང་ཞིག །ཚིག་གཅིག་གམ། རབ་
སྦྱོར་ཏེ་ཚིག་གི་ཕྲེང་བ་མང་པོ་སརྒས་བཅིངས་པ་ལ་སོགས་ལ།སྔ་མ་དང་མ་གཞན་འཇོམས་ཤིང་
ཕན་ཚུན་ནང་འགལ་བ། ཁས་བླངས་འགལ་བའམ། སྔ་མ་ཚིག་ཅིག་ཉིད་དང་པོ་ཤུགས་འགལ་བ་
རང་ཚིག་འགལ་བ་ལྟ་བུའི་དོན་ཅན་ཉིད་ཀྱི་རྒྱུ་མཚན་གྱིས་སྐྱོན་དུ་གྱུར་པ་ནི།དོན་འགལ་ཞེས་པའི་
སྐྱོན་གྱི་མཚན་ཉིད་ཡིན་པར་རབ་ཏུ་བརྗོད་དོ། །གཉིས་པ་དཔེར་བརྗོད་ནི། དགྲ་རིགས་མཐའ་དག་
འཇོམས་པ་དང༌། །སྣ་ཚོགས་ཁུར་འདིར་རྒྱལ་གྱུར་ཅིག །འབྱུང་པོ་ཀུན་ལ་བརྩེ་བ་ཅན། །ཁྱོད་ལ་
དགྲ་ནི་སུ་འང་མེད། །ཀྱེ་རྒྱལ་བོ་ཞེས་བོས་ནས ཁྱོད་ཀྱིས་དགྲ་རིགས་མཐའ་དག་འཇོམས་ནུས་
པར་བྱེད་དོ་ཞེས་པ་དང༌། འགྲོ་བ་མཐའ་དག་ལ་བརྩེ་བའི་སྣ་ཚོགས་ཁུར་འདིས་ས་གཞི་ལས་རྒྱལ་
457

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཞིང་དབང་དུ་གྱུར་པར་མཛོད་ཅིག་ཅེས་པ། དགྲ་རིགས་མཐའ་དག་འཇོམས་པ་དང༌།ཐམས་ཅད་
ལ་བརྩེ་བ་རང་ཚིག་འགལ་ལོ །འབྱུང་པོ་སྟེ་སེམས་ཅན་ཀུན་ལ་བརྩེ་བ་ཅན་ཞེས་དང་། །ཁྱོད་ལ་
དགྲ་ནི་སུ་ཡང་མེད་དང་དགྲ་གཞོན་བྱར་ཡོད་པ་ཁས་བླངས་འགལ་བས། ངག་ལ་ཡོད་པའི་དོན་
འགལ་བའོ། །སརྒས་བཅིངས་པ་ལ་སོགས་པ་ནི། འགའ་ཞིག་ཏུ་བལྟ་བར་བྱའོ། །1
གསུམ་པ་དམིགས་གསལ་ནི། མངོན་པར་ཆགས་ལྡན་སེམས་པ་ནི། །སྐབས་དེ་འགའ་
ཞིག་ཡོད་པ་ནི།།གང་ལ་འགལ་བའི་དོན་ཅན་གྱི། །ཚིག་ཀྱང་མངོན་པར་འདོད་པར་གྱུར། །སྨྲ་བ་པོ་
དང་འབྲེལ་བའི་སྐབས་ཡུལ་ལ་མངོན་པར་ཆགས་དྲག་པོ་དང་ལྡན་པའི་སེམས་ཡོད་པས་སྔོན་ལ་
རང་བཞིན་པ་སྨྲས་ནས་ཕྱི་ནས་ཆགས་པ་ཕུལ་མཐོང་བས་བསྐུལ་ནས་སྨྲས་པ་ལ་ནི་དེ་འདྲ་བའི་
སྐབས་དེ་དགོངས་འགལ་ཞིག་ཡོད་པ་ན། གང་ལ་འགལ་བ་བརྗོད་པའི་དོན་ཅན་གྱི་ཚིག་ཀྱང་སྐྱོན་
མེད་པར་མངོན་པར་འདོད་པ་ཡིན་ཏེ།སྔར་ཟླ་བ་བསིལ་བར་ཁས་བླངས་ནས ཟླ་བ་མཐོང་བས་
བྲལ་ཉེན་པ་ཟླ་བས་གདུངས་པར་བརྗོད་པ་བཞིན་ནོ །ཆགས་པས་ཉེ་བར་མཚོན་ནས་གཞན་
ལའང་དཔག་པར་བྱའོ། །ཆགས་པའི་དཔེར་བརྗོད་ནི།གཞན་གྱི་བུད་མེད་ལ་སྲེད་པ། །འཕགས་པ་
བདག་གིས་ག་ལ་རིགས། །དེ་ཡིས་སོ་བསྒྲིབ་གཡོ་བ་དག།བདག་ནི་ནམ་ཞིག་འཐུང་འགྱུར་རམ། །
དང་པོ་སྐྱེས་བུ་གཞན་གྱི་བུད་མེད་ལ་སྲེད་པས་བགྲོད་པར་འདོད་པ་འཇིག་རྟེན་དང་བསྟན་བཅོས་
དང་འགལ་བ་ནི་རིགས་པས་ཐ་སྙད་བྱེད་པས་ན། འཕགས་པའམ་དཀའ་ཐུབ་པར་གྱུར་པ་བདག་
ཅག་གིས་ག་ལ་རིགས་པའི་རིག་པ་དང་། སྣོད་དང་བཅུད་ཀྱི་འཇིག་རྟེན་གྱི་རྣམ་པ་སྣ་ཚོགས་དང༌།
རིགས་པ་རྗེས་སུ་རྟོག་པ་ལ་སོགས་པའི་ཚད་མ་དང༌། ལུང་གསུང་རབ་ལ་སོགས་པ་ཡིད་ཆེས་པ་སྟེ།
དྲུག་པོ་དེ་རྣམས་ཀྱི་རང་རང་གི་བསྟན་བཅོས་ཚད་ལྡན་ལས་བཤད་པའི་གནས་ལུགས་དང་ངེས་པ་
དང་འགལ་བ་སྟེ་དྲུག་སྐྱོན་གཅིག་ཏུ་བགྲངས་པས། ཆད་ལྷག་ལོག་པའི་ངོ་བོ་ཅན་སྐྱོན་བཅུ་པོ་དེ་
རྣམས་སྙན་དངགས་ཀྱི་བསྟན་བཅོས་ལ། སྙན་དངགས་ཀྱི་བསྟན་བཅོས་རྩོམ་པར་བྱེད་མཁས་ཀྱིས།
བསྟན་པ
བསྟན་བཅོས་ཚད་ལྡན་གྱི་མིག་གིས་བལྟས་ནས་སྤང་བར་བྱ་སྟེ། སྙན་དངགས་ཀྱི་ཡོན་ཏན་གྱི་མི་
མཐུན་ཕྱོགས་ཡིན་པའི་ཕྱིར་རོ། །དེ་ཡང་སྙན་དངགས་ལ་སྲིད་པའི་སྐྱོན་ཡིན་པའི་ཕྱིར། བཅུ་པོ་དེ་
458

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ནི་ཆོས་ཅན།སྙན་དངགས་ཀྱི་སྐྱོན་ཡིན་།དཔེར་ན། འགལ་བ་དང་མ་ངེས་པ་དང༌།མ་གྲུབ་པ་ལ་
སོགས་པ། གཏན་ཚིགས་ལ་སོགས་པའི་ཅི་རིགས་པར་སྐྱོན་ཡིན་པ་བཞིན་ནོ། །འོ་ན་དམ་བཅའ་
ཉམས་པ་ལ་སོགས་པ་རྣམས་ལ་བསྟན་བཅོས་གཞན་དུ་སྐྱོན་དུ་བཤད་ན།དེ་རྣམས་འདིར་མི་འཆད་
པ་ཅི་ཞེ་ན། དམ་བཅས་བསྒྲུབ་བྱ་དང་གཏན་ཚིགས་སྒྲུབ་བྱེད་དང༌། དཔེ་འབྲེལ་པ་རྟོགས་པར་བྱེད་
པ་ཉམས་པ་རྣམས་ཆོས་ཅན།རིགས་པ་དང་འགལ་བ་སྤངས་ཤིང༌།རིགས་པས་བསྒྲུབས་པའི་ཕྱིར།
དེ་དག་བསྟན་གྱི། ཕལ་ཆེར་ཏེ་མང་དུའམ་རྒྱས་པར་མ་བཤད་དེ།བཤད་པ་སྤྱད་པ་བཀའ་བ་སྟེ་
མང་བའི་སྐྱོན་དུ་འགྱུར་བ་ཉིད་ཡིན་ཏེ། བསྟན་བཅོས་གཞན་དང་ཐུན་མོང་བ་ཐམས་ཅད་བཤད་ན་
ཐུག་པ་མེད་པར་འགྱུར་བའི་ཕྱིར་རོ། །དམ་བཅའ་ལ་སོགས་པ་ཉམས་པ་ཞེས་བཤད་མ་ཐག་འདི་
ཐམས་ཅད་མ་ཚང་བའི་སྐྱོན་མིན་ནམ་ཞེ་ན་བསྟན་བཅོས་གཞན་སྐྱོན་དུ་བཤད་པ་ཀུན་ཆོས་ཅན།
བསྟན་བཅོས་སྦྱར་ནས་བསྟན་པ་ལ་འདིར་འབྲས་བུའམ་དགོས་པ་ཅི་སྟེ་དགོས་པ་མེད་པར་ཐལ་ལོ། །
རྟགས་གོང་མ་ཉིད་ཀྱི་ཕྱིར་རོ །ཡང་ན་དམ་བཅས་ནས། དཀའ་བ་ཉིད་ཀྱི་བར་ཕྱོགས་སྔར་བྱས་
ནས དམ་བཅའ་ལ་སོགས་པ་ཉམས་པ་འདི་ཡང་ཆོས་ཅན་སྐྱོན་མ་ཡིན་ནམ་སྟེ་སྐྱོན་དུ་ཐལ། སྦྱར་
བ་གང་ཞིག་འདིའི་འབྲུས་བུ་སྟེ་དོགས་ཅི་སྟེ་དགོས་པ་མེད་པའི་ཕྱིར་རོ། །ཞེས་པའོ། །
གཉིས་པ་རྒྱས་པར་བཤད་པ་ལ་བཅུ་ལས། དང་པོ།དོན་ཉམས་པ་ལ་གསུམ། མཚན་
ཉིད། དཔེར་བརྗོད། དམིགས་གསལ་ལོ། །དང་པོ་ནི། ཚོགས་པའི་དོན་གྱིས་སྟོང་པ་དག །དེ་ནི་
དོན་ཉམས་ཞེས་པར་འདོད། །གྱོས་པ་བསྙེན་པ་བྱས་པ་ཡི། །བརྗོད་ལས་གཞན་ལ་དེ་སྐྱོན་། །
དེའང་ཚིག་འདུས་པའི་ངག་གང་ཞིག །ཚོགས་པའི་དོན་ཡན་ལག་དང་ཡན་ལག་ཅན་དུ་གྱུར་པ་བྱ་བ་
དང༌། དེ་བཞིན་དུ་བྱེད་པ་ལས་དང་བྱེད་པ་ཆེད། འབྱུང་ཁུངས་བཞི་རྣམས་བྱེད་ཅན་དྲུག །ཅེས་
གསུངས་པའི་བྱེད་པ་ཅན་དྲུག་འབྲེལ་ཆགས་པས་སྟོང་པའི་ཚིག །སེའུ་བཅུ་འཁུར་བ་དྲུག་འཁར་
གཞོན་བསགས་པ་ཤ །ཞེས་པ་སྟེ་ཤིན་ཏུ་མི་རིགས་ཞེས་སོ་སོར་བརྟགས་པས་ཐོབ་པ་སྔར་བརྗོད་
ནས། དེ་དང་འགལ་བ་ཆགས་ཡུལ་མཐོང་བ་ལས་གཞན་དབང་གིས་སྨྲས་པ། གཞན་གྱི་བུད་མེད་
མཛེས་མ་དེའི་སོའི་སྒྲིབ་བྱེད་མཆུ་གཡོ་བའམ། འོད་ཟེར་དག་དུས་ནམ་ཞིག་བདག་འཐུང་བའི་
459

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
བསོད་ནམས་ཀྱི་ཉི་མ་འབྱུང་བར་འགྱུར་རམ་ཞེས་སྨོན་པ་ལྟ་བུའོ། །འདི་སྔ་ཕྱི་འགལ་ཡང་ཆགས་
ཡུལ་ཕུལ་བྱུང་དུ་སྟོན་པས་སྐྱོན་མ་ཡིན་། །
གསུམ་པ་གཅིག་པ་ལ་གསུམ་ལས། དང་པོ་མཚན་ཉིད་ནི། དོན་ཉིད་དམ་ནི་སྒྲ་ལ་
ཡང༌། །ཁྱད་པར་མེད་པར་སྔར་བརྗོད་པ། །གལ་ཏེ་སླར་ཡང་རབ་བསྒྲགས་པ། །དེ་ནི་དེ་དོན་
གཅིག་པ་འདོད། །བརྗོད་བྱའི་དོན་ཉིད་དམ་རྗོད་བྱེད་ཀྱི་སྒྲ་ལ་ཡང་སྔར་དང་ཁྱད་པར་མེད་པར་
བརྗོད་ཟིན་པས་ད་མི་བརྗོད་དེ་བཏགས་ཟིན་ལ་འཐག་པས་ཅི་ཞིག་བྱ། རྒྱ་གལ་ཏེ་སྔར་བརྗོད་པ་དེ་
ལྟར་ཡང་སྒྲས་དོན་རབ་ཏུ་བསྒྲགས་པ་ཟློས་པའི་སྐྱོན་ཡིན་པ་དེ་ནི།དོན་གཅིག་པའི་སྐྱོན་གྱི་མཚན་
ཉིད་པར་འདོད་དོ། །འོན་ཀྱང་དོན་ཟློས་པ་མེད་ན། སྒྲ་ཟློས་པ་ཟུང་ལྡན་ལ་སོགས་པ་ལ་སྐྱོན་
མེད་དོ། །གཉིས་པ་དཔེར་བརྗོད་པ་ནི། དཔེར བྱེད་པ་སྲེད་བྱེད་བུ་མོ་རྣམས། །དེ་ཡི་ལན་བུ་འོད་
ཟེར་ཅན། །ཆུ་འཛིན་གློག་དང་ལྡན་པ་ནི། །ཟབ་མོ་སྒྲ་སྒྲོག་འདི་དག་།དེའང་དཔེར་ན། འདོད་པ་
དོན་དུ་གཉེར་བའི་སྲེད་པར་བྱེད་པའི་བུ་མོ་རྣམས།དེ་ཡིས་ལན་བུའི་འོད་ཟེར་ཅན་གྱི་ཆུ་འཛིན་སྤྲིན་
གློག་དང་ལྡན་པ་ནི་ཟབ་མོའི་སྒྲ་སྒྲོག་པའི་གནས་འདི་དག་གོ།ཞེས་པ་སྲེད་པ་དང་སྲེད་བྱེད་དོན
གཅིག་པ་དང་།ཆུ་འཛིན་དང་གློག་ལྡན་དང་ཟབ་མོ་ལ་སོགས་པ་འདི་རྣམས་མིང་གི་རྣམས་གྲངས་
ཡིན་པས་ཟློས་པའོ། །
གསུམ་པ་དམིགས་བསལ་ནི། རྗེས་སུ་བརྩེ་སོགས་ཁྱད་པར་ལས། །གལ་ཏེ་འགའ་ཞིག་
བརྗོད་འདོད་ན། །ཡང་ཡང་བརྗོད་ལ་སྐྱོན་མེད་དེ། །འདི་ནི་རྒྱན་དུ་རིགས་པ་ཡིན།།རྗེས་སུ་བརྩེ་བ་
དང་ཁྲོ་བ་དང་མཚར་བ་དང་དགའ་བ་ལ་སོགས་པའི་ཁྱད་པར་གསལ་བར་སྟོན་པར་བྱེད་པ་ལས་
གལ་ཏེ་དེ་རྣམས་འགའ་ཞིག་བརྗོད་པར་འདོད་ནས་ཡང་ཡང་བཟླས་ནས་བརྗོད་པ་ལ་སྐྱོན་མེད་དོ། །
དེ་འདྲའི་ཡུལ་ལ་ལྟོས་ནས་རྗོད་པར་བྱེད་པ་བཟླས་ཀྱང་སྐྱོན་མེད་པར་ཟད་འདི་ནི་ཆོས་ཅན། རྒྱན་
དུ་རིགས་པ་ཡིན་ཏེ། སྙན་དངགས་མཛེས་པར་བྱེད་པའི་ཕྱིར་།བརྒྱད་སྟོང་འབྲེལ་ཆེན་ལས་
དྲངས་པ།ངོ་མཚར་བ་དང་རྩོད་པ་དང༌། །ཁྲོ་དང་ཞུམ་དང་ངེས་གཟུང་དང༌། །དད་དང་འགའ་བ་
རྣམས་ལ་ནི།།ཚིག་གཅིག་ལན་གཉིས་བརྗོད་པར་བྱ། །ཞེས་གསུངས་པ་ལྟར་རོ།།དེ་ཉིད་དཔེར་ན།
460

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
འདོད་པ་སྐབས་མིན་འཁོན་པ་ཡིན། །བུད་མེད་མཆོག་སྟེ་བཅོམ་པར་གྱུར། །ཡན་ལག་ཀུན་མཛེས་
བཅོམ་པར་གྱུར། །འཇམ་པར་སྒྲོག་མ་བཅོམ་པར་གྱུར། །འདོད་པའི་ཆེད་དུ་སྐབས་མིན་གློ་བུར་རྒྱུ་
མེད་དུ་འཁོན་ཞིང་དགྲར་གྱུར་པ་ཡིས་ཆགས་པའི་དབང་གིས་བུད་མེད་མཆོག་མཛེས་མ་དེ་བཅོམ་
པར་གྱུར་།ཡན་ལག་ཀུན་རང་བཞིན་དང་རྒྱན་གྱིས་ཀུན་ནས་མཛེས་པ་དེ་བཅོམ་པར་གྱུར།ངག་
འཇམ་ཞིང་ཡིད་དུ་འོང་བ་སྨྲ་བ་དེ་བཅོམ་པར་གྱུར་ཅེས་པ་ལྟ་བུ་སྟེ། བཅོམ་པར་གྱུར་ཅེས་པ་ལན་
གསུམ་བཟླས་ཀྱང་བརྩེ་བ་སྐབས་སུ་བབ་པའི་ཕྱིར། ཡང་ཡང་བརྗོད་ཀྱང་ཉེས་པ་མེད་དོ། །དེ་
བཞིན་དུ་གཞན་ལ་ཡང་དཔགས་ཏེ་ཤེས་པར་བྱའོ། །
བཞི་པ་ཐེ་ཚོམ་ཅན་ལ་སྔ་མ་ལྟར་གསུམ་ལས། དང་པོ་མཚན་ཉིད་ནི། ངེས་པའི་དོན་དུ་
རབ་སྦྱོར་བའི། །ཚིག་རྣམས་ཀྱིས་ནི་གལ་ཏེ་ན། །ཐེ་ཚོམ་སྐྱེད་པར་བྱེད་ན་འདི། །ཐེ་ཚོམ་ཅན་ཞེས་
རབ་ཏུ་བཤད། །གང་བརྗོད་བྱ་ངེས་ཤིང་རྟོགས་པའི་དོན་དུ་རབ་སྦྱོར་བའི་ཚིག་རྣམས་ཀྱིས་ནི། རྒྱ་
ལ་དེ་ན་ངེས་པའི་འགལ་ཟླ་ཐེ་ཚོམ་དོན་ལ་ཡིད་གཉིས་པའི་དགོས་པ་སྐྱེད་པར་བྱེད་ན། དེ་འདྲའི་
ངག་འདི་ནི། ཐེ་ཚོམ་ཅན་ཞེས་པའི་སྐྱོན་གྱི་མཚན་ཉིད་དུ་མཁས་པས་རབ་ཏུ་བཤད་དོ། །གཉིས་པ་
དཔེར་བརྗོད་པ་ནི། རེ་འདོད་དགའ་བ་ལྟ་བ་ཡི། །རོ་ལ་མིག་གཡོ་གྲོགས་མོ་དག །རྒྱ་ངན་འདུག་
པའི་མ་མ་འདིས །འདིར་འདྲ་ལྔ་བར་བཟོད་མ་ཡིན། །ཀྱེ་རེ་འདོད་ཡིད་ཀྱི་ཤིང་རྟ། དགའ་བ་
མཛའ་ལྟ་བའམ་གསལ་བར་བྱེད་པའི་རོ་མྱང་བ་ལ་ཆགས་པས་མིག་གཡོ་ཞིང་རིག་རིག་པོར་གྱུར་
པའི་གྲོགས་མོ་དག་ཅེས་བོས་ནས། རྒྱང་རིང་བའམ་ཉེ་བ་ན་འདུག་པའི་ཁྱོད་ཀྱི་མ་མ་འདི། ཁྱོད་ཀྱི་
རང་དབང་ཅན་གྱི་སྤྱོད་པ་འདི་འདྲ་བ་བལྟ་བར་བཟོད་པ་མ་ཡིན་ཏེའོ། །འདིར་དགའ་བའི་སྐད་དོད་
སྲི་མ། ཞེས་པ་ཡིད་ཀྱི་འདོད་པ་དང་མཛའ་བོ་ལ་ཡང་འཇུག་པས་ཐེ་ཚོམ་བསྐྱེད་ཅིང་། ཨ་རད་ཅེས་
པའང་རིང་བ་དང་ཉེ་བ་གཉིས་ཀ་ལ་འཇུག་པ་དང་།འདིས་ཞེས་པ། ཨ་དས་ལ་བསྒྲུབས་པས་མངོན་
གྱུར་དང་ལྐོག་གྱུར་ལ་འཇུག་པས་ན་ཐེ་ཚོམ་དུ་འགྱུར་བའོ །དཔེར་ན་གྲོང་དུ་འགྲོ་བའི་ལམ་གང་
ཡིན་ཞེས་དྲིས་པ་ན།གཡས་མའམ་ཡང་ན་གཡོན་མ་ཡིན་ཞེས་པའང་ཐེ་ཚོམ་ཅན་དུ་འགྱུར་རོ།།
གསུམ་པ་དམིགས་བསལ་ནི། འདི་འདྲ་ཐེ་ཚོམ་ཆེད་ཉིད་དུ། །གལ་ཏེ་འགའ་ཞིག་ཏུ་
461

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
སྦྱར་ན། །འདི་ནི་རྒྱན་ཉིད་དུ་འགྱུར་གྱི།།དེ་ལ་སྐྱོན་མེད།གལ་ཏེ་ཐེ་ཚོམ་གྱི་ཆེད་དུའམ་སླད་ཉིད་དུ་
སྐབས་འགའ་ཞིག་ཏུ་སྦྱར་ན་རྒྱན་ཉིད་དུ་འགྱུར་ཏེ།ཐེ་ཚོམ་གྱི་དཔེ་རྒྱན་ལྟ་བུའོ །དེ་ལ་སྐྱོན་མེད་། །
དཔེར་བརྗོད་ན། འདི་ལྟ་སྟེ། མ་སྨད་དེ་ནི་ལུས་མེད་སྐྱེས། །གདུང་བས་གཟིགས་ཤིང་རྩུབ་པ་ཡི། །
དུས་ཉིད་ཀྱིས་ནི་གདུང་བ་མཐོང་། །བདག་ཅག་ཁྱོད་ལ་རེ་བ་ཅི། །ལུས་ལ་རྨད་པའི་མཛེས་པ་དེ་ནི་
ལུས་མེད་འདོད་པ་ལས་སྐྱེས་པའི་འཇིགས་པའི་གདུངས་པས་གཟིར་ཏེ།ཟིལ་གྱིས་མནན་ཅིང་རྩུབ་
པའི་དུས་འཆི་བདག་ཉིད་ཀྱིས་གཟུང་བའམ།ཟོས་པ་ཁམས་སུ་བྱས་པ་མཐོང་བས། ད་བདག་ཅག་
མཛའ་བོ་ཁྱོད་ལ་དམིགས་པའི་རེ་བ་འདོད་པས་ཅི་། དགོས་པ་མེད་པར་ཐེ་ཚོམ་བསྐྱེད་པར་བྱེད་
པའོ །ཡང་ན། ལུས་ཀྱི་མ་ཡིན་པའི་ཕྱི་རོལ་འབྱུང་བ་ལ་སྐྱེས་པ་ཚ་བའི་གདུང་བས་གཟིར་ཅིང༌།
རྩུབ་པའི་དུས་སོ་ཀ་ཉིད་ཀྱིས་མཛེས་མ་དེ་གཟུང་བར་མཐོང་ཞེས་པར་ཐེ་ཚོམ་གྱི་གོ་སྐབས་ཀྱང་
ཡོད་པས་སྦྱར་བའི་རྒྱན་དུའང་འགྱུར་རོ །དེ་བཤད་པ་ནི། འདོད་པས་གཟིར་རམ་ཚ་བས་གདུངས། །
ཞེས་པ་ངེས་མེད་བྱེད་པའི་ཚིག།རྩེད་འཇོས་སྐྱེས་པ་འཁྲུགས་པར་ནི།།བྱ་བྱེད་ཕོ་ཉ་མོས་སྨྲས་སོ།།
བདག་པོ་དང་བྲལ་བ་ལས་འདོད་པས་གཟིར་བའམ་ཤིན་ཏུ་ཚ་བས་གདུངས་པ་གཉིས་ལས་གང་
ཞིག་ཡིན་ཞེས་ཐེ་ཚོམ་སྐྱེད་པའི་ངེས་པ་མེད་པའི་ཚིག །རྩེད་འཇོ་ཀུ་རེ་ཀྱལ་ཀས་སྐྱེས་པ་ལང་ཚོ་
ཅན་བསྟན་པ་དང་བྲལ་ནས་ཆགས་པས་འཁྲུགས་པར་ནི་བྱ་བའི་ཆེད་དུ།འདོད་ལྷའི་ཕོ་ཉ་མོ་འགའ་
ཞིག་གིས་སྨྲས་སོ་ཞེས་པའོ། །
ལྔ་པ་རིམ་པ་ལ་གསུམ་ལས། དང་པོ་མཚན་ཉིད། མདོར་བསྟན་རྗེས་སུ་མཐུན་པར་སྟོན།
གལ་ཏེ་རྗེས་བསྟན་མ་བྱས་ན། །རིམ་པ་ཉམས་པར་མངོན་བརྗོད་པའི། །སྐྱོན་དུ་དེ་ནི་བཤད་དེ་
དཔེར། །དོན་གཉིས་སམ་མང་པོ་རྣམས་སྔར་བཀོད་མདོར་བསྟན་པའི་རིམ་པ་དང་རྗེས་སུ་མཐུན་
པར། དེ་གང་རྣམས་ཀྱི་དོན་མགོ་འམ་རྒྱས་བཤད་རྣམས་ཕྱིས་བཀོད་པ་རིམ་པ་ལྟར གལ་ཏེ་རྗེས་
བསྟན་མ་བྱས་ཤིང་ཁྱད་པར་ལ་ལྟོས་པའང་མེད་ན། དེ་ནི་རིམ་པ་ཉམས་པར་མངོན་པར་བརྗོད་ང
སྐྱོན་གྱི་མཚན་ཉིད་དུ་དེ་ནི་སྔོན་གྱི་སློབ་དཔོན་རྣམས་ཀྱིས་བཤད་དོ། །དཔེར་བརྗོད་པ་། འགྲོ་བ་
རྣམས་ཀྱི་གནས་པ་དང༌། །སྤྲུལ་དང་འཇིག་རྒྱུ་མ་སྐྱེས་པ། །བདེ་འབྱུང་སྲིད་མེད་ཆུ་སྐྱེས་ཀྱི། །སྐྱེ་
462

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
གནས་ཅན་གྱིས་ཁྱེད་རྣམས་སྲུངས། །འགྲོ་བ་འཇིག་རྟེན་རྣམས་ཀྱི་གནས་པ་རྒྱུན་འཇུག་པ་དང༌།ཆུ་
སྐྱེས་པདྨའི་སྐྱེས་གནས་ཅན་ཚངས་པ་རྣམས་ཀྱིས་ཁྱེད་ལ་སྲུངས་ཤིག་ཅེས་པའོ། །དེའང་འགྲོ་བ་
གནས་པའི་ཁྱབ་འཇུག་དང་། སྐྱེ་བའི་རྒྱུ་ཚངས་པ་དང་། སྡུད་པའི་རྒྱུ་བདེ་འབྱུང་ངོ་ཞེས་ལུགས་
འབྱུང་བར་བཤད་པའི་ཕྱིར་རོ། །སྔར་བསྟན་པ་གསུམ་དང་ཕྱིས་བསྟན་པ་གསུམ་པོ་རིམ་པ་
འཁྲུགས་པས་རིམ་པ་ཉམས་པའོ གསུམ་པ་དམིགས་བསལ་བསྟན་པ་ནི། འབྲེལ་བ་ངེས་པར་
ཤེས་པའི་།གང་ཡང་གལ་ཏེ་འབད་བྱས་ན། །རིམ་པ་འདས་ཀྱང་སྐྱོན་མིན་པར། །མཁས་པ་
རྣམས་ནི་སྨྲ་སྟེ་དཔེར། །གལ་ཏེ་གོ་རིམ་དཀྲུགས་ན་དོན་རྣམས་ཀྱི་འབྲེལ་པ་ངེས་པར་ཤེས་པའི་རྒྱུར་
འགྱུར་ན། གང་ཡང་རིམ་པ་ཉམས་པའི་སྒོ་ནས་གལ་ཏེ་འབད་པ་བྱས་ན་ཡང༌། དེའི་ཚེ་རིམ་པ་
འདས་ཀྱང་སྐྱོན་མིན་པར་མཁས་པ་སྙན་དངགས་མཁན་རྣམས་སྨྲའོ། །དེ་དཔེར་བརྗོད་ན། གཉེན་
གཏོང་པ་དང་ལུས་གཏོང་དང༌།།ཡུལ་གཏོང་ཞེས་པ་གསུམ་པ་ལ། །དང་པོ་ཐ་མ་ཉོན་མོངས་རིང༌། །
བར་པ་སྐད་ཅིག་གདུང་པའོ། །གཉེན་གཏོང་ཞིང་འབྲལ་བ་དང༌། ལུས་གཏོང་སྟེ་འཆི་བ་རང་གི་ཕ་
ཡུལ་ལ་སོགས་པ་གནས་གཏོང་ཞེས་པའི་སྡུག་བསྔལ་གསུམ་པོ་ལ།ཞེས་པ་མདོར་བསྟན་ཏོ། །རྗེས་
བསྟན་གཏོང་བ་དང་པོ་དང་ཐ་མ་དག་ཉོན་མོངས་པའོ་བརྒྱལ་བའི་ཡུན་རིང་སྟེ། ཇི་སྲིད་པའི་བར་དུ་
འཇུག་པར་གཅིག་པའི་ཕྱིར་རོ །བར་པ་ལུས་གཏོང་པ་ནི་སྐད་ཅིག་ཙམ་གདུང་བ་སྟེ། ལུས་མེད་ན་
ལུས་ཀྱི་རྒྱུན་མེད་པའི་ཕྱིར་རོ །འདིར་གོ་རིམ་དང་པོ་ནས་བར་པ་ལུས་གཏོང་བ་ཡོང་བར་རིགས་
ནའང༌།དགོས་པའི་དབང་གིས་སྔ་ཕྱི་གཉིས་པོ་རིང་བར་འབྲེལ་ཞིང༌།བར་པ་སྐད་ཅིག་དང་འབྲེལ་
པ་ངེས་པར་ཤེས་པའི་རྒྱུར་འབད་པས་ན་སྐྱོན་མེད་ཅེས་མཚན་ཉིད་དང་སྦྱར་བའོ།།
དྲུག་སྒྲ་ཉམས་པ་ལ་གསུམ་ལས། དང་པོ་མཚན་ཉིད་ནི། མཚོན་བྱ་མཚན་ཉིད་ལ་མ་
མཚོན།།ཚིག་སྦྱོར་མཆོག་མིན་འདོད་པ་།།སྒྲ་ཉམས་ཡིན་མཆོག་རྣམས་དག །བཞེད་པ་ཉིད་
སྐྱོན་མ་ཡིན། །མཚོན་བྱ་།དཔེར་བརྗོད་དང་མཚན་ཉིད་དོན་སྒྲས་རྗེས་སུ་བསྟན་པ་ལས་བྱུང་བའི་
ངེས་པ་དག་གིས། ལམ་སྟེ་ལུགས་ལ་མཚོན་པའི་ཚིག་སྦྱོར་གང་ཞིག །སྒྲའི་བསྟན་བཅོས་དག་དང་
འགལ་བ་མཆོག་ཡིད་ཆེས་པའི་གནས་མིན་པ་རྣམས་ཀྱིས་འདོད་པ་ནི་སྒྲ་ཉམས་ཞེས་བྱ་བའི་སྐྱོན་གྱི་
463

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
མཚན་ཉིད་ཡིན་། དེ་ལས་བཟློག་པ་མཆོག་མཁས་པ་རྣམས་ཀྱིས་བཞེད་པ་ནི། སྒྲ་ཉམས་ཀྱི་སྐྱོན་
མ་ཡིན་པའི་ཕྱིར་རོ། །གཉིས་པ་དཔེར་བརྗོད་པ་ནི། ས་གཞི་རྒྱ་མཚོའི་སྐེ་རགས་ཅན། །རྒྱལ་ཆེན་
ཁྱོད་ལ་དཔུང་པས་བསྲུངས། །ཞེས་པ་ཤེས་འདོད་མེད་པས་ནི། །ཚིག་འདི་ལ་ནི་ཉམས་ཡོད་མིན། །
ས་གཞི་རྒྱ་མཚོ་བཞིའི་སྐེ་རགས་ཅན་ཞེས་པའི་སྐད་འདོད་ཤཀྭ་རི་ཞེས་དེའི་རྐྱེན་གྱི་མཐའ་ཅན་ཡིན་
པས་ན།ཙན་དན་པའི་མདོར།རི་དང་ཨཱུ་དང་རི་ད་ལས་ཞེས་པས།ཀ་པའི་རྐྱེན་འབྱུང་དགོས་པ་ལ།
འདིར་མ་བྱས་པ་དང༌། རྒྱལ་ཆེན་ཞེས་པའི་སྐད་དོད། མ་ཧཱན་ར་ཛན་ཞེས་པ་ནི་ཁྱད་པར་གྱི་ཚིག་
སྡུད་དམ། ལས་འཛིན་པའི་ཚིག་སྲུང་ཡིན་པས་ན།ཙན་དན་པའི་མདོར། ཚིག་སྡུད་ཀྱི་མཐའོ་ཞེས་
སྤྱིར་བཏང་ནས། ས་ཁི་དང་ཨ་ཧར་དང་ར་ཛན་རྣམས་ཀྱི་ཊ་ཙའོ། །ཞེས་གསུངས་པའི་རྐྱེན་དགོས་
པ་ལ་འདིར་མེད་པ་དང༌། ཁྱོད་ཀྱི་ཞེས་རྣམ་དབྱེ་དྲུག་པ་འཐོབ་པ་ལ་ཁྱེད་ལ་ཞེས་རྣམ་དབྱེ་བ་ཞེས་
པར་བྱས་པ་དང༌། དཔུང་བ་རྣམས་ཀྱི་ཞེས་གསུམ་པའི་མང་ཚིག་ཏུ་ཐོབ་པ་ལ་དཔུང་པ་ཞེས་དང་
པོར་བྱས་པ་དང༌།སྲུངས་ཞེས་པ་ཏིང་ངའི་ཚིག་མཐའ་གཞན་གྱི་ཚིག་ཅན་གྱི་བྱིངས་ལ་བདག་ཉིད་
ཀྱི་ཚིག་བྱས་པ་རྣམས་སྒྲ་ཉམས་པ་ཡིན་ནོ །འོ་ན་རྗེས་སུ་ཁྲིད་པ་ལ་སོགས་པའི་སྒྲ་ཉམས་ཡོད་
པས་ན་མཐའ་གཅིག་ཏུ་སྐྱོན་ཅན་མ་ཡིན་ནོ་ཞེ་ན། བཤད་མ་ཐག་པ་དེ་སྐད་ཅེས་པ་དཔེར་བརྗོད་
ཡོད་ལ་རྗེས་ཁྲིད་ལ་སོགས་པ་ཤེས་འདོད་དེ་བརྗོད་འདོད་མེད་པས་ན། ཇི་སྐད་བཤད་པའི་ཚིག་
འདི་ལ་ནི་རྗེས་ཁྲིད་ལ་སོགས་སྒྲ་ཉམས་ཡོད་པ་མ་ཡིན་།།
གསུམ་པ་དམིགས་བསལ་། ལྷོ་ཡི་རི་ལ་ཉེར་བཏུད་པའི། །རླུང་གིས་ཙུ་ཏའི་རྐང་
འཐུང་ནི། །ཡལ་འདབ་རོལ་བས་སྐྱོད་པ་ཡི། །མྱུ་གུ་མཛེས་དང་ལྡན་པར་བྱེད། །ཞེས་སོགས་བསྟན་
བཅོས་བདག་ཉིད་ཆེ། །ལྟ་ལ་གཡེལ་བའི་སེམས་ལྡན་པ །སྒྲ་ཉམས་བཞིན་དུ་སྣང་མོད་ཀྱི། །སྐལ་
བཟང་ཉིད་ནི་གཏོགས་མ་ཡན། །ལྷ་ཕྱོགས་རི་བོ་མ་ལ་ཡ་ལས་ཉེ་བར་བཏུད་དེ་འོངས་པའི་རླུང་
གིས་ཙུ་ཏའི་སྟེ་པ་ཧ་ཀཱ་རིའི་རྐང་འཐུང་ཤིང་སྟོང་ནི་ཡལ་འདབ་རོལ་པས་བསྐྱོད་ཅིང་གཡོ་བའི་མྱུ་གུ་
མཛེས་པ་དང་ལྡན་པར་བྱེད་དོ། །ཞེས་པ་འདི་ལ། རི་ལས་ཞེས་ལྔ་པ་འབྱུང་ཁུངས་མི་རིགས་ཀྱི་
བདུན་པའམ་གཉིས་པར་རིགས་པ་ལས འོན་ཀྱང་དེ་ལ་སྒྲ་ཉམས་པའི་སྐྱོན་མེད་དེ། ཞེས་པ་ལ་
464

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
སོགས་པ་བསྟན་བཅོས་སྒྲའི་མཚན་ཉིད་སྟོན་པའི་ནུས་པ་རྣམས་པ་འདི་ལྟ་བུ་ཡང་སྡུད་པའི་བདག་
ཉིད་བཤད་། །ལྟ་བ་ལ་གཡེལ་བའི་སེམས་དང་ལྡན་པའི་གང་ཟག་ལ་སྒྲ་ཉམས་པ་བཞིན་སྣང་
མོད་ཀྱི། ཉེ་བར་བཏུད་པའི་རླུང་དེ་རི་ལས་འོངས་པའི་ཕྱིར་རོ། །རྣམ་འགྲེལ་ལས བསྟན་བཅོས་
རྨོངས་པ་ཟློག་བྱེད་ཡིན།།ཞེས་གསུངས་པ་ལྟར།རྨོངས་པ་ལ་ཡིན་གྱི།བསྟན་བཅོས་ཆེན་པོ་མཐོང་
བ་རྣམས་ལ་འདི་འདྲ་བའི་འཁྲུལ་པ་མི་སྲིད་པས་སོ །དེས་ན་དེ་འདྲའི་སྙན་དངགས་ནི་ལེགས་པའི་
བསྐལ་བ་བཟང་པོ་ཉིད་ནམ་ཡང་གཏོང་བ་མ་ཡིན་།།ཞེས་པའོ། །
བདུན་པ་ངལ་གསོ་ཉམས་ལ་བཞི། དོན་དངོས་སྐྱོན་མེད་ཀྱི་སྦྱོར་བ། དེ་སྐྱོན་མེད་དུ་
བསྒྲུབ་པ། འོན་ཀྱང་སྦྱོར་བ་མི་བདེ་བ་ཡང་བའོ། །དང་པོ་ལ། མཚན་ཉིད་དང་། དཔེར་བརྗོད་པ་
གཉིས་ལས་དང་པོ་ནི།ཚིགས་བཅད་རྣམས་ལ་ངེས་པའི་གནས། །ཚིག་གི་གཅོད་མཚམས་གཅོད་
མཚམས་རིགས། །དེ་ཉམས་གཅོད་མཚམས་ཉམས་པ་སྟེ། །ཉན་པ་དགའ་མིན་སྐྱེད་པ་དཔེར། །
དེའང་ཐ་སྙད་ཀྱི་གཙུག་ལག་ལ་གྲགས་པའི་ཚིགས་བཅད་རྣམས་ལ་ངེས་པའི་གནས་དྲུག་པའམ་
བདུན་པ་སོགས་པ་ངལ་གསོ་བའམ་སྡོད་གང་ཡིན་པའི་ཚིག་གི་གཅོད་མཚམས་སམ། སྡེབ་སྦྱོར་གྱི་
བསྟན་བཅོས་སུ་གྲགས་པ་དེའོ །ཞེས་མཚན་ཉིད་བཤད་དེ། སྡོད་དམ།གཅོད་མཚམས་སམ
ངལ་གསོ་གསུམ་མིང་གི་རྣམ་གྲངས་སོ །དེ་ལ་བརྡ་ཝ་ཞེས་། །དེ་ལ་སྡེབ་སྦྱོར་རིན་ཆེན་འབྱུང་
གནས་ལས། བྷ་ཐོག་ལྕི་བ་ཛ་དབུས་ལྕི། །ས་མཐའ་ལྕི་བ་མ་ཀུན་ལྕི། །ཡ་ཐོག་ཡང་བ་ར་དབུས་
ཡང༌། །ཏ་མཐའ་ཡང་བ་ན་ཀུན་ཡང༌། །ཡ་ལ་ཡིན་ལྕི་གཅིག་ག །ལྕི་སྡོད་ཝ་ལ་ཡང་སྡོད་ཅི། །
ཞེས་པ་དེ་ཉམས་པ་སྟེ། མེད་པ་མེད་པའོ། །ཁྱད་པར་ལ་སོ་ཉམས་སོ་ལའོ །དེ་ཡང་སྐྱོན་ཅན་ཡིད་
ན་ཏེ།ཉན་པ་ན་དགའ་བ་མིན་པ་ཡིད་འབྱུང་བས་སྐྱེད་པར་བྱེད་པའི་ཕྱིར་རོ།།
གཉིས་པ་དཔེར་བརྗོད་ནི། སྟཱ་ཎཾ་སངྒཱི་ཏི་ཏ་བི་དྷི་མ་ཡ་མཱ་ཏི་ཏྱ་བཉཱི་ན་རེད་ཏཱཿ ས་ཤྱན་ཏྱ་
གླིཥྚ་ར་པ་མི་ཧ་ཤིཥྚ་ར་མན་ཏྱཱ་དི་དུཥྚ་མ། བུད་མེད་རྣམས་ཀྱི་ཡང་དག་བརྗོད་པའི་ཆོ་ག་རེ་ཉམས་
མེད་ལས་འདིར། མཆོག་རྣམས་དང་འགྲོགས་མི་དབང་ཉི་མའི་རིགས་འདི་ལྟ་བྱེད་ཅེས་སོགས་སྐྱོན།
བུད་མེད་རྣམས་ཀྱི་ཡང་དག་བརྗོད་པའི་ཆོ་ག་གླུ་གར་ལ་སོགས་པའི་རྩེད་འཇོའི་རོ་ནི་སྒེག་པ་དང་
465

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དཔའ་བ་ལ་སོགས་པ་སྟེ དེ་རྣམས་ཉམས་པ་མེད་པ་རང་གི་བསྟན་བཅོས་རྣམས་ལས་ཇི་ལྟར་
འབྱུང་བ་ལ་འདིར་ཞེས་པ་སྐབས་སམ་ཚིག་སྦྱོར་བ་ལའོ །མཆོག་རྣམས་དང་འགྲོགས་པ་མིའི་
དབང་པོ་ཉི་མའི་རིགས་ཏེ།བུ་རམ་ཤིང་པའི་རིགས་། །འདི་སྡེབ་སྦྱོར་དལ་འགྲོ་ཅན་ཡིན་དགོས་
པ་ལས དེའི་སྡེབ་ཉམས་པ་། སྡེབ་སྦྱོར་རིན་ཆེན་འབྱུང་གནས་མ་ཝ་ན་སུ་ར་ར་ཝ་རྣམས་མཚོ་
དུས་འཇིག་རྟེན་རྣམས་སྟོད་དམ་འགྲོ་ཅན། ཞེས་གསུངས་པ་ལ། མ་ནི་ལྕི་བ་གསུམ་མོ། །ཝ་ནི་ལྕི་
སྟོད་དོ། །ན་ནི་ཡ་བ་གསུམ་མོ། །ས་ནི་མཐའ་ལྕི་བའོ། །དེ་ལ་སུའི་ཨུ་ཡིག་སྟོད་མཚོན་བྱེད་ཡིན་ནོ། །
ཡང་ར་དབུས་ཡང་། །ཏེ་ཡང་ད་གཉིས་སོ། །ཝ་སྔ་མ་བཞིན་ལྕི་སྡོད་དེ། སཱ་ཏཱ་ར་ནི། རྔ་རྔ་རྔ་རྔ་ཡ།
ང་ང་ང་ང་ང༌། རྔརྔ་རྔརྔ་རྔརྔ། དེ་ལ་མཚོ་སྟེ་བཞི་དང་དུས་ཏེ་དྲུག་དང་འཇིག་རྟེན་ཏེ་བདུན་པ་རྣམས་
ལ་ངལ་གསོ་ཡོད་པ་དགོས་པ་ལས། འདིར་དེ་མེད་པས་སྡོད་དམ་གཅོད་མཚམས་ཉམས་། བཞི་
པ་ལ་གི་ཞེས་པ་ཡོད་དེ། ཡང་དག་པའི་སྐད་དོད་སམ་གི་ཏི་ཞེས་པའི་མིང་གི་དཀྱིལ་ཡིན་པས་ངལ
གསོ་མི་རུང་ལ། དེ་ནས་དག་པ་ལ་ཝ་ཞེས་པ་ཉི་མའི་སྐད་དོད། ཨ་དི་རྒྱ་ཞེས་པའི་ཚིག་མཐའ་མ་
ཡིན་པའི་ཕྱིར་རོ །ངལ་གསོ་མི་རུང་བ་དང༌། དེ་ནས་བདུན་པ་བམ་ཞེས་པ་ནི་རིགས་ཀྱི་སྐད་དོད་
བམ་ཤ་ཞེས་པའང་སྔ་མོ་བཞིན་མི་རུང་བ་སྟེ། ངལ་གསོ་ལ་མིང་གི་མཐའ་དགོས་པའི་ཕྱིར་རོ །དེ་
ལ་ལྟ་བྱེད་ཅེས་པ་ལ་སོགས་བརྗོད་མ་ཐག་པའི་རྣམ་པའི་སྐྱོན་ཡིན་།།
གཉིས་པ་སྐྱོན་མེད་ཀྱི་སྦྱོར་བ། བྱ་དང་བྱ་མིན་མ་ཚང་མེད་ལ་ལུགས་ཉིད་ཀྱིས་ནི་ལྟ་བྱེད་
ཅིང༌།མི་བདག་འདི་ཡིས་དབང་གྱུར་པ་འཛིན་ཅེས་པ་དེ་ལྟར་སྦྱོར་བ་ཡོད། བྱ་དང་ཞེས་པ་སྟེ། ཞི་
དང་འབྲེལ་བའི་རང་རང་གི་བསྒྲུབ་བྱ་དང་དེ་ལས་བཟློག་པ་བྱ་བ་མིན་པ་མ་ཚང་བའམ་བྲལ་བ་མེད་
པ་ལ་སྟེ།རྟོགས་པར་བྱེད་པའི་ལུགས་ཉིད་ཀྱིས་ནི་བལྟས་ནས་ཇི་ལྟར་འོས་པར་སྒྲུབ་པར་བྱེད་ཅིང་
མི་བདག་རྒྱལ་པོ་འདི་ཡིས་དབང་དུ་འགྱུར་བའི་ས་གཞི་འཛིན་ཅིང་སྲུང་བར་བྱེད་ཅེས་དེ་ལྟར་སྦྱོར་
བ་ཡང་མཁས་པ་རྣམས་ལ་ཡོད་པ་ཡིན་། །འདིར་བཞི་པ་ཡཱ་ནི་ཞེས་པ་བྱ་མིན་རྣམ་ཞེས་པའི་སྐད་
མཁསཔརྣམསལ
དོད་ལ་ཨ་ཡིག་ལ་བཅད་པ་དང༌། ལྱ་ནི་ཞེས་པའི་ལྱེ་ལ་ངལ་གསོ་བ་སྐྱོན་མེད་དོ་ཞེས་འཆད་དོ།།
གསུམ་པ་དེའི་སྒྲུབ་བྱེད་ནི།ཇི་ལྟར་ཚིག་མཐའ་ཕྱིས་པ་ལ།།ལྷག་མ་ཚིག་ཉིད་དུ་ངེས་པ། །
466

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དེ་བཞིན་མཚམས་སྦྱོར་རྣམ་འགྱུར་མཐའ། །ཚིག་ཉིད་ཅེས་ནི་བརྗོད་པ་ཡིན། །འོ་ན་ཚིག་གི་གཅོད་
མཚམས་སམ་སྟོད་ངེས་པ་ངལ་གསོ་ཡིན་མོད། འདིར་ཚིག་གི་ཕྱོགས་གཅིག་མིང་དང་རྣམ་དབྱེའི་
བར་དུ་བཅད་པས་ན་ཇི་ལྟར་ངལ་གསོ་ཉམས་པ་མ་ཡིན་ཞེ་ན། ཇི་ལྟར་པ་ཡངས་ཞེས་པ། ས་ཡ་ལ།
སི་ཨོ་ཛས་དང་པོའོ །ཞེས་ཀ་ལ་པར་གསུངས་པའི་རྣམ་དབྱེ་དང་པོའི་གཅིག་ཚིག །སི་བྱིན་ནས་ཨི་
རྟགས་ཀྱི་དོན་ཡིན་པས་ཕྱིས་ནས་པའོ། །དེ་ནས་རེ་ཕ་དང་པ་དག་གི་རྣམ་པར་གཅད་བྱའོ། །ཞེས་
པས་པ་རྣམས་བཅད་དུ་བསྒྱུར་པས ས་ཡཿཞེས་པ་ལྟ་བུ་ལ་ཚིག་གི་མཐའ་རྣམ་དབྱེ་སྲོ་ཕྱིས་པ་
ལའང༌།ཕྱིས་པའི་ལྷག་མ་གནས་པ་དེ་ཚིག་ཉིད་དུ་བརྡ་སྤྲོད་པར་བྱེད་པ་རྣམས་ཀྱིས་ངེས་པར་བྱས་
པ་དེ་བཞིན་དུ མཚམས་སྦྱོར་རྣམ་དབྱེ་ཡཎ་དུ་བསྒྱུར་བ་ལ་སོགས་པའི་རྣམ་འགྱུར་མཐའ་ཡངས་
པའི་ལྷག་མ་རང་བཞིན་དང་མིང་ལ་སོགས་པའི་ཆ་རྣམས་ཚིག་ཉིད་དེ་ཚིག་ཁོ་ནའོ་ཞེས་པ་མཁས་པ་
རྣམས་ཀྱིས་བརྗོད་པ་ཡིན་ནོ། །དེས་ན་བྱ་མིན་རྣམས་ཞེས་པའི་ཡ་མིང་གི་ཆ་དང༌། ཡཎ་རྣམ་དབྱེར
བྱིན་པའི་ཡ་རྟགས་ཀྱི་དོན་ཡིན་པས ཡ་དང་ཎའི་བར་དུ་བཅད་ཀྱང་གཅོད་མཚམས་ཉམས་པ་མེད་
དོ་ཞེས་སྟོན་པའོ། །
བཞི་པ་སྦྱོར་བ་མི་བདེ་བ་ནི། དེ་ལྟ་ན་ཡང་རྣ་བར་རྩུབ། །སྙན་དངགས་མཁན་རྣམས་མི་
སྦྱོར་ཏེ། །རྒྱལ་པོ་དེ་ཡི་རྒྱལ་མཚན་ཅན། །རྟོག་གིས་ཆུ་འཛིན་སྐུལ་ཅེས་འདིའོ། །སྒྲའི་གཞུང་དང་
བསྟུན་པས་ཡ་མཚམས་སྦྱོར་གྱི་ཡི་གེ་ཡིན་པ་སོགས་ཀྱི གཅོད་མཚམས་ཉམས་པ་མེད་པ་དེ་ལྟ་
ནའང༌། དེ་འདྲ་རྣ་བར་རྩུབ་ཅིང་སྙན་པ་ཡིད་འབྱུང་བར་བྱེད་པ་ནི། སྙན་དངགས་མཁན་རྣམས་མི་
སྦྱོར་བ་སྟེ། དེ་འདྲ་ཡང་བར་བྱའོ། །དཔེར་ན་བརྗོད་པར་འདོད་པའི་རྒྱལ་པོ་དེའི་རྒྱལ་མཚན་ཅན་
དཔུང་གི་ཚོགས་རྣམས་ནི། ཏོག་དང་ལྡན་པའི་རྒྱལ་མཚན་བསྒྲེངས་པ་ཉིད་ཀྱིས་ཆུ་འཛིན་སྤྲིན་
བསྐུལ་ཞེས་པ་འདི་ཡིན་ཏེ།འདི་ཏོག་གི་སྐད་དོད་ཀེ་རུ་ཞེས་པའི། རྐང་པའི་མཐའ་ཡི་གེ་བརྒྱད་པ་
ཀེ་ཞེས་པ་བདུན་པའི་ཚིག་མཐའ་ཡིན་པས་ངལ་གསོ་མ་ཉམས་ཀྱང་མི་སྙན་པས་སྤང་བར་བྱ་བ་
ཡིན་། །བོད་ལ་ཡང༌། རྒྱལ་པོ་ཁྱོད་ཀྱི་བློན་པོ་ནོར། །ལྡན་པ་འབངས་རྣམས་བདེ་བར་འཚོ། །
ཞེས་པ་ལྟ་བུའོ །
467

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བརྒྱད་པ་སྡེབ་སྦྱོར་ཉམས་པ་ལ་གཉིས། མཚན་ཉིད་ཀྱིས་མདོར་བསྟན། དཔེར་བརྗོད་
ཀྱིས་རྒྱས་པར་བཤད་པའོ། །དང་པོ་ནི། གང་དུ་ཡི་གེ་ཆད་ལྷག་དང༌། །ལྕི་ཡང་ཇི་ལྟ་བཞིན་མི་
གནས། །དེ་ནི་སྡེབ་སྦྱོར་ཉམས་པ་སྟེ། །སྐྱོན་འདི་ཤིན་ཏུ་སྨད་པའོ། །ཚིགས་བཅད་ཀྱི་སྙན་དངགས་
གང་དུ་སྡེབ་སྦྱོར་གྱི་བསྟན་བཅོས་སུ་ངེས་པར་བྱས་པའི་ཡི་གེའི་གྲངས་ལས་ཆད་པ་ཉུང་བ་དང༌།
ལྷག་མ་མང་པ་དང༌།ལྕི་བ། སྲོག་མེད་པ་བརྩེགས་པའི་དང་པོ་དང་རྣམ་པར་གཅད་བྱ་དང༌། རྗེས་
སུ་ང་རོ་ཅན་དང༌།ཚིག་བཅད་ཀྱི་རྐང་པའི་མཐའ་དང༌།དབྱངས་ཡིག་གི་རིང་པོ་རྣམས་ལྕི་བའོ། །དེ་
བརྡར་གེ་ཞེས་འདོགས་ལ པྲ་ཏ་ར་ཡང་རིང་མོ་འཁྱོག་པོར་འབྲི་བར་བྱེད་། ། དྲྭ ལས་མ་
གཏོགས་པའི་ཡི་གེ་རྣམས་ཡང་བ་ཡིན་ཏེ།དེ་ལ་བརྡར་ལ་ཞེས་འདེགས་སོ །པྲ་སྟ་ར་ཡང་རི་མོ་
དྲང་པོར་འབྲི་བར་བྱེད་དོ། །སྡེབ་སྦྱོར་རིན་ཆེན་འབྱུང་གནས་ནས་གསུངས་སོ། །དེ་ལྟ་བུ་སྡེབ་སྦྱོར་
ནས་གསུངས་པ་ཇི་ལྟ་བ་བཞིན་མི་གནས་པ་དེ་ནི་སྡེབ་སྦྱོར་ཉམས་པ་ཞེས་བྱ་བ་། སྐྱོན་འདི
ཚིགས་སུ་བཅད་པའི་སྙན་དངགས་ལ་ཤིན་ཏུ་སྨད་པ་ཡིན་ནོ། །གཉིས་པ་རྒྱས་བཤད་ལ་གཉིས།
ཆད་ལྷག་དཔེར་བརྗོད་པ་དང༌། ལྕི་ཡང་དཔེར་བརྗོད་པའི་སྐྱོན་ནོ། །དང་པོ་ནི།ཟླ་བའི་འོད་ཟེར་
བསིལ་བས། །རེག་ཅེས་ཡི་གེ་ཉུང་བ་ཉིད། །ས་ཧཱ་ཀ་རའི་ལ་འབད་པར་ས་རྣམས། །སྣུམ་ཞེས་ཡི་གེ་
ལྷག་པ་འོ། །དེ་ཡང་བརྒྱད་པ་རྗེས་སུ་བསྔགས་པའི་སྡེབ་སྦྱོར་ནི། རིན་ཆེན་འབྱུང་གནས་ལས། ལྕི་
ཡང་བཞི་པོ་མཉམ་པ་དེའི་ཕྱིར་ཞེས་པ།དཔེར་ན་གློ་ཙ་ཏུཿས་མ་ནྱ་སཽ་ཧི། རྔ་རྔ་རྔ་རྔ།ལྕི་ཡང་སྤེལ་
བ་ཡིག་བརྒྱད་པ་ཡིན་པ་ལས། འདིར་ལེགས་སྦྱར་ལ་ཡི་གེ་བདུན་ལས་མེད་ཅིང་བོད་སྐད་ལའང་།
ཟླ་བའི་འོད་ཟེར་རབ་བསིལ་བས། །ཞེས་པ་ཡི་གེ་ཉུང་པ་ཉིད་ཡིན་པ་དང༌། ས་ཧ་ཀ་རའི་ལོ་འདབ་
པར་ས་རྣམས ཞེས་པ་བརྗོད་བསྔགས་ཡི་གེ་བརྒྱད་པ་ལ་འདིར་ཡི་གེ་དགུ་བྱས་པས་ལྷག་པའོ །
སྣུམ་ཞེས་པ་ནི་མཛེས་ཤིང་བརླན་པའོ།།
གཉིས་པ་ལྕི་ཡང་གི་སྐྱོན་ནི། འདོད་པས་མདའ་རྣོན་རི་དྭགས་མིག་ཅན་ལ། །རྣམ་པར་
འཕེན་ཅེས་ལྕི་བ་ཇི་བཞིན་མིན། །མཛེས་པའི་མིག་ཅན་དག་མ་མྱོས་བྱེད་ཀྱིས། །མདའ་ལྷུང་ཞེས་
ཡང་ཇི་བཞིན་མིན། །འདོད་པའི་ལྷས་མདའ་རྣོན་རྣམས་རི་དྭགས་མིག་ཅན་མཛེས་མ་རྣམས་ལ་
468

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
རྣམ་པར་འཕེལ་བར་བྱེད་ཅེས་ནི། ཉེ་དབང་རྣམས་ལའམ་ཕམ་དང་པོ་ལ་ཞེས་པའི་བརྡས། ཡང་བ་
དང༌། པྲ་སྟ་ར་ཡང་རི་མོ་དྲང་སོར་དགོས་པ་ལས། བདེ་མ་བྱས་པར་འདིར་ལྕི་བ་གའི་བརྡ་བཏགས་
པ་གོང་དུ་མི་དགོས་པ་ལ།དེར་བྱས་པས་ལྕི་བ་ཇི་བཞིན་པའོ། །རབ་ཏུ་མཛེས་པའི་མིག་ཅན་མ་
དག་ལ་མྱོས་བྱེད་འདོད་ལྷ་ཉིད་ཀྱི་མདའ་ལྷུང་སྟེ་འདོད་པ་ཉིད་ཀྱི་དབང་དུ་གྱུར་ཏོ། །ཞེས་པ་ནི།
སྡེབ་སྦྱོར་དབང་པོ་རྡོ་རྗེ་ལ་ཡི་གེ་དང་པོ་ལྕི་བ་གའི་མིང་ཅན་དགོས་པ།དེ་མ་བྱས་པར་མང་བ་ལའི་
མིང་ཅན་བྱས་པས་ན། ཡང་བ་ཇི་ལྟ་བ་བཞིན་མིན་པར་ནོར་པར་སྦྱར་བ་སྡེབ་སྦྱོར་གྱི་གཞུང་དུ་
འགལ་ལོ། །
དགུ་པ་མཚམས་སྦྱོར་ཉམས་པ་ལ་གསུམ། མཚན་ཉིད།དཔེར་བརྗོད།ཤད་ཀྱིས་ཆོད་ན་
།དང་པོ་ནི།མ་སྦྱར་ཡང་སྐྱོན་མེད་པའོ །དང་པོ་ནི། བསྡུས་པ་བརྗོད་པར་མི་འདོད་ཅེས། །ཚིག་ལ་མཚམས་
སྦྱོར་མེད་པ་གང༌།།ཡ་ཕྱིས་ལ་སོགས་རྒྱུ་མེད་པ།།དེ་ནི་མཚམས་སྦྱོར་བྲལ་ཞེས་བསྟན།།བསྡུས་པ་
མཚམས་སྦྱོར་བ་བསྡུས་པར་མི་འདོད་ཀྱི།སོ་སོ་བ་རྣམས་གསལ་བར་བརྗོད་པར་བྱའོ་ཞེས་པའི་
བསམ་པས།ཚིག་གཅིག་པའམ་ཐ་དད་པ་རྣམས་ལ་མཚམས་སྦྱོར་ཐོབ་ཀྱང་དེ་མེད་པ་གང་ཡིན་པ།
ཀཱ་མ་པར།ཨེ་ཨ་ཡའོ། །ཞེས་པས་ཨེ་ཨ་ཡ་རུ་བསྒྱུར་བའི་ཡ་ཕྱིས་པ་ལ་སོགས་པ་རྒྱུ་མཚན་མེད་པ་
ལྟ་བུ་དེ་ནི མཚམས་སྦྱོར་བྲལ་བ་ཞེས་བྱ་བའི་སྐྱོན་དུ་བསྟན་ཏེ། མཚམས་སྦྱོར་ནི་སྒྲའི་གཞུང་དུ་
ལྟ་བུ་ད་ན
འབྱུང་བའི་ངེས་པས་ཡི་གེ་ཕན་ཚུན་ཕྲད་པ་ན་རྣམ་འགྱུར་འབྱུང་བ་ཡིན་ལ།དེའི་ངེས་པ་ལས་འདས་
ན་སྐྱོན་འདི་ཡིན་། །
གཉིས་པ་དཔེར་བརྗོད་པ་ནི། མཁའ་དང་བདག་གི་ཡིད་ལ་ཡང༌། །རླུང་ནི་དལ་བུ་རྒྱུ་
བ་ཡི། །བུད་མེད་འགྲམ་པའི་དཀྱིལ་འཁོར་ལ། །རྔུལ་གྱི་ཆུ་རྒྱས་སེལ་བར་བྱེད། །ནམ་མཁའ་ལ་
རླུང་དལ་བུས་བ་དང༌། དེས་ཡིད་འཕྲོགས་པའི་སྒོ་ནས་བདག་གི་ཡིད་ལ་ཡང་རླུང་དལ་བུས་རྒྱུ་བ་
ཡིས།བུད་མེད་ཀྱི་འགྲམ་པའི་དཀྱིལ་འཁོར་ལ་ཚ་བའི་ཆགས་པས་གདུང་པའི་རྔུལ་གྱི་ཆུ་རྒྱས་པ་
སེལ་བར་བྱེད་དོ། །འདིར་རྒྱུ་བའི་སྐད་དོད།ཙ་ར་ཏྭ་ཞེས་པ་དང༌།འོག་ཏུ་ཨཾ་ག་ན་ཞེས་པ་ལ།ཅན་
ཏྲ་པར།ཨ་ཀའི་ཨ་ཀ་ལ་རིང་པོའོ་ཞེས་པ་དང་།ཀཱ་ལ་པར།མཚུངས་པ་འདྲ་བའི་ཡི་གེ་ལ་རིང་པོར་
469

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
འགྱུར་།ཕ་རོལ་ཡང་དབྱིའོ ཞེས་གསུངས་པས།ཏའི་ཨ་དང་ཨཾ་གི་ཨ་མཚམས་སྦྱར་ན།ཙ་ར་ཏཱཾ་
ག་ན་ཞེས་པར་འགྱུར་བ་ལས།དེ་མ་བྱས་པར་རང་སར་བཞག་པས་མཚམས་སྦྱོར་ཉམས་པའོ །
གསུམ་པ་ཤད་ཀྱིས་བཅད་པ་ལ་སྐྱོན་མེད་པ་ནི།མཚན་མོ་འདི་ལ་ཞེས་འདི་འདྲ།།མཁས་
པས་ཉམས་པར་རིགས་མི་བྱེད། །ཚིགས་བཅད་བརྗོད་མ་ཐག་པའི་དེའི་ཕྱི་མ་ཕྱེད་འདི་སྔ་མའི་ཆེད་
དུ་བྱས་ཏེ།ཕྱི་མ་ཕྱེད་ཀྱི་མགོར། མཚན་མོ་འདི་ལ་ཞེས་པའི་སྐད་དོད། ཨ་ཏུ་ར་ཏྲི་འུ་ཞེས་པ་བརྗོད་
པ་ན། སངས་ཀྱི་ཏའི་ཚིགས་བཅད་ལ།སྔ་མ་ཕྱེ་མ་ཤད་གཅིག་དང༌།ཚིགས་བཅད་རངས་པོ་ལ་ཤད་
གཉིས་འབྱུང་བས་འདིའི་ཕྱེད་ཀྱི་མཇུག་གི་ཨེ་དང་།ཕྱི་མའི་ཨ་དག་ལ་མཚམས་སྦྱོར་མ་བྱས་པ་འདི
འདྲ་བ་ནི།ཐ་སྙད་ལ་མཁས་པ་རྣམས་ཀྱིས་མཚམས་སྦྱོར་ཉམས་པར་རིགས་པར་མི་བྱེད་དེ།དེ་འདྲ་
བ་ལ་སྐྱོན་མེད་དོ་ཞེས་པའི་དོན་།།
བཅུ་པ་འགལ་བའི་སྐྱོན་ལ་གསུམ། འགལ་བ་དྲུག་གི་མཚན་ཉིད་ཀྱིས་མདོར་བསྟན།
དེའི་རྒྱས་བཤད་སྐབས་འགར་འགལ་ཡང་སྐྱོན་མེད་པའོ །དང་པོ་ནི། རི་ནགས་ཡུལ་འཁོར་ལ་
སོགས་ཡུལ། །ཉིན་མཚན་དུས་དྲུག་ལ་སོགས་དུས། །འདོད་པའི་ནོར་ལ་རྟེན་པ་ཡི། །གར་དང་གླུ་
སོགས་སྒྱུ་རྩལ་ཏེ། །འབྱུང་པོ་རྒྱུ་དང་མི་རྒྱུ་བའི། །འཇུག་པ་འཇིག་རྟེན་མིང་ཅན་ནོ། །རིགས་པ
གཏན་ཚིག་རིག་བདག་ཉིད། །ཐོས་བཅས་གསུངས་པ་ལུང་ཉིད་དོ། །སྙན་དངགས་མཁན་པོ་བག་
མེད་ལས། །དེ་དེར་ཇི་ལྟར་གྲགས་པ་བཞིན། །མིན་པ་གལ་ཏེ་རབ་ཞུགས་ན། །འདི་ནི་ཡུལ་སོགས་
འགལ་ཞེས་བརྗོད། །མ་ལ་ཡ་ལ་སོགས་པའི་རི་དང༌། ཀ་ལིང་ཀ་ལ་སོགས་པ་ནགས་དང༌། ཡུལ་
འཁོར་ལྷོ་ཕྱོགས་ཀྱི་རྒྱུད་ལ་སོགས་པ་ཡུལ་ཡིན་ཏེ།སོགས་པས་ཆུ་བོ་དང་འབྱུང་ཁུངས་ལ་སོགས་
པ་སྡུད་པའོ། །ཉིན་པར་དང་མཚན་མོ་དང༌། དབྱར་དང་སྟོན་དང༌། དགུན་དང་དགུན་སྨད་དང༌།
དཔྱིད་དང་སོས་ཀ་སྟེ། དུས་དྲུག་ལ་སོགས་པས་དུས་བཞིར་སྡུད་པའང་ངོ༌། །དེ་རྣམས་དུས་སོ། །
འདོད་པའི་ལོངས་སྤྱོད་ཀྱི་ཁྱད་པར་ནོར་ཉེ་བར་མཁོ་བ་སྣ་ཚོགས་པ་ལ་བརྟེན་པའི་གར་ཉམས་དང་
འགྱུར་བ་ཚུལ་ལུགས་དང་ལུས་འགྱུར་བ་སྣ་ཚོགས་པ་དང༌། གླུ་མགྲིན་པ་དང་རྒྱུད་ལས་འབྱུང་བའི་
དབྱངས་དང་། རོ་ཆ་རང་རང་གི་བསྟན་བཅོས་ནས་བྱུང་བ་ལ་སོགས་སྒྱུ་རྩལ་གྱི་རིག་པ་སྟེ། འབྱུང་
470

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
པོ་རྒྱུ་བ་སེམས་ཅན་དང་མི་རྒྱུ་བེམ་པོ་རྣམས་ཀྱི་འཇུག་པ་གནས་ལུགས་ཇི་ལྟ་བ་ནི་འཇིག་རྟེན་གྱི་
མིང་ཅན་ཡིན་།རིགས་པ་ནི་གཏན་ཚིགས་རིགས་པ་ཚད་མའི་བསྟན་བཅོས་ཀྱི་བདག་ཉིད་། །
ཐོས་པ་ཐུབ་པའི་གསུང་རབ་ལ་སོགས་དང་བཅས་པའི་ཡིད་ཆེས་གནས་ཀྱིས་གསུངས་པ། འཇམ་
དཔལ་གྱི་མཚན་ཡང་དག་པར་བརྗོད་པའི་རྒྱ་ཆེར་འགྲེལ་དུ། ལུང་ནི་ཡིད་ཆེས་ཚིག་ཡིན་ཏེ། །ཉེས་
པ་ཟད་པ་རྫུན་གྱི་ཚིག །སྨྲ་བར་མི་འགྱུར་རྒྱུ་མེད་ཕྱིར། །ཉེས་ཟད་ལུང་དུ་ཤེས་པར་བྱ །ཞེས་པའི་
ཆུགལ་ཅན་ནི་སངས་རྒྱས་པའི་ལུང་དང་། ཕྱི་རོལ་པའི་རིག་བྱེད་ལ་སོགས་པ་ཡིད་ཆེས་པའི་ལུང་
ཉིད་ཡིན་ཏེ། ཡུལ་དུས་ནས་ལུང་གི་བར། དེ་དང་དེ་རྣམས་ལ། སྙན་དངགས་མཁན་པོ་སྙན་
དངགས་སྦྱོར་བ་ལུགས་དང་མཐུན་པ་ནི་བག་ཡོད་པའོ། །དེ་ལས་བཟློག་པ་བག་མེད་དྲན་པ་ཉམས་
པ་ལས ཇི་ལྟར་གྲགས་པ་བཞིན་མིན་པར། ད་དུང་དེའི་གནས་ལུགས་རང་རང་གི་བསྟན་བཅོས་
ལས་བཤད་པ་དང་འགལ་བར་གལ་ཏེ་ཞུགས་ཤིང་བརྩམས་ན། འདི་ནི་ཡུལ་སོགས་པ་དྲུག་དང་
འགལ་བ་ཞེས་བྱ་བ་སྙན་དངགས་ཀྱི་སྐྱོན་གཅིག་ཡིན་། །གཉིས་པ་དེ་ཉིད་དཔེར་བརྗོད་ཀྱིས་རྒྱས་
པར་བཤད་པ་ལ་དྲུག་ལས། དང་པོ་ཡུལ་དང་འགལ་བ་ནི། ག་པུར་རྐང་འཐུང་མ་རེག་པའི །མ་ལ་
ཡ་རླུང་དྲི་བཟང་ཅན། །ཀ་ལི་ཀ་ཡི་ནགས་སྐྱེས་པའི། །གླང་པོ་ག་ནི་རི་དྭགས་རིགས། །ཙོ་ལ་ཀཱ་བེ་
རི་ངོགས་པས་ཨ་ཀ་རུ་ནི་པག་པོས་སྔོ ཞེས་པས་ཡུལ་དང་འགལ་བ་ཡི། ཚིག་གི་འཇུག་པ་འདི་
འདྲའོ། །ག་པུར་གྱི་རྐང་འཐུང་ཤིང་ལ་རེག་པའི་རི་བོ་མ་ལ་ཡའི་རླུང་འདི་དྲི་བཟང་བའི་སྐལ་བ་
ཅན་། །ཞེས་པ་རིའི་གནས་ལུགས་དང་འགལ་ཏེ། རི་བོ་མ་ལ་ཡར་ག་པུར་གྱི་ཤིང་སྡོང་མེད་པའི
ཕྱིར་རོ །ཀ་ལིང་ཀའི་གནས་སུ་སྐྱེས་པའི་གླང་པོ་ཆེ་དག་ནི་རི་དྭགས་ཀྱི་རིགས་ཡིན་ནོ། །ཞེས་པ་
ཆོས་ཅན་ནགས་ཀྱི་གནས་ལུགས་དང་འགལ་། ནགས་ན་གླང་པོ་ཆེ་བ་ཏྲའི་རིགས་ཡིན་པ་ལ་རི་
དྭགས་རིགས་སུ་བརྗོད་པའི་ཕྱིར་།དེ་བཞིན་དུ་བཛྲ་དེ་བས། བསྟོད་པ་བརྒྱ་པར། པད་སྐྱེས་
རལ་པའི་ནགས་ཉལ་འཇིག་རྟེན་དབང་ཕྱུག་ཞབས་སེན་སེངྒེ་དེས་ཁྱེད་སྲུངས །ཞེས་པ་དང༌།
དཔའ་བོ་ཡིས། སྐྱེས་རབས་སུ། ནགས་ཕུག་སེངྒེས་བསྲུངས་པའི་རི་དྭགས་བཞིན། །ཞེས་གསུངས་
པས། སེངྒེ་གངས་ལ་གནས་ཞེས་པའང༌། ནགས་ལ་གནས་པའི་གནས་ལུགས་དང་འགལ་ལོ། །
471

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
སྤྲིན་ཆེན་གྱི་མདོ་འགའ་ཞིག་ནས་གངས་ལ་གནས་པ་དང་གཡུ་རལ་བཤད་ཅེ་ན། དེ་ནི་མི་རང་
དགའ་བས། ནགས་གངས་སུ་བསྒྱུར་བར་ཤེས་པར་བྱ་སྟེ། འདི་འདྲ་ནི་འགལ་ལོ། །ལྷོ་ཕྱོགས་ཙོ་
ལའི་ཡུལ་འཁོར་གྱི་ཆུ་ཀླུང་ཀ་བེ་རི་ཞེས་པའི་ངོགས་ན་ཨ་ཀ་རུ་གཏན་མེད་པ་ལ་དེའི་ས་གཞི་ཨ་ཀ་
རུ་ནི་ནགས་པོས་སྔོ་ཞེས་པ་ནི་ཆོས་ཅན།ལྗོངས་དང་ཆུ་རླུང་གི་གནས་ལུགས་དང་འགལ་ཏེ། དེ་ནི
དེ་དག་མེད་པ་ལ་ཡོད་པར་བརྗོད་པའི་ཕྱིར་རོ། །ཞེས་པ་དེ་ལྟ་བུ་ཡུལ་དང་འགལ་བའི་ཚིག་གི་
འཇུག་པ་འདི་འདྲ་བའོ །
གཉིས་པ་དུས་དང་འགལ་བའི་དཔེར་བརྗོད་ནི། པདྨོ་ཅན་ནི་མཚན་མོ་རྒྱས། །ཉིན་པར་
ཀུ་མུད་ལྡན་པ་གསལ། །དཔྱིད་ནི་ནི་ཙུ་ལ་རབ་རྒྱས། །སོས་ཀ་དག་ནི་སྤྲིན་གྱིས་གཏིབས། །ངང་
པའི་སྒྲ་ནི་དབྱར་མཉན་འོས། །སྟོན་ནི་རྨ་བྱ་མྱོས་པ་སྟེ། །དགུན་སྟོད་ཉི་མ་དྲི་མ་མེད། །དགུན་ནི་
ཙན་དན་བསྔགས་པར་འོས། །ཞེས་པ་འདི་འདྲ་དུས་དང་ནི། །འགལ་བའི་ལུགས་རྣམས་བསྟན་པ་
ཡིན། །པདྨོ་ཅན་ཉི་མའི་དཔལ་ནི་མཚན་མོ་རྒྱས་པ་དང་། ཉིན་པར་ཀུ་མུད་ལྡན་པ་ཟླ་བའི་དཔལ་
དང་ལྡན་པ་གསལ་ཞེས་པ་ཉིན་མཚན་གྱི་གནས་ལུགས་དང་འགལ་བའོ །ནམ་ཟླ་དཔྱིད་ནི་ཤིང་གི་
ཙུ་ཏ།རབ་ཏུ་རྒྱས་ཤིང༌།སོས་ཀ་ནམ་མཁའ་དྭངས་པ་དག་ནི་སྤྲིན་གྱིས་གཏིབས་པ་དང༌།ངང་པའི་
སྒྲ་སྙན་པ་ནི་དབྱར་སྙན་པར་འོས་པ་དང་། སྟོན་དུས་རྨ་བྱ་སྤྲིན་ལ་དགའ་བས་མྱོས་པ་། དགུན་
རྒྱུསྙནཔནདཔྱ
སྟོན་སྤྲིན་དང་ལྡན་པའི་དུས་ཉི་མ་དྲི་མ་མེད་པ་དང༌། དགུན་དྲང་བའི་དུས་ཙན་དན་བསྔགས་པར་
འོས་ཞེས་པ་འདི་འདྲ་བ་རྣམས་ཆོས་ཅན། དུས་དང་ནི་འགལ་བའི་ལུགས་དག་དཔེར་བརྗོད་ཅིང
བསྟན་པ་ཡིན་ཏེ།དུས་གནས་ལུགས་དང་མི་མཐུན་པ་བརྗོད་པའི་ཕྱིར་རོ།།
གསུམ་པ་སྒྱུ་རྩལ་དང་འགལ་བ་ནི།སྒྱུ་རྩལ་དག་དང་འགལ་བའི་ལམ། །ཅུང་ཟད་བསྟན་
པར་བྱ་སྟེ་དཔེར། །དཔའ་བ་སྒེག་པ་དག་གི་དངོས། །བརྟན་པ་གྲོ་དང་ཡ་མཚན་། །དབྱངས་
བདུན་རྫོགས་པ་འདི་དག་ནི། །ཐ་དད་ལམ་དུ་རབ་ཏུ་འཇུག །ཇི་ལྟར་སྒྱུ་རྩལ་དྲུག་ཅུ་བཞི་འགལ་བ་
ལེགས་པར་རྟོགས་པར་བྱ།སྒྱུ་རྩལ་ཡོངས་སུ་བཅད་པ་ལ།།དེ་ཡིས་རང་བཞིན་གསལ་བར་འགྱུར། །
སྒྱུ་རྩལ་པ་དག་དང་འགལ་བའི་ལམ་སྟེ་ལུགས་ནི་ཅུང་ཟད་བསྟན་པར་བྱ་སྟེ། དཔེར་ན། དཔའ་བ་
472

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དང་སྒེག་པའི་ཉམས་གཉིས་དག་གི་དངོས་པོ་འགྱུར་བ་དག་གི་རྒྱུར་འགྱུར་བའི་སེམས་ཀྱི་གནས་
སྐབས་ཀྱི་ཁྱད་པར་ནི། རིམ་པས་ཁྲོ་བ་དང༌། ཡ་མཚན་ནམ་ངོ་མཚར་བ་ཉམས་ཇི་སྲིད་ཡོད་པའི་
བར་དུ་གནས་པས་བརྟན་པའམ་གནས་པ་ཅན་ཞེས་པ་དག་ཡིན་ནོ་ཞེས་པ་ནི་སྔར་བཤད་ཟིན་པ་
ལྟར། དཔའ་བ་དང་སྒེག་པ་དག་གི་འགྱུར་བ་སྤྲོ་བ་དང་དགའ་བ་དག་ཡིན་ཕྱིར་ཁྲོ་བ་དང་ཡ་མཚན
པ་མ་ཡིན་པ་ལ།དེ་དག་ནི་དྲག་པོ་དང་རྨད་བྱུང་གི་ཉམས་དག་གི་འགྱུར་བ་ཡིན་པས་ན་སྒྱུ་རྩལ་དང་
འགལ་བའོ།།1
དབྱངས་བདུན་ནི། དྲང་སྲོང་། ས་འཛིན་པ།དྲུག་ལྡན་པ། ལྔ་ལྡན་པ། བར་མ་བ། བློ་
གསལ། འཁོར་ཉན་། །དེ་དྲང་སྲོང་ནི་དབྱངས་ཀུན་གྱི་མཆོག་སྟེ།ཁྱུ་མཆོག་ཅེས་བྱའོ། །ས་འཛིན་
དབྱངས་ཀྱི་གདངས་བདུན་དང་ལྡན་པའོ། །དྲུག་ལྡན་ནི་གདངས་དྲུག་དང་ལྡན་པའོ། །ལྔ་ལྡན་ནི་
གདངས་ལྔ་དང་ལྡན་པའོ། །བར་མ་ནི། གདངས་རྣམས་ཆ་ཉམས་པའོ །བློ་གསལ་ནི་གདངས་ཀྱི་
ཚིག་འབྲུ་གསལ་བའོ །འཁོར་ཉིན་ནི། དབྱངས་དྲུག་འདྲེས་པ་སྟེ་འདྲེས་པ་ཞེས་བྱའོ །གཞན་
ཌ་མདོ་འགྲེལ་ལས། དབྱངས་བདུན་གསུམ་པ་ལ།བོད་ཀྱི་འདུལ་བ་མཁན་རྣམས་ཀྱི་གླུ།སྦྲུལ་གྱི་
གདེངས་ཀ་ལ་འཆད་པ་ནི་ནོར་བ་ཡིན་ནོ། །དེ་ལྟ་བུའི་བདུན་ཀ་རྫོགས་ཤིང་ཚང་བར་ཤེས་པར་ཤེས་
པ་གླུའི་རིགས་ཐ་དད་པའི་ལུགས་ལམ་ལས་སུ་རབ་ཏུ་འཇུག་པའི་མཁས་ཏེ།དྲི་ཟ་ལས་བྱུང་བའི་
ལམ་དུ་འཇུག་གོ། །རེ་རེས་དབང་ཡང་དྲི་ཟའི་ལམ་ལ་གནས་ཞེས་གསུངས་སོ། །འདི་ལྟར་སྒྱུ་རྩལ་
དྲུག་ཅུ་བཞི། ཞེས་པ་ལ། དབྱུག་པ་ཏ་ཆེན་པོ་ནས་གསུངས་པའི་སྒྱུ་རྩལ་ལ་བཞི་བཟོ་ལ་དོགས་པ་
རྟོགས་པ་སུམ་ཅུ རོལ་མོ་དང་ཆ་བྱངས་སུ་གཏོགས་པ་བཅོ་བརྒྱད། གླུ་དབྱངས་སུ་གཏོགས་པ་
བདུན།གར་དུ་གཏོགས་པ་དགུའོ། །དང་པོ་ནི།ཡི་གེ ལག་རྩིས། གྲངས།རྩིས་ཆེན་འཛིན་སྟངས།
ཐོར་ཚུགས། གོམ་སྟབས། ལྕགས་ཀྱུས་སྒྱུར་ཐབས། རལ་གྲིའི་ཐབས། ཞག་པ་གདབ་པ། མདའ་
བོ་ཆེ་བ་འཕེན་ཐབས། མདུན་དུ་བསྣུར་བ།ཕྱིར་བསྣུར་བ།བཅད་པ།དྲལ་བ།དབུགས་པ།རྒྱང་
ནས་འཕོག་པ། སྒྲ་གྲགས་པར་ཕོག་པ། མི་འཆོར་བར་ཕོག་པ། གནད་དུ་ཕོག་པ།ཚབས་ཆེ་བ།
མཆོངས་པ། གྱད་ཀྱི་འཛིང་སྟངས། བང་། རྐྱལ།རྒལ་བ། གླང་པོ་ཆེ་ལ་ཞོན་པ། རྟ་ལ་ཞོན་པ།
473

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཤིང་རྟའི་ཐབས།མདའ་གཞུའི་བཟོ་ཐབས།འགྱེད་པའི་སྟོབས་སོ། །
གཉིས་པ་བཅོ་བརྒྱད་ནི། བྲོ་རྔ་བོ་ཆེ། རྫ་རྔ། རྔ་བྲན། རྫ་རྔ་ཆེན་པོ། འཁར་རྔ།པི་ཝང་
རྒྱུད་གཅིག་པ། རྫ་རྔ་ཁ་གཅིག་པ། ལྕགས་ཀྱི་སིལ་ཁྲོལ། འཁར་དཀྲོལ།པི་ཝང་རྒྱུད་གསུམ་པ།
རྔ་མུ་ཀུན་དང་། སིལ་སྙན་གླུ་དབྱངས་དང་བསྟུན་པའི་རོལ་མོ། ཕེབ་རྡོབ་པ།རོལ་མོ་ཆེན་པོའི་སྒྲ།
པི་ཝང༌།གླིང་བུའོ། །གསུམ་པ་བདུན་ནི།བར་མ་བ།དྲང་སྲོང་པ། ས་འཛིན་པ།དྲུག་ལྡན་པ།ལྔ་
ལྡན་པ། བློ་གསལ་བ། འཁོར་ཉན་པའོ། །བཞི་པ་དགུ་ནི། སྒེག་པ། དཔའ་བ། མི་སྡུག་པ། རྟག་
ཕུལ། བཞད་གད། འཇིགས་སུ་རུང་བ། སྙིང་རྗེ། ངམ་པ་ཞི་བའོ། །སྤྱིར་ཡོངས་ལ་གྲགས་པའི་སྒྱུ་
རྩལ་དྲུག་ཅུ་རྩ་བཞི་ནི། སློབ་དཔོན་ཚུལ་ཁྲིམས་བསྐྱངས་ཀྱི་ལུང་ཕྲན་ཚེགས་ཀྱི་འགྲེལ་པར་
གསུངས་པ།
རོལ་མོའི་མཚན་ཉིད་སྒྱུ་མ་དང་། །འགྱེད་སྟོབས་དང་ནི་མེ་ཏོག་ལས། །དམག་རྣམས་དང་
ནི་བདག་ཉིད་ཤེས། །ཡོངས་སུ་བྱ་བ་རྣམ་པར་ངེས། །ཚོང་དང་ནོར་གྱི་བསྒྱུར་བ་དང་། །བརྒྱན་དང་
ལྷག་རྩིས་བཅུད་ཀྱིས་ལེན། །འཕྲུལ་འཁོར་སྦྱོར་དང་བ་དང༌། །འཕོངས་སྤྱད་དང་ནི་ཆེ་སྦྱོར་སྒྲ། །
ཡི་གེ་དང་ནི་ཁ་སྐད་དང༌།།རང་རང་བཟོ་དང་མཚོན་རྣམས་བརྟག །སྤྱོད་ཐབས་དང་ནི་སོག་ལེ་དང༌། །
ཕུག་རྣམས་རྐོ་བར་བྱེད་པ་དང་། །སེང་དང་འོངས་པ་ཤེས་པ་དང་། །གཞི་ཡི་མཚན་ཉིད་ཤེས་པ་དང༌། །
མདུང་དང་རྡོ་རྗེ་བརྟགས་པ་དང༌། །མཐངས་ཀྱིས་ཚོར་བའི་བདག་ཉིད་ནི། །ཟུག་རྔུ་འབྱིན་དང་མི་
འཁྲུལ་དང༌། །བ་ར་ཏ་ཡི་བསྟན་བཅོས་ཤེས། །བཅིངས་དང་ཁང་པ་རྩེག་མ་དང༌།།དེ་བཞིན་གོས་ནི་
འཕང་བ་དང༌། །ཡན་ལག་མཉེན་མོ་འདེབས་པ་དང༌། །དེ་བཞིན་ཆུ་ནི་ཀུན་འཛིན་དང༌། །དུང་གི་སྒྲ་
དང་སྡེབ་སྦྱོར་དང༌། །གྲོང་རྡལ་དང་ནི་གློག་འདྲ་དང༌། །མཚན་མོ་ཆོམ་རྐུན་ཤེས་པ་དང༌། །བྱིས་པ་
རྣམས་ནི་གསོ་བ་དང་། །མི་རྣམས་གཉིད་ཀྱིས་ལོག་བྱ་དང༌། །སྒོ་ལྕགས་དབྱེ་བར་བྱ་བ་དང༌། །སྒྲ་
དང་ས་རྟོག་བྱེད་པ་དང༌། །སྐྱེས་པ་བུད་མེད་རྟ་དང་ནི། །གླང་པོའི་མཚན་ཉིད་གར་སློབ་དང༌། །
འབྱུང་པོ་དག་ནི་གསོ་བ་དང༌།།མཚན་མོ་ཤེས་པ་ཉིད་དང་ཡང་། །ངེས་པའི་ཚིག་གི་གཞུང་རྣམས་ཀྱི། །
སྒྱུ་རྩལ་དྲུག་ཅུ་རྩ་བཞིར་དྲན། །ཞེས་པ་ལྟར་རོ། །སྒྱུ་རྩལ་དེ་རྣམས་དང་འགལ་བ་ནི།སྒྱུ་རྩལ་དེ་
474

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
དག་ཏུ་ནི་རློམ་ལ།དེ་དག་རྣམས་ཀྱི་མཚན་ཉིད་ལས་འདས་པའི་ཕྱིར།དེ་དག་དང་འགལ་བའོ།།
དེ་རྣམས་རྒྱས་པར་གང་ལས་ཤེས་པར་འགྱུར་སྙམ་ན།སྒྱུ་རྩལ་ཡོངས་སུ་བཅད་པ་སྟེ། ས་
རི་ཚེན་ད་ཞེས་པ་ལེའུ་ཡིན་པས སློབ་དཔོན་འདི་ཉིད་ཀྱིས་ལེའུ་བཞི་པ་མཛད་པ་ཡོད་ཅེས་གྲགས་
པ་དེ་ལས་སམ།ཡང་ན་སྒྱུ་རྩལ་རྣམས་ཀྱི་ཡོངས་སུ་བཅད་པ་གོམས་པར་གྱུར་པ་ལས་སམ།ཡང་ན་
སྒྱུ་རྩལ་ཡོངས་སུ་སྟེ་ལོགས་སུ་བཅད་པའི་བསྟན་བཅོས་ལས།སྒྱུ་རྩལ་དེའི་རང་བཞིན་ནམ་གནས་
ལུགས་གསལ་བར་འགྱུར་བས་དོར་ཤེས་པར་བྱའོ། །བཞི་པ་འཇིག་རྟེན་དང་འགལ་བ་། གླང་པོ་
དག་ནི་རལ་པ་གཡོ། །རྟ་ཡི་རྭ་ནི་བ་ཡིན། །ཨེ་རན་ཌ་ནི་སྙིང་པོ་ལྕི། །སེང་ལྡེང་ལྗོན་པ་སྙན་པ་
མེད། །ཞེས་པ་འདི་ནི་འཇིག་རྟེན་པ། །ཉིད་དང་འགལ་བས་ཀུན་གྱིས་སྨད། །གླང་པོ་ཆེ་དག་ལ་ནི་
རལ་པ་གཏན་མེད་པ་ལ་དེ་གཡོ་ཞེས་པ་དང༌། རྟའི་རྭ་གཏན་མེད་པ་ལ་ནི་དེ་རྣོ་བ་ཡིན་ཞེས་པ་དང་།
དེ་བཞིན་དུ་སེངྒེ་ལ་གཡུ་རལ་ཡོད་ཅེས་པའང་སྟེ། རྒྱུད་སྡེ་དང༌། འདུལ་བའི་རྒྱ་ཆེར་འགྲེལ་དུ།
སེངྒེའི་སྐྲ་སེར་སྐྱར་གསུངས་ཀྱི་སྔོན་པོར་གསུངས་པ་མ་མཐོང་བ་ཡིན་། །དེ་སེང་ཀ་ལ། ཞེས་པ་
སེར་སྐྱའམ། དམར་སེར་ཡིན་ནོ། །ཨེ་རན་ཌ་ཞེས་པ་ཆུ་ཤིང་སྟེ། དེ་ལ་སྙིང་པོ་མེད་པ་ལ་ནི་དེའི་
སྙིང་པོ་ལྕི་ཞེས་པ་དང༌། སེང་ལྡེང་གི་ལྗོན་པར་སྙིང་པོ་ལྕི་བ་ལ། དེ་ལ་སྙིང་པོ་མེད་ཅེས་པ་འདི་འདྲ་
ནི་ཆོས་ཅན། འཇིག་རྟེན་པ་ཉིད་དང་འགལ་བས་སྐྱོན་ཡིན་ཏེ།འཇིག་རྟེན་པའི་མཁས་བླུན་ཀུན་
གྱིས་སྨད་པའི་སྦྱོར་བ་ཡིན་པའི་ཕྱིར་རོ །
ལྔ་པ་རིམ་པ་དང་འགལ་བ་ནི། རིགས་པ་ཞེས་བྱ་གཏན་ཚིགས་ཀྱི། །རིགས་པ་དང་
འགལ་བསྟན་པར་བྱ། །བདེ་གཤེགས་འདུས་བྱས་འཇིག་པར་ནི། །གསུངས་པ་བདེན་མེད་དེ་ལྟ་
ནའང་། །ཙ་ཀོ་ར་ཡའི་མིག་ཅན་ཏེ། །བདག་གི་སྙིང་ལ་ད་དུང་གནས། །སེར་སྐྱས་གནས་ལས་ཡོད་
མིན་ཉིད། །རབ་ཏུ་སྐྱེ་བར་ཉེ་བར་བརྗོད། །མེད་པ་ཉིད་ནི་བདག་ཅག་གིས། །རབ་ཏུ་སྐྱེ་བར་གང་
ཕྱིར་མཐོང༌། །རིགས་པ་དག་དང་འགལ་བ་ཡི། །ལུགས་འདི་ཀུན་ཏུ་བལྟ་བར་བྱ །རིགས་པ་ཞེས་
བྱ་བ་ནི་གཏན་ཚིགས་ཀྱི་རིགས་པས་གཏན་ལ་ཕབ་པ་དང༌། དེ་དང་འགལ་བ་སྟེ་དེའི་མཚན་ཉིད་
དང་མི་མཐུན་པའོ། །དེ་བསྟན་པར་བྱ། དཔེར་ན། བདེ་བར་གཤེགས་པ་བཅོམ་ལྡན་འདས་ཀྱིས་
475

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཆོས་ཀྱི་སྡོམ་བཞིའི་ནང་ནས་གང་རྐྱེན་གྱིས་འདུས་བྱས་པ་ཐམས་ཅད་ནི་འཇིག་ཅིང་མི་རྟག་ནི་ཡིན་
པས་ཁྱབ། དཔེར་ན་གློག་བཞིན་སྒྲ་ཡང་བྱས་སོ །ཞེས་གསུངས་པ་དེ་བདེན་ཏེ།རིགས་པ་དམ་པ་
ཡིན་ནོ། །དེ་ལྟ་མོད་ཀྱིའམ་དེ་ལྟ་ནའང་། བྱ་ཙ་ཀོ་རའི་མིག་ཅན་མཛེས་མ་དེ་བདག་གི་སྙིང་ལ་ཡུན་
རིང་པོ་ནས་བརྩམས་པ་སྟེ་ད་དུང་གི་བར་གནས་སོ་ཞེས་པ་ཆོས་ཅན། སངས་རྒྱས་པའི་རིགས་པ་
དང་འགལ་བ་ཡིན་ཏེ།སངས་རྒྱས་པའི་རིགས་པས་གནོད་པའི་སྦྱོར་བ་ཡིན་པའི་ཕྱིར་།དྲང་སྲོང་
སེར་སྐྱའི་སློབ་མ་གྲངས་ཅན་པ་རྣམས་ཀྱིས་གནས་པ་སྟེ་རྟག་པ་ལ། དངོས་པོ་རྣམས་སྔར་མེད་སྐྱེ་བ་
ཡོད་པ་ཡིན་མིན་པར་སྔར་ནས་ཡོད་པ་ཁོ་ན་མངོན་པར་གསལ་བར་རབ་ཏུ་སྐྱེ་བར་ཉེ་བར་བརྗོད་དོ། །
དེ་ནི་གྲངས་ཅན་པའི་རིགས་པའོ། །དེ་ནི་མི་བདེན་ཏེ་ཇི་ལྟར་ཞེ་ན། གང་གི་ཕྱིར་དངོས་རྣམས་སྔར་
མེད་པ་ཉིད་ནི་གསར་དུ་བདག་ཅག་གིས་རབ་ཏུ་སྐྱེ་བར་མངོན་སུམ་དུ་མཐོང་པའི་ཕྱིར་རོ །ཞེས་པ་
འདི་དོན་ལ་གནས་མོད་ཀྱི། གྲངས་ཅན་གྱི་རིགས་པ་དང་འགལ་བ་ཙམ་ཡིན་། །རིགས་པ་དག
དང་འགལ་བའི་ལུགས་འདིས་བཤད་མ་ཐག་པ་ལས་གཞན་པ་ཀུན་ཏུ་ཡང་རིགས་པ་དེ་དག་གིས་
བསྒྲེས་ཏེ་བལྟ་བར་བྱའོ །
དྲུག་པ་ལུང་དང་འགལ་བ་ནི། དེ་ནས་ལུང་དང་འགལ་བ་ཡི། །འཇུག་པ་དག་ནི་བསྟན་
པར་བྱ། །མེ་ནི་བཞག་པ་མ་ཡིན་ཡང༌། །བུ་སྐྱེས་བྲམ་ཟེ་མ་ཉམས་པའི། །སྤྱོད་པས་བརྒྱན་པ་འདི་
དག་ནི། །བཻ་ཤྭ་ན་རི་མཆོད་སྦྱིན་བྱེད། །དེ་ནི་ཆོ་ག་མ་བྱས་ཀྱང༌། །བླ་མ་དག་ལས་རིག་བྱེད་
བཀླགས། །རང་བཞིན་དག་པོའི་ཤེལ་དག་ནི། །འདུ་བྱེད་གཞན་ལ་ལྟོས་པ་མེད། །རིགས་པ་འགལ་
བ་བཤད་མ་ཐག་པ་དེ་ནས་ལུང་དང་འགལ་བའི་མཚན་ཉིད་དམ་དཔེར་བརྗོད་ཀྱི་འཇུག་པ་དག་ནི་
བསྟན་པར་བྱའོ། །དེ་ལ་དེས་དང་པོ་ནི། རིག་བྱེད་ལས། གང་མེ་བཞག་པ་བུ་སྐྱེས་པ་རྣམས་བེེ་ན་
རི་ལ་མཆོད་སྦྱིན་སྒྲུབ་པར་བྱེད་དོ་ཞེས་འབྱུང་བ་ལས།འདིར།མེ་ནི་བཞག་ཅིང་རིག་བྱེད་ལས་བྱུང་
བའི་ཆོ་ག་ཡིས་འདུས་པ་མ་ཡིན་ཡང༌། ཞེས་པ། ཡང་གི་སྒྲ་ནི་མི་རིགས་པ་གསལ་བར་བྱེད་པའོ །
དེ་ལྟ་ན་ཡང་བུ་སྐྱེས་པར་གྱུར་པའི་བྲམ་ཟེ་དང་གིས་ངེས་པས། མ་ཉམས་པའི་སྤྱོད་པས་བརྒྱན་པར་
བྱས་པ་འདི་དག་ནི་བེེ་ཤྭ་ན་རཱི་ཞེས་པ་མེའི་མིང་། ཏེ་དེ་ལ་མཆོད་སྦྱིན་བྱེད་དོ་ཞེས་པ་རིག་བྱེད་ཀྱི་
476

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ
ལུང་དང་འགལ་བའོ། །དཔེར་བརྗོད་གཉིས་པ་ནི། བརྗོད་པར་འདོད་སྐྱེས་བུ་དེ་ནི་རིག་བྱེད་ལས་
བྱུང་བའི་ཆོ་ག་འདུས་མ་བྱས་པའི་ཁྱད་པར་དེ་འདྲ་མ་བྱས་ཀྱང་། བླ་མའི་བཀའ་དག་ལས་སྲིད་སྲུང་
ལ་སོགས་པའི་རིག་བྱེད་བཀླགས་སོ། །དེ་ཉིད་ཟླ་བོའི་དངོས་པོའི་དཔེའམ་དོན་གཞན་བཀོད་པས་
བསྒྲུབ་པ་ནི། འཕྲལ་དུ་བཅོས་མ་མ་ཡིན་པར་རང་བཞིན་གྱིས་དག་པའི་ཤེལ་དག་ནི་འདུ་བྱེད་པ
གཞན་ཕུལ་དུ་འབྱུང་བའི་སྒྲུབ་པར་བྱེད་པ་ལ་ལྟོས་པ་མེད་པ་བཞིན།ཞེས་པའི་དོན་དེ་དག་ཆོས་
ཅན། རིག་བྱེད་པའི་ལུང་དང་འགལ་བ་ཡིན་ཏེ། རིག་བྱེད་ཀྱི་ལུང་ལས། རིག་བྱེད་དུ་ཆོ་ག་བྱས་ཏེ་
རིག་བྱེད་བཀླག་པར་བྱའོ། །ཞེས་པ་དང་འགལ་བའི་ཕྱིར་རོ། །
གསུམ་པ་སྐབས་ལ་ལྟོས་ཏེ་འགལ་བ་མེད་པར་བསྟན་པ་ལ་གཉིས།སྤྱིར་བསྟན་པ་དང༌།
སོ་སོར་བཤད་པའོ། །དང་པོ་ནི། འགལ་བ་མཐའ་དག་འདི་ལ་ཡང༌། །རེ་འགའ་སྙན་དངགས་
མཁན་མཁས་པས། །སྐྱོན་དུ་བསྒྲགས་ལས་རབ་འདས་ནས། །ཡོན་ཏན་ལམ་ནི་རྣམ་པར་འཛིན། །
ཡུལ་དང་འགལ་བ་ལ་སོགས་པ་དྲུག་པོ་འགའ་ཞིག་ཙམ་མ་ཡིན་གྱི། འགལ་བ་མཐའ་དག་པོ་འདི་
ལ་ཡང་། སྙན་དངགས་མཛེས་པར་བྱེད་པའི་སྐབས་རེ་འགའ། སྙན་དངགས་སྦྱོར་བའི་མཁན་པོ་དེ་
དང་འདྲའི་རིགས་ལ་མཁས་པའི་རྒྱུ་མཚན་གྱིས།སྐྱོན་དུ་བསྒྲང་བ་ལས་འདས་ཏེ་བརྒལ་ནས་ཡོན་
ཏན་ལམ་ལེགས་པ་ནི་རྣམ་པར་འཛིན་པར་བྱེད་། །གཉིས་པ་ལ་དྲུག་ལས།དང་པོ་ཡུལ་དུ་འགལ་
ཡང་སྐྱོན་མེད་པའི་སྐབས། རྒྱལ་པ་ད་ཡ་མཐུ་ཡས་ན། །ད་ཡ་སྐྱེད་ཚལ་ལྷ་རྣམས་ཀྱང༌། །ལྗོན་པ་
ཡལ་འདབ་དཀར་དམར་དང་། །ལྷན་པ་དག་ནི་གནས་སུ་འགྱུར། །ཀྱེ་རྒྱལ་པོ་ཆེན་པོ་ཞེས་བོས་
ནས།ཁྱོད་དེ་ཡིས་བསོད་ནམས་ཀྱི་མཐུ་ཡིས་ནི།རྒྱལ་པོ་དེའི་སྐྱེད་མོའི་ཚལ་ནི་ལྷ་རྣམས་ཀྱི་ལྗོན་པ་
ཡལ་འདབ་ཕུན་སུམ་ཚོགས་པའི་གོས་དམར་པོ་སྣུམ་པ་དང་ལྡན་པའི་དཔག་བསམ་ཤིང་གི་གནས་
སུ་ཁུར་ཏེ།དེའང་བསོད་ནམས་ཀྱི་མཐུ་བསམ་གྱིས་མི་ཁྱབ་པར་སྟོན་པའི་ཕྱིར།མིའི་ཡུལ་དུ་ལྷའི་
ཤིང་སྐྱེས་ཞེས་པ་ཡུལ་དང་འགལ་བར་སྣང་མོད་ཀྱི། སྐྱོན་མེད་པ་མ་ཡིན་ནོ། །འདིར་སློབ་དཔོན་
རཏྣས་བྲིས་པའི་དཔའ་པོའི་སྐྱེས་རབས་སུ དེ་ནས་དེའི་བསོད་ནམས་སྟོབས་ཀྱིས་དེར། །འདམ་
རྫས་མེད་པར་འདམ་ལས་སྐྱེས་པ་འབྱུང༌། །ཞེས་གསུངས་པའང༌། འདི་དང་ཚུལ་མཚུངས་པར་
477

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
འཆད་། །
གཉིས་པ་འདུས་དང་འགལ་ཡང་སྐྱོན་མེད་པའི་སྐབས་ནི། རྒྱལ་པོ་འཇིགས་པ་འགལ་
བྱེད་པ། །ཀ་དམ་པ་ཡི་རྡུལ་དང་འགྲོགས། །འདབ་བདུན་ལས་འཁྲུངས་བསྐྱོད་བྱེད་ཅིང༌། །དྲག་པོ་
ཡི་ནི་རླུང་དག་རྒྱུ། །རྒྱལ་པོ་རྣམས་ཀྱི་འཇིག་པས་འཆི་བ་དང༌། དགྲ་དང་ལྟས་ངན་གསལ་བར་བྱེད་
པའི་དུས་སུ།ཤིང་ཀ་དམ་པའི་མེ་ཏོག་གི་རྡུལ་དང༌། འགྲོགས་པའི་ཤིང་འདབ་མ་བདུན་པ་ལས་འཁྲུངས་
པའི་མེ་ཏོག་སྐྱོད་པར་བྱེད་ཅིང་།ཡིད་དུ་མི་འོང་བའི་དྲག་པོའི་རླུང་དག་རྒྱུ་བ་ནི་རྩུབ་པར་གྱུར་ཏེ།
དེའང་ཀ་དམ་པའི་མེ་ཏོག་དབྱར་འབྱུང་བ་དང་འདབ་ལ་མུན་སེལ་པའི་མེ་ཏོག་སྟོན་འབྱུང་བ་ལྷན་
ཅིག་པར་སྟོན་པས་ན།དུས་དང་འགལ་ན་ཡང༌།ལྟས་ངན་པར་སྟོན་པའི་དུས་ན་སྐྱོན་མེད་།།
གསུམ་པ་སྒྱུ་རྩལ་དང་འགལ་ཡང་སྐྱོན་མེད་པའི་སྐབས་ནི།ཁྱོགས་ཀྱིས་རབ་བསྐུལ་སྐྲག་
པ་ཡང༌། །སྐྱེ་བོ་བུད་མེད་མཁས་བརྗོད་གླུས །སྟབས་མི་མཉམ་པས་འདོད་ལྡན་གྱི །ཆགས་པ་
དག་ནི་འཕེལ་བར་བྱེད། །དེའང་མིའི་བདག་པོ་འགའ་ཞིག་གིས། ཁྱོགས་ཏེ་མདོ་ལིས་ཤིན་ཏུ་
བསྐྱོད་ཅིང་བསྐུལ་བའི་འཇིགས་པས་ཀྱང༌། འདོད་པས་ཆེར་གཟིར་བའི་འདོད་ལྡན་རྣམས་ཀྱི་
ཆགས་པ་དག་ནི་འཕེལ་བར་བྱེད་ཞེས་པའོ །འདི་ནི་གླུ་སྟབས་མི་ཉམ་པས། དགའ་བར་རིགས་
པས་སྒྱུ་རྩལ་དང་འགལ་མོད ཆེས་ཆེར་ཆགས་པ་གསལ་བར་བྱེད་པ་ལ་སོགས་པའི་གནས་སྐབས་
སུ་སྐྱོན་མེད་དེ། འདོད་ལྡན་ནི་ཡིས་ཀྱང་ཆགས་པ་སྐྱེད་པར་བྱེད་པར་སྟོན་པའི་ཕྱིར་།བཞི་པ་
འཇིག་རྟེན་དང་འགལ་ཡང་སྐྱོན་མེད་པའི་སྐབས་ནི། ཟླ་བའི་འོད་ཟེར་ལས་གསལ་བ །བསྲེག་བྱ་
འཛིན་པར་འདོད་ལྡན་ནི། །བུད་མེད་དང་བྲལ་ཉོན་མོངས་ཀྱིས། །འཁྲུགས་པ་འདི་ཡིས་རྩི་བར་
བྱེད། །ཟླ་བའི་འོད་ཟེར་ལས་བྱུང་བའི་ཤིན་ཏུ་བསིལ་བའང་བསྲེག་བྱ་འཛིན་པ་མེ་དང་འདྲ་བར
འདོད་ལྡན་ནི། རང་གི་བུད་མེད་དགའ་མ་དང་བྲལ་བའི་ཉོན་མོངས་པས་གཟིར་བས་འཁྲུགས་པ་
འདི་ཡིས་རྩི་བར་བྱེད་ཅིང་བརྗོད་པར་འདོད་དོ།།འདི་ཡང་ཤིན་ཏུ་བསིལ་བའི་ཟླ་བའང་མེ་རུ་བརྗོད་
པས་འཇིག་རྟེན་དང་འགལ་ཡང༌། ཆགས་པས་གདུངས་པའི་སྐབས་གསལ་བར་བྱེད་པའི་ཕྱིར་དུ་
སྐྱོན་མེད་།།
478

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
ལྔ་པ་རིགས་པ་དང་འགལ་ཡང་སྐྱོན་མེད་པ་ནི། གཞལ་བྱ་ཡིན་ཡང་གཞལ་བྱ་མིན། །ཆ་
ལྡན་ཡིན་ཡང་ཆ་ལྡན་མིན། །གཅིག་ཉིད་ཡིན་ཡང་གཅིག་ཉིད་མིན། །སྣ་ཚོགས་གཟིགས་ཁྱེད་ལ་
ཕྱག་འཚལ། །གསལ་བའི་གཟུགས་ལ་ལྟོས་ནས་སམ། །རྗེས་དཔག་ཚད་མའི་གཞལ་བྱ་ཡིན་ཡང༌།
མི་གསལ་བ་མཆོག་དམ་པའི་ངོ་བོ་ཡིན་པས་སམ།མངོན་སུམ་གྱི་ཡུལ་མ་ཡིན་པའི་ཕྱིར།གཞལ་བྱ་
མིན།དེ་བཞིན་དུ། ས་ལ་སོགས་པ་ཇི་སྙེད་པའི་གཟུགས་སུ་གནས་པས་ཆ་ལྡན་མིན་པ་དང་། དམ་
པའི་བདག་གི་ངོ་བོ་ཆ་མེད་གཅིག་ཡིན་པས་ཆ་ལྡན་མིན་ནོ། །ཚངས་པ་ནི་རྟག་པ་གཅིག་པུ་ཉིད་
ཡིན་ཡང༌།ཡོངས་སུ་འགྱུར་བ་སྣ་ཚོགས་ཡོད་པའི་ཕྱིར།གཅིག་པུ་ཉིད་མིན་ནོ། །དེ་ལྟ་བུ་སྣ་ཚོགས་
པའི་གཟུགས་ཅན་ཀུན་གྱི་རང་བཞིན་ནམ་བྱེད་པ་པོ་ཚངས་པ་ཁྱེད་ལ་ཕྱག་འཚལ་ལོ །ཞེས་པ་འདི་
ཕེན་མིན་ལ་སོགས་པ་ཕན་ཚུན་རིག་པ་དང་འགལ་ཡང༌། ཚངས་པ་དམ་པའི་གཟུགས་སྣ་ཚོགས་
གསལ་བར་བྱེད་པ་དང་། ཀུན་གྱི་བྱེད་པ་པོར་སྟོན་པ་དང༌། ཚངས་པ་དེ་བསམ་གྱིས་མི་ཁྱབ་པར་
སྟོན་པའི་ཕྱིར་ནི་སྐྱོན་མེད་དོ། །ཡང་ན་སངས་རྒྱས་ལ་སྦྱར་ཏེ། གཟུགས་སྐུ་དང་ཆོས་སྐུ་སོགས་ལ་
སྦྱར་རོ། །དྲུག་པ་ལུང་དང་འགལ་ཡང་སྐྱོན་མེད་པའི་སྐབས་ནི། སྐྱ་སེང་བུ་ལྔ་དག་གི་ནི། །ཆུང་མ་
ལྔ་ལེན་བུ་མོ་སྟེ། །དག་པ་རྣམས་ཀྱི་མཆོག་གྱུར། །འདི་འདྲ་ལྷ་ཡི་སྒྲུབ་བྱེད་དོ །རྒྱལ་པོ་སྐྱ་སེང་
གི་བུ་ལྔ་ནི། གཡུལ་ངོར་བརྟན་པ། ལྷར་བཅས། འཇིག་སྡེ་སྲིད་སྒྲུབ་རིགས་བྱེད་དག་གི་ནི་ཆུང་མ་
ཐུན་མོང་བ། རྒྱལ་པོ་ལྔ་ལེན་གྱི་བུ་མོ་སྟེ། དྲོ་པ་དཱི་ཞེས་བྱ་བ་ཡིན་ནོ། །དེ་དག་ས་སྟེ་སྐྱེས་པ་
འཁྲགས་འཁྲུགས་ཀྱི་སྐྱོན་མེད་པ། དམ་པ་བདག་པོའི་བརྟུལ་ཞུགས་མ་ཉམས་པ་རྣམས་ཀྱི་མཆོག་
ཏུ་གྱུར་ཏོ །འདི་འདྲ་ལྷ་ཡིས་སྒྲུབ་བྱེད་དེ་ལྷས་བཀོད་པའམ་མཐུའོ། །འདི་ནི་ཁྱད་པར་དུ་འཕགས་
པའམ་བསྟོད་པར།སྐྱ་སེང་བུ་ནི་བརྗོད་བྱས་ན། །བསོད་ནམས་འགྱུར་ཞེས་སོ་སོར་སྨྲ། །གང་ཞིག་
བགྲོད་ཡིན་བགྲོད་བྱེད་པ། །དེ་རྣམས་ཁྱོད་ཀྱི་བསྟན་ལ་སྨད། །ཅེས་གསུངས་པ་ལྟར་ལུང་དང་
འགལ་མོད།ལྷ་ཡི་མཐུ་ཁྱད་པར་དུ་འཕགས་པར་སྟོན་པའི་ཕྱིར།སྐྱོན་མེད་པ་ཡིན་ནོ། །
གསུམ་པ་བརྩམས་རྗེས་མཇུག་གི་དོན་ལ་གཉིས། བསྟན་བཅོས་སྤྱིའི་དོན་བསྡུ་བ་དང་།
བསྟན་བཅོས་འདི་རྟོགས་པའི་ཕན་ཡོན། དང་པོ་ནི། སྒྲ་དོན་རྒྱན་ནི་བཀྲ་བ་དང༌། །བྱ་སླ་བྱ་དཀའ་
479

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དག་གི་ལམ། །སྙན་དངགས་རྣམས་ཀྱི་ཡོན་ཏན་སྐྱོན། །དེ་ལྟར་མདོར་བསྡུས་རབ་ཏུ་བསྟན། །སྙན་
དངགས་རྣམས་ཀྱི་སྒྲ་དང་དོན་གྱི་ལུས་དང༌།དེ་དག་མཛེས་པར་བྱེད་པའི་སྒྲ་དང་དོན་གྱི་རྒྱན་ནི་རྣམ་
པ་དང་རྣམ་འགྱུར་སྣ་ཚོགས་པ་གསལ་བས་བཀྲ་བ་དང༌། ཅུང་ཟད་བྱ་སླ་བ་རྩོམ་བདེ་བ་དང༌།
དབྱངས་སོགས་ངེས་པ་ཅན་ལ་སོགས་པ་བརྩེ་པར་བྱ་དཀའ་བ་དག་གི་ལམ་སྟེ་ལུགས་སྣ་ཚོགས་པ་
དང་།སྙན་དངགས་རྣམས་ཀྱི་ཐུན་མོང་མ་ཡིན་པའི་ཡོན་ཏན་སྦྱར་པ་རབ་དང་མཉམ་ཉིད་ལ་སོགས་
པ་བཅུ་དང༌། ཐུན་མོང་བ་དོན་དང་སྒྲ་དང་གབ་ཚིག་ལ་སོགས་པ་ཉམས་དང་འགྱུར་བ་ཕུན་སུམ་
ཚོགས་པ་སྣ་ཚོགས་པ་དང༌། སྐྱོན་དེ་དག་གི་མཐུན་ཕྱོགས་དོན་ཉམས་ལ་སོགས་བཅུ་དང་དེ་དག་
སྐབས་སུ་བབས་ན་ཡོན་ཏན་དུ་བགྲངས་པ་ལ་སོགས་པ་དེ་ལྟར་བཤད་ཟིན་པས། དམ་བཅའ་དང་
མཐུན་པར་དོན་མདོར་བསྡུས་ནས་རབ་ཏུ་བསྟན་ཅིང་རྟོགས་པའི་སྐལ་བ་བཟང་པོ་ཅན་དུ་བྱའོ །
གཉིས་པ་དེ་རྟོགས་པའི་ཕན་ཡོན་ནི།སྒྲུབ་བྱེད་བསྟན་པའི་ལམ་འདིས་སྐྱོན་དང་ཡོན་
ཏན་དག །རབ་ཏུ་རྟོགས་པའི་བློ་ཅན་སྐལ་བཟང་དབང་གྱུར་པའི། །ཚིག་དང་མངོན་པར་འགྲོགས་
བྱས་མྱོས་མིག་མ་རྣམས་དང༌། །ལང་ཚོ་ཅན་བཞིན་དགའ་དང་གྲགས་པ་འཐོབ་པར་འགྱུར །སྙན་
དངགས་ཀྱི་མཚན་ཉིད་ཀྱི་སྒྲུབ་བྱེད་དང་ཆོ་ག་བརྩམ་པའི་ཐབས་བསྟན་ཅིང་གསལ་བར་བྱས་པའི་
ལམ་མམ་གཞུང་ལུགས་འདིས། སྙན་དངགས་དང་འབྲེལ་པའི་སྐྱོན་ཡང་བྱ་དང་ཡོན་ཏན་བྱང་དག་
རབ་ཏུ་འབྱེད་པར་རྟོགས་པའི་བློ་གྲོས་སམ་ཤེས་རབ་ཅན་གྱི་སྐྱེས་བུ་སྐལ་བ་བཟང་པོ་ཅན་ནི། སྙན་
དངགས་མཁས་པས་དེའི་གཞན་དབང་དུ་གྱུར་པའི་ཚིག་ལ་རང་གི་ངང་གིས་ཉམས་དང་མངོན་པར་
སྤྲོ་བ་ལ་སོགས་པ་དང་མི་འབྲལ་བར་འགྲོགས་པ་ནི། དཔེར་ན། སྐྱེ་བོ་རྣམས་དུང་བ་དང་འདོད་པ་
དང་འདུན་པས་མྱོས་པར་བྱེད་པའི་མཛེས་མའི་ཟུར་མིག་གི་ཆང་གིས་རང་དབང་མེད་པར་འགུགས་
པར་བྱེད་པ་རྣམས་དང་ལང་ཚོ་དར་ལ་བབས་པ་ཅན་དང་འགྲོགས་པ་བཞིན་དུ།འཕྲལ་དུ་དགའ་བ་
དམ་པའི་དཔལ་མཁས་པའི་སྐྱེ་བོ་རྣམས་ཀྱིས་ཀྱང་བཀུར་བ་དང༌། མཁས་པ་ལ་སོགས་པའི་ཡོན་
ཏན་གྱི་སྒོ་ནས་སྙན་པའི་གྲགས་པ་ནམ་མཁའི་མཐའ་ཀླས་པ་འབྱུང་བ་དང༌། ཕྱི་དམར།ཇི་སྙེད་པ་
མཁྱེན་པའི་ཡེ་ཤེས་ཀྱི་རྒྱུར་གྱུར་པས་བྱང་ཆུབ་དམ་པ་འཐོབ་པར་འགྱུར་རོ། །མདོར་ན། གོང་དུ་
480

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
སྨོས་པ་བཞིན་དུ་ཚེ་འདི་ཕྱི་གཉིས་ཀྱི་འདུན་མ་སྟེ་བཞི་འགྲུབ་པར་འཐོབ་པར་འགྱུར་རོ །སྙན་
དངགས་མེ་ལོང་གི་རྒྱ་ཆེར་འགྲེལ་པ་ལུས་དང་རྒྱན་གྱི་འདོད་འཇོ་ལས་བྱ་དཀའ་བའི་རྣམ་པར་
བཅད་པ་སྟེ་ལེའུ་གསུམ་པ་ཡི་ལེགས་པར་བཤད་པའོ། །སྙན་དངགས་ཀྱི་མེ་ལོང༌། རྒྱ་གར་ལྷོ་ཤར་
གང་དུ་ཡང༌། ཉི་མ་དང་ཟླ་བ་ལྟར་གྲགས་པའི་མཁས་པ་པཎྜི་ཏ་ཆེན་པོ་སྙན་དངགས་མཁན་སློབ་
དཔོན་དབྱུག་པ་ཅན་གྱིས་མཛད་པ་རྫོགས་སོ །།
གསུམ་པ་དངོས་པོ་དེ་ཇི་ལྟར་བསྒྱུར་བའི་ཚུལ་ནི། ཕྱི་ནང་གསང་གསུམ་ལ་སོགས་པའི་
ཕུལ་དུ་བྱུང་བའི་ཡོན་ཏན་དཔག་ཏུ་མེད་པས་སྤྲོས་པ། བླ་མ་དམ་པ་ཆོས་ཀྱི་རྒྱལ་པོ་རིན་པོ་ཆེ་འགྲོ་
མགོན་འཕགས་པའི་མཚན་ཅན་དང༌། དེ་ཉིད་ཀྱི་ཉེ་གནས་མིའི་དབང་པོ་དཔོན་ཆེན་ཤཱཀྱ་བཟང་
པོའི་བཀའ་ལུང་གིས། རྒྱ་གར་གྱི་མཁན་པོ་སྙན་དངགས་མཁན་ཆེན་པོ་གནས་ལྔ་རིག་པ་པཎྜི་ཏ་ཤྲི་
ལཀྵི་ཀ་ར་དཔལ་ཕུན་སུམ་ཚོགས་པར་མཛད་པ་དང་། བོད་ཀྱི་ལོ་ཙྪ་བ མཁས་པ་ཆེན་པོ་ཤཱཀྱའི་
དགེ་སློང་ཤོང་སྟོན་རྡོ་རྗེ་རྒྱལ་མཚན་གྱིས། དཔལ་ས་སྐྱའི་གཙུག་ལག་ཁང་ཆེན་པོ་ལེགས་པར་
བསྒྱུར་པའོ །སླར་ཡང་ཤོང་སྟོན་ཉིད་ཀྱི་བཀའ་དྲིན་གྱིས་ལེགས་པར་སྦྱར་བ་བརྡ་སྤྲོད་པའི་ཚུལ་
རིག་པའི་མཁས་པ་ཆེན་པོ། དཔང་ལོ་ཙཱ་བ་བློ་གྲོས་བརྟན་པས་སློབ་དཔོན་ཆེན་པོ་རཏྣ་ཤྲཱིའི་འགྲེལ་
པ་དང་བསྟུན་། བཅོས་སུ་རུང་བ་རྣམས་བསྒྱུར་ནས། ཞུ་ཆེན་ཅུང་ཟད་བགྱིས་ཏེ་གཏན་ལ་ཕབ་
པའོ།།
གང་གི་བློ་གྲོས་ནམ་མཁའི་ཁྱོན་ལྟར་རབ་ཏུ་ཡངས་པ་མཁྱེན་བརྩེ་ཉི་ཟླའི་དཔལ་དང་
ལེགས་འགྲོགས་བདེན་གཉིས་འདབ་བརྒྱ་ཀུ་མུད་ཕྲེང་མཛེས་གསལ་མཛད་ཅིང༌། །ལོག་སེམས་མི
བསྐྱེད་བསྟན་པའི་དཔལ་ནི་ལྷུན་པོའི་བརྗིད་ལ་འགྲན་པའི་ནུས་ལྡན་ཞི་ལྷག་ཟུང་འཇུག་རོལ་རྩེད་
དང་འགྲོགས་འགྱུར་མེད་ཆོས་དབྱིངས་རྒྱ་མཚོར་འཇུག །ལྷག་བསམ་རྣམ་དག་རྒྱལ་མཚན་ལེགས་
མཐོ་བྱང་སེམས་ངག་བཟང་རིག་གནས་ནོར་བུའི་བང་མཛོད་དང་འགྲོགས་རྣམ་ཐོས་བུ་ཡི་དཔལ་ལ་
སྐྱེངས་པ་བྱིན་མཛད་དེ། །ཉིད་ཀྱི་རྣམ་ཐར་དཔལ་ལྡན་བཟང་པོའི་གྲགས་པ་འཛིན་མའི་ཁྱོན་དང་
དགའ་བས་འགྲོགས་ཏེ་ཤེས་བྱའི་མཐའ་ལ་རབ་ཏུ་ཁྱབ་མཛད་ཆོས་རྒྱལ་གང་དེ་རྒྱལ། །རང་གཞན་
481

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
ཉམས་དང་འགྱུར་བའི་དགའ་བདེ་རབ་ཏུ་སྟེར་བ་མཁས་པའི་གཞུང༌། །གངས་རིའི་ཁྲོད་འདི་མཁས་
རློམ་བྱེ་བའི་ཚོགས་ཀྱིས་སྔོན་ཆད་མ་མྱངས་པའི། །སྙན་དངགས་བདུད་རྩིའི་རོ་བརྒྱ་དང་ལྡན་བློ་
གསལ་ཡིད་སིམ་བཅུད་འདི་ནི། །ཡི་དམ་ལྷ་དང་མཁས་པས་བྱིན་རླབས་རང་གིས་འབད་པས་རྙེད་
པ་ལགས། །བཀའ་དང་བསྟན་བཅོས་མ་ལུས་མཛེས་པའི་རྒྱན། །སྙན་དངགས་རྒྱ་མཚོའི་གཞུང་
ལུགས་དོན་རྣམས་ཀྱི། །ལུས་རྒྱན་འདོད་འཇོའི་ཡིད་བཞིན་ནོར་བུ་སྟེ། །མྱུར་དུ་ཀླུ་དབང་མཁས་
པའི་གཙུག་གིས་ལེན། །འཆད་པ་གཞུང་ལུགས་འབྲུག་སྒྲ་སྒྲོག་ཚིག་དོན་གློག་ཕྲེང་ཡིད་འོང་གཡོ་
བས་ཐུགས་རྗེའི་སྤྲིན་ལྡན་ཐོགས་མེད་སྐུ་མཆེད་རྗེས་སུ་འཇུག །རྩོད་པ་སེངྒེས་ང་སྒྲོག་ཚེ་བསྒྲུབ་
དང་སུན་འབྱིན་མཆེ་སྡེར་འགྲོགས་པས་སྨྲ་བའི་སེངྒེ་ཕྱོགས་གླང་གྲགས་པའི་བརྒྱུད་པ་འཛིན། །རྩོམ་
པ་ལེགས་བཤད་རྒྱ་མཚོར་འཇུག་ཚེ་སྒྲ་དོན་ནོར་བུའི་རྒྱན་གྱིས་མཛེས་པས་མཁས་པ་དབང་
དཔའ་བོ་དནྜིའི་སྲས་པོ་སྟེ། །གངས་ཅན་འདི་ན་དེང་སང་བརྟགས་ཚེ་ཐ་སྙད་གཙུག་ལག་སྨྲ་བའི་
དབང་པོ་འཇམ་དབྱངས་ཁ་ཆེ་པཎྜི་ཏ་ཞེས་གྲེ་མོར་སྨྲ། །འོན་ཀྱང་བདག་ནི་བྱིས་པ་ཕལ་པ་སྨུག་ལ་
སོང་བ་ལྟ་བུ་སྟེ། །རྣམ་གཡེང་གཉིད་རྨུག་སྙོམས་ལས་ཉོན་མོངས་དབང་གྱུར་བློ་ཞན་ཡང༌། །ལྷག་
པའི་བློ་ཅན་མཁས་པ་དུ་མས་ཡང་ཡང་གསུང་བྱོན་ནས། །ཇི་ལྟར་ནུས་བཞིན་འདོད་འཇོའི་དཔལ་
འདི་གུས་པས་བདག་གིས་བགྱིས། །འདི་ལ་ཉེས་པའི་དྲི་མ་གང་མཆིས་། །སྐྱེ་བོ་མཁས་དང་
འཕགས་པའི་ཚོགས་རྣམས་ཀྱིས །འཕྲལ་དང་ཡུན་དུ་བསྒྲིབ་པར་མི་འགྱུར་བའི། །བཟོད་པ་དམ་
པས་གསལ་བར་མཛད་གསོལ་ཞུ། །འདོད་འཇོ་སྦྱར་བའི་དགེ་བ་རི་བོང་འཛིན་པ་དེས། །དམན་
ལྷག་ལོག་པའི་མུན་དུག་སྐྱོན་རྣམས་སུན་ཕྱུང་ནས། །བསྟན་པའི་ཀུ་མུད་སྙན་དངགས་ཉམས་ལྡན་
ཀུན་མཁྱེན་གྱི། །སྦྲང་རྩི་དོན་གཉེར་བུང་བ་རྣམས་མང་རེམ་པར་ཤོག།
སྙན་དངགས་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ་འདི་ནི། གང་ཞིག་རིགས་
མཐོ་བ་དང༌། རུས་ཆེ་བ་དང་འབྲང་བཟང་བ་དང༌།བརྩོན་འགྲུས་མི་དམན་པ་དང༌། མང་དུ་ཐོས་པ།
རིག་པའི་གནས་དུ་མ་མཁྱེན་པ་སྟེ།རྩིས་དང་ཡི་གེ་དང་དེ་བཞིན་གཤེགས་པའི་སྐུའི་ཆ་ཚད་ལ་
སོགས་ཏེ། རིགས་པའི་གནས་བཅོ་བརྒྱད་ལས་ཕལ་མོ་ཆེ་དང༌། མདོ་དང་རྒྱུད་སྡེའི་ཚིག་གི་ཆ་ལ་
482

སྙན་ངག་མེ་ལོང་གི་འགྲེལ་པ་ལུས་དང་རྒྱན་གྱི་འདོད་འཇོ།
མཁས་པ་དང༌།བརྟན་པ་དང་།གཏོང་བ་དང༌།བདེན་པ་དང༌།བཟོད་པ་དང༌།ཡིད་གཞུངས་པ་ལ་
སོགས་པ་ཡོན་ཏན་རྒྱ་མཚོའི་ཕ་རོལ་ཏུ་སོན་པ བློ་གྲོས་ཕུན་སུམ་ཚོགས་པས་བསྟན་པ་རིན་པོ་ཆེ་
ལ་བྱི་དོར་དང༌། བཀུར་སྟི་མཛད་པ། མིའི་དབང་པོ་ཆོས་ཀྱི་རྒྱལ་པོ་སྟེ་ཀུན་མཁྱེན་ནམ་མཁའ་
བསྟན་པའི་རྒྱལ་མཚན་དཔལ་བཟང་པོའི་བཀའ་ལུང་དང༌། གསུང་རབ་རྒྱ་མཚོའི་དབུས་སུ་ཕྱིན་
པས།ལེགས་འབད་ནོར་བུའི་དཔལ་ལ་མངའ་འབྱོར་ཅིང༌།གདུལ་བྱ་རྣམས་ཀྱི་དབུལ་བ་སེལ་བར་
མཛད་པའི་བདག་ཉིད། ཡང་དག་པ་ཡོངས་ཀྱི་དགེ་བའི་བཤེས་གཉེན་དུ་མས་ཡང་ཡང་དུ་གསུང་
འབྱོན་པ་དང་། བསྟན་པ་རིན་པོ་ཆེའི་ཞབས་ཏོག་དང༌། བློ་གསལ་དུ་མ་ལ་ལེགས་པར་བཤད་པའི་
དགའ་སྟོན་མཛད་དུ་གསོལ་ཞེས་པའི་ཆེད་དུ། འདྲེན་པ་དམ་པ་རྣམས་ཀྱི་བཀའ་དྲིན་དང༌། ཡི་དམ་
ལྷའི་བྱིན་རླབས་ལ་བརྟེན་པ། སྒྲ་དང་།ཚད་མ་དང་། སྙན་དངགས་དང་། སྡེབ་སྦྱོར་དང༌། མིང་གི་
མཛོད་དང་། བཟོ། གསོ་བ་དང༌། བདེ་བར་གཤེགས་པའི་གསུང་རབ་རྒྱ་མཚོ་ལྟ་བུ་ལ་བློའི་སྣང་བ་
ཅུང་ཟད་ཙམ་ཐོབ་པ། འཇམ་པའི་དབྱངས་ཁ་ཆེ་པཎྜི་ཏས།སྙན་དངགས་མཁན་མཁས་པ་དུ་མའི་
ཞབས་རྡུལ་སྤྱི་བོས་བླངས་ཤིང་གསུང་གི་བདུད་རྩི་བླངས་ཏེ།མཁས་པའི་དབང་པོ་ཆེན་པོ་དཔང་ལོ་
ཙཱ་བ་བློ་གྲོས་བརྟན་པའི་ཊཱིཀྐ་དང༌། གཞན་ཡང་སྙན་དངགས་ལ་སོགས་པའི་བསྟན་བཅོས་མང་པོ་
ལ་འདྲིས་པར་བྱས་ནས མཁས་པ་དུ་མའི་བསྟི་གནས། དཔལ་བཟང་ལྡན་གྱི་ཆོས་གྲྭ་ཆེན་པོར་
མཁྱེན་རབ་དང་ཐུགས་རྗེ་དཔག་ཏུ་མེད་པའི་བདག་ཉིད་འགྲོ་བ་མང་པོའི་འདྲེན་པ་དམ་པར་
གྱུར་པ། ནམ་མཁའ་རིན་ཆེན་དཔལ་བཟང་པོས་འདྲེན་པ་མཛད་དེ། མཐུན་རྐྱེན་ཕུན་སུམ་
ཚོགས་པ་སྦྱར་ནས། ཚིག་དང་དོན་གྱི་ཆ་རྣམས་རྒྱ་ཆེར་འགྲེལ་བར་བྱས་ཏེ་སྦྱར་བའོ །འདིས་
བསྟན་པ་རིན་པོ་ཆེའི་ཞབས་ཏོག་རྒྱ་ཆེར་བྱེད་ནུས་པར་གྱུར་ཅིག །ཤུ་བྷཾ་ཏུ། སརྦ་ཛཱ་ག་ཏཾ
དགེའོ། །མཾག་ལཾ་བྷ་ཝ་ཏུ།། །།
483

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
༄༅། །སྙན་ངག་གི་མཚན་ཉིད་བསྡུས་པ་ཞེས་བྱ་བ་བཞུགས་སོ། །
པཎ་ཆེན་འཇམ་དབྱངས་ཁ་ཆེ།
རྒྱ་གར་སྐད་དུ། ཀཱ་བྱ་ལཀྵ་སཾ་གྲ་ཧཱ། སྙན་ངག་གི་མཚན་ཉིད་བསྡུས་པ། འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། །གདོང་བཞི་ཞལ་གྱི་པད་ཚལ་གྱི། །ངང་པའི་བུ་མོ་ཐམས་
ཅད་དཀར། །དབྱངས་ཅན་མ་འདི་ཁོ་བོ་ཡི། །ཡིད་མཚོར་ཡུན་རིང་རོལ་བར་མཛོད། །སྙན་ངག་གི་
མཚན་ཉིད་བརྗོད་པར་འདོད་པའི་ལུས་ལ་རྒྱན་གྱིས་སྤྲས་པའོ། །དེ་ལ་དབྱེ་ན།ལུས་དང་རྒྱན་། །
ལུས་ལ་དབྱེ་ན་ཚིགས་བཅད།ལྷུག་པ།སྤེལ་མ་གསུམ་མོ། །ཚིགས་བཅད་ཀྱི་མཚན་ཉིད།
ལུས་གང་ཞིག །རྐང་པ་བཞི་པས་བཅད་པའོ། །དེ་ལ་དབྱེ་ན་གཉིས་སྟེ། རིགས་གྲོལ་མཛོད། དུས་
བཞིར་དབྱེ་བ་དང༌། བྲྀ་རྟ་དང༌། ཛཱ་ཏི་གཉིས་སུ་དབྱེ་བའོ། །ལྷུག་པའི་མཚན་ཉིད། ལུས་གང་ཞིག་
རྐང་པས་མ་བཅད་པའི་ཚིག་རྒྱན་ནོ། །དེ་ལ་དབྱེ་ན། བརྗོད་པ་དང་གཏམ་གཉིས་སོ། །སྤེལ་མའི་
མཚན་ཉིད། ལུས་གང་ཞིག །བཅད་ལྷུག་གི་སྐད་རིགས་བསྲེས་པའོ། །དབྱེ་ན་ལྕམ་བུ་དང༌། ཟློས་
གར་གཉིས་སོ །
རྒྱན་ལ་ཐུན་མོང་མ་ཡིན་པའི་རྒྱན་དང༌།ཐུན་མོང་གི་རྒྱན་།།དང་པོའི་མཚན་ཉིད།སྙན་
ངག་གི་ཡོན་ཏན་གང་ཞིག །རྒྱ་གར་ལྷོ་ཕྱོགས་པ་དང༌།ཤར་ཕྱོགས་པའི་ལུགས་ཐ་དད་པའོ། །དབྱེ་ན།
སྦྱར་བ་རབ་དང་མཉམ་ཉིད་དང༌།ཞེས་སོགས་ཡོན་ཏན་བཅུའོ། །ཐུན་མོང་གི་རྒྱན་ལ་གསུམ།དོན་
གྱི་རྒྱན།སྒྲའི་རྒྱན།གབ་ཚིག་གི་རྒྱན་། །དང་པོ་ལ་དབྱེ་ན་སུམ་བཅུ་སོ་ལྔའོ །དེ་ལ་དང་།རང་
བཞིན་གྱི་རྒྱན་གྱི་མཚན་ཉིད། གང་ཞིག །དངོས་པོའི་གནས་ལུགས་ཇི་ལྟར་ཡོད་པ་བཞིན་སྒྲོ་མ་
484

སྙན་ངག་གི་མཚན་ཉིད་བསྡུས་པ
བཏགས་པ་གསལ་བར་བྱའོ། །གང་གི་དཔེ་བརྗོད་ལ། དཔེར་ན། འཆི་མེད་གནས་ན་རབ་མཛེས་
ཤིང༌། །བརྒྱན་ཕྲེང་གདུབ་བུས་ཀུན་ནས་སྤྲས། །སྒེག་ལྡན་ཡིད་འཕྲོག་ལྷ་མོ་ཉིད། །ཀུན་གྱི་ཡིད་
འོང་མཁས་པ་ལགས། །དབྱེ་ན།རིགས།བྱ་བ།ཡོན་ཏན།རྫས་བཞིའོ།།
གཉིས་པ་དཔེའི་རྒྱན་གྱི་མཚན་ཉིད།ཇི་ལྟར་འདྲ་བའི་དོན་མཚུངས་པར་གསལ་བྱེད་ཀྱིས་
ཟིན་པའོ། །དཔེར་ན། མཛེས་མ་ཉིད་ཀྱི་ཞལ་རས་འདི། །སྟོན་དུས་ཀུན་མུད་གཉེན་ལྟར་དཀར། །
པད་མའི་མཛེས་པ་ལ་འགྲན་པའི། །ཆུ་ཤེལ་དང་འདྲ་དབྱངས་ཅན་མ། །ཞེས་པའོ། །དབྱེ་ན། སུམ་
བཅུ་སོ་གཉིས་སོ །གསུམ་པ་གཟུགས་ཅན་གྱི་རྒྱན་གྱི་མཚན་ཉིད། དཔེ་དང་དཔེ་ཅན་ཐ་དད་མིན་
པར་ངོ་བོ་གཅིག་པར་སྒྲོ་བཏགས་ནས་བརྗོད་པའོ། །དཔེར་ན། རབ་མཛེས་དབྱངས་ཅན་ཉིད་ཀྱི་
ཞལ། །སྟོན་ཟླའི་དཀྱིལ་འཁོར་རྒྱས་པ་སྟེ། །སྤྱན་ནི་ཨུད་དཔལ་སྔོན་པོ་དང༌། །ཚེམས་ནི་ཀུ་མུད་
ཕྲེང་མཛེས་ལགས། །ཅེས་པའོ། །དབྱེ་ན་ཉི་ཤུའོ། །
བཞི་པ་གསལ་བྱེད་ཀྱི་རྒྱན་གྱི་མཚན་ཉིད།ཚིག་གཅིག་གིས་ངག་དོན་ཀུན་ལ་སྦྱར་བས་
ཕན་པའོ། །དཔེར་ན། གང་སྐུ་མཛེས་པས་འགྲོ་བ་ཡི། །རེ་བ་མ་ལུས་བསྒྲུབ་པར་མཛད། །འདོད་
ལྷའི་མཛེས་པའི་དྲེགས་འཇོམས་པ། །འགྲོ་བའི་མིག་གི་དགའ་སྟོན་ལགས །ཞེས་པའོ །དབྱེ་ན་
གནས་གསུམ་གྱི་གསལ་བྱེད་གསུམ་མོ། །ལྔ་པ་བསྐོར་བའི་རྒྱན་གྱི་མཚན་ཉིད། རྐང་པ་བཞི་ལ་
ཚིགས་སམ་དོན་ཟློས་བརྗོད་པའོ། །དཔེར་ན། ངང་པ་པད་མཚོར་གསུང་སྙན་སྒྲོག །བུང་བ་པད་
ནང་གསུང་སྙན་སྒྲོག །བྱེད་པོ་པད་འཁྲུངས་གསུང་སྙན་སྒྲོག །ལྷ་མོ་པད་སྟེངས་གསུང་སྙན་སྒྲོག །
ཅེས་པའོ། །དབྱེ་ན།དོན་སྐོར། སྒྲ་སྐོར། གཉིས་ཀའི་སྐོར་བ་གསུམ་མོ །དེ་ཡང་ཐོག་མཐའ་བར་
གསུམ་མོ། །
དྲུག་པ།འགོག་པའི་རྒྱན་གྱི་མཚན་ཉིད།ཚུལ་གང་ཡང་རུང་བས་དགག་པ་བརྗོད་པའོ །
དཔེར་ན། ཀུན་གྱི་ཡིད་འཕྲོག་དབྱངས་ཅན་མ། །མཚན་དཔེའི་ཀུན་ཏུ་མཛེས་གྱུར་པས །རྒྱན་
གཞན་ཀུན་གྱི་མདངས་འཕྲོགས་ན། །ནོར་བུའི་ཕྲེང་བས་ཅི་ཞིག་བགྱིད། །ཅེས་པའོ །དབྱེ་ན་དུས་
གསུམ་འགོག་པ་དང་། ཁྱད་པར་ཉི་ཤུའོ། བདུན་པ་དོན་གཞན་བཀོད་པའི་བརྒྱན་གྱི་མཚན་ཉིད།
485

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
བརྗོད་བྱའི་དངོས་པོ་དམ་བཅའ་ལྟར་སྔོན་ལ་བཀོད་ནས་བསྒྲུབ་བྱེད་ཀྱི་རྟགས་ནུས་པ་ཅན་དེ་བས་
ཁྱབ་ཆེ་བ་འགོག་པའོ། །དཔེར་ན། བློ་གྲོས་ལྷ་མོ་དབྱངས་ཅན་ཀྱེ། །འཇིག་རྟེན་བདག་པོའི་ཚངས་
པ་ཡང་། །བདག་པོ་མེད་དེ་དེར་མ་ཟད། །ཆོས་ཀུན་བདག་མེད་རང་བཞིན་ལགས། །ཅེས་པའོ། །
དབྱེ་ན་ཀུན་ཁྱབ་སོགས་བརྒྱད་དོ།།
བརྒྱད་པ།ལྡོག་པ་ཅན་གྱི་རྒྱན་གྱི་མཚན་ཉིད།སྔོན་ལ་མཚུངས་པར་བསྟན་ནས།དེ་ནས་
མི་མཚུངས་པའི་ཁྱད་པར་བསྟོན་པའོ། །དཔེར་ན། དཔལ་ལྡན་ལྷ་མོ་དབྱངས་ཅན་དང་། །དཔག་
བསམ་དགོས་འདོད་འབྱུང་པར་མཚུངས། །དཔག་བསམ་ཤིང་ནི་ཡལ་ག་ལྗང༌། །ལྷ་མོ་ཟླ་བའི་འོད་
ལས་དཀར། །ཅེས་པའོ །དབྱེ་ན་བཞིའོ། །དགུ་པ་སྲིད་པ་ཅན་གྱི་བརྒྱན་གྱི་མཚན་ཉིད། རབ་ཏུ་
གྲགས་པའི་རྒྱུ་བཟློག་ནས་འབྲས་བུ་སྲིད་པ་ལྟར་སྒྲོ་བཏགས་སྟེ་བསྟོན་པའོ། །དཔེར་ན།ཆ་ཤས་
བྲལ་ཡང་ཟླ་བའི་ཞལ །མ་བྲིས་དྲི་མེད་དྭངས་པའི་སྐུ། །འབད་པ་མེད་པར་ལྷུན་གྱིས་གྲུབ། །
བགོས་པ་མེད་པར་དྲི་བསུང་འཕྲོ། །ཞེས་པའོ། །དབྱེ་ན། རྒྱུ་གཞན་ཅུང་ཟད་ལ་ལྟོས་པ་དང༌།མི་
ལྟོས་པ་གཉིས་སོ །
བཅུ་པ། བསྡུད་པ་བརྗོད་པའི་བརྒྱན་གྱི་མཚན་ཉིད། འདོད་བྱའི་དངོས་པོ་འགའ་ལ་
བསམས་ནས་བསམ་བྱའི་དངོས་པོ་དང་འདྲ་བ་རྒྱ་ཆུང་བའི་ཚུལ་གྱིས་བསྡུས་ནས་བརྗོད་པའོ །
དཔེར་ན། གླིང་བཞི་ཀུན་ལ་མཚུངས་པར་རབ་འཇུག་པ། །མུན་པའི་ཚོགས་རྣམས་གནས་ནས་
འབྱིན་མཛད་པ། །ཉི་མ་ཉིད་ཀྱིས་བདག་གི་གནས་དེ་ཡང༌། །འོད་ཀྱིས་བཀྲ་མེར་གང་བར་མཛད་དུ་
གསོལ། །ཅེས་པའོ །དབྱེ་ན་གཉིས་སོ། །བཅུ་གཅིག་པ།ཕུལ་བྱུང་གི་རྒྱན་གྱི་མཚན་ཉིད།བརྗོད་
འདོད། དངོས་པོ་དེ་འཇིག་རྟེན་ལས་འདས་པ་ལྟར་འུད་ཆེ་བར་ཁྱད་པར་དུ་བརྗོད་པའོ། །དཔེར་ན།
པད་དཀར་ཅན་གྱི་ཚེམས་ཕྲེང་ཟེའུ་འབྲུ་ལས །མཛེས་པར་འཁྲུངས་པའི་ངག་དབང་དགའ་མ་ཀྱེ། །
ཉིད་ཀྱི་དཔག་ཡས་མཁྱེན་པ་འདི་འདྲ་བ། །ཤོང་པ་ཤེས་བྱའི་རྒྱ་ཁྱོན་ཡངས་པ་མཚར།།ཅེས་པའོ། །
དབྱེ་ན་བཞིའོ།།
བཅུ་གཉིས་པ། རབ་བཏགས་ཀྱི་རྒྱན་གྱི་མཚན་ཉིད། རང་བཞིན་གནས་པའི་ཚུལ་ལས་
486

སྙན་ངག་གི་མཚན་ཉིད་བསྡུས་པ
གཞན་དུ་སྒྲོ་བཏགས་ཤིང་རབ་བཏགས་གསལ་བྱེད་ཀྱིས་ཟིན་པར་བརྗོད་པའོ། །དཔེར་ན། གང་སྐུ་
མཛེས་པའི་འོད་ཚོགས་དྲ་བ་ཡི། །མུན་པ་དྲུངས་ཕྱུང་འོད་གཞན་ཟིལ་མནན་པའི། །གཟི་བརྗིད་ཆེན་
པོའི་ཁུར་དེ་མ་བཟོད་པར། །རྟ་བདུན་དབང་པོ་གླིང་གཞན་བྲོས་པ་འདྲ། །ཞེས་པའོ །གཞན་གྱི་སྒྲ་
ལས་འགའ་ཞིག་དཔེ་རྒྱན་དུ་འཁྲུལ་བ་ཡོད་དེ། མི་རིགས་སོ། །དཔེ་ལ་གསལ་བྱེད་ཡོད་ཀྱང༌།
འདིར་མི་སྲིད་པས་། །དཔེར་ན།མི་ཁོག་ནག་པོ་ལ་མུན་པ་ལུས་ལ་བྱུགས་འདྲའོ །ཞེས་པ་ལྟ་བུ་སྟེ།
དབྱེ་ན་གཉིས་སོ། །བཅུ་གསུམ་པ།རྒྱུའི་རྒྱན་གྱི་མཚན་ཉིད།ཚིགས་བཅད། གང་བསྐྱེད་པ་དེ་དང་
ཤེས་བྱེད་རྟག་བརྗོད་པའོ། །དཔེར་ན། ལྷ་མོའི་འོད་ཚོགས་རྟག་ཏུ་གསལ་བ་ཡིས། །ཉིད་དང
མཚན་མོའི་བྱེ་བྲག་མི་ཤེས་ཀྱང་། །ཉི་མ་ནུབ་ཅིང་ཟླ་བ་མཛེས་པའི་ཕྱིར། །འདབ་ཆགས་ཉལ་ཚེ་
མཚན་མོར་ཤེས་པར་བྱ།།ཞེས་།དབྱེ་ན་གཉིས་སོ །
བཅུ་བཞི་པ་ཕྲ་མོའི་རྒྱན་གྱི་མཚན་ཉིད། བརྡ་སྔོན་དུ་བཏང་བ་ཟུར་ཙམ་ལས་འདོད་དོན་
གོ་བ་འམ།བརྡའ་མེད་པར་ཡང་རྣམ་འགྱུར་ལས་འདོད་དོན་གོ་བའོ །དཔེར་ན།དབྱངས་ཅན་ཉིད་
ཀྱིས་བདག་རྗེས་སུ་བཟུང་བས། བློ་གྲོས་རྒྱས་པར་ཞུ་བ་དངོས་སུ་མ་བརྗོད་པར་ལག་པས་པད་མོའི་
ཁ་ཕྱེ་སྟེ། ངག་ཏུ་ཉིན་མོའི་ཕྱོགས་གྱུར་པདྨ་འདི། །རྟ་བདུན་དཀྱིལ་འཁོར་རྫོགས་པ་དེས། །འོད་ཟེར་
ཕྲེང་བ་རེག་པ་ཡིས། །ཟེ་འབྲུའི་ཕྲེང་མཛེས་གསལ་བར་འདོད། །ཞེས་པའོ། །དབྱེ་ན་གཉིས་སོ །
བཅོ་ལྔ་པ།ཆའི་རྒྱན་གྱི་མཚན་ཉིད།དངོས་པོ་གསལ་བ་ཟོལ་གྱིས་སྦེད་པའོ །དཔེར་ན།
དབྱངས་ཅན་ལ་དད་པས་བ་སྤུ་གཡོ་བ་ལས། །དེ་སྦེད་པ་ངག་ཏུ་བརྗོད་པ་ནི། དབྱངས་ཅན་ལྷ་མོ་
སྤྱན་ཡངས་ཀྱེ། །ཕྱོགས་འདི་བསིལ་ཞིང་རྒྱུ་ལྡན་ཏེ། །ལུས་ཀྱི་སྤུ་ལོང་མེ་ཏོག་གི །རྡུལ་གྱིས་བདག་
མིག་སུན་ཕྱུང་། །ཞེས་པའོ། །དབྱེ་ན་གཉིས་སོ །བཅུ་དྲུག་པ། རིམ་པ་ཅན་གྱི་མཚན་ཉིད།
དངོས་པོའི་མཚན་ཉིད་སྔོན་ལ་རབ་ཏུ་བསྟན་པ་དང༌།ཕྱིས་གོ་རིམ་མ་འཆོལ་བར་བརྗོད་པའོ། །
དཔེར་ན།གང་སྐུ་ཤིན་ཏུ་བརྗིད་པ་དང༌། །གསུང་དང་ཐུགས་ཀྱི་ཆ་ཤས་ཀྱིས །ལྷུན་པོ་ཚངས་
དབྱངས་ཤེས་བྱའི་ཁྱོན།།སྐྱེངས་པར་ནུས་སོ་དབྱངས་ཅན་མ། །ཞེས་ཏེ།དབྱེ་ན་གཉིས་སོ།།
བཅུ་བདུན་པ། དགའ་བའི་བརྒྱན་གྱི་མཚན་ཉིད། མཆོག་ཏུ་དགའ་བ་སྔོན་མེད་བརྗོད་
487

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་།
པའོ །དཔེར་ན།ལྷར་བཅས་འགྲོ་བ་མ་ལུས་པ། །ཐོས་པར་དཀའ་བའི་དབྱངས་ཅན་མཚན། །
བདག་གིས་ཐོས་པའི་དགའ་བ་དེ། །ཚངས་སོགས་ཀྱིས་ཀྱང་མྱངས་མ་ལགས །ཞེས་པའོ །བཅོ་
བརྒྱད་པ། ཉམས་ལྡན་གྱི་རྒྱན་གྱི་མཚན་ཉིད།སྒེག་པ་ལ་སོགས་པ་ཡིད་དུ་འོང་བའི་ཉམས་ཅན་ནོ། །
དཔེར་ན། གང་སྐུ་མཚན་དཔེས་མཛེས་པ་དེ་མཐོང་ནས། །འཆི་བར་འགྱུར་བའི་ངན་འགྲོར་ལྷུར་
ཡང་བླ། །མཚན་ཙམ་ཐོས་པའི་རབ་ཏུ་དགའ་བ་དེས། །སྐད་མདོག་དབང་པོའི་རྣམ་འགྱུར་མཛེས་
དང་ལྡན། །ཞེས་པའོ། །
བཅུ་དགུ་པ། གཟི་བརྗིད་ཅན་གྱི་རྒྱན་གྱི་མཚན་ཉིད། གཞོམ་བྱ་ལས་ང་རྒྱལ་ཡང་
འཛངས་པའོ། །དཔེར་ན།ལྷ་མོས་བཟོད་དཀའི་འཇིགས་པ་མི་བྱེད་ཀྱེ། །བདུད་ཁྱོད་སྙིང་ལ་
འཛིགས་པ་བྱ་མི་དགོས། །ཕམ་ཞིང་བྲོས་ན་བསྟན་ལ་མི་གནོད་པ། །ནམ་ཡང་དབྱངས་ཅན་མཚོན་
གྱི་འདེབས་མ་ཡིན། །ཞེས་པའོ། །ཉི་ཤུ་པ་རྣམ་གྲངས་བརྗོད་པའི་རྒྱན་གྱི་མཚན་ཉིད། འདོད་དོན་
དངོས་སུ་མ་བརྗོད་པར་དེའི་ཆེད་དུ་འོས་མེད་ཀྱི་རྣམ་པར་གཞན་གྱི་སྒོ་ནས་བརྗོད་པའོ། །དཔེར་ན།
དུག་གསུམ་ཚ་བས་གདུངས་པའི་སྐྱེས་བུ་བདག།ཐོས་བསམ་རྒྱ་མཚོའི་དབུས་སུ་འཇུག་པར་བགྱིད། །
དཔལ་མོ་ཉིད་ལ་དད་པའི་འགྲོ་བ་ཀུན། །བསམ་པ་ཇི་བཞིན་མཁྱེན་པར་མཛད་དུ་གསོལ །ཞེས་
པའོ། །
ཉེར་གཅིག་པ། ཀུན་ཕན་གྱི་རྒྱན་གྱི་མཚན་ཉིད། བསྐལ་པའི་ཁར་ཆེས་ལྷའི་མཐུས་
འདོད་བྱ་ཕུན་ཚོགས་འགྲུབ་པའོ། །དཔེར་ན། བདག་བློ་མ་རིག་མུན་པའི་ཉོན། །མེ་ཁྱེར་སྤྱི་བོས་
བླང་སྙམས་དུས། །ལྷ་མོའི་མཚན་མཆོག་ཟླ་བ་དང༌། །ཐུགས་རྗེའི་འོད་སྟོང་ལྷག་གིས་ཤར། །ཞེས་
པའོ །ཉེར་གཉིས་པ། རྒྱ་ཆེ་བའི་རྒྱན་གྱི་མཚན་ཉིད།བསམ་པ་དང་འབྱོར་པ་ཕུན་སུམ་ཚོགས་པ་
བསམ་གྱིས་མི་ཁྱབ་པར་བརྗོད་པའོ། །དཔེར་ན། དཔལ་ལྡན་ལྷ་མོ་དབྱངས་ཅན་མ། །དགྲ་ལའང་
བུ་བཞིན་གཟིགས་པ་དང༌། །ལོངས་སྤྱོད་འབྱོར་པ་སྨོས་ཅི་དགོས །སྲིད་ཞི་ཀུན་གྱི་དཔལ་དུ་
ལགས། །ཞེས་པའོ། །ཉེར་གསུམ་པ། སྙོན་དོར་གྱི་རྒྱན་གྱི་མཚན་ཉིད། དངོས་པོའི་ངོ་བོ་ལ་ཅུང་
ཟད་སྙོན་པ་ཡིན་ཞེས་པའི་དོན་གཞན་ཡིན་པར་སྒྲོ་འདོགས་པའོ། །དཔེར་ན།རབ་མཛེས་འདི་སྐུ་མ་
488

སྙན་ངག་གི་མཚན་ཉིད་བསྡུས་པ
ལགས་ལྷུན་པོ་ལགས། །དྲུག་བཅུ་འདི་གསུང་མ་ལགས་ཚངས་དབྱངས་ལགས །རབ་གསལ་འདི་
ཐུགས་མ་ལགས་མཁྱེན་བརྩེ་ལགས། །དབྱངས་ཅན་ལྷ་མོ་མ་ལགས་སངས་རྒྱས་ལགས །ཞེས་
པའོ། །ཉེར་བཞི་པ།སྦྱར་བའི་བརྒྱན་གྱི་མཚན་ཉིད། གཟུགས་སྒྲའི་རྣམ་པ་གཅིག་པའི་ཚིག་གིས་
དོན་དུ་མ་སྟོན་པའོ། །དཔེར་ན། འཆི་མེད་ལམ་ལ་ལེགས་རྒྱུ་ཞིང༌། །གདུལ་བྱར་བདུད་རྩིའི་འོད་
རབ་སྟེར། །དཀར་གསལ་མཛེས་པའི་དཀྱིལ་འཁོར་ཅན། །འཇིག་རྟེན་ཡིད་རབ་འཕྲོག་པར་མཛད།།
ཞེས་པའོ། །
ཉེར་ལྔ་པ། ཁྱད་པར་འཕགས་པ་བརྗོད་པའི་རྒྱན་གྱི་མཚན་ཉིད། རིགས། ཡོན་ཏན། བྱ་བ།
རྫས་མ་ཚང་པར་རང་རྒྱུད་ཁྱད་འཕགས་སུ་སྟོན་པའོ །དཔེར་ན། བྱམས་པའི་མཚོན་ཆ་རྩུབ་མིན་རྣོ་
བ་མིན། །ཞེ་སྡང་ལྡན་མིན་ཁྲོ་བའི་རྣམ་འགྱུར་མེད། །དཔུང་ཚོགས་བཞི་དང་བྲལ་ཡང་དབྱངས་ཅན་
མ།།སྲིད་གསུམ་ཀུན་ལས་རྒྱལ་བ་ཨེ་མ་འཚར། །ཞེས་པའོ།།ཉེར་དྲུག་པ།མཚུངས་པར་སྦྱོར་བའི་
རྒྱན་གྱི་མཚན་ཉིད།བརྗོད་འདོད་ལས་ལྷག་པར་གྲགས་པ་གཅིག་དང་གཉིས་པོ་མི་མཚུངས་ཀྱང་
མཚུངས་པ་ལྟར་བྱས་ནས་བསྟོད་པའམ་སྨད་པའི་དོན་དུ་གྲགས་པའོ། །དཔེར་ན། རྣམ་སྣང་མི་
བསྐྱོད་རིན་འབྱུང་དང་། །འོད་དཔག་མེད་དང་དོན་འགྲུབ་དང༌། །དབྱངས་ཅན་མ་གཏོགས་རིགས་
བདག་གི །སྒྲ་ནི་དོན་ལྡན་འཇུག་པ་མེད། །ཞེས་པའོ། །ཉེར་བདུན་པ། འགལ་བའི་རྒྱན་གྱི་མཚན་
ཉིད།འདོད་བྱའི་དོན་ལ་འགལ་བ་དུ་མ་འགྲོགས་ཀྱང་སྐྱོན་མེད་པར་ཁྱད་འཕགས་སུ་བརྗོད་པའོ། །
དཔེར་ན། ཞལ་རས་ཟླུམ་ཞིང་སྤྱན་དཀྱུས་རིང༌། །དབུ་སྐྲ་ནག་ཅིང་ཚེམས་ཕྲེང་དཀར། །ལུང་བུ་མི་
མངོན་གཙུག་གཏོར་མངོན། །དབྱངས་ཅན་སྐུ་ལ་སུ་མི་དད། །ཅེས་པའོ། །ཉེར་བརྒྱད་པ། སྐབས་
མིན་བསྟོད་པའི་རྒྱན་གྱི་མཚན་ཉིད། རང་གི་འདོད་བྱའི་དངོས་པོ་བློ་ལ་བཞག་པས་གནས་སྐབས་
སུ་མ་བབས་པ་ལ་བསྔགས་པའོ །དཔེར་ན། འགྲོ་བའི་སྐྱབས་མཆོག་དཔལ་མོ་དབྱངས་ཅན་ཀྱེ། །
སྒྲིབ་པའི་ནད་ཀུན་མ་ལུས་ལེགས་སྦྱངས་ནས །རྟོགས་པ་བདུད་རྩིའི་རོ་ཡིས་ཉམས་རྒྱས་པའི །
དོན་གཉིས་ཕར་ཕྱིན་ཉིད་རྣམས་རེ་བདེ་སྟེ།ཞེས་སོ། །
ཉེར་དགུ་པ།ཟོལ་བསྟོད་ཀྱི་རྒྱན་གྱི་ཚིགས་བཅད། འཕྲལ་སྐྱོན་བརྗོད་ལྟར་སྣང་ཡང་།
489

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ།
དོན་ལ་ཡོན་ཏན་བརྗོད་པའོ། །དཔེར་ན། འཁོར་ལོས་བསྒྱུར་བའི་རྒྱལ་ཕྲན་འགའ། །མཐུ་དང་ལྡན་
པར་རབ་གྲགས་ན། །སྟོབས་བཅུ་མངའ་བའི་ལྷ་མོ་ཉིད། །ཀུན་ལས་རྒྱལ་བ་མཚར་རྒྱུ་མེད། །ཅེས་
སོ། །སུམ་བཅུ་པ།ངེས་པར་བསྟན་པའི་རྒྱན་གྱི་མཚན་ཉིད།ངེས་པར་བསྟན་བྱ་དཔེའི་འཇུག་པ་
འཇིག་རྟེན་ལ་གྲགས་པས་འདོད་བྱ་དང་ཕན་གནོད་ཀྱི་སྒོ་ནས་བརྗོད་པའོ། །དཔེར་ན། འབྲུག་སྒྲ་
ཟབ་མོ་སྒྲོགས་པ་དང༌། །ཆར་སྤྲིན་སྟུག་པོ་འཁྲིགས་ཙམ་གྱིས །འཇུག་སྒྲོགས་བརྒྱན་པའི་གར་
མཁན་ལ།།དགའ་བདེའི་དཔལ་རབ་སྟེར་བར་བྱེད།།ཅེས་སོ། །
སོ་གཅིག་པ། ལྷན་ཅིག་བརྗོད་པའི་རྒྱན་གྱི་མཚན་ཉིད། ལས་དང་ཡོན་ཏན་སོགས་
མཉམ་པར་གཅིག་པར་བརྗོད་པའོ། །དཔེར་ན། དབྱངས་ཅན་ཞལ་གྱི་དཀྱིར་འཁོར་དང༌། །བདུད་
རྩིའི་འོད་ཅན་མཉམ་དུ་དཀར། །ཉིད་སྤྱན་མཛེས་པའི་དཀྱུས་དང་ནི། །ཐུགས་རྗེའི་ཞགས་པ་གཅིག་
ཆར་རིང་། །ཞེས་སོ། །སོ་གཉིས་པ།ཡོངས་རྗེས་ཀྱི་རྒྱན་གྱི་མཚན་ཉིད།ཡོན་ཏན་སོགས་ཕན་ཚུན་
སྣོལ་བར་བརྗོད་པའོ། །དཔེར་ན།སྐྱབས་མཆོག་དབྱངས་ཅན་ཐུགས་རྗེ་ཡིས།།འོད་དཀར་འགྲོ་ལ་
སྤྲོ་མཛད་ཀྱང༌། །འགྲོ་བ་དད་པ་ཆེས་ཆེ་བའང་། །ལྷ་མོ་ཉིད་ཀྱིས་བསྡུད་པ་ལགས། །ཤེས་སོ། །སོ་
གསུམ་པ། ཤིས་བརྗོད་ཀྱི་རྒྱན་གྱི་མཚན་ཉིད། འདོད་བྱ་ལ་སྨོན་པ་ཉེ་བའོ། །དཔེར་ན། སྨྲ་བསམ་
བརྗོད་བྲལ་མཉམ་བཞག་མི་རྟོག་དང༌། །ཆོས་ཀུན་རྨི་ལམ་སྒྱུ་འདྲའི་རྗེས་ཐོབ་། །ལྟ་ཇི་སྙེད་
མཁྱེན་པའི་དབྱངས་ཅན་གྱི།།ཡེ་ཤེས་དམ་པས་འགྲོ་ཀུན་སྐྱོང་གྱུར་ཅིག།ཅེས་སོ། །
སོ་བཞི་པ།རབ་སྤེལ་གྱི་རྒྱན་གྱི་མཚན་ཉིད།དོན་རྒྱན་སྟོབས་མཉམ་པ་གསུམ་ལ་སོགས་
པ་བསྡེབས་པའོ།།དཔེར་ན།ཉིད་ཞལ་ཟླ་རྒྱས་ལྟ་བུར་ཟླུམ། །སྤྱན་ནི་ཨུད་དཔལ་སྐྱུས་ལྟར་རིང༌། །
དབྱངས་ཅན་རྟག་པར་མཛེས་པའི་ཕྱིར།།རྒྱན་གཞན་དག་གིས་ཅི་ཞིག་བགྱི།།ཞེས་པའོ །སོ་ལྔ་བ།
དགོངས་པ་ཅན་གྱི་མཚན་ཉིད། སྙན་ངག་མཁན་གྱི་བསམ་བྱའི་དགོངས་པ་བྱ་རྫོགས་ཀྱི་སྐད་ཅིག་
མ་ལ་གྲུབ་པའི་ལུས་རྫོགས་པའོ །ངག་དབང་ཕྱུག་འདི་གཞུང་གི་རྒྱན་ལ་ཡོད་ཅེས་པས ཚིག་
བཅད་གཅིག་གཉིས་ལ་ཡོད་པ་འགལ་གསུངས་ཏེ། ཁོ་བོ་ནི་ལུས་རྫོགས་ཚིགས་བཅད་གཅིག
གཉིས་ལའང་རྒྱན་འདི་ཡོད་པར་འདོད་པའོ།།
490

སྙན་ངག་གི་མཚན་ཉིད་བསྡུས་པ
གཉིས་པ་སྒྲ་རྒྱན་གྱི་མཚན་ཉིད། ཡི་གེའམ་ཚིག་དང་རྐང་པ་དང༌། ཚིགས་བཅད་ལ་
སོགས་བསྐོར་བས་བཟློག་ནས་བརྗོད་པའོ། །དབྱེ་ན་གསུམ་སྟེ། རྗེས་ཁྲིད། ཟུང་ལྡན། དབྱངས་
སོགས། བྱ་དཀའ་བའོ། །དང་པོ་ནི། དཔེར་ན། དགེ་བ་འཕེལ་བར་བྱེད་པའི་དཔལ། །རིག་ནས་
ཀུན་ལ་མཁས་པ་དེ། །ངག་དབང་དགའ་བའི་བྱིན་བརླབས་ལས། །དག་པའི་བདེ་འགྲོ་ཐོབ་པར་
འགྱུར །ཞེས་པའོ །ཟུང་ལྡན་ལ་ཐོག་མའི་ཟུང་ལྡན་མཆོད་པ་ནི། གསལ་མཛེས་དེ་གསལ་མཛེས་
དེ་བསོད་ནམས་དཔལ། རྒྱས་མཛད་དེ་རྒྱས་མཛད་དེ་མཁས་པའི་། །བདེ་སྐྱིད་དེ་བདེ་སྐྱིད་དེ་
འབྱུང་གནས་མཆོག།འགྲོ་ཀུན་འགྲོལ་འགྲོ་ཀུན་འགྲོལ་ལམ་ཟབ་མཆོག །ཅེས་པའོ །
ཐོག་མའི་ཟུང་ལྡན་མཆོད་པ་ནི། པད་མ་ཉིད་དང་ཟླ་གདན་ལ་འགྱིང་པའི། པད་མ་ཉིད་
ཀྱི་འདབ་ལྟར་འཇམ་པའི་དབྱངས། །པད་མ་ཉིད་ཀྱི་གདན་ཅན་མེས་པོས་ཀྱང་། །པད་མ་ཉིད་དུ་
བསམ་པས་ཅོད་པན་མཛད། །ཞེས་པའོ། །དེ་བཞིན་དུ་བར་མཐའ་ལ་ཡོད་པ་ལ་ཤེས་པར་བྱའོ །
གནས་གསུམ་ཀ་ན་ཡོད་པའི་མཆོད་ཅིང་མཆོད་པ་ནི། མཁས་པ་མཁས་པའི་ནང་ན་ཀུན་མཁྱེན་
མཁས་པ་མཁས་པའོ །མཁས་པ་མཁས་པར་ཤེས་པར་མཁས་པ་མཁས་པ་དབྱངས་ཅན་མཁས་པ་
མཁས་པ་མཁས། །མཁས་པ་མཁས་པའི་ཚུལ་ལ་མཁས་པ་མཁས་པ་འདི་འདྲ་མཁས་པ་མཁས །
མཁས་པ་མཁས་པ་མཆོད་པ་མཁས་པ་མཁས་པ་ངག་རིག་མཁས་པ་མཁས་པའོ །ལུགས་ལས་
བཟློགས་པའི་ཟུང་ལྡན་ནི།མཛེས་པ་དམ་པས་འགྲོ་བ་བདེ། །བདེ་བར་འགྲོ་བས་དམ་པ་མཛེས། །
མཛེས་པ་རྒྱལ་བའི་གསུང་རབ་དགེ། །དགེ་རབ་གསུང་བའི་རྒྱལ་བ་མཛེས །ཞེས་པས་ཤེས་པར་
བྱའོ།།
འདྲེས་པའི་ཟུང་ལྡན་ནི། དད་པ་དད་པའི་གནས་ལ་དད་པ་དེ་མཛེས་། །མཛེས་པ་
མཛེས་པ་ཡིད་འོང་རྣམ་འགྱུར་ཡིད་འོང་དེ་ནི་འདིར་དཔལ་ལྡན། །དཔལ་ལྡན་གང་གསུང་སྙན་བྱེད་
གསུང་སྙན་དེ་དགེ་བ། །དགེ་བ་ཕུན་ཚོགས་འབྱུང་གནས་ཕུན་ཚོགས་འབྱིན་པའི་ལམ། །ཞེས་པའོ། །
གསུམ་པ་ནི། ཨ་ཡིག་གཅིག་པུར་ངེས་པ་ནི། བག་ཆགས་ངན་པ་བསྟན་ནས་སྤངས། །ཡང་དག་
བག་ཆགས་སད་མཛད་པ། །འཕགས་མ་པད་དཀར་གསལ་བ་ལགས། །ཡང་དག་བསམ་པ་དད་པ་
491

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དང་པོ
ལགས། །ཨི་ཨུ་ཨེ་ཨོ་བཞིར་ངེས་པ་ནི། ཉིད་ཀྱིས་ཇི་བཞིན་གཟིགས་ཤིང་འདིས། །ཀུ་མུད་ལུས་
ཀུན་ཀུན་ཏུ་འདུད། །དགེ་ཆེན་བདེ་ལེགས་སྟེར་བྱེད་ཁྱེད། །མཆོད་འོས་བསྟོད་འོས་དཀོན་མཆོག་
མཆོད། །ཞེས་པའོ། །གབ་ཚིག་གི་བརྒྱན་གྱི་མཚན་ཉིད། ཚིག་གཞན་དུ་གོ་བས།དོན་སྦས་སྟེ་
སྒྲིབས་པའོ །འཐུན་པའི་གཟུགས་ཀྱི་དཔེར་བརྗོད་ནི། ཡལ་ག་ཉི་ཤུར་མེ་ཏོག་མཛེས། །ཁྲི་ཤིང་
ཡལ་ག་ལྔ་པའི་སྟེང་། །བུང་བ་ཟུང་དག་རྣམ་པར་རོལ། །སྐྱེད་མོས་ཚལ་ན་གཡོ་བ་མཚར། །ཞེས་པ་
སྐྱེས་བུས་བརྗོད་བྱའི་དོན་ཡིན་པ་ལ་ཤིན་དུ་གོ་བས་སྦས་ཏེ་་སྒྲུབས་སོ
དེ་ལྟར་སྙན་ངག་ལུས་བརྒྱན་གྱི། །མཚན་ཉིད་བསྡུས་པ་འདི་ཡང་ནི། །བློ་གྲོས་ཡངས་པ་
བཀའ་བཞི་པས །བསྐུལ་ནས་པཎ་ཆེན་ཁ་ཆེས་སྦྱར། །དགེ་བ་རྣམ་དཀར་དྲི་མེད་དེས། །གདུལ་
བྱའི་ཚོགས་ཀུན་རབ་བརྒྱས་སྟེ། །དགེ་འབྲས་ཀུན་མཁྱེན་སྙན་ངག་མཁན། །སྔོན་མེད་བཞིན་ཏུ་
འགྲོ་ཀུན་ཤོག།མཾ་གྷ་ལ་བྷ་ཝ་ནྟུ།ཤུ་བྷཾ།ཤུ་བྷཾ།དགེའོ །
492


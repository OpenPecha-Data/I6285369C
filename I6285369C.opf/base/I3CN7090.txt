༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7090
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 2
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

དཀར་ཆག
སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་
འགྲུབ་པ།. ·སྣར་ཐང་ལོ་ཙཱ་བ་སངྒྷ་ཤྲཱི 1
སྙན་ངག་མེ་ལོང་གི་ཊཱིཀྐ། སྣར་ཐང་ལོ་ཙཱ་བ་སངྒྷ་ཤྲཱི།328
1

༄༅། །སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་
དོན་ཐམས་ཅད་འགྲུབ་པ་ཞེས་བྱ་བ་བཞུགས་སོ། །
སྣར་ཐང་ལོ་ཙཱ་བ་སངྒྷ་ཤྲཱི།
རྒྱ་གར་སྐད་།ཀ་ཤྱཿདརྴ་སྱ་བྷཱ་ཥྱཾ་ཝཱ་ཙ་ན་སརྠཱརྠ་སིདྡྷི་ན་མ།བོད་སྐད་དུ།སྙན་ངག་མེ་
ལོང་གི་བཤད་པ་བཀླགས་པས་དོན་ཐམས་ཅད་འགྲུབ་པ་ཞེས་བྱ་བ། དབྱངས་ཅན་ལྷག་པའི་ལྷ་ལ་
ཕྱག་འཚལ་ལོ། །རྣམ་དཀར་དགེ་ལེགས་ཤེལ་གྱི་ར་བར་སྔོན་དགེའི་ཆུ་ཡིས་ངེས་པར་སེམས་ལྡན་
དམན་པ་བྲལ་བའི་དཔག་བསམ་ཤིང༌། །བེེ་དྷནྡྷ་དང་གཽ་ཌཱའི་ལྕུག་ཕྲན་ལྟེ་ཕུར་བཀུག་པའི་དཔྱང་
ཐག་ལ་ཆགས་སྙན་ངག་མེ་ཏོག་ཕོན་པོ་མཆོག །གང་གི་སྙིང་ལ་རེག་པའི་བདེ་བ་ཤིན་ཏུ་བདེ་ཞེས་
འཇིག་རྟེན་འདི་ན་ཐུབ་པ་དག་ཀྱང་གཏམ་དུ་སྨྲ། །དེ་ཕྱིར་སྐལ་བཟང་ཡིད་ཀྱི་ཤིང་རྟ་སྙིང་མུན་སེལ་
བེད་སྲིང་ལ་གནས་གང་ཞིག་གོང་ཁེ
བྱེད་སྙིང་ལ་གནས་པའི་བདེ་བ་ཡང་དག་སྤེལ་བར་མཛོད། །གང་ཞིག་གྲོང་ཁྱེར་སེར་སྐྱའི་བདག་པོ་
ཡབ་ཀྱིས་ཅོད་པན་གུས་པས་འདུད་པའི་ལྷ་དབང་དང༌། །དབང་ཕྱུག་མེས་པོ་ཁྱབ་འཇུག་ནོར་ལྷ་རྭ
གཞུ་འཛིན་པ་གདེངས་ཅན་དབང་པོ་མདའ་ལྔ་སོགས། །འཇིག་རྟེན་དྲེགས་ལྡན་ལྷ་བརྒྱའི་གཙུག་གི་
ཐོར་ཅོག་ཡོན་པོ་ས་གསུམ་གནོན་པའི་དཔལ་ཡོན་ཅན། །གང་དེས་མངོན་པར་མཆོད་པའི་དྲང་སྲོང་
དཔེ་ཟླ་བྲལ་བ་ཟས་གཙང་སྲས་པོ་དེ་ལ་འདུད། །རྣམ་དག་ཚོགས་གཉིས་ཆུ་ཤེལ་ལས་གྲུབ་ཅིང༌། །
མཁྱེན་པའི་དཀྱིལ་འཁོར་འཕྲིན་ལས་བསིལ་ཟེར་ཅན། །མི་ཤེས་སྒྲ་གཅན་སྐྱོན་ལས་རྣམ་གྲོལ་བའི། །
འཇམ་དབྱངས་རྗེ་བཙུན་ཟླ་བ་གཙུག་གིས་མཆོད། །ཤེལ་དཀར་མེད་འོད་ཟེར་ཁོར་ཡུག་དབུས། །
ཤེལ་དཀར་ལས་གྲུབ་རི་བོང་འཛིན་པའི་སྟེང་།།ཤེལ་དཀར་ལ་སོགས་རྒྱན་གྱི་རྣམ་འགྱུར་འཆང༌། །
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཤེལ་དཀར་མདངས་ལྡན་དབྱངས་ཅན་མ་ལ་འདུད། །མང་ཐོས་གསེར་གྱི་རི་བོས་ཡོངས་བསྐོར་
ལེགས་བཤད་བཏུང་བ་རོལ་མཚོའི་ཚོགས། །ཁྱེད་གཟུགས་གསེར་གྱི་རི་བོར་འཁྲུལ་ལ་འདྲེན་བྱེད་
ལྟ་བས་ངོམས་མ་གྱུར། །བསམ་གཏན་ལ་ཆགས་ཨུཏྤལ་སྤྱན་ཟུང་རིགས་ལྡན་འགྲོ་ལ་དགེས་པར་
དགོངས། །དཔལ་ལྡན་དཎྜི་རྣ་བའི་བདུད་རྩི་ཡི་གེའི་གྲགས་འབར་དེ་ལ་འདུད། །གང་ཞིག་སྙིང་
རྗེའི་ཆུ་རྒྱས་བསིལ་བ་རྟག་པར་རབ་འབབ་མ་ལ་ཡ། །བྱམས་པའི་མེ་ཏོག་མལླིའི་དོག་པ་ཚར་དུ་
དངར་བའི་རོལ་པ་ཅན། །བརྩེ་བའི་ག་པུར་ཐང་ཆུ་རབ་བསིལ་གཞན་ལ་སྟེར་བ་དམན་པ་མིན། །
སྔོན་མེད་བླ་མ་ཙན་དན་ཤིང་ཆེན་བཀའ་དྲིན་ཆེ་བའི་ཞབས་དེར་འདུད། །ལེགས་སྦྱར་གསེར་གྱི་རི་
དབང་རབ་བརྟན་མངོན་བརྗོད་ཤེལ་གྱི་བ་གམ་ཅན། །སྙན་ངག་བདུད་རྩིའི་རོལ་མཚོས་ལེགས་
GR-
བསྐོར་སྡེབ་སྦྱོར་གསེར་རིའི་འཕྲེང་བ་བཀོད། །ཟློས་གར་གླིང་བཞི་གནས་ལྔའི་མཚོ་ཆེན་མ་ལུས་
མཁྱེན་པའི་ལྕགས་རིས་བསྐོར། །གང་དེའི་བདག་པོ་རྡོ་རྗེ་རྒྱལ་མཚན་ལྷ་དབང་ཞབས་དེར་བདག་
ཕྱག་འཚལ །ལེགས་བཤད་ཐིག་ལེའི་རོལ་པས་མཚན་པའི་སྙན་ངག་བུ་མོ་མཚམས་སྦྱོར་སྒྲ་ཡི་
ལན་བུ་ཅན། །ཚིགས་བཅད་ལྷུག་པ་སྤེལ་མའི་ལུས་མཛེས་ལུགས་གཉིས་གསལ་བའི་རྒྱན་གྱི་རྣ་
རྒྱན་འགྲམ་པར་འཕྱང་། །རང་བཞིན་བརྗོད་སོགས་མུ་ཏིག་འཕྲེང་བའི་ཟར་བུ་འཕྱང་བས་ནུ་འབུར་
རྒྱས་པ་ཅི་ཡང་མཛེས། །སྒྲ་རྒྱན་ལྷ་ཡི་རྒྱུད་མངས་རྣམ་རོལ་གབ་ཚིག་འཁྱོག་པོའི་ཐོར་ཅོག་ཡོན་པོའི་
་པར་འཁང་པའི་བདེ་
དཔལ་ཡོན་ཅན། །དབྱངས་ཅན་བུ་མོ་ཁོ་བོའི་མགྲིན་པར་འཁྱུད་པའི་བདེ་བ་སྐལ་བཟང་གང་དེ་
བདག་གི་ཐོབ། །དེ་ཕྱིར་ངག་གི་འདུ་བྱེད་འདོད་རྣམས་ལན་གཅིག་མིན་པར་ཁོ་བོའི་ཞབས་ཀྱི་པདྨོ་
མཆོག །སལ་དྷུ་ཀ་ཡི་མེ་ཏོག་དཀར་པོ་ཡང་དང་ཡང་དུ་སྤྱི་བོས་མཆོད་པ་མི་སྟོང་པར །དེ་ཡི་
ལེགས་བཤད་ཁ་ལ་རྒྱུ་བའི་སྤྲིང་ཡིག་བདུད་རྩིས་སྙིང་གི་བུམ་པ་གང་བར་གྱིས། །དཎྜིའི་བསྟན་
བཅོས་དྲི་མ་མེད། །ཇི་བཞིན་བྱེད་པ་དཔའ་བོ་དང༌། །སྐལ་མཉམ་བློ་གྲོས་མིག་ཐོབ་པས། །མ་ནོར་
ལམ་འདི་ངས་བཤད་ཀྱིས། །གང་ཞིག་འདི་ལ་བློ་མིག་ལྡོངས །ཡིན་ལུགས་སྟོན་པའི་མཐུ་མེད་
པར།།གཞུང་ཙམ་ངལ་བ་ལྷུར་ལེན་པའི།།བཤེས་གཉེན་དེ་ཀུན་ངལ་གསོ་མཛོད། །ཐ་སྙད་ཤེལ་གྱི་
གཞལ་ཡས་ཁང་། །སྙན་ངག་གསེར་གྱི་ཁྲི་དེ་ལ། །རྐང་སྟེགས་བྱེད་པའི་སྐད་གཉིས་པ། །ལོག་སྨྲ་
2

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
ཚར་གཅོད་ལས་ལ་དབང༌། །དེ་ཕྱིར་སྙན་ངག་ལམ་ཆེན་ལ། །གོམས་ཤིང་འདྲིས་པའི་མིག་མེད་པར །
རང་བཟོའི་གཟུ་ལུམ་རང་དགར་སྨྲ།།མཁས་རློམ་བག་ཡོད་དུས་ལ་བབ།།གང་གི་སྤྱོད་ཡུལ་མ་གྱུར་
པའི། །སྙན་ངག་ས་ཆེན་ཁོར་ཡུག་ཆེ། །བློ་གྲོས་གོམ་པ་གཅིག་གིས་བགྲོད། །བཛྲ་དྷྭ་ཛ་དེ་ཡི་དྲིན། །
བདག་བློ་གསེར་རི་དབང་བརྟན། །གང་གི་མདུན་སར་མཁས་པ་གཞན། །བྱེ་བ་བརྒྱ་ཡི་བློ་གྲོས་ནི། །
རྡུལ་ཕྲན་བཞིན་དུ་སྣང་བར་གྱུར། །དེ་ཚེ་ཕྱོགས་ཀུན་རྒོལ་བའི་མགོ། །སྙིང་དང་ལྷན་ཅིག་འདར་
བར་བྱེད། །གཞན་ཡང་ལོག་པའི་གཞུང་རྣམས་དང༌། །སྲིད་པའི་བྲག་རི་ཧྲུལ་པོར་བྱེད། །དེ་ལྟ་ན་
ཡང་སྙན་ངག་མཁན། །ཁྱེད་ལས་གཞན་པ་མེད་ཞེས། །ཚངས་པ་བརྒྱ་བྱིན་ཁྱབ་འཇུག་སོགས། །
རྒན་པོ་རྣམས་ཀྱི་ཁ་ལས་། །དེ་ཚེ་ཟླ་སྐར་མ་ཡང༌།།མཁའ་ལ་འཕགས་ཏེ་འཇིག་རྟེན་འདིར། །
GFRRRRRRR
མཁས་གཞན་ཡོད་མེད་རྟོགས་པའི་སླད། །གླིང་བཞི་ཡང་ཡང་ཉུལ་བར་བྱེད། །འོན་ཀྱང་གཞན་
གྱིས་མ་མཐོང་བར། །སྙན་ངག་མཁན་པོ་ང་ཉིད་ལ། །ཡ་མཚན་སྐྱེས་ཏེ་གླིང་འདི་རུ །ཡང་ཡང་ལྟ་
ཕྱིར་འཁོར་བར་ངེས། །གང་ཞིག་འདི་ན་ཐ་སྙད་ཆོས་ཚུལ་ལ། །མཁས་པར་མངོན་རློམ་སྐྱེ་བོ་དེ་དག་
གིས། །རྣམ་བཤད་བྱས་པ་ཕལ་ཆེར་དཔྱད་པའི་ཚེ། །དངུལ་ཆུའི་ཐིག་པ་མཛུབ་རྩེས་བཟུང་བ་ལྟར། །
ཞིག་ཅིང་ཞིག་ཅིང་འགྱུར་བ་དེ་མཐོང་ནས། །དེ་དག་སྙིང་ལ་བྱམས་པ་ངས་བཤད་ཀྱིས། །བདག་
དྲི་མེད་རིགས་པའི་ལམ་འདི་ལ། །ཡང་ཡང་གོམས་པའི་ལེགས་བཤད་གཏམ་འདི་། །དེ་ལྟ་ན་
ཡང་སྙན་ངག་མཁན།།ལེགས་བཤད་ཡིད་ལ་རེ་འདོད་པ། །དེ་ལ་བདག་གི་རོ་འཛིན་ལྕེས། །དགའ་
བས་སྦྱིན་འདི་ཉན་པར་གྱིས། །འདི་ན་གང་དག་ཕྱོགས་ལྷུང་བྲལ།།བློ་གཟུ་ཤེས་རབ་མིག་དང་ལྡན།།
དེ་ལ་བརྩེ་བས་ངས་བཤད་ཀྱིས།།ལེགས་བཤད་འདི་དག་བསྟེན་པར་གྱིས། །
ཞེས་པའི་མཆོད་བརྗོད་དང་དམ་བཅའ་སྔོན་དུ་བཏང་ནས། བསྟན་བཅོས་རྩོམ་པ་ལ་
འཇུག་པ་ནི།བཤད་བྱའི་བསྟན་བཅོས་ངོས་བཟུང༌།ངོས་བཟུང་བའི་བསྟན་བཅོས་དངོས་ལ་འཇུག་
པ་གཉིས་ལས། དང་པོ་ནི།རང་ཅག་གི་སྟོན་པ་བཅོམ་ལྡན་འདས་ཤཱཀྱའི་རྒྱལ་པོ་མི་མཇེད་འཇིག་
རྟེན་གྱི་འདྲེན་པ་དམ་པར་གྱུར་པ་དེ་ཉིད་ཀྱིས། དང་པོར་སྐྱེད་དཀའ་བ་སྔོན་ཐུབ་པ་ཆེན་པོའི་དྲུང་དུ།
གང་ཚེ་ང་ནི་དམན་པར་གྱུར་པའི་ཚེ དེ་བཞིན་གཤེགས་པ་༼ཤཱཀྱ་ཐུབ་ཆེན་ལ། །འཇམ་གང་ཞིག་
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གིས་འབུལ་བ་བྱས་ནས་ཀྱང་། །དང་པོར་བྱང་ཆུབ་མཆོག་ཏུ་སེམས་བསྐྱེད་དོ །ཞེས་བྱང་ཆུབ་ཀྱི་
མཆོག་ཏུ་སེམས་བསྐྱེད་ནས།བདེ་བར་གཤེགས་པ་ཁྱེད་སྐུ་ཅི་འདྲ་དང༌།།འཁོར་དང་སྐུ་ཚེ་ཚད་དང་
ཞིང་ཁམས་དང༌། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲར་ཁོ་ནར་བདག་ཀྱང་འགྱུར་
བར་ཤོག།ཅེས་སོགས་ཀྱི་སྒོ་ནས་སྨོན་ལམ་བཏབ་སྟེ།བར་དུ་བསགས་དཀའ་བ་བསོད་ནམས་དང་
ཡེ་ཤེས་ཀྱི་ཚོགས་རླབས་པོ་ཆེ་བསགས། མཐར་ཐོབ་དཀའ་བ་བླ་ན་མེད་པ་བྱང་ཆུབ་རྙེད་པར་བྱས་
ནས། ཁམས་གསུམ་གྱི་གདུལ་བྱ་རྣམས་ལ་རང་རང་གི་སྐལ་བ་དང་འཚམ་པའི་ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་བསྟན་ནས། སྐལ་ལྡན་གྱི་འགྲོ་བ་རྣམས་སྨིན་གྲོལ་གྱི་ལམ་ལ་བཀོད་པའི་རྗེས་
སུ་སྟོན་པ་བཅོམ་ལྡན་འདས་ཤཱཀྱའི་རྒྱལ་པོ་དེ་ཉིད་ཀྱིས་འདུལ་བར་མཛད་པའི་བསྟན་པ་འདི་ལ་
ཐམས་ཅད་བདེན་པ་འཐོབ་པར་འདོད་པ་གང་གིས་དང་པོར་བསླབ་པར་བྱ་བའི་ཆོས་ནི། རིག་པའི་
གནས་ལྔ་པོ་འདི་ཡིན་ཏེ།༽གུག་རྟགས་ནང་བཅུག་པ་འདི་དག་མ་དཔེར་མི་འདུག་པས་ལྡེབ་ཆད་སོང་བ་འདྲ།ཊཱི་ཀ་ཆུང་བ་ལས་
བླངས་པ་ཡིན་པས་འགྲེལ་ཆེན་རང་གི་དཔེ་གཞན་རྙེད་ཚེ་ཞལ་སྐོང་བར་།བསྡུ་སྒྲིག་པའི་མཆན།ཕྱོགས་མཚམས་ཤིག་ཤེས་
པ་དང་ནང་རིག་པའི་ཆ་ཙམ་ཞིག་ཤེས་པ་ལའང་བཀའ་སྡེ་རབ་འབྱམས་ཞེས་པའི་མཁས་པར་ཁས་
འཆེ་བར་སྣང་སྟེ་མཚར་ཆེའོ། །འོ་ན་གནས་ལྔ་གང་ཞེ་ན། སྒྲ་རིག་པ། གཏན་ཚིགས་རིག་པ
བཟོ་རིག་པ། གསོ་བ་རིག་པ། ནང་རིག་པ་སྟེ། རིག་པའི་གནས་ཆེ་བ་ཡིན་ལ དེ་ལྔ་ཤེས་པ་ལ་མ་
ཧཱ་པཎྜི་ཏ་ཞེས། རྒྱ་གར་འཕགས་ཡུལ་ན་ཟེར་ཞིང་བརྩིས་ཤིན་ཏུ་ཆེ་བར་འདོད་དོ། །དེ་ཉིད་བོད་དུ་
བསྒྱུར་ན། གནས་ལྔ་རིག་པ་ཆེན་པོ་ཞེས་ཟེར་བ་ཡིན་ལ། དེ་ཡང་ཕྱིར་རྒོལ་ལོག་རྟོག་ཅན་ཚར་
གཅོད་པར་བྱེད་པ་ལ་སྒྲ་རིག་པ་དང༌། གཏན་ཚིགས་རིག་པ་ཤེས་དགོས་ཏེ། དེ་ཡང་ཚིག་ལ་ལོག་
རྟོག་ཞུགས་ནས་རྩོད་ན། སྒྲས་ཚར་གཅོད།དོན་ལ་ལོག་རྟོག་ཞུགས་ནས་རྩོད་ན། གཏན་ཚིགས་
རིག་པས་ཚར་གཅོད་།།
གཞན་ཡང་། སྣོད་ལྡན་གྱི་སྐྱེ་བོ་རྣམས་ཕན་པས་རྗེས་སུ་གཟུང་བར་བྱ་བའི་ཕྱིར། བཟོ་
རིག་པ་དང་གསོ་བ་རིག་པ་ཤེས་དགོས་ལ། རང་ཉིད་ཀུན་མཁྱེན་ཐམས་ཅད་མཁྱེན་པ་འཐོབ་པར་
བྱ་བའི་ཕྱིར། ནང་རིག་པ་ཤེས་དགོས་པས། གནས་ལྔ་པོ་འདི་ལ་མི་བསླབ་པའི་ཐབས་མེད་ལ།
4

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དེའི་ནང་ནས་ཀྱང་ཐོག་མར་སྒྲ་རིག་པའི་གཏན་ཚིགས་ལ་བསླབ་དགོས་ཏེ།ཅིའི་ཕྱིར་སྙམ་ན་གནས་
སྐབས་སུ་གདུལ་བྱ་རྣམས་ལ་ཕྱིན་ཅི་མ་ལོག་པའི་ལམ་སྟོན་ཞིང་། མཐར་ཐུག་ཏུ་ཐམས་ཅད་མཁྱེན་
པ་ཐོབ་པ་ནི།ཆོས་རྣམས་ཀྱི་བརྗོད་བྱའི་དོན་ཕྱིན་ཅི་མ་ལོག་པར་རྟོགས་པ་ལ་རག་ལས་ལ།དེ་ཉིད་
ཀྱང་།རྗོད་བྱེད་ཀྱི་སྒྲ་སྟེ་ཚིག་ཕྱིན་ཅི་མ་ལོག་པར་ཤེས་པ་ལ་རག་ལས་པས་སོ། །
སྒྲ་རིག་པའི་གཏན་ཚིགས་ཀྱི་ནང་ཚན་ལ་ཡང་རིག་པའི་གནས་ཆུང་བ་ལྔ་སྟེ། དེ་ཡང་སྒྲ་
རིག་པ་གཞིར་བཞག་གི་སྟེང་དུ་རིག་པའི་གནས་ཆེ་བ་ཕྱི་མ་རྣམས་ཀྱི་ཚབ་ལ། སྙན་ངག་དང་། སྡེབ་
སྦྱོར་དང་། མིང་གི་མངོན་བརྗོད་དང༌། ཟློས་གར་ཏེ་ཐ་སྙད་སྡེ་ལྔ་པོ་འདི་ཡིན་ལ། དེ་ཡང་། སྒྲ་ཤེས་
ན་དོན་ལ་མི་རྨོངས། སྙན་ངག་ཤེས་ན་ཚིག་རྒྱན་ལ་མི་རྨོངས། སྡེབ་སྦྱོར་ཤེས་ན་ཚིགས་བཅད་ལ་མི་
རྨོངས།མངོན་བརྗོད་ཤེས་ན་མིང་ལ་མི་རྨོངས།ཟློས་གར་ཤེས་ན་སྐད་རིགས་ལ་མི་རྨོངས་པ་སྟེ།དེ་
ལྔ་ཤེས་པ་ལ་འཕགས་ཡུལ་ན་པཎྜི་ཏ་ཆུང་བ་ཟེར་བས་འདི་ལྔ་ཤེས་དགོས་ལ།དེའི་ནང་ནས་ཀྱང་།སྙན་
ངག་གི་བསྟན་བཅོས་འདི་ཤེས་དགོས་ཏེ། རྒྱུ་མཚན་ཅི་ཞེ་ན།དོན་གོ་བ་ནི་ཚིག་ལ་བརྟེན་དགོས་ལ།
ཚིག་ཡང་སྡེབ་ལེགས་ཤིང་རྒྱན་དང་ལྡན་ན་དོན་གོ་སླ་ཞིང་མཁས་པས་བརྩམས་པར་ཤེས་ནས།དེ་
ལ་རང་དབང་མེད་དུ་འཇུག་ལ། སྡེབ་སྦྱོར་ཉམས་ཤིང་རྒྱན་དང་མི་ལྡན་ན། དོན་གོ་དཀའ་ཞིང་བླུན་
པོས་བྱས་པར་གོ་ནས་བསྟན་བཅོས་ལ་བརྙས་པ་སྐྱེས་ཏེ།དེ་ལ་མི་འཇུག་པའི་སྐྱོན་ཡོད་པས།རྩོམ་
པ་མཐར་ཕྱིན་པ་ཤེས་དགོས་ལ།དེ་ལ་སྙན་ངག་གི་བསྟན་བཅོས་ཤེས་དགོས་པས་སོ།།
དེ་ཡང་སློབ་དཔོན་དཎྜིས་མཛད་པའི་སྙན་ངག་གི་བསྟན་བཅོས་འདི་ལས་ལྷག་པ་མེད་
པས་འདི་ཉིད་ལ་འཇུག་པར་བྱ་སྟེ།དེ་ཡང་བཅོམ་ལྡན་འདས་ཀྱི་མདོར།དམ་པའི་ཆོས་གསལ་བར་
བྱེད་པའི་སྙན་ངག་བྱའོ། །གཞན་ཡང་དཀོན་མཆོག་གསུམ་གྱི་བསྟོད་པ་བྱའོ། །དེ་ལས་བླ་ན་མེད་
པའི་བྱང་ཆུབ་ཐོབ་པར་འགྱུར་རོ །ཞེས་གསུངས་པ་དང༌། བསྐལ་བཟང་ལས།དེ་བཞིན་གཤེགས་
པ་དུས་མཁྱེན་རྒྱལ་པོ་ནི། །སྙན་ངག་མཁན་དེ་བདེ་གཤེགས་རྩྭ་མཆོག་ལ། །ཚིགས་སུ་བཅད་པའི་
དབྱངས་ཀྱིས་བསྟོད་ནས་ཀྱང་། །དང་པོར་བྱང་ཆུབ་མཆོག་ཏུ་སེམས་བསྐྱེད་། །ཞེས་གསུངས་པ་
དང༌། བསྟན་བཅོས་འདི་ཉིད་དུའང༌།སྙན་ངག་ཆུང་ངུ་ལ་ཡང་ངལ་བྱས་མི། །མཁས་པའི་མདུན་ས་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དག་ཏུ་འདུག་ལ་དབང༌། །ཞེས་གསུངས་པས།གནས་སྐབས་ཀྱི་འབྲས་བུ་སྙན་ངག་མཁན་རང་ཉིད་
དང༌། སྙན་ངག་མཁན་གྱི་བྱས་པའི་བསྟན་བཅོས་རྣམས་ལ་མཁས་པ་རྣམས་ཀྱི་མདུན་དང་ཁ་ན་
གནས་ཤིང་གཅེས་སྤྲས་སུ་བྱེད་ལ། མཐར་ཐུག་གི་འབྲས་བུ། རྫོགས་པའི་བྱང་ཆུབ་གདོན་མི་ཟ་
བར་འགྲུབ་པར་གསུངས་པས་ཕན་ཡོན་ཆེན་པོ་དང་ལྡན་ལ། དེ་ལྡན་གྱི་བསྟན་བཅོས་འདི་ཉིད་ཀྱི་
ལེགས་པར་བཤད་པའི་དགའ་སྟོན་ལྷག་པར་ཆགས་ཤིང་།དོན་དུ་གཉེར་བའི་སྐྱེ་བོ་རྣམས་ལ་སྙིང་
བརྩེ་བའི་བསམ་པས་ཕན་གདགས་པའི་ཆེད་དུ་བསྟན་བཅོས་འདི་ཉིད་ལེགས་པར་བཤད་པར་བྱའོ།།
གཉིས་པ་ལ།རྩོམ་པ་ལ་འཇུག་པའི་སྔོན་འགྲོ། དངོས་གཞི་བསྟན་བཅོས་ཀྱི་རང་བཞིན།
རྩོམ་པ་པོ་གང་གིས་བརྩམས་པ རྗེས་འཇུག་ལོ་པཎ་གྱིས་བསྒྱུར་ཚུལ་བཤད་པའོ། །དང་པོ་ལ་
མཚན་དོན་དང༌། ཕྱག་མཆོད་གཉིས་ལས། དང་པོ་མཚན་བསྒྱུར་བ་དང༌། མཚན་བཏགས་པ་དང༌།
མཚན་སྨོས་པའི་དགོས་པ་དང་གསུམ་ལས། དང་པོ་ནི། རྒྱ་གར་སྐད་དུ་ཞེས་པའི། རྒྱ་གར་ནི
འདོད་རྒྱལ་ཐོག་མར་བརྡའ་སྦྱར་བའི་མིང་ཡིན་པས་ངེས་ཚིག་གི་བཤད་པར་བྱར་མེད་དེ།དཔེར་ན་
སེང་གེ་བཞིན་། །གང་ལ་བཏགས་ན་གྲོང་ཁྱེར་ཆེན་པོ་དྲུག་ཡོད་པའི་ས་ཕྱོགས་དེ་ལ་བཏགས་སོ། །
གྲོང་ཁྱེར་ཆེན་པོ་དྲུག་ནི།འདུལ་བ་མེ་ཏོག་ཕྲེང་རྒྱུད་ལས།མཉན་ཡོད་གནས་བཅས་ཙམ་པ་ཀ།ཝཱ་
རཱ་ཎ་སཱི་ཡངས་པ་ཅན། །རྒྱལ་པོའི་ཁབ་ནི་དྲུག་པོ་སྟེ། །འདི་དག་གྲོང་ཁྱེར་ཆེན་པོར་གྲགས། །ཞེས་
གསུངས་སོ །སྐད་དུ་ནི།ཡུལ་དེ་རྣམས་ན་གནས་པའི་མི་རྣམས་ཀྱི་སྐད་ལ། སཾསྐྲྀ་ཏ་ལྷ་ཡི་སྐད།ཨ་
ཝ་བྷཾ་ཏ་ཟུར་ཆག་གི་སྐད།པྲ་ཀྲི་ཏ་རང་བཞིན་པའི་སྐད། པི་ཤ་ཙི་ཀ་ཤ་ཟའི་སྐད་དང་སྐད་རིགས་
ཆེན་པོ་བཞི་ཡོད་པའི་ནང་ནས་སཾསྐྲྀ་ཏ་ལྷ་ཡི་སྐད་དུ་ཞེས་པའོ། །དེའི་སྐད་ལ་བསྟན་བཅོས་འདིའི་
མིང་ཅི་ཞེས་ན། ཀ་ཝྱ་དརྴ། ཞེས་སོ། །བོད་སྐད་དུ། ཞེས་པའི་བོད་ནི། ཁ་བ་ཅན་ཏེ། གངས་རི་
དཔལ་དང་ལྡན་པས་བསྐོར་བའི་ལྗོངས་འདི་ལ།བོད་ཅེས་འདོད་རྒྱལ་བས་མིང་བཏགས་སོ །
བོད་ལ་ཡང༌།བོད་ཆེ་བ་དང༌།བོད་ཆུང་བ་གཉིས་ལས།བོད་ཆེ་བ་ནི་མདོ་ཁམས་དང་། ཆུང་བ་ནི་
མངའ་རིས་དང་དབུས་གཙང་ལ་གྲགས་སོ། །སྐད་དུ་ནི། ཡུལ་དེ་རྣམས་ན་གནས་པའི་མི་རྣམས་ཀྱི་
སྐད་དུའོ། །བསྟན་བཅོས་འདི་ལ་བོད་སྐད་དུ་མིང་ཅི་ཞེ་ན། སྙན་ངག་མེ་ལོང་ཞེས་བྱའོ། །སྐད་དེ་
6

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཉིད་ཐད་འགྱུར་དུ་བྱས་ན།ཀ་ཝི་ནི་སྙན་ངག་ཡིན་ལ།ཨཱ་དརྴ་ནི་མེ་ལོང་ཡིན་ནོ། །
གཉིས་པ་མཚན་བཏགས་པ་ནི། སྙན་ངག་ཅེས་བྱ་བ་གཟུགས་ཅན་གྱི་སྒོ་ནས་མེ་ལོང་དུ་
བཏགས་པ་སྟེ སྙན་ངག་སྤྱིའི་ལུས་ལ རྒྱན་གྱི་སྤྲས་པའི་གཟུགས་བརྙན་རྣམས་མ་ལུས་པར་
བསྟན་བཅོས་འདི་ཉིད་ཀྱི་ནང་དུ་གསལ་བར་འཆར་བས་ན་མེ་ལོང་ངོ༌། །འདིར་མཁས་པ་འགའ་
ཞིག་སྙན་ངག་དང་མེ་ལོང་གཉིས་སོ་སོ་ཐ་དད་དུ་འཆད་པ་ནི་མ་ཡིན་ཏེ། འདི་གཉིས་ཀྱི་བར་ན་གཞི་
མཐུན་གྱི་བསྡུ་བ་ཡོད་པས་དོན་གཅིག་ཏུ་བསྡུས་པའོ། །གསུམ་པ་མཚན་སྨོས་པའི་དགོས་པ་ལ། རྒྱ་
སྐད་དང་བོད་སྐད་གཉིས་ཀ་སྨོས་པའི་དགོས་པ་དང་གསུམ་ལས། དང་པོ་ནི། སཾསྐྲི་ཏའི་སྐད་ལ་
བག་ཆགས་འཇོག །ལོ་པཎ་གྱི་དྲིན་དྲན།ཆོས་ཁུངས་བཙུན་པའི་དགོས་པ་ཡོད་དོ །གཉིས་པ་ནི།
ལང་གཤེགས་ལས།མིང་དུ་གདགས་པར་མ་མཛད་ན། །འཇིག་རྟེན་ཐམས་ཅད་རྨོངས་པར་འགྱུར། །
དེ་བས་རྨོངས་པ་གསལ་བའི་ཕྱིར །མགོན་པོས་མིང་དུ་གདགས་པ་མཛད །ཅེས་གསུངས་པས།
བསྟན་བཅོས་འདི་ལ་བོད་སྐད་དུ མིང་འདི་ཞེས་སྨོས་པས བསྟན་བཅོས་ངེས་སླ་ཞིང་མིང་ཙམ་
དྲན་པས་ཀྱང་དོན་རྟོགས་སླ་བའི་དགོས་པ་ཡོད་དོ། །གསུམ་པ་ནི། སྐད་གཉིས་རྣམ་གྲངས་ཤེས་ལ།
གཞན་ཡང་བ་གླང་གི་རྣ་བར་ལྷ་ཡི་སིལ་སྙན་འཁྲོལ་བ་ལྟར། རྒྱ་སྐད་སྙན་ལ་གོ་བར་མ་ནུས་པ་བོད་
སྐད་གོ་བ་ཅན་དུ་བསྒྱུར་བ་ལ། བྱས་ཤེས་དྲིན་བཟོའི་བློ་ལྷག་པར་སྐྱེ་ཞིང༌། རྒྱ་སྐད་འདི་ལ་བོད་སྐད་
ད་ག་བ་ཅན་དུ་བསྒྱུར་བ
འདི་ཞེས་ཅུང་ཟད་བསྒྱུར་ཤེས་པའི་དགོས་པའང་ཡོད་། །
གཉིས་པ་ཕྱག་མཆོད་བཤད་པ་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ། །ཞེས་པས་བསྟན་ཏེ།གང་ལ་ཕྱག་འཚལ་ན།འཕགས་པ་འཇམ་དཔལ་གཞོན་ནུར་གྱུར་
པ་ལ་ཕྱག་འཚལ་ལོ །དེ་ཡོན་ཏན་གྱི་ཁྱད་པར་ཇི་ལྟ་བུ་དང་ལྡན་ན། སོ་སོ་སྐྱེ་བོའི་ས་ལས་རིང་དུ་
སོང་བས་འཕགས་པ། སྐུ་གསུང་ཐུགས་ཉོན་མོངས་པའི་ཚེར་མས་མ་བརྩུབ་པས་འཇམ་པ།ཚོགས་
གཉིས་ཀྱི་དཔལ་ཕུན་སུམ་ཚོགས་པ་མངའ་བའི་བདག་ཉིད། དག་པ་ས་ལ་གནས་ནས་གཞོན་ནུ་
ལང་ཚོ་བཅུ་དྲུག་དང་ལྡན་པའི་ཚུལ་དུ་བཞུགས་ཏེ་ལྟ་བས་མཆོག་མི་ཤེས་པར་གྱུར་པའོ། །གང་
གིས་ན། བསྟན་བཅོས་འདི་བསྒྱུར་བྱེད་ཀྱི་ལོ་ཙཱ་བས་སོ། །ཚུལ་ཇི་ལྟར་ན། སྒོ་གསུམ་གུས་པར་། །
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དགོས་པ་ཅིའི་དོན་དུ་ན། གནས་སྐབས་ཀྱི་དགོས་པ་འགྱུར་མཐར་ཕྱིན་པ་དང༌། མཐར་ཐུག་གི་
དགོས་པ་རྫོགས་པའི་བྱང་ཆུབ་ཐོབ་པའི་ཕྱིར་དུའོ། །
གཉིས་པ་དངོས་གཞི་བསྟན་བཅོས་ཀྱི་རང་བཞིན་ལ།རྩོམ་པའི་ཐོག་མར་མཆོད་བརྗོད་
བཤད། །བརྩམ་བྱ་གཞུང་གི་རང་བཞིན་བཤད། །བརྩམས་པ་མཐར་ཕྱིན་མཇུག་དོན་བཤད་པ་དང་
གསུམ་ལས།དང་པོ་ལས།དངོས་དང་ཞར་ལས་བྱུང་བ་གཉིས་ལས།དང་པོ་ནི།གདོང་བཞི་གདོང་
གི་པད་ཚལ་གྱི། །ངང་པའི་བུ་མོ་ཐམས་ཅད་དཀར།།དབྱངས་ཅན་མ་ནི་ཁོ་བོ་ཡི།།ཡིད་མཚོར་རྟག་
ཏུ་རོལ་བར་མཛོད། །ཅེས་པས་བསྟན་ཏེ།རོལ་བར་མཛོད། སུ་ཞིག་ནི། ཐམས་ཅད་དཀར་བའི་
དབྱངས་ཅན་མ་ནིའོ། །གང་ལ་ནི། དབྱུག་པ་ཅན་ཁོ་བོའི་ཡིད་མཚོ་ལའོ། །དུས་ཇི་ཙམ་དུ་ན།རྟག་
ཏུའོ །དེ་ཡོན་ཏན་གྱི་ཁྱད་པར་ཅི་ཞིག་དང་ལྡན་ནས་རྟག་ཏུ་རོལ་བར་སྨོན་ན། འདི་ལ་དང་ནང་
དང་གསང་བ་དེ་ཁོ་ན་ཉིད་ཀྱི་བཤད་པ་དང་གསུམ་ལས། དང་པོ་ལ་ཡང་། ཕྱི་དང་ནང་གཉིས་ལས།
དང་པོ་གདོང་བཞི་ནི།ཕྱི་རོལ་པས་ཀྱང་མཆོད་པའི་ལྷ་ཚངས་པ་ཆེན་པོའོ །གདོང་ནི་དེའི་ཞལ་།
དེ་ལས་ལྷ་མོ་དབྱངས་ཅན་མ་བྱུང་བར་ཕྱི་རོལ་པ་རྣམས་འདོད་ལ། རང་ཉིད་ནང་པ་ཡང་། བྲམ་ཟེ་
ཤང་ཀུས་མཛད་པའི་བསྟོད་པ་ལས། ཐུགས་རྗེའི་རྣམ་འཕྲུལ་མཐའ་ཡས་ཕ་རོལ་རྗེས་སུ་བཟུང་
བའི་ཕྱིར །ཚངས་པའི་བུ་མོ་མཛེས་མ་ཁྱོད་སྐུ་གསལ་བའི་རྣམ་འགྱུར་ཅན། །ཞེས་བཤད་པས།ཕྱི་
རོལ་པ་རྣམས་རྗེས་སུ་བཟུང་བའི་ཕྱིར་ཚངས་པའི་བུ་མོར་སྤྲུལ་ལོ་ཞེས་འདོད་ལ། དེ་ཡང༌། ཞལ་ལས་
བྱུང་བ་ལ་བུ་མོའི་མིང་ཡོད་དམ་ཞེ་ན།ཡོད་དེ།བསྟན་བཅོས་འདིར།འཕྲོག་བྱེད་རྐང་པ་ཛ་ཧཱུ་ཡི། །
བུ་མོ་ཞེས་པའི་སྐབས་སུ རྒྱལ་པོ་སྐལ་ལྡན་ཤིང་རྟས། ལྷ་ཡུལ་ནས་ཕབ་པའི། གང་གཱ་ལྷ་ཡི་ཆུ་བོ་།
དྲང་སྲོང་ཛདྣས་འཐུངས་ཤིང་མེད་པར་བྱས་པ་ལས། སྐལ་ལྡན་ཤིང་རྟས་གསོལ་བ་བཏབ་པས།
ཛདྣས་གང་གཱ་ཁ་ནས་སྐྱུགས་པ་ལ། ཛདྣའི་བུ་མོ་ཞེས་གང་གཱ་ལ་བུད་མེད་ཀྱི་རྟགས་ཡོད་པས་བུ་མོ་
ཞེས་མིང་བཏགས་ལ དེ་དང་རྗེས་སུ་མཚུངས་པར་འདིར་ཡང༌། ཚངས་པའི་ཁ་ནས་བྱུང་བས་
ཚངས་པའི་བུ་མོར་འདོད་ལ།དེ་ལྟ་བུའི་བུ་མོ་དབྱངས་ཅན་མ་དེ་ཉིད། སྙན་ངག་མཁན་གྱི་ངང་པའི་
བུ་མོའི་གཟུགས་སུ་བཀོད་ཅིང༌། གདོང་བཞི་པོའི་གདོང་ནི། པདྨའི་ཚལ་གྱི་གཟུགས་སུ་བཀོད་ལ།
8

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་།
དབྱུག་པ་ཅན་གྱི་ཡིད་ནི། མཚོའི་གཟུགས་སུ་བཀོད་ནས། མདོར་ན། གདོང་བཞི་པོའི་གདོང་པ་
པདྨོའི་ཚལ་ལས་འོང་པའི་དབྱངས་ཅན་མ་ངང་པའི་བུ་མོ་ཐམས་ཅད་དཀར་བ་ཁྱོད་ནི། དབྱུག་པ་
ཅན་ཁོ་བོའི་ཡིད་ཀྱི་མཚོ་ལ་རྟག་ཏུ་རོལ་བར་མཛོད་ཅིག །ཅེས་སྨོན་པ་སྟེ།ཤིས་པ་བརྗོད་པའོ། །
གཞུང་གི་དངོས་བསྟན་གྱི་འབྲུ་གནོན་ནི་འདི་ཉིད་ཙམ་གྱི་ཆོག་པར་མངོན་མོད།འོན་ཀྱང་བཤད་པ
ཕྱི་མ་རྣམས་ནི་དོན་ཐོབ་ལ་ཡོད་པས་ཅུང་ཞིག་སྤྲོས་ན། ཕྱིའི་བཤད་པ་ལ་ཕྱི་ནང་གཉིས་ཡོད་པའི་
ནང་ནས་ཕྱིའི་བཤད་པ་སོང་ནས། ནང་གི་བཤད་པ་ནི། གདོང་བཞི་ནི་ལྷ་ཚངས་པའོ། །གདོང་ནི་
དེའི་ཞལ་བཞིའོ། །དེ་ལས་རིག་བྱེད་བཞི་འབྱུང་བར་འདོད་དེ། བཞི་གང་ཞེ་ན། མཆོད་སྦྱིན་གྱི་
རིག་བྱེད་དང་། སྲིད་བསྲུངས་ཀྱི་རིག་བྱེད་དང་། ངེས་བརྗོད་ཀྱི་རིག་བྱེད་དང༌། སྙན་ཚིག་གི་རིག་
བྱེད་དང་བཞིའོ །
འདིར་རིག་བྱེད་ཅེས་པའི་རིག་བྱེད་ནི་ཤེས་རབ་སྟེ། པྲཛྙཱ་ཞེས་པའོ །པྲཛྙཱ་ཞེས་པའི་ཛྙཱ་ལ་
བུད་མེད་ཀྱི་རྟགས་ཡོད་པས་ཤེས་རབ་མ་དེ་ཡུམ་ཞེས་བྱ་ལ། དེ་ཉིད་རྡོ་རྗེ་དབྱངས་ཅན་མ་ཡིན་པས་
རིག་བྱེད་ཀྱི་སྒྲས་དབྱངས་ཅན་མ་བསྟན་པ་ཡིན་ནོ། །ཁྱད་པར་སྙན་ཚིག་གི་རིག་བྱེད་ཅེས་པས་
དབྱངས་ཅན་མ་གོ་སྟེ། སྙན་ཚིག་གི་རིག་བྱེད་ནི་སྙན་ངག་གི་རིག་བྱེད་ཡིན་ལ། དེས་ན་བསྟན་
བཅོས་འདི་ཉིད་དུ་ཡང་། དེ་ཕྱིར་གྲགས་འདོད་རྣམས་ཀྱི་རྟག་ཏུ་ནི། །སྙོམ་ལས་མེད་པར་རིམ་པས་
དབྱངས་ཅན་བསྟེན། །ཞེས་དབྱངས་ཅན་དང་སྙན་ངག་དོན་གཅིག་ཏུ་བྱས་སོ། །དེས་ན་སྙན་ངག་
དབྱངས་ཅན་མ་ངང་པའི་བུ་མོ་ཐམས་ཅད་དཀར་བ་གདོང་བཞིའི་གདོང་པ་པདྨོའི་ཚལ་ལས་འོངས་
པ་ཁྱོད་ནི།དབྱུག་པ་ཅན་བོའི་ཡིད་མཚོར་རྟག་ཏུ་རོལ་བར་མཛོད་ཅིག་ཅེས་པའོ །
གཉིས་པ་ནང་གི་བཤད་པ་ལ།ཡང་ཕྱི་ནང་གཉིས་ལས་དང་པོ་ནི། གདོང་བཞི་ནི། སྤྱན་
རས་གཟིགས་སོ། །གདོང་ནི་དེའི་ཞལ་ལམ་སྒོའོ །སྒོ་དང་གདོང་དང་ཞལ་རྣམས་དོན་གཅིག་སྟེ
སྐད་དོད་ལ་མུ་ཁ་ཞེས་པ་ལས་མེད་ལ།བོད་ལ་ཡང་སྒོ་སོ་ལེགས་ཉེས་དང་།ཞལ་རས་དང་།གདོང་
མཛེས་མི་མཛེས་ཞེས་དོན་གཅིག་ཏུ་བྱས་སོ། །དེ་ལྟ་བུའི་ཞལ་ལམ་གདོང་ངམ་སྒོའི་མཆེ་བའི་རྩེ་མོ་
བཞི་ལས་དབྱངས་ཅན་མ་སྤྲུལ་ནས་བྱུང་བར་འདོད་དེ། བྲམ་ཟེ་ཤང་ཀུས་མཛད་པའི་དབྱངས་ཅན་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མའི་བསྟོད་པ་ལས། སྤྱན་རས་གཟིགས་དབང་ཞལ་གྱི་མཆེ་བའི་རྩེ་ལས་མངོན་སྤྲུལ་ཞིང༌། །ཐུགས་
རྗེའི་རྣམ་འཕྲུལ་མཐའ་ཡས་ཕ་རོལ་རྗེས་སུ་བཟུང་བའི་ཕྱིར། །ཚངས་པའི་བུ་མོ་ཞེས་གསུངས་པའོ། །
དེས་ན་དབྱངས་ཅན་མ་ངང་པའི་བུ་མོ་ཐམས་ཅད་དཀར་བ་ཁྱོད་ནི་མཆེ་བའི་གདོང་བཞི་དང་ལྡན་པ་
སྤྱན་རས་གཟིགས་ཀྱི་གདོང་པ་པདྨོའི་ཚལ་ལས་འོངས་པ་ཁྱོད་ནི། དབྱུག་པ་ཅན་ཁོ་བོའི་ཡིད་
མཚོར་རྟག་ཏུ་རོལ་བར་མཛོད།ཅེས་པའོ། །
གཉིས་པ་ནང་གི་བཤད་པ་ནི། གདོང་བཞི་ནི་སྤྱན་རས་གཟིགས་སོ། །གདོང་ནི་དེའི་ཞལ་
དེ་སྒོ་བཞིའོ། །འདིའི་སྒོ་བཞི་། བྱམས་པ། སྙིང་རྗེ།དགའ་བ།བཏང་སྙོམས་བཞི་ལ་བྱས་ལ།དེ་
ཡང་དང་པོ་གསུམ་སེམས་ཅན་ཀུན་ལ་ཉེ་རིང་ཕྱོགས་ཆ་མེད་པར་བཏང་སྙོམས་སུ་འཇུག་པའི་ཤེས་
རབ་ཁྱད་པར་ཅན་ནི། དབྱངས་ཅན་མ་སྟེ་ཤེས་རབ་ཀྱི་ཆ་ཡིན་ལ།དེ་ལྟ་བུའི་དབྱངས་ཅན་མ་ངང་
པའི་བུ་མོ་ཁྱོད་ནི། ཚད་མེད་བཞིའི་སྒོ་དང་ལྡན་པའི། སྤྱན་རས་གཟིགས་གདོང་བཞི་པའི་གདོང་
པདྨོའི་ཚལ་ལས་འོངས་པ་ཁྱོད་ནི། དབྱུག་པ་ཅན་ཁོ་བོའི་ཡིད་མཚོར་རྟག་ཏུ་རོལ་བར་མཛོད།ཅེས་
པའོ།།
གསུམ་པ་གསང་བ་དེ་ཁོ་ན་ཉིད་ཀྱི་བཤད་པ་ལ་ཡང༌།ཕྱི་ནང་གཉིས་ལས།དང་པོ་གདོང་
བཞི་ནི། དབྱངས་ཅན་མའོ། །གདོང་ནི། དབྱངས་ཅན་མའི་སྙིང་པདྨའི་འཁོར་ལོ་འདབ་བརྒྱད་དུ་
ཡོད་པ་ཚལ་དེ་ནང་དུ།ཐམས་ཅད་དཀར་བའི་དབྱངས་ཡིག་བཅུ་དྲུག་དང་ལྡན་པ་ཅན་གྱི།ཧྲྀ་ཡིག་
དཀར་མོ་ངང་པའི་བུ་མོ་འོད་འཕྲོ་བ་ཁྱོད་ནི། དབྱུག་པ་ཅན་ཁོ་བོའི་ཡིད་མཚོར་རྟག་ཏུ་རོལ་བར་
མཛོད།ཅེས་སྨོན་ཞིང་ཤིས་པ་བརྗོད་པའོ། །གཉིས་པ་ནི། གདོང་བཞི་ནི།རང་གི་སྙིང་དུམ་བུ་བཞི་
ཚལ་དུ་ཡོད་པའོ། །གདོང་ནི་རང་གི་སྙིང་པདྨ་འམ་འཁོར་ལོ་འདབ་བརྒྱད་དུ་ཡོད་པའི་ཚལ་ཏེ།ནང་
ཐམས་ཅད་དཀར་བའི་དབྱངས་ཡིག་བཅུ་དྲུག་དང་ལྡན་པ་ཅན་གྱི་ཡིག་དཀར་མོ་ངང་པའི་བུ་མོ་
ཁྱོད་ནི། དབྱུག་པ་ཅན་ཁོ་བོའི་ཡིད་མཚོར་རྟག་ཏུ་རོལ་བར་མཛོད།ཅེས་སྨོན་ཞིང་ཤིས་པ་བརྗོད་
པའོ། །སྐབས་འདིར་སྔོན་གྱི་སློབ་དཔོན་རྣམས་ཀྱི། གཞུང་འདི་དཀའ་གནས་སུ་བྱས་ནས། འགྲེལ་
བཤད་ཐད་ཀྱི་ལུགས་མང་དུ་མཛད་པ་དང་འདིའི་རྒྱན་ལའང་རྒྱན་དུ་མའི་ངོས་འཛིན་བྱེད་པར་སྣང་སྟེ
10

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དོན་གྱི་སྙིང་པོ་ཙམ་མ་གཏོགས་མངས་ཀྱང་བློ་ངལ་བ་ཙམ་ལས་སྙིང་པོ་མེད་ཅིང༌། ཁྱད་པར་གདུལ་
བྱའི་བློ་འཁྲུགས་པར་འགྱུར་དུ་དོགས་ནས། མང་དུ་བརྗོད་པ་ལ་ངལ་བ་མ་བྱས་པ་ཡིན་གྱི། བརྗོད་
མི་ནུས་པ་ནི་མ་ཡིན་ནོ། །
གཉིས་པ་ཞར་ལས་བྱུང་བ་ལ། ལྷ་དང་བསྟན་བཅོས་ཁྱད་པར་དུ་འཕགས་པར་བསྟན་པ་
དང༌།རྩོམ་གཞི་ཁྱད་འཕགས་སུ་བསྟན་པ་དང་། གཞན་གྱི་ལོག་རྟོག་དགག་པ་གསུམ་ལས། དང་
པོ་ལ།ལྷ་ཁྱད་པར་དུ་འཕགས་པ་དང༌།ཆོས་ཁྱད་པར་དུ་འཕགས་པ་གཉིས་ལས། དང་པོ་ནི།ནང་
པའི་ལྷ་འཇམ་དབྱངས་དང༌།ཕྱི་པའི་ལྷ་དབང་ཕྱུག་ཆེན་པོ་སོགས་ལ། ཕྱི་ནང་གཉིས་ཀས་ཕྱོགས་
ལྷུང་བཟུང་ནས་ཐུགས་རྗེ་ཕྱོགས་མེད་དུ་མི་འཇུག་ལ། ལྷ་མོ་དབྱངས་ཅན་མ་འདི་ཉིད་ལ། ཕྱི་ནང་
མེད་པར་གས་པས
གཉིས་ཀས་ཕྱོགས་ལྷུང་མེད་པར་གུས་པས་རྩེ་གཅིག་ཏུ་མཆོད་ཅིང་ཡི་དམ་དུ་འཛིན་མི་འཛིན་གྱི་
ཁྱད་པར་མེད་པས དམ་ཚིག་སེལ་མེད་ཅིང་།དེ་དོན་གྱི་དངོས་གྲུབ་ཀྱང་མྱུར་ལ།སྒྲུབ་ཐག་ཀྱང་ཉེ་
ཞིང༌།ཐུགས་རྗེ་ཡང་ཕྱོགས་མེད་དུ་འཇུག་པས་ལྷ་ཁྱད་པར་དུ་འཕགས་པའོ། །
གཉིས་པ་ཆོས་ཁྱད་པར་དུ་འཕགས་པ་ནི་ཕྱི་པ་ཁོ་ནའི་ཆོས་དང་ནང་པ་ཁོ་ནའི་ཆོས་རྣམས་
ཕྱོགས་ལྷུང་ཅན་དུ་སོང་ནས། ཐད་ཀ་མ་གཏོགས་ཀུན་ལ་ཕན་མི་ཐོགས་ལ། སྙན་ངག་གི་བསྟན་
བཅོས་འདི་ཉིད་ནི།ཕྱི་ནང་གཉིས་ཀ་ལ་ཚད་མར་གྲུབ་ཅིང་།ཕྱོགས་ལྷུང་ཅན་མ་ཡིན་པས་ཕན་པ་
ཆེ་ཞིང་དོན་ཟབ་ལ། རྒྱ་ཆེ་བ་རྣམས་ཚིག་ཉུང་ངུས་བསྡུས་ཤིང་གསལ་བར་བསྟན་པས། དོན་རྟོགས་
སླ་ལ་མྱུར་དུ་ཤེས་པའི་ཕན་ཡོན་དང་ལྡན་ཞིང༌།མཁས་པའི་ཡན་ལག་ཏུ་མི་ཤེས་ཁ་མེད་ཡིན་པས་
ཁྱད་པར་དུ་འཕགས་། །
གཉིས་པ་རྩོམ་གཞི་ཁྱད་འཕགས་སུ་བསྟན་པ་།ཁྱེད་དག་སྙན་ངག་གི་རྩོམ་གཞི་།ཡི་
དམ་གྱི་ལྷ་ལ་བྱས་ན་འཕྲལ་དུ་མཛེས་ཤིང༌།ཕུགས་སུ་བསོད་ནམས་ཆེའོ་སྙམ་ན།དེ་ལྟར་ཡིན་མོད
འོན་ཀྱང་སྙན་ངག་འདི་སྐྱེ་བོ་མཁས་བླུན་བཟང་ངན་མེད་པ་ཀུན་གྱི་བསླབ་པའི་ཆོས་ཡིན་པས དེ་
ལ་ནང་པའི་ལྷ་ལ་རྩོམ་གཞི་བྱས་ན་ཕྱི་རོལ་པ་རྣམས་མི་གུས་ཤིང་སྨོད་པས་མི་འཇུག་ལ ཕྱི་རོལ་
པའི་ལྷ་ལ་བྱས་ན་ནང་པ་མི་འཇུག་ཅིང་། ཁྱད་པར་ལྷ་རྣམས་ཀྱི་ཡོན་ཏན་གཏིང་དཔག་དཀའ་བས
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྐྱེ་བོ་ཐ་མལ་པ་རྣམས་ཀྱི་མ་རྟོགས་ཙ་ན། སྙན་ངག་གི་རྒྱན་ངོས་མི་ཟིན།དེ་མ་ཟིན་ཙ་ན་སྙན་ངག་
རྩོམ་མི་ཤེས། དེ་མ་ཤེས་ན་སྙན་ངག་བཤད་པ་དགོས་མེད་དུ་འགྱུར་བས། དེ་ཕྱིར་སྙན་ངག་གི་རྩོམ་
གཞི་རྒྱལ་པོ་དང་མཛེས་མ་དང༌། པདྨ་སོགས་ལ་བྱས་ན་ཐོག་མ་མེད་པ་ནས། དེ་རྣམས་ལ་བག་
ཆགས་གོམས་འདྲིས་ཆེས་པས་ཚེགས་མེད་དུ་གོ་ལ། དེ་གོ་བས་སྙན་ངག་རྩོམ་ཤེས དེ་ཤེས་པ་ནི་
སྙན་ངག་བསྟན་པའི་དགོས་པ་ཆེན་པོའོ།།དེའི་ཕྱིར་རྩོམ་གཞི་ཁྱད་པར་དུ་འཕགས་པར་བསྟན་པའོ།།
གསུམ་པ་གཞན་གྱི་ལོག་རྟོག་དགག་པ་ནི།ཐོས་པ་ཆུང་ངུས་ངོམས་ཤིང་ཚིམ་པ་ཁྱེད་དག་
འདི་ལྟར་དུ་སེམས་།ནང་པའི་བསྟན་བཅོས་ཡིན་ན་བསྟན་བཅོས་ཁྱད་པར་ཅན་ཡིན་མོད།བསྟན་
བཅོས་འདི་ནི་ཕྱི་རོལ་པ་དང་ཐུན་མོང་མ་ཡིན་པས་བསྟན་བཅོས་ཁྱད་པར་ཅན་མ་ཡིན་པས་དང་དུ་
བླང་བར་མི་རིགས་སྙམ་ན་ཅི། ཁྱོད་དག་གི་གང་ཟག་གི་ཚོད་རིག་ནས་རོལ་པ་ངན་པར་རྟོགས་
སམ བཅོམ་ལྡན་འདས་ཀྱི་ནི་མདོ་ལས། གང་ཟག་གི་གང་ཟག་གི་ཚོད་མི་བཟུང་སྟེ། དེ་ལྟ་ན་ནི་
ཉམས་པར་འགྱུར་རོ །ཞེས་པ་དང༌། གཞན་ཡང་། ང་དང་ང་འདྲ་བས་གང་ཟག་གི་ཚོད་བཟུང་བར་
རིགས་ཏེ། ཁྱེད་དང་ཁྱེད་འདྲ་བས་གང་ཟག་གི་ཚོད་མ་གཟུང་ཅིག །དེ་ཅིའི་ཕྱིར་ཞེ་ན། ཉམས་པར་
འགྱུར་བས་སོ །ཞེས་སོགས་བཤད་ལ། གཞན་ཡང་ཕྱི་རོལ་པ་ཡིན་པས་ངན་པར་སེམས་ཤིང་
སྨད་ན། གསང་བསྔགས་བླ་མེད་ཀྱི་ཉམས་ལེན་ལ་ཡང་རྩ་ལྟུང་འཕོག་པར་བཤད་པས་འགལ་བ་
ཤིན་ཏུ་ཆེའོ །བཅོམ་ལྡན་འདས་ཀྱི་ནི།ཕྱི་རོལ་པའི་ལྷ་དབང་ཕྱུག་ཆེན་པོ་དང་། ཚངས་པ་སོགས་
ཀྱང༌།རྗེ་བཙུན་སྤྱན་རས་གཟིགས་ཀྱི་སྤྲུལ་པར་གསུངས་ན།ཅིའི་ཕྱིར་ངན་པར་སེམས།ཁྱོད་དག་
བག་ཆགས་ཡོད་པར་བསྒྲུབས་ལ་ཚོད་ཟིན་པར་གྱིས་ཤིག །བཅོམ་ལྡན་འདས་ཀྱི་ཇི་ལྟར་
གསུངས་ན། མདོ་སྡེ་ཟ་མ་ཏོག་བཀོད་པ་ལས།བསྐལ་པ་བཟང་པོའི་འདས་པའི་དུས་ཀྱི་བསྐལ་པ་
དགུ་བཅུ་རྩ་གཅིག་ན། སངས་རྒྱས་རྣམ་པར་གཟིགས་འཇིག་རྟེན་དུ་བྱོན་པའི་ཚེ འཕགས་པ་སྤྱན་
རས་གཟིགས་དབང་ཕྱུག་གིས།མ་འོངས་པའི་དུས་ན་སྙིགས་མ་ལྔ་དང་ལྡན་པའི་སེམས་ཅན་རྣམས
སངས་རྒྱས་དང་བྱང་ཆུབ་སེམས་དཔའི་ཆ་ལུགས་ཀྱི་མི་འདུལ་བར། ཕྱི་རོལ་པའི་ལྷའི་གཟུགས་དང༌།
རྟགས་དང་མཚན་མས་འདུལ་བར་གཟིགས་ནས། ལྷ་ཐམས་ཅད་མཁྱེན་པ་ཞེས་བྱ་བའི་ཏིང་ངེ་
12

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འཛིན་ལ་སྙོམས་པར་བཞུགས་སོ །དེ་ནས་དབང་ཕྱུག་སྤྲལ་བ་ནས་ཕྱུང་། ཚངས་པ་ཕྲག་པ་གཡས་
ནས་ཕྱུང༌། ཉི་མ་སྤྱན་གཡས་ནས་ཕྱུང༌།ཟླ་བ་གཡོན་ནས་ཕྱུང༌།ཆུ་ལྷ་ལྟོ་བ་ནས་ཕྱུང༌། དབྱངས་
ཅན་མ་ཞལ་གྱི་མཆེ་བའི་རྩེ་ལས་ཕྱུང་ངོ་། །ཞེས་གསུངས་ལ། གཞན་ཡང་ངན་སོང་སྦྱོང་རྒྱུད་ཀྱིས་
དཀྱིལ་འཁོར་ལ་བཅུ་གཉིས་ཡོད་པའི་འཇིག་རྟེན་པའི་དཀྱིལ་འཁོར་དྲུག་གི་ནང་ན།གཙོ་བོ་ཕྱག་
ན་རྡོ་རྗེ་ལ་ཕྱོགས་སྐྱོང་བཅུས་བསྐོར་བའི་ནང་ན། ཚངས་པ་ཆེན་པོ་མེད་དམ། གཞན་ཡང་སྨན་ལྷའི་
དཀྱིལ་འཁོར་གྱི་ནང་ན་ཡང་ཚངས་པ་ཆེན་པོ་དངོས་ལ་ཕྱག་མཆོད་བྱེད་པ་མེད་དམ། བཅོམ་ལྡན་
འདས་སངས་རྒྱས་པའི་དུས་སུ་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་པོ་ཡང་ཚངས་པ་
ཆེན་པོ་མ་ཡིན་ནམ། གལ་ཏེ་ཡིན་ན་དེ་ཉིད་ས་བཅུ་པ་ལ་གནས་པའི་བྱང་ཆུབ་སེམས་དཔའ་ཡིན་
པར་མདོ་རྒྱུད་དུ་མ་ནས་མང་དུ་གསུངས་ན།ཅིའི་ཕྱིར་ངན་པ་ཡིན། གལ་ཏེ་འདི་དང་ཕྱི་རོལ་པའི་
ཚངས་པ་མི་གཅིག་ན་དེ་ཉིད་བསྟན་པར་རིགས་སོ། །གཞན་ཡང༌། བཅོམ་ལྡན་འདས་ཀྱིས་ཀྱང་ཆུ་
བོ་ནེ་རན་ཛ་ནར་དཀའ་ཐུབ་མཛད་པའི་དུས་སུ མུ་སྟེགས་ཀྱི་སྟོན་པ་རིང་ཕུར་དང༌། ལྷག་སྤྱོད་
གཉིས་ལ། བསམ་གཏན་བཞི་དང༌། གཟུགས་མེད་བཞིའི་ལུང་བླངས་པ་ཡང་མ་ཚོར་རམ། འོན་
ཀྱང༌། ཁྱེད་ཉིད་ཐོས་པ་རྒྱ་ཆེན་པོ་དང་མི་ལྡན་ལ།ཐོས་པ་ཆུང་ངུས་ངོམས་ཤིང་ཚིམ་པར་བྱས་པས་
སེམས་འཕྱང་མོ་ཡུག་ཏུ་གྱུར་པ་བདེན་གྱི།ད་ཉིད་ཚོད་ཟིན་པར་གྱིས་ཤིག།གཞན་ཡང་ཁོ་བོས་རིག་
པའི་རྣམ་དག་ཀྱང་འགའ་ཞིག་བརྗོད་ཀྱིས་ཉན་པར་བྱོས་ཤིག །ནང་པའི་ཏིང་འཛིན་ཡིན་ན།ཏིང་
འཛིན་ཁྱད་པར་ཅན་ཡིན་པར་ཁྱོད་རང་གིས་ཀྱང་ཁས་བླངས་ལ། ནང་པས་ཚད་མེད་བཞི་དང་
བྱམས་སྙིང་རྗེ་སྒོམས་པའི་ཏིང་ངེ་འཛིན་ཏེ། ནང་པའི་ཏིང་ངེ་འཛིན་ཡིན་པར་ཁྱེད་རང་ཀྱང་ཁས་
ལེན་མོད། དེ་ལྟ་ན་ནང་པས་ཚད་མེད་བཞི་དང༌། བྱམས་སྙིང་རྗེ་བསྒོམས་པའི་ཏིང་ངེ་འཛིན་ཆོས་
ཅན།ཏིང་ངེ་འཛིན་ཁྱད་པར་ཅན་མ་ཡིན་པར་ཐལ།ཕྱི་རོལ་པ་དང་ཐུན་མོང་བའི་ཏིང་ངེ་འཛིན་ཡིན་
པའི་ཕྱིར།རྟགས་ཁྱབ་ཁས་བླངས། འདོད་ན་དེས་ཆོས་ཅན། ཏིང་ངེ་འཛིན་ཁྱད་པར་ཅན་ཡིན་པར་
ཐལ། ནང་པའི་ཏིང་ངེ་འཛིན་ཡིན་པའི་ཕྱིར། འཁོར་གསུམ་ཐོག་ལྷུང་པ་བཞིན་དུ། རང་གི་ཁས་
བླངས་ཀྱི་སྟེང་དུ་བྱུང་བ་མ་ཚོར་རམ།བག་ཡོད་པར་གྱིས་ཤིག །གཞན་ཡང་།ཚད་མ་སྡེ་བདུན་མདོ་
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དང་བཅས་པ་དང་།སྨན་ཡན་ལག་བརྒྱད་པ་སོགས་སྨན་གྱི་བསྟན་བཅོས་རྣམས་ཀྱང་བསྟན་བཅོས་
ཁྱད་པར་ཅན་མ་ཡིན་པར་ཐལ་བའི་འཁོར་གསུམ་ཡང་བཟློག་ཏུ་མེད་དོ། །ཁྱེད་དག་གིས་བསྟན་
བཅོས་ཁྱད་པར་ཅན་གྱི་དོན་དེ་ཅི དེ་ཁོ་ན་ཉིད་སྟོན་པ་ལ་འདོད་ན་ནི། ནང་རིག་མ་རྟོགས་རིག་
པའི་གནས་གཞན་ཐམས་ཅད་བསྟན་བཅོས་ཁྱད་པར་ཅན་མ་ཡིན་པར་འགྱུར་ལ། གཞན་ཡང༌།
བཀའ་རིམ་པ་གསུམ་པས བར་པ་མཚན་ཉིད་མེད་པའི་ཆོས་འཁོར་མ་གཏོགས་བཀའ་སྔ་ཕྱི་
གཉིས་ཀྱང་བཀའ་ཁྱད་པར་ཅན་མ་ཡིན་པར་ཐལ་བའི་སྐྱོན་ཡོད་ལ་ལྟ་ན་ནི་ཧ་ཅང་ཐལ་ཆེས་སོ །
འདི་ལྟ་བུའི་རིག་པ་མང་དུ་ཡོད་ནའང་མ་སྤྲོས་སོ། །
གཉིས་པ་བརྩམ་བྱ་གཞུང་གི་རང་བཞིན་བཤད་པ་ལ།རྩོམ་པར་དམ་བཅའ་བཤད།
བརྩམ་པའི་དགོས་པ་སོགས་བཤད། དགོས་པ་དེ་ལྡན་གྱི་བསྟན་བཅོས་དངོས་དང་གསུམ་ལས།
དང་པོ་ལ། འབྲེལ་དང་དངོས་གཉིས་ལས། དང་པོ་ནི། ཕྱག་བཙལ་ནས་ཅི་བྱེད་བྱས་པས། བསྟན་
བཅོས་ཁྱད་པར་ཅན་ཞིག་རྩོམ་ཞེས་ཁས་བླངས། སྔར་བརྩམས་པ་མང་དུ་ཡོད་པས་ཆོག་མོད། ཇི་
ལྟ་བུ་ཞིག་རྩོམ་ཞེ་ན།སྔར་བརྩམས་པ་མང་དུ་ཡོད་ཀྱང༌།འགའ་ཞིག་ཉུངས་པས་དོན་རྟོགས་དཀའ་
བར་གྱུར་པ། དེས་ན་མང་ཉུང་རན་ལ་དོན་རྟོགས་སླ་བ་ཅིག་རྩོམ་ཞེས་ཁས་བླངས་པའོ །གཉིས་པ་ནི
བསྟན་བཅོས་སྔ་མ་རྣམས་སྡུས་ཤིང༌། །སྦྱོར་བ་རྣམས་ཀྱང་ཉེར་མཚོན་ཏེ །ཇི་ལྟར་ནུས་བཞིན་
བདག་གི་ནི། །སྙན་ངག་རྣམས་ཀྱི་མཚན་ཉིད་བྱ། །ཞེས་པས་བསྟན་ཏེ། དེ་ཡང༌། སྔོན་གྱི་སློབ་
དཔོན་རཱ་མ་ཤརྨ་ལ་སོགས་པས་མཛད་པའི་སྙན་ངག་གི་བསྟན་བཅོས་སྔ་མ་རྒྱ་ཆེན་པོ་གཞུང་མང་
ཞིང་། འཐོར་བ་རྣམས་ཚིག་ཉུང་ངུས་བསྡུས་ཤིང་དོན་གྱི་དངོས་པོའི་དཔེར་བརྗོད་ཀྱི་སྦྱོར་བ་རྣམས་
ཀྱང༌། ལུས་པ་མེད་པར་ཚང་མར་ཉེ་བར་མཚོན་པར་བྱ་སྟེ། བཤད་པར་བྱའོ། །དེ་ཡང་ཇི་ལྟར་
བཤད་ནུས་སྙམ་ན།ང་རྒྱལ་སྤངས་ནས་ཁེངས་སྐྱུངས་སོ། །ཇི་ལྟར་ནུས་པ་བཞིན་དུ།དབྱུག་པ་ཅན་
བདག་གིས་ནི། སྙན་ངག་རྣམས་ཀྱི་ལུས་དང་རྒྱན་གྱི་མཚན་ཉིད་རབ་ཏུ་བཤད་པར་བྱའོ །ཞེས་
ཁས་བླངས་པའོ །བསྟན་བཅོས་འདི་སྔ་མ་རྣམས་ལས་ཚིག་འདུས་པ་ཙམ་ལས་དོན་ལ་ཁྱད་པར་
མེད་དམ་སྙམ་ན། བྷ་ར་དྷ་ཡི་ཁྱད་ཆོས། སྦྱར་བ་རབ་དང་མཉམ་ཉིད་དང༌། ཞེས་བསྟན་བཅོས་སྔ་
14

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མ་རྣམས་ལ་མེད་པའི་ཡོན་ཏན་བཅུ་པོ་འདི་རྣམས་ཀྱང༌། འདི་ཉིད་ཀྱི་ནང་དུ་བསྡུས་ནས་འཆད་པས་
སྔ་མ་རྣམས་ལས་དོན་གྱིས་ཀྱང་ཁྱད་པར་དུ་འཕགས་སོ། །
གཉིས་པ་བརྩམ་པའི་དགོས་སོགས་བཤད་པ་ལ། བརྩམ་པའི་ཕན་ཡོན།རིང་དུ་གནས་
པའི་རྒྱུ་མཚན། དེ་ཉིད་དཔེས་བསྒྲུབ་པ།རྩོམ་པ་པོའི་ཁྱད་པར། སྐྱོན་ཆུང་ཡང་སྤང་དགོས་པའི་
ཚུལ།རིག་པ་སྔོན་དུ་འགྲོ་དགོས་ཚུལ།མཁས་པས་རྩོམ་དགོས་ཚུལ་རྣམས་ལས། དང་པོ་ནི། འདི་
ན་ཀུན་ཏུ་མཆོག་རྣམས་ཀྱང༌། །མཆོག་གི་རྗེས་སུ་བསྟན་པ་ཡི། །ཚིག་རྣམས་ཉིད་ཀྱི་དྲིན་གྱིས་། །
འཇིག་རྟེན་ལུགས་ལ་འཇུག་པར་བྱེད། །ཅེས་པས་བསྟན་ཏེ། འཇིག་རྟེན་འདི་ན་རྣམ་པ་ཀུན་ཏུ་སྟེ།
དུས་ཐམས་ཅད་དུ་མ་འོངས་པའི་གདུལ་བྱ་སྐྱེས་བུ་མཆོག་ཏུ་གྱུར་པ་རྣམས་ཀྱང༌། སྔོན་གྱི་སློབ་
HARRRRRRRR
དཔོན་ཌཱ་མ་ཤརྨ་ལ་སོགས་པའི་མཁས་པ་མཆོག་རྣམས་ཀྱི་བསྟན་པའི་རྗེས་སུ ཁོ་བོས་ཀྱང་ཞུགས་
ནས་ལེགས་བཤད་རྣམས་བསྡུས་ཏེ བསྟན་པ་ཡི།བསྟན་བཅོས་འདི་རྣམས་ཀྱི་ཚིག་རྣམས་ཉིད་ཀྱི་
དྲིན་གྱིས་ཏེ མཐུ་ཡི་ནི་མ་འོངས་པའི་གདུལ་བྱ་རྣམས་འཇིག་རྟེན་གྱི་ཆོས་ལུགས་ཕྱིན་ཅི་མ་
ལོག་པ་ལ། བླང་དོར་ཚུལ་བཞིན་དུ་འཇུག་པར་བྱེད་པའི་ནུས་པ་ཕུན་སུམ་ཚོགས་པ་ཐོབ་པར་
འགྱུར་རོ་ཞེས་བཤད་ལ། མཁས་པའི་དབང་ཕྱུག་དཔང་ལོ་ཆེན་པོ་ནི། འགྱུར་རྙིང་པ་འདི་ཉིད་ཅུང་
མི་བདེ་བར་གཟིགས་ནས། འདི་ན་ཀུན་ཏུ་ལྷག་མ་དང་། ཞེས་འགྱུར་བཅོས་འགའ་ཟུང་གཅིག་
མཛད་ནས། འབྲུ་མནན་གདའ་བ་ལེགས་པ་སྲིད་ནའང༌།ཁོ་བོས་ནི་འགྱུར་རྙིང་འདི་ཉིད་གཞུང་གི་
ཁོག་བབས་དང་མཐུན་པར་མཐོང་ནས།དེའི་ལུགས་བཞིན་འབྲུ་མནན་པའོ། །
གཉིས་པ་ནི། གལ་ཏེ་སྒྲ་དོན་སྣང་བ་ཡི། །འཁོར་བའི་བར་དུ་མི་གསལ་ན། །འཇིག་རྟེན་
གསུམ་པོ་མཐའ་དག་ནི། །སྨག་རུམ་མུན་པ་ཉིད་དུ་འགྱུར། །ཞེས་པས་བསྟན་ཏེ།གལ་ཏེ་སྒྲ་དེ་ཚིག་
དང་དོན་རྣམས་ཕྱིན་ཅི་མ་ལོག་པར་སྣང་བའི་ཁོ་བོའི་བསྟན་བཅོས་ཁྱད་པར་ཅན་འདི། འཁོར་བ་ཇི་
སྲིད་གནས་ཀྱི་བར་དུ་མི་གསལ་ཏེ་མེད་པར་གྱུར་ན། ལྷ་དང་མི་དང་ཀླུའི་འཇིག་རྟེན་གསུམ་པོ་
མཐའ་དག་ནི།མི་ཤེས་པའི་སྨག་རུམ་མུན་པས་ཁེབས་པ་ཉིད་དུ་འགྱུར་བའི་སྐྱོན་ཡོད་ལ།དེའི་ཕྱིར་
བསྟན་བཅོས་འདི་ཡུན་རིང་དུ་གནས་ན།སྔོན་གྱི་མཁས་པ་རྣམས་མི་བཞུགས་ནས་འདུག་ཀྱང༌།
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལེགས་བཤད་རྣམས་ཡུན་རིང་དུ་གནས་པའི་ཕན་ཡོན་ཆེན་པོ་ཡོད་དོ། །
གསུམ་པ་ནི། སྔོན་གྱི་རྒྱལ་པོ་གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །
དེ་དག་ཉེ་བར་མི་གནས་ཀྱང་། །རང་ཉིད་ཉམས་པ་མེད་ལ་ལྟོས། །ཞེས་པས་བསྟན་ཏེ། སྔོན་གྱི་
རྒྱལ་པོ་ང་ལ་ནུ་དང༌། ཟླ་འོད་ལ་སོགས་པ་རྣམས་ཀྱི་དཔའ་བ་དང་བརྟུལ་ཕོད་པ་ལ་སོགས་པའི་
ཡོན་ཏན་གྱི་ཆོས་རྣམས་ཀྱི གྲགས་པའི་གཟུགས་བརྙན་དཀར་པོ་དེ་སྙན་ངག་མཁན་མཁས་པས་
ངག་གི་རང་བཞིན་ཏེ། བསྟན་བཅོས་ཀྱི་མེ་ལོང་གི་ནང་དུ་ཤར་བས་ཏེ། བཀོད་པ་ཐོབ་པར་གྱུར་
པས་ན། བསྟོད་ཡུལ་རྒྱལ་པོ་དེ་རྣམས་ཉེ་བར་མི་གནས་ཀྱང༌། སྙན་གྲགས་ཀྱི་གཟུགས་བརྙན་
དཀར་པོ་རང་ཉིད་ད་ལྟ་ཡང་ཉམས་པ་མེད་ལ་ལྟོས ཞེས་པའི་དཔེ་འདིས་ལུས་དང་རྒྱན་གསལ་
བར་སྟོན་པའི་སྙན་ངག་གི་རིག་པའི་ཚུལ་འདི་ཡང་བསྟན་བཅོས་སུ་བཀོད་ན།རྩོམ་པ་པོ་དེ་བར་
མི་གནས་ཀྱང༌། དེའི་ལེགས་བཤད་རྣམས་ཡུན་རིང་དུ་གནས་སོ། །ཞེས་ཟླ་བོ་དངོས་པོའི་དཔེས་
བསྒྲུབས་ནས་ཕུལ་བྱུང་གི་རྒྱན་དུ་བཀོད་དོ། །
བཞི་པ་རྩོམ་པ་པོའི་ཁྱད་པར་ནི། མཁས་པས་ཡང་དག་རབ་སྦྱར་བའི། །ངག་ནི་ངག་གི་
འདོད་འཇོར་བཤད། །དེ་ཉིད་ཉེས་པར་སྦྱར་ན་སླར། །སྦྱོར་པོ་བ་གླང་ཉིད་དུ་བརྗོད། །ཅེས་པས་
བསྟན་ཏེ།བསྟོད་བྱའི་ཡུལ་གང་གི་ཡོན་ཏན་རྣམས།སྙན་ངག་རྩོམ་པ་པོ་མཁས་པས་ཡང་དག་པར་
རབ་ཏུ་སྦྱར་བའི་སྙན་ངག་ནི། ངག་རྣམས་ཀྱི་ནང་ནས་ཤིན་ཏུ་སྨིན་ཞིང༌།མཆོག་ཏུ་གྱུར་པ་ཡིན་པས
ཡིད་ལ་གང་འདོད་པ་འཇོ་བའི་ནུབ་བ་ལང་སྤྱོད་ཀྱི་བ་དང་འདྲ་བར་བཤད་ལ།དེ་ཉིད་ནི།རྩོམ་པ་
པོ་རྣམས་ཀྱི་མངོན་པར་འདོད་པའི་དོན། ཅི་ཙམ་སྤྱད་ཀྱང་ཟད་པ་མེད་པར་འཕེལ་བར་འགྱུར་ཞིང་
ངོམས་པ་མེད་པར་དེ་ཉིད་ཡང་དང་ཡང་དུ་ལྷག་པར་དོན་དུ་གཉེར་བས་སོ །ཡང་སྟོད་བྱའི་ཡོན་
ཏན་དེ་ཉིད་སྙན་ངག་མི་ཤེས་པས་ཉེས་པར་སྦྱར་ན།སླར་ལ་མཐོང་མི་སྐྱེ་བའི་སྟེང་དུ་བསྟན་བཅོས་
སྦྱོར་བ་སྟེ།རྩོམ་པ་པོ་མི་ཡི་དབྱིབས་ཅན་དེ་ཉིད། རང་ཚིག་གི་བླུན་པོ་བ་གླང་ཉིད་དུ་གོ་ནས།
འཇིག་རྟེན་དུ་ངན་སྨྲ་བ་སྣ་ཚོགས་གླེང་ཞིང་བརྗོད་པར་བྱེད་པས་ན། དེ་ཉིད་ཀྱི་བརྩམས་པའི་བསྟན་
བཅོས་ལ་སུ་ཞིག་འཇུག་པར་འགྱུར་ཞེས་སྨོད་པའོ། །
16

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལྔ་པ་སྐྱོན་ཆུང་ཡང་སྤང་དགོས་པའི་ཚུལ་ནི། དེ་ཕྱིར་སྙན་ངག་དག་ལ་སྐྱོན། །ཆུང་བར་
གྱུར་ཀྱང་ཅི་ཞིག་ལྟར། །བཏང་སྙོམས་མི་བྱ་ལུས་མཛེས་ཀྱང༌། །སྐྱོན་ཅིག་གི་ནི་སྐལ་ངན་འགྱུར། །
ཞེས་པས་བསྟན་ཏེ དེ་ཡང་བརྩམས་པའི་བསྟན་བཅོས་ལ་སྐྱོན་བྱུང་ན། རྩོམ་པ་པོ་བ་གླང་ཉིད་དུ་
གོ་བའི་སྐྱོན་ཡོད་པ་དེའི་ཕྱིར། རང་གི་བརྩམས་པའི་སྙན་ངག་དག་ལ། སྒྲ་འམ་དོན་ལ་སྐྱོན་ཆུང་
བར་གྱུར་པ་ཅུང་ཟད་ཅིག་ཆགས་པར་གྱུར་ཀྱང༌།ཅི་ཞིག་ལྟར་།རེལ་ཚོད་ཡོད་ཀྱི་བཏང་སྙོམས་
མི་བྱ་བར།བསྟན་བཅོས་ཀྱི་མིག་གིས་ལྟས་ནས་སྐྱོན་དེ་དག་སྒྲིམས་ནས་སྤང་བར་བྱ་སྟེ། དཔེར་ན་
སྐྱེས་བུ་ལུས་ཁ་དོག་དང་དབྱིབས་ཕུན་སུམ་ཚོགས་པ་གསེར་གྱི་མདོག་འདྲ་བས་མཛེས་ཀྱང་། ཡན་
ལག་ཞ་བ་ལྟ་བུ་སོགས་ཀྱི་སྐྱོན་ཅིག་ཡོད་ན་དེ་དག་གིས་ནི། རང་ཉིད་སྐལ་བ་ངན་པ་སྟེ་བཀྲ་མི་ཤིས་
པར་གྱུར་ནས།།སུ་འང་མི་འདོད་པའི་བརྟུལ་ཤུགས་འཛིན་པར་གྱུར་ལ། དེས་ན་ཡན་ལག་ཞ་བའི་
བཅོས་ལ་འབད་དགོས་པ་བཞིན་ནོ།།
དྲུག་པ་རིག་པ་སྔོན་དུ་འགྲོ་དགོས་ཚུལ་ལ སྙན་ངག་གི་སྐྱོན་ཡོན་ཤེས་པ་ནི། སྙན་ངག་
གི་བསྟན་བཅོས་ལ་རག་ལས་། །ཞེས་འདོམས་པ་ནི སྐྱེ་བོ་བསྟན་བཅོས་མི་ཤེས་པས། །ཡོན་
ཏན་སྐྱོན་དག་ཇི་ལྟར་དབྱེ། །གཟུགས་ཀྱི་དབྱེ་བ་དམིགས་པའི་སྐབས། །ལོང་བ་དག་ལ་ཡོད་
དམ་ཅི། །ཞེས་པས་བསྟན་ཏེ། སྐྱེ་བོ་གང་ཞིག་སྙན་ངག་གི་བསྟན་བཅོས་ལ་མཁས་པར་མ་སླབས་
།ཞེས་པས་བསྟན་ཏ།
་ཡོན་ཏན་ནི་འདིའོ
ཤིང༌། མི་ཤེས་པས་སྙན་ངག་གི་ཡོན་ཏན་ནི་འདིའོ། །སྐྱོན་དག་ནི་འདིའོ་ཞེས་ཇི་ལྟར་དབྱེ་བར་ནུས་ཏེ།
མི་ནུས་ལ། དཔེར་ན། གཟུགས་ཀྱི་ཁ་དོག་གི་དབྱེ་བ་སྔོ་སེར་དཀར་དམར་དམིགས་པའི་སྐབས།
ལོང་བ་མིག་མེད་པ་དག་ལ་ཡོད་དམ་ཅི་སྟེ། མེད་པས་སྙན་ངག་གི་ཡོན་ཏན་ལུས་དང་རྒྱན་གྱི་རྣམ་
དབྱེ་ལ་མཁས་པ་དང༌།དོན་ཉམས་ལ་སོགས་སྐྱོན་བཅུ་སྤོང་བ་ལ་མཁས་དགོས་པས་སོ། །
བདུན་པ་མཁས་པས་རྩོམ་དགོས་ཚུལ་ནི། དེ་ཕྱིར་མཁས་པས་སྐྱེ་དགུ་རྣམས། །རྣམ་པར་
སྐྱེ་ལ་མངོན་བལྟས་ནས། །རྣམ་བཀྲ་ལམ་ལྡན་ཚིག་རྣམས་ཀྱི། །བྱ་བའི་ཆོ་ག་ངེས་པར་སྦྱར། །ཞེས་
པས་བསྟན་ཏེ། སྙན་ངག་གི་སྐྱོན་ཡོན་ཤེས་པས་སྙན་ངག་གི་བསྟན་བཅོས་ལ་རག་ལས་པ་དེའི་ཕྱིར
སྙན་ངག་མཁས་པས་སྐྱེ་དགུ་རྣམས་ཀྱི་རྒྱུད་ལ་སྙན་ངག་གི་རྟོག་པ་ཁྱད་པར་ཅན་རྣམ་པར་སྐྱེད་པ་ལ་
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མངོན་པར་བལྟས་ཏེ་བསམས་ནས། དོན་རྒྱན་དང་སྒྲ་རྒྱན་དང༌། གབ་ཚིག་གི་རྒྱན་ལ་སོགས་པས་
རྣམ་པར་བཀྲ་བའི་སྙན་ངག་གི་ལུས། གཱོ་ཌཱ་བ་དང་བཱེ་དརྦྷ་ཡི་ལམ་དང་ལྡན་པ་སྟེ། དེ་དང་མཐུན་
པའི་སྦྱར་བའི་ཚིག་རྣམས་ཀྱི་བྱ་བའི་ཆོ་ག་སྟེ་རྩོམ་པའི་ཐབས་ངེས་པར་རབ་ཏུ་སྦྱར་བ་སྟེ། བསྟན་
པར་བྱ་ཞེས་པའོ།།
གསུམ་པ་དགོས་པ་དེ་ལྡན་གྱི་བསྟན་བཅོས་དངོས་ལ་གཉིས མདོར་བསྟན་པ་དང༌།
རྒྱས་པར་བཤད་པ་གཉིས་ལས། ད་ནི་བདག་གི་སྙན་ངག་གི །ལུས་དང་རྒྱན་ཡང་རབ་ཏུ་བསྟན། །
ཞེས་པས་བསྟན་ཏེ། དུས་ད་ལྟ་སྟེ། ད་ནི། དབྱུག་པ་ཅན་བདག་གིས་སྙན་ངག་དོན་དུ་གཉེར་བ་
རྣམས་ལ་སྙན་ངག་གི་ལུས་དང་རྒྱན་གྱི་མཚན་ཉིད་དང༌། དབྱེ་བ་རྣམས་ཀྱང་མ་ལུས་པར་རབ་ཏུ་
བསྟན་པར་བྱ་ཡི་ཉན་པར་བྱོས་ཤིག།ཅེས་འདོམས་པའོ།།
གཉིས་པ་རྒྱས་བཤད་ལ་གསུམ ལུས་དང་རྒྱན་དང་། སྐྱོན་སྤོང་བ་རྒྱས་པར་བཤད་པ་
དང་གསུམ་ལས། དང་པོ་ལ་གཉིས། མཚན་ཉིད་དང་དབྱེ་བའོ། །དང་པོ་ནི། ལུས་ནི་རེ་ཤིག་འདོད་
པ་ཡི། །དོན་གྱི་རྣམ་བཅད་ཚིག་གི་འཕྲེང༌། །ཞེས་བསྟན་ཏེ། དེ་ཡང་གོང་དུ་བསྟན་པའི་ལུས་དང་
རྒྱན་གཉིས་ལས། ལུས་ཀྱི་མཚན་ཉིད་ནི་རེ་ཞིག་སྨྲ་བ་པོའི་བརྗོད་འདོད་ཀྱི་ཀུན་ནས་བླངས་པའི་
དོན་ཅན་གྱི་བརྗོད་བྱ་གང་ཞིག །བརྗོད་བྱ་མ་ཡིན་པའི་རྣམ་པར་བཅད་ཅིང་། སྙན་ངག་གི་བསྟན་
བཅོས་དང་མི་འགལ་བའི་བརྗོད་བྱེད་ཀྱི་ཚིག་གི་འཕྲེང་བ་སྡེབས་པའོ །དེ་ཡང་ཚིག་ཅེས་པ་ནི།ཀ་
ལཱ་པ་ལས།སྔ་མ་དང་ཕྱི་མ་དག་གི་དོན་ཉེ་བར་དམིགས་པ་ན་ཚིག་གོ།ཞེས་བཤད་ལ།དེའི་འབྲེལ་
བ་སློབ་ཕན་ལས་ཀྱང༌། སྔ་མ་སྟེ་རྟགས་དང༌། ཕྱི་མ་སྟེ་སི་སོགས་ཀྱི་དང༌། དེ་བཞིན་དུ་སྔ་མ་སྟེ་
བྱིངས་དང་། ཕྱི་མ་སྟེ། ཏི་སོགས་ཀྱི་གང་ཚོགས་པ་དེ་ཚིག་གི་མིང་ཅན་དུ་གྱུར་ཏེ། དོན་ཉེ་བར་
དམིགས་པ་ཡོད་ནའོ། །ཞེས་དང་། བརྒྱད་སྟོང་འགྲེལ་ཆེན་ལས། ཚིག་ཅེས་པ་ནི་སུ་པའི་མཐའ་
ཅན་དང་། ཏིང་ངའི་མཐའ་ཅན་གྱི་ཡི་གེ་ཚོགས་པའོ །ཞེས་བཤད་ལ། སྤྱན་རས་གཟིགས་བརྟུལ་
ཞུགས་ཀྱིས་ཀྱང༌། ཡི་གེ་དུ་མ་འདུས་པ་ལས་མིང་།མིང་དུ་མ་འདུས་པ་ལས་ཚིག །ཅེས་བཤད་། །
སྐབས་འདིར། འགའ་ཞིག་གིས། གཞུང་འདིས་བརྗོད་བྱེད་ཚིག་གི་ལུས་དང་། བརྗོད་བྱ་དོན་གྱི་
18

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལུས་ཞེས་ལུས་གཉིས་སུ་བསྟན་ནོ །ཞེས་མཚན་ཉིད་ཀྱི་རིག་པ་བཀབ་ནས་རང་བཟོ་བྱེད་པར་སྣང་སྟེ།
དོན་ལ་གོ་བར་ཟད་དོ། །
གཉིས་པ་དབྱེ་བ་ལ་གསུམ། གཞུང་གི་དབྱེ་བས་གསུམ་དུ་བཤད། སྐད་རིགས་ཀྱི་དབྱེ་
བས་བཞིར་བཤད། སྦྱོར་ཚུལ་གྱི་སྒོ་ནས་གཉིས་སུ་བསྟན་པའོ །དང་པོ་ལ་གཉིས། མདོར་བསྟན་
དང་རྒྱས་བཤད་། །དང་པོ་ནི། དེ་ཡང་ཚིགས་བཅད་ལྷུག་པ་དང༌། །སྤེལ་མ་རྣམ་གསུམ་ཉིད་དུ་
གནས། །ཞེས་པས་བསྟན་ཏེ། དེ་ཡང༌། བཤད་མ་ཐག་པའི་མཚན་ཉིད་ཅན་གྱི་སྙན་ངག་གི་ལུས་དེ་
ལ་ཡང༌། དབྱེ་ན་ཚིགས་བཅད་དང་། ལྷུག་པ་དང༌། དེ་གཉིས་སྤེལ་ཞིང་བསྲེས་པ་སྟེ། རྣམ་པ་
གསུམ་ཉིད་དུ་གནས་པའོ། །འདིར་ཁ་ཅིག་ན་རེ།སྐབས་འདིར་རྗེ་བཙུན་ཆེན་པོ་ས་སྐྱ་པ་ནི། སྤེལ་
མ་ལུས་སུ་མི་བཞེད་པར། རྒྱུན་ཆགས་དང་ལུས་གསུམ་དུ་བཞེད་ཅེས་གྲགས་ལ། དེ་ཡང་། རྒྱུན་
ཆགས་ནི།རྐང་པ་དག་གི་མ་བཅད་ཅིང༌། །གང་ལ་ཡི་གེ་སྦྲེལ་ལེགས་ཡོད།།བྱ་བའི་ཚིག་གི་གསལ་
བྱས་པ། །དེ་ནི་རྒྱུན་ཆགས་ལས་གཞན་མིན། །ཞེས་རྒྱུན་ཆགས་རྐང་པས་མ་བཅད་པར་བཞེད་ལ།
ལུང་དེ་ཡང་སྡེབ་སྦྱོར་གྱི་ཚོམས་ལས་བྱུང་བར་བཞེད་དེ། བརྫུན་ལུང་ཡིན་ཞེས་གསུངས་པར་སྣང་སྟེ
རང་ཉིད་ཀྱི་མ་བརྟགས་པར་གསུངས་པ་ཙམ་དུ་བས་སོ། །རྗེ་བཙུན་ཆེན་པོ་དེ་ལ་ནི་འཁྲུལ་བ་མི་
མངའ་སྟེ། རྒྱུན་ཆགས་ལ་རྐང་པས་མ་བཅད་པ་དང༌། བཅད་པ་གཉིས་སུ་ཡོད་པ་ལས། རྐང་པས་
མ་བཅད་པའི་མཚན་ཉིད་ནི་གོང་དུ་དྲངས་པའི་ལུང་དེ་ཡིན་ལ། ལུང་དེ་ཡང་མ་མཐོང་ཕྱིར་ན་མེད་
པར་མིན། ཞེས་པས་འགའ་ཞིག་གི་མ་མཐོང་བས་མེད་པར་མི་འགྲུབ་བོ །དེས་ན་རྐང་པས་མ་
བཅད་པ་ནི་ལྷུག་པའི་ནང་དུ་གཏོགས་ལ། རྐང་པས་བཅད་པ་ནི།ཚིགས་བཅད་ཀྱི་ནང་དུ་གཏོགས་
པར་ཟད་དོ། །རིན་ཆེན་འབྱུང་གནས་ཞི་བས་ནི། རྒྱུན་ཆགས་རྐང་པས་བཅད་པ་འབའ་ཞིག་ཏུ་
བཞེད་དེ། དེ་ཡང་། ཚིག་རྐང་ཉེར་བདུན་པ་ནས།རྒྱུན་ཆགས་དང་། རབ་བསགས་འཛིན་ཏེ། དེ་
ཡང་སྡེབ་སྦྱོར་རིན་ཆེན་འབྱུང་གནས་ལས། དེ་ལ་རྒྱུན་ཆགས་དང་པོ་ནི་གཏུམ་པའི་ཆར་འབེབས་
ཤེས་བྱ་བ་སྟེ དེ་འང་རྐང་པ་སོ་སོ་ལ་ན་གཉིས་དང༌། དེ་འོག་བར་མ་ཆད་དུ་རེ་ཕ་བདུན་རྣམས་སུ་
གྱུར་པ་ནའོ། །ཞེས་བཤད་ལ། གཞན་ཡང་རྒྱུན་ཆགས་ལ། ཆུ་རྒྱུན་དང༌།རྒྱ་མཚོ་དང་། སྦྲུལ་དང་།
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཆར་སྤྲིན་དང༌།རོལ་པའི་འབྱུང་གནས་དང་།ཤིན་ཏུ་ཀླུབས་པ་དང་།དུང་ཞེས་པ་དང་བདུན་ཏེ།སྔ་
མ་དང་བསྡོམས་པས་བརྒྱད་ཡོད་ལ། ཁྱད་པར་ནི་ཕྱི་མ་རྣམས་སུ། ར་རེ་རེ་འཕེལ་བའོ། །རབ་
བསགས་ཀྱང༌།རྒྱུན་ཆགས་ཀྱི་རའི་ཚབ་ཏུ། ཡ་རེ་རེ་བཅུག་ནས་སྔར་བཞིན་བྱས་ཏེ།མིང་འདོགས་
ཀྱང་སྔར་བཞིན་བརྗོད་པར་བྱའོ། །
གཉིས་པ་རྒྱས་བཤད་ལ་ཡང་གསུམ། ཚིགས་བཅད།ལྷུག་པ། སྤེལ་མ་བཤད་པའོ། །
དང་པོ་ལ་བཞི། མཚན་ཉིད་དབྱེ་བ།སྙན་ངག་ཆེན་པོ་ངོས་བཟུང་བ།རྩོམ་ལུགས་ཐ་དད་དུ་བཤད་
པའོ །དང་པོ་ནི།ཚིགས་བཅད་རྐང་བཞི་ཅན། ཞེས་པས་བསྟན་ཏེ། དེ་ཡང་། ཚིགས་བཅད་ཀྱི་
མཚན་ཉིད་རྐང་པ་བཞིར་བཅད་ཅིང༌། རྐང་པ་བཞི་ཚོགས་པའི་ཚིག་གི་འཕྲེང་བ་ཅན་ནོ། །དེས་ན་
རྒྱུན་ཆགས་དང་རབ་བསགས་ཀྱང་བསྟན་བཅོས་འདིའི་ལུགས་ཀྱི་ཚིགས་བཅད་རྐང་པ་རིང་པོ་ཉིད་
ཡིན་ནོ །ཅི་ཚིགས་བཅད་ཡིན་ན་རྐང་པ་བཞི་པ་ཅན་ཡིན་པས་ཁྱབ་བམ་ཞེ་ན། སྙན་ངག་གི་རྒྱན་
གདགས་པར་བྱ་བའི་ལུས་ཀྱི་ཚིགས་བཅད་ནི་རྐང་པ་བཞི་པ་ཅན་ཡིན་པས་ཁྱབ་ལ།གཞན་དུ་ན་མ་
ངེས་ཏེ།བཅོམ་ལྡན་འདས་ཀྱི་མདོ་ལས། ཀྱེ་བྲམ་ཟེ་ཆུ་ལ་ཇི་ཙམ་ཞིག །ཅེས་ཚིགས་སུ་བཅད་པ་
གཅིག་གི་དྲིས་པའི་ལན་དུ། ཀྱེ་མི་བདག་ཆུ་ལ་པུས་ནུབ་ཙམ། །ཞེས་མི་བདག་ལ་བྲམ་ཟེས་ཚིགས་
སུ་བཅད་པ་གཅིག་གི་ལན་གདབ་བོ། །ཞེས་ཚིགས་བཅད་རྐང་པ་རེ་རེ་ལའང་ཚིགས་བཅད་དུ་བྱས་
པ་ཡོད་ལ། མངོན་པ་ཀུན་ལས་བཏུས་སུ་ཚིགས་སུ་བཅད་པ་ནི་རྐང་པ་གཅིག་པ་དང༌། གཉིས་པ་
དང་། གསུམ་པ་དང་། བཞི་པ་དང་། ལྔ་པ་དང༌།དྲུག་པ་རྣམས་ཡོད་དོ། །ཞེས་བཤད་པས་ལུགས་
མང་དུ་ཡོད་། །
གཉིས་པ་དབྱེ་བ་ལ་གཉིས སྡེབ་སྦྱོར་གྱི་སྒོ་ནས་གཉིས་སུ་དབྱེ། སྦྱོར་ཚུལ་གྱི་སྒོ་ནས་
བཞིར་དབྱེ་བའོ།།དང་པོ་ལ་ཡང་མདོར་བསྟན་དང༌།རྒྱས་བཤད་གཉིས་ལས།དང་པོ་ནི།དེ་ཡང༌།
བྲྀཏྟ་ཛ་ཏི་ཞེས་རྣམ་གཉིས །ཞེས་པས་བསྟན་ཏེ། དེ་ཡང་བཤད་མ་ཐག་པའི་མཚན་ཉིད་ཅན་གྱི་
ཚིགས་བཅད་དེ་ལ་ཡང་། དབྱེ་ན་བྲྀཏྟའི་སྡེབ་སྦྱོར་གྱི་བཅིངས་པའི་ཚིགས་བཅད་དང༌། ཛཱ་ཏིའི་སྡེབ་
སྦྱོར་གྱིས་བཅིངས་པའི་ཚིགས་བཅད་ཅེས་བྱ་བ་རྣམ་པ་གཉིས་སོ །དེ་ལ་བྲྀཏྟའི་སྡེབ་སྦྱོར་གྱི་མཚན་
20

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཉིད། སྡེབ་སྦྱོར་གང་ཞིག །དབྱངས་ཀྱི་ཡི་གེ་བགྲང་བའོ། །དེ་ཡང་། རིན་ཆེན་འབྱུང་གནས་སུ།ཡི་
གེ་བགྲང་བ་བྲྀཏྟ་ཡིན། ཞེས་བཤད་ལ། དེའི་འབྲེལ་པར་ཡི་གེ་བགྲང་བ་ན་དབྱངས་བགྲང་བར་
བྱའི། གསལ་བྱེད་རྣམས་ནི་མ་ཡིན་ནོ། །ཞེས་བཤད་པས། སྲོག་ཡིག་གི་དབྱངས་བགྲང་བར་
བཤད་དོ། །ཛཱ་ཏིའི་སྡེབ་སྦྱོར་གྱིས་མཚན་ཉིད་ནི། སྡེབ་སྦྱོར་གང་ཞིག་དབྱངས་ཐུང་བ་ཕྱི་མོ་རེ་རེར་
བགྲང་ཞིང༌།རིང་བ་ཕྱི་མོ་གཉིས་གཉིས་སུ་བགྲང་ལ།ཤིན་ཏུ་རིང་བ་དང་།པ་ལུ་ཏ་ནི་ཕྱི་མོ་གསུམ་
གསུམ་དུ་བགྲང་བའི་སྒོ་ནས་ཕྱི་མོ་བགྲང་བའོ། །དེ་ཡང་རིན་ཆེན་འབྱུང་གནས་སུ། ཕྱི་མོ་བགྲང་བ་
ཛཱ་ཏི་ཡིན། །ཞེས་པ་དང༌།ཡང་བ་ཕྱི་མོ་གཅིག་སྟེ་ལྕི་བ་ནི། གཉིས་སུ་འགྱུར་ཏེ་གསལ་བྱེད་དག་གི
མིན།ཞེས་བཤད་པའོ །
གཉིས་པ་རྒྱས་བཤད་ལ། ཁ་འཕངས་སུ་བསྟན་པ་དང༌། རིག་པ་དགོས་པར་བསྟན་པ་
གཉིས་ལས། དང་པོ་ནི། དེ་ཡི་སྤྲོས་པ་མཐའ་དག་ནི། །སྡེབ་སྦྱོར་གཞུང་དུ་ངེས་པར་བསྟན། །ཞེས་
པས་བསྟན་ཏེ། བཤད་མ་ཐག་པའི་བྲྀཏྟ་དང་ཛཱ་ཏི་གཉིས་པོ་དེ་ཡི་དབྱེ་བ་སྟེ། སྤྲོས་པ་མཐའ་དག་ནི་
སྡེབ་སྦྱོར་རིན་ཆེན་འབྱུང་གནས་དང༌། དམར་སེར་དང༌།རྒྱལ་བའི་ལྷས་མཛད་པའི་གཞུང་དུ་ངེས་
པར་བསྟན་ཡོད་པས་དེར་ཤེས་པར་གྱིས་ཤིག་ཅེས་འདོམས་པའོ །ཇི་ལྟར་དུ་བསྟན་ན། སྡེབ་སྦྱོར
རིན་ཆེན་འབྱུང་གནས་ལས། མཉམ་དང་ཕྱེད་མཉམ་མི་མཉམ་ཞེས་བྱ་བ། བྲྀཏྟ་རྣམ་པ་གསུམ་དུ་
རབ་བཤད་བྱ། ཞེས་དང་། ཛཱ་ཏི་ཡང་རྣམ་པ་གསུམ་སྟེ།འཕགས་མ་དང་།རོ་ལངས་ཅན་དང༌།ཕྱི་
མོ་མཉམ་པའོ། །ཞེས་བཤད་པས དེ་ལ་མཉམ་པའི་བྲྀཏྟའི་མཚན་ཉིད་ནི་རྐང་པ་བཞི་རྣམས་ཀྱི་
མཚན་ཉིད་གཅིག་ཡིན་ཞིང༌། ཕྱེད་མཉམ་པ་ལ་ནི། རྐང་པ་ཟུང་དག་གི་གཞན་དང༌། ཟུང་མིན་དག་
གི་གཞན་། །དེ་ཡང༌། རྐང་པ་དང་པོ་དང་། གསུམ་པ་དག་ཟུང་མིན་ཏེ། ཁ་ཡར་བ་ལ་བཏགས་
པའོ །རྐང་པ་གཉིས་པ་དང༌། བཞི་པ་དག་ཟུང་ཡིན་ཏེ། ཁ་འབྱམས་ལ་བཏགས་པའོ །མི་མཉམ་
པའི་བྲྀཏྟ་ནི།ལྗི་ཡང་མཚུངས་པ་འམ།ཡི་གེ་མཚུངས་པ་མེད་པའོ། །
མཉམ་པའི་བྲྀཏྟ་ལ་དབྱེ་ན། དབུས་ཕྲ་སོགས་བརྒྱ་དང་ལྔ་རུ་ཡོད་ལ་ཕྱེད་མཉམ་པའི་བྲྀཏྟ་
ལ་ཉེར་བཀྲ་བཅུ་གསུམ་དུ་ཡོད་ཅིང༌། མི་མཉམ་པའི་བྲྀཏྟ་ལ། ཁ་སྒོ་སོགས་བཅུ་གསུམ། རྐང་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འཕེལ་སོགས་དྲུག །སྟེང་འགྲོ་གསུམ། དལ་འགྲོ་སོགས་བཞིར་ཡོད་དེ། མདོར་ན་ཉི་ཤུ་རྩ་དྲུག་ཏུ་
ཡོད་། །རྒྱས་པར་ཕྱེ་ན་དེ་རྣམས་རེ་རེ་ལ་ཡང་དབྱེ་བ་མང་དུ་ཡོད་དེ་མ་སྤྲོས་། །ཛཱ་ཏིའི་འཕགས་
པའི་མཚན་ཉིད་ནི། དེ་ལ་དབྱངས་གསུམ་མ་གཏོགས་པའི་འཕགས་མ་ནི།མི་མཉམ་པའི་བྲྀཏྟ་དང་
འདྲ་ལ། ཕྱི་མ་གཉིས་མ་རྟོགས་པའི།རོ་ལངས་ཅན་ནི། ཕྱེད་མཉམ་པའི་བྲྀཏྟ་དང་འདྲའོ། །ཕྱི་མ་
གསུམ་མ་རྟོགས་པའི་ཕྱི་མ་མཉམ་པ་ནི།མཉམ་པའི་བྲྀཏྟ་དང་འདྲའོ། །མཉམ་པའི་བྲྀཏྟའི་སྡེབ་སྦྱོར་
གྱི་མིང་འདོགས་དེ་ཡང་ཚེག་བར་དྲུག་པ་ནས་བརྩམས་ཏེ། རེ་རེ་འཕེལ་བའི་རྐང་པས་རྟོགས་པར་
བྱེད་ལ།དེ་ཡང་ཡི་གེ་སྟེ་ཚེག་བར་དྲུག་གི་རྐང་པས་དབྱངས་སྒྲོག །བདུན་གྱིས་རབ་དགའ། བརྒྱད་
ཀྱིས་རྗེས་བསྔགས། དགུ་ཡིས་བྲི་ཧ་ཏིའོ། །བཅུ་ཡིས་ཕྲེང་ལྡན། བཅུ་གཅིག་གིས་གསུམ་སྔགས།
བཅུ་གཉིས་ཀྱིས་སྐྱེ་འགྲོ།བཅུ་གསུམ་གྱིས་ཤིན་ཏུ་སྐྱེ་འགྲོ།བཅུ་བཞིས་ནུས་ལྡན།བཅོ་ལྔས་ཤིན་ཏུ་
ནུས་ལྡན། བཅུ་དྲུག་གིས་ལེགས་སྤྱོད། བཅུ་བདུན་གྱིས་ཤིན་ཏུ་ལེགས་སྤྱོད། བཅོ་བརྒྱད་ཀྱིས་
བསྟན་འཛིན།བཅུ་དགུས་ཤིན་ཏུ་བསྟན་འཛིན།ཉི་ཤུས་བྱེད་ལྡན།ཉེར་གཅིག་གིས་རབ་བྱེད་ལྡན།
ཉེར་གཉིས་ཀྱིས་ཀུན་བྱེད་ལྡན།ཉེར་གསུམ་གྱིས་རྣམ་བྱེད་ལྡན། ཉེར་བཞིས་ལེགས་བྱེད་ལྡན།
ཉེར་ལྔས་ཤིན་ཏུ་ལེགས་བྱེད་ལྡན། ཉེར་དྲུག་གིས་ལྷག་པར་བྱེད་ལྡན་།འདི་ནས་རྒྱུན་ཆགས་
དང་། རབ་བསགས་འཛིན་ཏེ། ཉེར་དགུས་གཏུམ་པའི་ཆར་འབེབས། སོ་གཉིས་ཀྱིས་ཆུ་རྒྱུན།སོ་
ལྔ་ཡིས་རྒྱ་མཚོ སོ་བརྒྱད་ཀྱིས་སྦྲུལ། ཞེ་གཅིག་གིས་ཆར་སྤྲིན། ཞེ་བཞི་ཡིས་རོལ་པའི་འབྱུང་
གནས། ཞེ་བདུན་གྱིས་ཤིན་ཏུ་ཀླུབས་པ།ལྔ་བཅུ་ཡིས་དུང་ཞེས་བྱ་བའི་མིང་འདོགས་རྣམས།བོད་
ལ་ཡང་ཤིན་ཏུ་མཁོ་བས་བྲིས་པ་ཡིན་པས། འདི་རྣམས་ཀྱི་མིང་དེ་དང་དེ་རྣམས་ལ་གདགས་པར
བྱའོ།།གཞན་སྡེབ་སྦྱོར་གྱི་སྤྲོས་པ་མང་དུ་ཡོད་པ་རྣམས།སཾསྐྲྀ་ཏ་ཁོ་ན་ལ་མཁོ་བས་མ་བྲིས་སོ།།
གཉིས་པ་རིག་པ་དེ་དགོས་པར་བསྟན་པ་ནི། རིག་སྟེ་སྙན་ངག་རྒྱ་མཚོ་ནི། །ཟབ་མོ་
བརྒལ་འདོད་རྣམས་ཀྱི་གྲུ། །ཞེས་པས་བསྟན་ཏེ། དེ་ཡང་ལེགས་སྦྱར་གྱི་སྐད་ལ་ཚིགས་བཅད་
ཐམས་ཅད་སྡེབ་སྦྱོར་གྱིས་བཅིངས་ཡོད་པས།ཚིགས་སུ་བཅད་པའི་རྒྱ་མཚོར་འཇུག་པ་ལས། སྡེབ་
སྦྱོར་གྲུ་མེད་པར་འཇུག་པའི་ཐབས་མེད་པས། བྲྀཏྟ་དང་ཛཱ་ཏིའི་སྡེབ་སྦྱོར་གྱི་རིག་པ་དེ། སྙན་ངག་
22

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གི་རྒྱ་མཚོ་ཆེན་པོ་ནི། ཤིན་ཏུ་ཟབ་མོ་བརྒལ་དཀའ་བར་འཇུག་པར་འདོད་པ་རྣམས་ཀྱི་གྲུ་སྟེ་ཐབས་
ཡིན་པས་དེ་ཉིད་ཤེས་དགོས་སོ་ཞེས་བསྟན་པའོ། །སྙན་ངག་རྒྱ་མཚོ་ཇི་ལྟར་དུ་ཡིན་ན།མཁས་པ་ཀླུ་
ཡི་དབང་པོས་བསྟེན་པ་དང་། བློ་གསལ་ངང་པའི་ཚོགས་ཀྱི་དགའ་བ་འཕེལ་བའི་གནས་སུ་གྱུར་པ་
དང༌། ལེགས་བཤད་རིན་པོ་ཆེའི་འབྱུང་གནས་ཡིན་པ་དང༌། དགོངས་པའི་དོན་ཟབ་ཅིང་གཏིང་
དཔག་དཀའ་བ་དང་། སྐྱེ་བོ་ཕལ་པས་འཇུག་དཀའ་བའི་ཕྱིར་ན་རྒྱ་མཚོའོ །སྡེབ་སྦྱོར་ནི་གྲུ་སྟེ།
ལེགས་སྦྱར་གྱི་ཚིགས་བཅད་བརྩམ་པ་ལ་སྡེབ་སྦྱོར་གྱི་གྲུ་ལ་མ་བརྟེན་པར་འཇུག་མི་ནུས་པས་སོ། །
གཉིས་པ་སྦྱོར་ཚུལ་གྱི་སྒོ་ནས་བཞིར་དབྱེ་བ་ནི། གྲོལ་བ་དང་ནི་རིགས་དང་མཛོད། །
འདུས་པ་ཞེས་པ་དེ་འདྲ་ཡང༌། །ཚིགས་བཅད་རྒྱ་ཆེ་ས་རྒས་བཅིང༌། །ཆ་ཤས་རང་བཞིན་ཕྱིར་མ་
བརྗོད། །ཅེས་པས་བསྟན་ཏེ། དེ་ཡང་སྡེབ་སྦྱོར་གྱི་སྒོ་ནས་གཉིས་སུ་དབྱེ་མོད། བརྗོད་བྱ་སྟོན་ཚུལ
གྱི་སྒོ་ནས་དབྱེ་ན་གྲོལ་བ་དང་།རིགས་དང་། མཛོད་དང་། འདུས་པ་ཞེས་པ་རྣམ་པ་བཞིར་ཡོད་ལ།
དེ་འདྲ་བ་ཡི་ཚིགས་བཅད་རྒྱ་ཆེན་པོ་བཞི་ནི་སརྒས་ཏེ་ལེའུས་བཅིངས་པའི་སྙན་ངག་ཆེན་པོའི་ནང་
ཚན་ཡིན་པས།དེའི་ཆ་ཤས་སུ་གཏོགས་པ་ཡིན་ལ དེ་རྣམས་ཀྱང་སྡེབ་སྦྱོར་གྱིས་བཅིངས་པའི་
ཚིགས་བཅད་ཀྱི་རང་བཞིན་དུ་ཡོད་པའི་ཕྱིར་ན། སྡེབ་སྦྱོར་བྲྀཏྟ་ཛཱ་ཏི་ལས་ལོགས་སུ་སྡེབ་སྦྱོར་ཟུར
པ་མ་བརྗོད་པའོ། །
དེ་ལ་གྲོལ་བའི་མཚན་ཉིད།ཚིགས་བཅད་དམ།ཤོ་ལོ་ཀ་གཅིག་གིས་བརྗོད་བྱའི་དོན་
གཅིག་རྫོགས་པར་རང་དབང་ཅན་དུ་སྟོན་པའི་སྙན་ངག །དེ་ཡང་མདོ་ལས། ཚིག་བཞིའི་ཚིགས་སུ་
བཅད་པ་གཅིག་བརྗོད་པས། །ཞེས་གསུངས་སོ། །ཚིག་བཞི་ཞེས་པ་ནི། རྐང་པ་བཞི་ཡིན་ཏེ།པཱ་ད།
ཞེས་པའི་སྒྲ་ནི་རྐང་པ་དང་ཚིག་གཉིས་ཀ་ལ་འཇུག་གོ། །རིགས་ཀྱི་མཚན་ཉིད་ནི། བརྗོད་བྱའི་དོན་
གཅིག་ལོ་ཀ་དུ་མ་དང་། བྱ་ཚིག་གཅིག་གི་སྒོ་ནས་སྟོན་པའི་སྙན་ངག་ཅེས་པའོ །དེའི་བྱེ་བྲག་གི
ཟུངས་ཅན་ནོ། །ཞེས་འབྲེལ་པར་བཤད་པས། ཤོ་ལོ་ཀ་གཉིས་ཀྱི་བརྗོད་བྱའི་དོན་ཅིག་སྟོན་པ་
ལའང༌། རིགས་སུ་འདོད་དམ་སྙམ་མོ། །མཛོད་ཀྱི་མཚན་ཉིད། རང་གི་བརྗོད་བྱའི་དོན་རྣམས
གཅོད་མཚམས་སྣ་ཚོགས་དང༌། བྱ་ཚིག་སྣ་ཚོགས་པའི་སྒོ་ནས།ཤོ་ལོ་ཀ་ངེས་བཟུང་མེད་པར་རང་
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དབང་ཅན་དུ་སྟོན་པའི་སྙན་ངག་གོ། །དཔེར་བརྗོད་། བསྟན་བཅོས་འདི་ཉིད་ཀྱི་ལུས་རྣམ་བཞག་ཏུ།
རང་བཞིན་བརྗོད་དང་དཔེ་དང་ནི། །ཞེས་སོགས་དང༌། མངོན་རྟོགས་རྒྱན་གྱི་ལུས་རྣམ་བཞག་ལྟ་
བུའོ། །འདུས་པའི་མཚན་ཉིད། བརྗོད་བྱའི་དོན་གཅིག་ལ་ཤོ་ལོ་ཀ་མང་པོ་དང༌། བྱ་ཚིག་མང་པོ་
འདུས་ནས་སྟོན་པའི་སྙན་ངག་གོ། །
འདིར་གྲོལ་བ་སོགས་མི་ཟློས་པའི་ཁྱད་པར་ནི། རིགས་དང་འདུས་པ་གཉིས་ཤོ་ལོ་ཀ་
མང་བར་མཚུངས་ཀྱང་། རིགས་ལ་བྱ་ཚིག་གཅིག་ལས་མེད་ལ། འདུས་པ་ལ་བྱ་ཚིག་མང་པོ་ཡོད་
པས་ཁྱད་ཆེའོ། །མཛོད་ལ་བྱ་ཚིག་མང་པོ་ཡོད་ཀྱང་། ཤོ་ལོ་ཀ་མང་པོ་དགོས་པའི་ངེས་པ་མེད་པ་
དང་།གཅོད་འཚམས་སྣ་ཚོགས་པ་གཅིག་ངེས་པར་དགོས་པའི་ཕྱིར་རོ །གྲོལ་བ་ལོ་ཀ་གཅིག་
གི་དོན་སྟོན་ཀྱང༌། གཅོད་མཚམས་དང་བྱ་ཚིག་ངེས་པར་དགོས་པའི་ངེས་པ་མེད་པའི་ཕྱིར། ཁྱད
པར་ཤིན་ཆེའོ། །འདིར་མཁས་པ་བདེ་བའི་བློ་གྲོས་ཀྱིས་ནི་ཤོ་ལོ་ཀ་གཅིག་གིས་བརྗོད་བྱ་དུ་མ་
སྟོན་པ་ལ་མཛོད་དང༌།འདུས་པ་ནི་དེ་དག་སྤེལ་བ་འམ།འདྲེས་ཏེ་བྱུང་པ་ལ་གསུངས་སོ།།
གསུམ་པ་སྙན་ངག་ཆེན་པོ་ངོས་བཟུང་བ་སྤྱིར་བཏང་དང༌། དམིགས་བསལ་གཉིས་ལས།
དང་པོ་ལ། མདོར་བསྟན་དང་རྒྱས་བཤད་གཉིས་ལས།དང་པོ་ནི། སརྒས་བཅིངས་པ་སྙན་ངག་ཆེ། །
དེ་ཡི་མཚན་ཉིས་བརྗོད་པར་བྱ། །ཞེས་པས་བསྟན་ཏེ། དེ་ཡང༌། གྲོལ་བ་སོགས་སྟོན་པའི་ཚིགས་
བཅད་རྒྱ་ཆེན་པོ་སརྒས་བཅིངས་པ་ནི། སྙན་ངག་ཆེན་པོ་ཡིན་པས། དེའི་མཚན་ཉིད་བརྗོད་པར་བྱ།
ཞེས་སྦྲེལ་ནས། སརྒས་བཅིངས་པ་། སྔོན་གྱི་ལོ་ཙཱ་བ་ཆེན་པོ་རྣམས་ཀྱིས། ལེའུར་བཅད་པ་ཞེས་
པར་བསྒྱུར་བས། སརྒ་ནི་ལེའུ་ཡིན་ལ།དེས་བཅིངས་ཏེ་བཅད་པའོ །གཞན་ཡང་། ཨ་པ་དང་།
ཨངྐ་དང༌། ཨཱ་ཏྱ་དང༌། གཱི་ཏི་ཡིས་བཅིངས་པ་རྣམས་ཀྱང་སྙན་ངག་ཆེན་པའོ། །དེ་བཞིན་དུ། རབ་
དབྱེ་དང་། སྐབས་དང་། སྡུ་བ་དང༌།ཡོངས་སུ་བཅད་པ་སོགས་མཚམས་བཟུང་བའི་ཚིག་གི་བར་
མཚམས་ཡོད་པའི་སྙན་ངག་རྣམས་ཀྱང༌། སྙན་ངག་ཆེན་པོ་ཡིན་པས་དེའི་མཚན་ཉིད་དང༌།རྩོམ་
ཚུལ་རྒྱས་པར་བརྗོད་པར་བྱའོ། །ཞེས་པའོ།།
གཉིས་པ་རྒྱས་བཤད་ལ་དང་པོར་རྩོམ་པའི་སྒོ་དབྱེ་ཚུལ བར་དུ་ལུས་གནས་ཚུལ། ཐ་
24

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མར་རྩོམ་པའི་ཚུལ་བསྟན་པའོ །དང་པོ་ནི།ཤིས་བརྗོད་ཕྱག་བྱ་དངོས་པོ་ནི། །ངེས་པར་བསྟན་
པའང་དེ་ཡི་སྒོ །ཞེས་པས་བསྟན་ཏེ།བསྟན་བཅོས་བརྩམ་པའི་སྒོ་འབྱེད་ལ། །ཤིས་བརྗོད་ཀྱི་སྒོ་
དང༌། ཕྱག་བྱ་བའི་སྒོ་དང༌། དངོས་པོ་ངེས་བསྟན་གྱི་སྒོ་དང་གསུམ་གང་རུང་དུ་འབྱུང་བས་ལས།
དངོས་པོ་ངེས་བསྟན་གྱི་སྒོ་། བསྟན་བཅོས་དེའི་བརྗོད་བྱ་རྣམས་ལུས་སུ་བསྡུས་ནས་ཐོག་མར་
འཆད་པའོ །དེ་ལ་ཤིས་བརྗོད་ནི། རང་ཉིད་འདོད་བྱ་སྨོན་པ་སྟེ། བསྟན་བཅོས་འདིའི་མཆོད་བརྗོད་དུ།
གདོང་བཞི་གདོང་གི་ནས། ཡིད་མཚོར་རྟག་ཏུ་རོལ་བར་མཛོད། །ཅེས་པ་དང༌། དཔག་བསམ་འཁྲི་
ཤིང་གི་མཆོད་བརྗོད་དུའང་།ཐམས་ཅད་མཁྱེན་འདིས་ཁྱེད་ལ་དགེ་ལེགས་གཡོ་བ་མེད་གྱུར་ཅིག །
ཅེས་དགེ་བ་འམ་ལེགས་པ་འམ་སྨོན་པའི་ཚིག་བརྗོད་པའོ །ཕྱག་བྱ་བ་ནི། ཕྱག་འཚལ་བ་སྟེ། སྒོ་
གསུམ་གུས་པས་འདུད་པའོ། །དཔེར་བརྗོད་ནི་གོ་སླ་སྟེ། རྣམ་འབྲེལ་གྱི་མཆོད་བརྗོད་ལྟ་བུའོ། །
མཆོད་བརྗོད་བྱེད་པའི་ཚུལ་ནི་སྐྱེས་བུ་རྣམས་རང་ཉིད་དམ་པར་ཤེས་པ་དང༌། གཞན་རྣམས་བར་
ཆད་སེལ་བའི་ཡན་ལག་ཏུ་བྱེད་པའོ། །དངོས་པོ་ངེས་བསྟན་ནི། བསྟན་བཅོས་དེའི་ལུས་ཀྱི་དངོས་
པོ་རྣམས་མདོར་བསྡུས་ནས་ཐོག་མར་ལུས་སུ་བཀོད་དེ།ངེས་པར་བསྟན་པའང་བསྟན་བཅོས་དེའི་
སྒོ་སྟེ། དཔེར་ན་རྒྱུད་བླའི་ཐོག་མར་སངས་རྒྱས་ཆོས་ཚོགས་ཁམས་དང་བྱང་ཆུབ་དང༌། སངས་རྒྱས་
ཡོན་ཏན་འཕྲིན་ལས་ཐ་མ་སྟེ །བསྟན་བཅོས་ཀུན་གྱི་ལུས་ནི་མདོར་བསྡུས་ན། །རྡོ་རྗེ་ཡི་ནི་གནས་
བདུན་འདི་དག་གོ། །ཞེས་བསྟན་བཅོས་ཀྱི་བརྗོད་བྱ་རྣམས་རྗེའི་གནས་བདུན་དུ་བསྡུས་ནས་
གསུངས་པ་ལྟ་བུའོ། །འདི་ལ་སྔོན་གྱི་མཁས་པ་མང་པོ་དག་ཞལ་མཐུན་དུ།རྒྱུད་བླ་མ་སོགས་མགོ་
ན་མཆོད་བརྗོད་མེད་པའི་བསྟན་བཅོས་མང་པོ་རྒྱ་གར་ནས་བྱུང་བ་རྣམས།བསྟན་བཅོས་རང་དགའ་
མ་མ་ཡིན་པར་ཟད་དོ། །ཞེས་གླེང་ཞིང༌། ལེགས་བྱ་ཐུན་མོངས་མ་ཡིན་པར་བསྒོམ་མོ། །དེ་ནི་རང་
ཉིད་ཐོས་པ་རྒྱ་ཆུང་བས་བསྟན་བཅོས་འདི་ལྟ་བུ་ནས་བརྩམ་ཐབས་བཤད་པ་མ་མཐོང་བར་ཟད་།།
གཉིས་པ་ནི། སྔོན་བྱུང་གཏམ་ལས་གྱུར་པ་འམ། །ཅིག་ཤོས་ལེགས་པ་ལ་རྟེན་ནས། །སྡེ་
བཞིའི་འབྲས་བུའི་དབང་གྱུར་དང༌། །མཁས་ཤིང་ཡིད་འོང་འདྲེན་པ་དང༌། །གྲོང་ཁྱེར་རྒྱ་མཚོ་རི་དང་
དུས། །ཉི་ཟླ་འཆར་བཞིན་བསྔགས་པ་དང༌། །སྐྱེད་ཚལ་ཆུ་ཡི་རོལ་རྩེད་དང༌། །ཆང་འཐུང་དགའ་
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བའི་དགའ་སྟོན་དང༌།།མོ་ཚོགས་པ་དང་བག་མ་དང༌། །གཞོན་ནུ་སྐྱེ་དང་འཕེལ་བ་དང༌། །གྲོས་དང་
ཕོ་ཉ་བསྒྲོད་པ་དང༌། །གཡུལ་དང་འདྲེན་པ་དར་བས་ཀྱང་། །བརྒྱན་པར་གྱུར་ཅིང་མདོར་བསྡུས་
མིན། །ཞེས་པས་བསྟན་།དེ་ལ་བསྟན་བཅོས་ཀྱི་སྔོན་དུ་འགྲོ་བའི་སྒོ་ཤིས་བརྗོད་ལ་སོགས་པ་
གསུམ་པོ་གང་རུང་ངམ། གཉིས་གཉིས་ཙམ་ཚོགས་པ་འམ། གསུམ་ཀ་ཚོགས་པའང་རུང་ཞིང་ཡོད་
པས དེ་ལྟ་བུའི་སྒོ་ནས་རྩོམ་པའི་སྒོ་ཕྱེ་སྟེ། ལུས་ཀྱི་རྩོམ་ཚུལ་ནི སྔོན་བྱུང་བའི་གཏམ་རྒྱུད་ལས་
གྱུར་པ་སྐྱེས་རབས་ལྟ་བུ་འམ ཀླུ་ཀུན་ཏུ་དགའ་བའི་ཟློས་གར་དང༌། འཇིག་རྟེན་ཀུན་ཏུ་དགའ་
བའི་ཟློས་གར་ལྟ་བུའོ། །གཏམ་རྒྱུད་དེ་ལས་ཅིག་ཤོས་གཏམ་རྒྱུད་མ་ཡིན་པའི་བརྗོད་བྱ་ལེགས་པ་
ལ་བརྟེན་པ། བསྟོད་ཆེན་བཞིར་གྲགས་པ་ལྟ་བུ་དང༌། གཞན་ཡང་ནོར་གྱི་སྡེ་སོགས་། སྡེ་བཞིའི་
འབྲས་བུའི་དབང་དུ་གྱུར་པས་ཏེ།སྡེ་བཞི་ལ་བརྟེན་ནས་བརྩམས་པའི་བསྟན་བཅོས་།
དེ་ལ་སྡེ་བཞི་ནི་ནོར་གྱི་སྡེ འདོད་པའི་སྡེ།ཆོས་ཀྱི་སྡེ། ཐར་པའི་སྡེའོ །དེ་ལ་དང་པོ་
གཉིས་འཁོར་བའི་དབང་དུ་བྱས་ཏེ། འདོད་པ་དོན་དུ་གཉེར་བ་ནོར་ཚོར་བ་ལ་བརྩོན་པས་སོ །ཕྱི་
མ་གཉིས་མྱང་འདས་ཀྱི་དབང་དུ་བྱས་ལ། དེ་ཡང་ཐར་པ་དོན་དུ་གཉེར་བ་དག །དེའི་རྒྱུར་ཆོས་དོན་
དུ་གཉེར་བའོ། །དེ་ལ་ནོར་གྱི་སྡེ་ནི། རིག་པའི་དངོས་པོ་ཐོས་པ་ལ་སོགས་པ་དང༌། རྫས་ཀྱི་དངོས་
པོ་ཚོང་དང་རིན་པོ་ཆེ་ལ་སོགས་ལ་བརྩོན་པས་སོག་པ་དང༌། བསགས་པ་རྣམས་བསྲུང་བའོ། །
འདོད་པ་ནི། ངན་འགྲོ་མ་ཡིན་པའི་མཐོ་རིགས་ཀྱི་མི་ལ་སོགས་པའི་འདོད་པའི་ཡོན་ཏན་གྱི་ཡུལ་ལ་
ཉེ་བར་ལོངས་སྤྱོད་པའོ །ཆོས་ནི་མངོན་མཐོ་ལྷ་མི་དང༌། །ངེས་ལས་བྱང་ཆུབ་གསུམ་གྱི་རྒྱུའོ། །
ཐར་པ་ནི།སྡུག་བསྔལ་རྒྱུ་བཅས་ལས་ལོག་པའི་བྱང་ཆུབ་གསུམ་། །གཞན་ཡང༌།རྒྱལ་པོའི་ཆོས་
ལུགས་རིག་པའི་གནས་བཅོ་བརྒྱད་ལ་མཁས་ཤིང་། སྐྱེ་བོ་ཀུན་གྱི་ཡིད་དུ་འོང་བའི་འདྲེན་པ་སྟེ།
རྒྱལ་པོ་ནི་གཙོ་བོ་སྟེ།དེའི་བསྔགས་པ་ཡོན་ཏན་བརྗོད་པ་ཡིན་ལ།དེ་ཡང༌།སྤྲིན་གྱི་གཞོན་པ་ལ་
སོགས་པའི་བསྔགས་པ་སྐྱེས་རབས དཔག་བསམ་འཁྲི་ཤིང་དུ་བརྗོད་པ་ལྟ་བུའོ། །གཞན་ཡང༌།
རྒྱལ་པོའི་ཕོ་བྲང་ལ་སོགས་གྲོང་ཁྱེར་གྱི་བསྔགས་པ་དང༌།ཕྱི་རོལ་གྱི་རྒྱ་མཚོ་སོགས་རྒྱ་མཚོའི་
བསྔགས་པ་དང༌། རི་རྒྱལ་ལྷུན་པོ་སོགས་རིའི་བསྔགས་པ་དང༌། དགུན་ལ་སོགས་དུས་དྲུག་གི་
26

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྔགས་པ་དང༌། ཉི་མ་དང་ཟླ་བ་འཆར་བའི་དམར་འོད་ཀྱི་བསྔགས་པ་དང༌། ལྷ་དང་མིའི་སྐྱེད་
མོའི་ཚལ་གྱི་བསྔགས་པ་དང༌། གང་གཱ་སོགས་ཆུ་ལ་རྩེད་འཇོར་རོལ་པའི་བསྔགས་པ་བརྗོད་པ་དང༌།
གཞོན་ཕོ་མོས་ཚོགས་ནས་ཆང་འཐུང་བའི་བསྔགས་པ་བརྗོད་པ་དང༌། འཁྲིག་པ་ལ་སྦྱོར་བའི་དགའ་
བའི་དགའ་སྟོན་གྱི་བསྔགས་པ་བརྗོད་པ་དང༌། འདི་ཡན་ལ་བསྔགས་པ་བརྗོད་པ་སྦྱར་བར་བྱ། ཕྱི་
མ་རྣམས་ལ་རྒྱན་པར་བྱ།ཞེས་མཐའི་གསལ་བྱེད་སྦྱར་བར་བྱ་སྟེ།དེ་ཡང་། སྐྱེས་པ་དང༌།བུད་མེད་
དུས་བཏབ་ནས་མ་འཕྲད་པ་སྟེ། མ་ཚོགས་པ་ལ། ཀུ་རེ་དང་ཀྱལ་ཀའི་ཚུལ་གྱི་བསྔགས་པ་བརྗོད་
པས་རྒྱན་པ་དང༌། བག་མ་གཏོང་ལེན་གྱི་མཚར་ཆེ་བའི་ཡོན་ཏན་གྱི་བསྔགས་པ་བརྗོད་པས་རྒྱན་པ་
དང༌། གཞོན་ནུ་སྐྱེ་བའི་རྩལ་སྟོན་རྒྱ་ཆེན་བྱས་པའི་བསྔགས་པ་བརྗོད་པས་རྒྱན་པ་དང༌། དགེ་སྡིག་
གི་བྱ་བ་རྩོམ་པའི་གྲོས་ལ་བློ་བསྒམ་པ་སོགས་ཀྱི་བསྔགས་པ་བརྗོད་པས་བརྒྱན་པ་དང༌།ཕོ་ཉ་ནི་སྨྲ་
མཁས་པའི་བང་ཆེན་པའམ། མངག་ཞུགས་པ་སྟེ། དེ་ཉིད་ཡུལ་གཞན་དུ་བགྲོད་ནས་བྱ་བ་ཕུན་
ཚོགས་འགྲུབ་པ་རྣམས་ཀྱི་བསྔགས་པ་བརྗོད་པས་རྒྱན་པ་དང༌། རྒྱལ་པོ་དང་རྒྱལ་ཕྲན་དཔུང་
ཚོགས་ཡན་ལག་བཞི་བཤམས་ནས། དམག་འཐབ་པའི་གཡུལ་འགྱེད་པའི་དགའ་སྟོན་རང་རྒྱལ་
ཞིང་གཞན་ཕམ་པའི་བསྔགས་པ་བརྗོད་པས་རྒྱན་པ་དང༌། འདྲེན་པ་ནི། འདྲེན་པ་ནི་རྒྱལ་པོ་ཡིན་ལ
དར་བ་ནི་མངའ་ཐང་ཕུན་སུམ་ཚོགས་པ་ཡིན་པས། དེ་ན་རྒྱལ་པོ་འབངས་འཁོར་གཡོག་འཁོར་དང་
བཅས་པ་རྣམས་ཀྱི་མངའ་ཐང་དང་ལོངས་སྤྱོད་བསམ་གྱི་མི་ཁྱབ་པའི་ཡོན་ཏན་གྱི་བསྔགས་པ་
བརྗོད་པས་ཀྱང་བརྒྱན་པར་འགྱུར་ཞིང༌། དེ་ཡང་ཧ་ཅང་མདོར་བསྡུས་པ་ཡང་མ་ཡིན། ཧ་ཅང་རྒྱས་
པ་ཡང་མ་ཡིན་པར་སྐབས་སྟོབས་ཀྱི་དབང་གི་རན་ལ།འཚམ་པ་རྩམ་པར་བྱ་ཞེས་གདམས་པའོ །
གསུམ་པ་རྩོམ་ཚུལ་བསྟན་པ་ནི། ཉམས་དང་འགྱུར་བ་དག་གི་གཏམས། །སརྒ་ཤིན་ཏུ་རྒྱ་
ཆེན་ཡིན། །མཉན་འོས་བྲྀཏྟ་ལེགས་མཚམས་སྦྱར། །ཀུན་ཏུ་སརྒ་དག་གི་མཐའ། །ཐ་དད་ལྡན་པས་
འཇིག་རྟེན་དགའ། །སྙན་ངག་དམ་པའི་རྒྱན་ལྡན་ནི། །བསྐལ་པའི་བར་དུ་གནས་པར་འགྱུར། །
ཞེས་པས་བསྟན་ཏེ དེ་ཡང་བརྩམ་པའི་ཚུལ་ནི། སྒེག་ཅིང་དཔའ་བ་ལ་སོགས་པའི་ཉམས་ཕུན་
སུམ་ཚོགས་པས་རྒྱན་པ་སྟེ། འོག་ལེའུ་གཉིས་པ་ནས་སྟོན་པའི་ཉམས་ལྟར་ཤེས་པར་བྱའོ། །གཞན་
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཡང༌། སྐྱེ་བོའི་ཡིད་རང་དབང་མེད་དུ་འགྱུར་བ་བསྐྱེད་པར་ནུས་པའི་རྒྱན་གྱི་རིགས་ཐུན་མོང་དང་
ཐུན་མོང་མ་ཡིན་པ་དག་གི་གཏམས་ཏེ་བརྒྱན་པར་བྱས་པའི་སྙན་ངག་ཕུན་སུམ་ཚོགས་པ་དག་
བརྩམ་པར་བྱའོ། །དེ་ཡང་ཧ་ཅང་རྒ་སྟེ་ལེའུ་ཤིན་ཏུ་རྒྱ་ཆེན་པོ་མ་ཡིན་པ་མཚམས་ཤིང་བར་མར་
གནས་པ་དག་བརྩམ་པར་བྱའོ། །ཧ་ཅང་རྒྱ་ཆེས་ན་སྐྱེ་བོ་ངལ་བའི་བརྟུལ་ཞུགས་འཛིན་པས་སོ། །
གཞན་ཡང་སྐྱེ་བོ་ཀུན་གྱི་རྣ་བར་ཉན་པར་འོས་ཤིང༌། སྡེབ་སྦྱོར་བྲྀཏྟ་དང༌། ཛཱ་ཏིས་ལེགས་པར་
མཚམས་སྦྱར་ཏེ། སྡེབ་སྦྱོར་དེ་གཉིས་ཀྱི་བཅིངས་ཤིང༌། དུས་དང་གནས་སྐབས་ཀུན་ཏུ་སརྒ་སྟེ།
ལེའུ་དག་གི་མཐའ་སྟེ། རྫོགས་མཚམས་སུ་སྡེབ་སྦྱོར་དཀྱུ་མ་ཚིག་རྐང་རིང་ཐུང་གང་ཡོད་པ་དེ་ལས་
ཐ་དད་པའི་སྡེབ་སྦྱོར་དཀྱུ་མ་ཐུང་ན་དེ་ལས་རིང་བ།དཀྱུ་མ་རིང་ན་དེ་ལས་ཐུང་བའི་སྡེབ་སྦྱོར་དང་
ལྡན་པ་དཔག་བསམ་འཁྲི་ཤིང་ལྟ་བུའི་བསྟན་བཅོས་བརྩམས་པས འཇིག་རྟེན་གསུམ་ན་གནས་
པའི་འཇིག་རྟེན་ཕལ་པ་དང་འཇིག་རྟེན་མཁས་པ་རྣམས་མངོན་པར་དགའ་ཞིང་། ཡིད་དང་བ
བསྐྱེད་པར་བྱེད་ལ། དེ་ལྟ་བུའི་སྙན་ངག་དམ་པའི་རྒྱན་དང་ལྡན་པའི་བསྟན་བཅོས་ཁྱད་པར་ཅན།
སྙན་ངག་ནས་བཤད་པའི་མཚན་ཉིད་དང་ལྡན་པའི་བསྟན་བཅོས་ནི། འཁོར་བ་སྲིད་མ་སྟོངས་ཏེ།
སྐལ་པ་ཇི་སྲིད་གནས་ཀྱི་བར་དུ། སྙན་པའི་གྲགས་པ་ཤིན་ཏུ་ཆེ་བ་དང་ལྷན་ཅིག་ཏུ་གནས་པར
འགྱུར་། །ཞེས་བསྟན་པའོ། །
གཉིས་པ་དམིགས་བསལ་ནི། གང་ཞིག་ཡན་ལག་འགས་དམན་ཡང༌། །གལ་ཏེ་སྦྱོར་
རྣམས་ཕུན་ཚོགས་ན། །དེ་རིག་འགུ་བར་བྱེད་པ་སྟེ། །འདིར་ནི་སྙན་ངག་སྐྱོན་མ་ཡིན། །ཞེས་པས་
བསྟན་ཏེ། གལ་ཏེ་སྙན་ངག་ཆེན་པོ་ལ་གོང་དུ་བཤད་པའི་ཡོན་ཏན་རྣམས་ངེས་པར་ཚང་དགོས་ན།
ར་གྷུའི་རིག་ལ་སོགས་པ་སྙན་ངག་ཆེན་པོར་འདོད་པ་རྣམས་ལ། ཇི་སྐད་བཤད་པའི་ཡན་ལག་
རྣམས་མ་ཚང་བའི་ཕྱིར། སྙན་ངག་ཆེན་པོ་སྐྱོན་མེད་དུ་ཇི་ལྟར་འདོད། གཞན་ཡང་སྙན་ངག་ཆུང་ངུ་
འགའ་ཞིག་ལ་ཡང༌།གོང་གི་ཡོན་ཏན་དེ་རྣམས་དང་མི་ལྡན་པར་མཐོང་བས་སྙན་ངག་སྐྱོན་མེད་དུ་
འག་བ་ཞབ
ཇི་ལྟར་འཇོག །གཞན་ཡང་གང་གི་ཡོན་ཏན་དེ་རྣམས་དང་ངེས་པར་ལྡན་དགོས་ན། སྙན་ངག་
མཁས་པ་རེ་རེ་ཙམ་མ་གཏོགས་ཀུན་གྱི་རྩོམ་པར་མི་ནུས་པས་ན།སྙན་ངག་བསྟན་པའི་དགོས་པ་
28

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཡང་ཆུང་ངོ་། །ཞེ་ན། ལན་ནི། གོང་དུ་བསྟན་པའི་ཡོན་ཏན་དེ་རྣམས། སྙན་ངག་མཁན་མཁས་པས་
སྙན་ངག་ཆེན་པོ་རྩོམ་པ་ལ་དགོས་ཞེས་བསྟན་གྱི།རྩོམ་པ་ཐམས་ཅད་ལ་དགོས་ཞེས་མ་བསྟན་པས།
སྙན་ངག་ཆུང་ངུ་དང་།རྩོམ་པ་པོ་ཀུན་གྱི་རྩོམ་པ་ལ་རྒོལ་བའི་གནས་མེད་དོ། །དེས་ར་གྷུའི་རིགས་
ལ་སོགས་པའི་རྩོད་པ་ཡང་དོན་གཞན་ནོ། །རྒྱུ་མཚན་དེའི་ཕྱིར་རྩོམ་གྱུར་གྱི་སྙན་ངག་གང་ཞིག་ནི།
གོང་དུ་བཤད་པའི་ཡོན་ཏན་གྱི། ཡན་ལག་འགའ་དམན་ཏེ་ཇི་ལྟར་བཤད་པ་ལྟར་དུ་མ་ཚང་ཡང་།
གལ་ཏེ་སྦྱར་བ་སྟེ།བརྩམས་པའི་ཚིག་དང༌།དོན་དང༌། རྒྱན་དང༌། ཉམས་རྣམས་ཕུན་སུམ་ཚོགས་
པར་གྱུར་ན། སྙན་ངགདེ་རིག་པའི་མཁས་པ་རྣམས་མགུ་བར་བྱེད་པའི་ཡོན་ཏན་དང་ལྡན་ཏེ། དེས་ན།
འདིར་ནི་སྙན་ངག་ཕུན་སུམ་ཚོགས་པ་མ་ཡིན་ནོ་སྙམ་པའི་སྐྱོན་དང་བྲལ་བ་ཡིན་ནོ། །སྐབས་འདིར་
འགའ་ཞིག་གི་སྙན་ངག་ཆེན་པོ་གཅིག་ལའང༌། གྲོང་ཁྱེར་གྱི་བསྔགས་པ་ལ་སོགས།འོག་ནས་སྟོན་
པའི་ཡོན་ཏན་རྣམས་ཕལ་ཆེར་ལུས་ལ་ཚང་དགོས་སོ་སྙམ་ན། དེ་ནི་རྣམ་པར་མ་བརྟགས་པའོ། །
སྙན་ངག་ཆེ་ཆུང་གི་ཁྱད་པར་ནི། ལེའུས་བཅད་མ་བཅད་ཡིན་ལ། ལེའུས་བཤད་ན།གྲོང་ཁྱེར་ལ་
སོགས་པའི་བསྔགས་པ་བརྗོད་པ་རེ་རེ་ཙམ་ལུས་སུ་བྱས་པ་ལ་སྙན་ངག་ཆེན་མོ་ཞེས་བྱའོ། །
བཞི་པ་རྩོམ་ཚུལ་ཐ་དད་ལ། བྷ་མ་ཧ་ཁོ་ནའི་འདོད་པ་དང་།སློབ་དཔོན་དབྱུག་པ་ཅན་གྱི་
འདོད་པ་གཉིས་ལས དང་པོ་ནི། ཐོག་མར་འདྲེན་པ་ཡོན་ཏན་གྱིས། །ཉེ་བར་བཀོད་ནས་དེ་
ཡིས་ནི། །དགྲ་ལ་གནོད་པ་བྱེད་ཅེས་པའི། །ལམ་འདི་རང་བཞིན་མཛེས་པ་ཡིན། །ཞེས་པས་བསྟན་ཏེ།
དེ་ཡང་སྙན་ངག་ཆེན་པོའི་ལུས་ལ་འགོད་རྒྱུ་འདྲེན་པ་དང༌། གྲོང་ཁྱེར་སོགས་ལ་བསྟོད་ཚུལ་མི་
གཅིག་པ་དུ་མའི་སྒོ་ནས་བསྟོད་པ་ཡོད་པར་ཟད་མོད། འོན་ཀྱང་རྒྱལ་པོ་ལ་བསྟོད་པའི་སྐབས་
འདིར་འདོད་ཚུལ་གཉིས་སུ་བྱུང་སྟེ། དེ་ཡང་བྷ་མ་ཧའི་འདོད་པ་ནི། དགྲ་བོ་ལ་མི་བསྟོད་པའི་ཐོག་
མར། འདྲེན་པ་སྟེ། རང་གི་རྒྱལ་པོ་ལ། རིགས་དང་། བརྩོན་འགྲུས་དང༌། ཐོས་པ་སོགས་དང༌།
དཔའ་བ་དང༌། བརྟུལ་ཕོད་པ་སོགས་ཀྱི་ཡོན་ཏན་བསམ་གྱིས་མི་ཁྱབ་པས་ཉེ་བར་བཀོད་དེ།
བསྔགས་པ་བརྗོད་ནས། དེ་ལྟ་བུའི་ཡོན་ཏན་དང་ལྡན་པའི་རྒྱལ་པོ་དེ་ཡི་ནི། རང་གི་དགྲ་བོའི་
ཚོགས་ལ་ཚར་གཅོད་ཀྱི་གནོད་པ་དཔག་ཏུ་མེད་པ་བྱེད།ཅེས་པའི་བསྟོད་ཚུལ་གྱི་སྙན་ངག་གི་ལམ་
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འདི་རང་བཞིན་གྱིས་མཛེས་ཤིང་ཡིད་འཕྲོག་པར་བྱེད་པ་ཡིན་ནོ།།ཞེས་པའོ།།
གཉིས་པ་དབྱུག་པ་ཅན་གྱི་འདོད་པ་ནི། རིགས་དང་བརྩོན་འགྲུས་ཐོས་སོགས་ཀྱིས །
དགྲ་བོ་དག་ཀྱང་བསྔགས་བྱས་ནས། །དེ་ལས་རྒྱལ་ཕྱིར་འདྲེན་པ་ནི། །ཁྱད་འཕགས་བརྗོད་པས་
བདག་དགའ་བསྐྱེད། །ཅེས་པས་བསྟན་། རིགས་མཐོ་བ་དང༌།བརྩོན་འགྲུས་ཆེ་བ་དང༌། མང་དུ་
ཐོས་པའི་ཡོན་ཏན། གཏོང་བ་དང་། བདེན་པ་དང༌། བཟོད་པ་ལ་སོགས་པའི་ཡོནཏན་གྱིས།ཐོག་
མར་དགྲ་བོ་ལ་བསྔགས་ཤིང་བསྟོད་པར་བྱས་ནས། དེའི་རྗེས་སུ་རིགས་དང་བརྩོན་འགྲུས་ཐོས་
སོགས་གང་གི་སྒོ་ནས་ཀྱང༌།དགྲ་བོ་དེ་ལས་ལྷག་པའི་ཡོན་ཏན་གྱིས་རང་ཉིད་རྒྱལ་ཞིང་དགྲ་བོ
ཕམ་པར་བྱས་པའི་ཕྱིར འདྲེན་པ་སྟེ།སྐྱེས་བུ་དམ་པར་གྱུར་པའི་རྒྱལ་པོ་ཁྱོད་ཉིད་ནི། འཇིག་རྟེན་
འདི་ན་ཁྱད་པར་དུ་འཕགས་པ་ཡིན་ནོ། །ཞེས་བརྗོད་པའི་ཚུལ་འདི་ནི། དབྱུག་པ་ཅན་བདག་དགའ་
བར་བསྐྱེད་པར་བྱེད་དོ། །ཞེས་ཕུལ་བྱུང་གི་རྒྱན་གྱིས།ཐོག་མར་དགྲ་བོ་ལ་བསྟོད་ནས།དེ་ལྟ་བུའི་
ཡོན་ཏན་དང་ལྡན་པའི་དགྲ་བོ་རྣམ་པར་དྲེགས་པ་དེ་ཡང་ཁྱོད་ཀྱི་བཅོམ་མོ་ཞེས་རང་གི་འདྲེན་པ་
ལའང་ཕུལ་བྱུང་གི་སྒོ་ནས་བསྟོད་པའོ། །སློབ་དཔོན་འདི་ནི་ལུགས་སྔ་མ་མི་སྤོང་བར་ཕྱི་མ་འདོད་པ་
ཡིན་ལ།བྷ་མ་ཧ་སྔ་མ་ཁོ་ན་འདོད་ཀྱི་ཕྱི་མ་མི་འདོད་།།
གཉིས་པ་ལྷུག་པ་ལ་མཚན་ཉིད་དང་དབྱེ་བ་གཉིས་ལས། དང་པོ་ནི། རྐང་པ་མེད་པའི་
ཚིག་རྒྱུན་ནི།ལྷུག་པ།ཞེས་པས་བསྟན་ཏེ།ལྷུག་པའི་མཚན་ཉིད་ནི། རྐང་པ་བཞི་ལ་སོགས་པར་མ་
བཅད་པའི་ཚིག་གི་རྒྱུན་གྱི་འཕྲེང་བ་སྡེབས་པའི་ཚིག་སྦྱོར་།སྐབས་འདིར་ཊཱིཀ་བྱེད་མཁན་པོ་
འགའ་ཞིག་གིས། ཚིག་ལ་སི་སོགས་དང༌།ཏི་སོགས་ཀྱི་མཐའ་ཅན་གྱི་སྒྲ་བསྒྲུབ་དང༌། བཤད་པ་
མང་དུ་བྱས་སྣང་སྟེ། སྐབས་འདིའི་གཞུང་གི་བསྟན་བྱའི་གཙོ་བོ་མ་ཡིན་པ་དང༌། མགོ་བས་གྲོད་པ་
སྲ་བའི་བཤད་པར་གྱུར་སྲིད་པས།ཁོ་བོས་ནི། ཀ་ལཱ་པ་དང༌།ཙནྡྲ་པ་སོགས་སྒྲ་མདོ་ཉི་ཤུ་ཙམ་གྱི་སྒྲ་
བསྒྲུབ་ལ་ཤིན་ཏུ་བྱང་བར་བྱས་པས་བཤད་པ་ལ་ཐོགས་པ་མེད་ནའང་མ་སྤྲོས་སོ །
གཉིས་པ་དབྱེ་བ་ལ་མིང་ཙམ་གྱི་དབྱེ་བར་བསྟན།དོན་གྱི་དབྱེ་བར་འདོད་པ་བཀག་པའོ །
དང་པོ་ནི། བརྗོད་པ་དང་ནི་གཏམ། ཞེས་པ་དེ་ཡི་རབ་དབྱེ་གཉིས། །ཞེས་པས་བསྟན་ཏེ། ལྷུག་པ་
30

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་པ་དེ་ཡི་རབ་ཏུ་དབྱེ་བ་ནི་གཉིས་ཏེ། བརྗོད་པ་དང་གཏམ་ཞེས་པའོ། །སྐབས་འདིར་བརྗོད་པ་
དང་གཏམ་གྱི་ཁྱད་པར་ལ་ནི། བྷ་མ་ཧ་སོགས་ཀྱི་འོག་ནས་མང་དུ་བརྗོད་མོད། པཎྜི་ཏ་རིགས་བྱེད་
རྒྱ་མཚོ་ནི། བརྗོད་པ་དང་གཏམ་གྱི་ཁྱད་པར་ལ། བརྗོད་པའི་མཚན་ཉིད་།ལྷུག་པའི་སྙན་ངག་
གང་ཞིག །སྔོན་བྱུང་གི་གཏམ་རྒྱུད་ལས་གྲངས་པ་མ་ཡིན་པའི་རིགས་བརྗོད་པ་ཞེས་དང་། གཏམ་
གྱི་མཚན་ཉིད་ལྷུག་པའི་སྙན་ངག་གང་ཞིག །སྔོན་བྱུང་གི་གཏམ་རྒྱུད་ལས་བརྗོད་པའི་གཏམ་གླེང་
བའོ །ཞེས་གསུངས་པས་འདི་ཉིད་ལེགས་ཏེ། སྙན་ངག་ཆེན་པོའི་ལུས་འཆད་པའི་སྐབས་སུ་ཡང༌།
སྔོན་བྱུང་གཏམ་ལས་གྱུར་པ་འམ །ཅིག་ཤོས་ལེགས་པ་ལ་བརྟེན་ནས། །ཞེས་ལུས་གཉིས་སུ་
བསྡུས་ནས་བསྟན་ནོ། །
གཉིས་པ་དོན་གྱི་དབྱེ་བར་འདོད་པ་དགག་པ་ལ། མདོར་བསྟན་པ་དང༌། མཐའ་གཞན་
འགོག་པ་གཉིས་ལས། དང་པོ་ལ། འདོད་པ་བརྗོད་པ་དང༌།དེ་དགག་པ་དང༌།རིགས་ཀྱི་དབྱེ་བར་
བསྟན་པ་དང༌། དབྱེ་བ་དེར་འདུས་པར་བསྟན་པ་དང༌། དོན་གྱི་དབྱེ་བར་འདོད་པའི་སྒྲུབ་བྱེད་
བགག་པའོ། །དེ་ལ་དང་པོ་ནི། དེ་ལ་འདྲེན་པ་ཉིད་ཀྱི་ནི། །བརྗོད་པར་བྱ་བ་བརྗོད་པ་ལོ། །གཞན་
གྱི་འདྲེན་པའང་གཞན་གྱི་ཀྱང༌། །རང་གི་ཡོན་ཏན་བསྒྲགས་སྐྱོན་འདིར། །ཡང་དག་དོན་བསྔགས་
ཕྱིར་ཡོད་མིན། །ཞེས་པས་བསྟན་།དེ་ལ་སྙན་ངག་མཁན་བྷ་མ་ཧ་ན་།ལྷུག་པ་ལ་བརྗོད་པ་དང༌།
གཏམ་གཉིས་སུ་ཡོད་པ་དེ་ལ། བརྗོད་པ་ནི་འདྲེན་པ་སྟེ། རྒྱལ་པོ་རང་ཉིད་ཀྱིས་ནི་རང་གི་ཡོན་ཏན་
དང་གཞན་གྱི་ཡོན་ཏན་བརྗོད་པར་བྱ་བ་གང་ཡིན་པ་དེ།བརྗོད་པ་ཡིན་མོད།བརྗོད་པ་ལས་གཞན་
གཏམ་རྒྱུད་ལས་གྲངས་པའི་གཏམ་ནི། འདྲེན་པ་འམ། འདྲེན་པ་ལས། གཞན་སྙན་ངག་མཁན་ལ་
སོགས་པའི་སྐྱེ་བོ་གཞན་གྱིས་ཀྱང་སྨྲས་པའོ་ཞེས་ཟེར་། །དེ་ལ་འདྲེན་པ་ནི། སྐྱེས་བུ་དམ་པ་ཡིན་
པས་རང་ཉིད་ལ་རང་བསྟོད་བྱེད་པ་མི་རིགས་སོ་བྱས་པས། ཁོ་ན་རེ། འདྲེན་པ་རང་ཉིད་ཀྱི་རང་གི་
ཡོན་ཏན་ཇི་ལྟར་ཡོད་པ་བཞིན། སྒྲོ་མ་བཏགས་པར་རང་གི་བསྒྲགས་པ་ལ སྐབས་འདིར་རང་
བསྟོད་བྱས་པའི་སྐྱོན་ཡོད་པ་མ་ཡིན་ནོ། །ཡང་དག་པ་ཇི་ལྟ་བའི་དོན་རང་ལ་ཡོད་པ་ལྟར་དུ་
བསྔགས་ཀྱིས།ཡོན་ཏན་མེད་བཞིན་དུ་སྒྲོ་བཏགས་ནས་བརྗོད་པ་མ་ཡིན་པའི་ཕྱིར་རོ །ཞེས་སྨྲའོ། །
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ནི། འོན་ཀྱང་ངེས་པ་མ་མཐོང་སྟེ། །དེར་ཡང་གཞན་གྱི་བརྗོད་པའི་ཕྱིར། །
གཞན་གྱི་བརྗོད་དམ་རང་གི་ཞེས། །དབྱེ་བའི་རྒྱུ་འདི་ཅི་ཞིག་ཡིན། །ཞེས་པས་བསྟན་། བྷ་མ་ཧ་
ལ་སོགས་པ་ཁྱེད་དག་གིས། བརྗོད་པ་དང༌། གཏམ་གྱི་ཁྱད་པར་དེ་སྐད་དུ་དབྱེ་མོད།འོན་ཀྱང་དེ་
ལྟར་དུ་འབྱེད་པའི་ངེས་པ་འདི་མ་མཐོང་སྟེ།ཅི་ཞེ་ན། བརྗོད་པའི་སྐབས་དེར་ཡང༌། འདྲེན་པ་ལས་
གཞན་སྙན་ངག་མཁན་ལ་སོགས་གཞན་གྱིས་ཀྱང༌། རྒྱལ་པོའི་ཡོན་ཏན་བརྗོད་པ་མང་དུ་མཐོང་
བའི་ཕྱིར་ཏེ། དཔག་བསམ་འཁྲི་ཤིང་དུ་དགའ་བའི་སྤྱོད་པ་ལ་སོགས་པའི་བརྗོད་པར། འདྲེན་པའི
སྤྱོད་པ་གཞན་གྱི་བརྗོད་པ་མངོན་སུམ་དུ་མཐོང་བས་སོ །བྱས་པ་ཁོ་ན་། བརྗོད་པའི་སྐབས་སུ།
འདྲེན་པའི་ཡོན་ཏན་གཞན་གྱིས་བརྗོད་པ་དེ་གཏམ་ཡིན་གྱི།བརྗོད་པ་མ་ཡིན་ནོ་ཞེ་ན།འོ་ན་འདྲེན་
པའི་ཡོན་ཏན་བཅས་ཐོས་པ་ན། གཞན་གྱི་བརྗོད་དམ། རང་གི་བརྗོད་ཅེས་དབྱེ་བ་འདྲི་བའི་རྒྱུ་
མཚན་ཞིག་ཡིན་།མ་ཡིན་ཞེས་བཀག་པའོ། །
གཉིས་པ་མཐའ་གཞན་འགོག་པ་ལ། འདོད་པ་བརྗོད་པ་དང་། དེ་དགག་པ་གཉིས་ལས།
དང་པོ་ནི། གལ་ཏེ་སྒོ་དང་གཞན་སྒོ་དང་། །ཡིད་བརྟན་ལྡན་ཞིང་བརྗོད་པ་ནི། །ཐ་དད་པ་ཡི་རྟགས་
ཡིན་ན། །ཞེས་པའི་བསྟན་ཏེ།ཡང་ཁྱོད་གལ་ཏེ་སྨྲ་བ་པོ་རྒྱལ་པོས་སྒོ་དང་གཞན་སྒོ་ཞེས་བྱ་བའི་
ཚིགས་བཅད།འབྱུང་འགྱུར་གྱི་དོན་གསལ་བར་བྱེད་པ་གཉིས་པོ་དག་རྗོད་པ་ལ།སྐྱེ་བོ་གཞན་ཡིད་
བརྟན་ལྡན་པ་སྟེ། ཡིད་ཆེས་ཐོས་པ་ཉིད་དང་ལྡན་པའི་ཡོན་ཏན། གོང་གི་གཉིས་ད་
གསུམ་པོ་འདི་ནི། བརྗོད་པ་ལ་ཡོད་ཀྱི། གཏམ་ལ་མེད་པས། བརྗོད་པ་ནི་གཏམ་ལས་ཐ་དད་དུ་
བྱེད་པའི་རྟགས་དེ་གསུམ་ཡིན་། །ཞེས་ཟེར་རོ།།
གཉིས་པ་དེ་དགག་པ་ནི། ཞར་གྱི་གཏམ་རྣམ་དག་ལ་ཡང་། །འཕགས་པ་སོགས་བཞིན་
སྒོ་དང་ནི། །གཞན་གྱི་སྒོ་དང་ཅིས་མི་འཇུག །ལམ་བྷ་སོགས་སམ་ཨ་པའི། །དབྱེ་བ་མཐོང་
ཡངས་དེ་ལས་ཅི །ཞེས་པས་བསྟན་ཏེ། བརྗོད་པ་ལ་དེ་གསུམ་ཡོད་པའི་ཞར་གྱི། གཏམ་རྣམས་
དག་ལ་ཡང༌། སྒོ་དང་གཞན་གྱི་སྒོ་དང༌།ཡིད་བརྟན་ལྡན་རྣམས་ཅིས་ཏེ་མི་འཇུག །དཔེར་ན། སྡེབ་
སྦྱོར་འཕགས་པའི་དབྱངས་ལ་སོགས་པ་རྣམས ཚིགས་བཅད་ཀྱི་བརྗོད་པ་ལ་ཡོད་པ་བཞིན།
32

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཏམ་ལ་ཡང་འཇུག་པ་བཞིན་། །གཞན་ཡང་ལམ་བྷས་ཏེ། གཞོན་ནུ་མ་སྙེད་པ་དང༌།སོགས་པ་
ངལ་སོ་བ་དང༌། མ་ཚོགས་པ་དང༌།ཨ་ཤྭ་པ་ནི་ཡིད་བརྟན་ཐོབ་པ་ཡིན་པས།དེ་རྣམས་བརྗོད་པ་ལ།
ཡོད་པར་གྲགས་ལ། གཏམ་ལ་མེད་པའི་དབྱེ་བ་མཐོང་ཡང་། རིགས་ཐ་དད་པ་ཙམ་དེ་ལས།དོན་
ཐ་དད་དུ་གཞན་དུ་ཅི་ཡང་མེད་དོ།།ཞེས་འདོད་། །
གསུམ་པ་རིགས་ཀྱི་དབྱེ་བར་བསྟན་པ་ནི། །དེ་ཕྱིར་གཏམ་དང་བརྗོད་པ་ཞེས། །མིང་
གཉིས་དག་གིས་རིགས་གཅིག་བསྟན། །ཞེས་པས་བསྟན་ཏེ། བརྗོད་པ་དང་གཏམ་ལ་དོན་ཐ་དད་
པ་མེད་པ་དེའི་ཕྱིར། གཏམ་དང་བརྗོད་པ་ཞེས་མིང་གཉིས་ཐ་དད་ཙམ་དུ་བསྟན་པ་དག་གིས།དོན་
ལྷུག་པའི་རིགས་ཅིག་ཏུ་བསྟན་པ་ཡིན་ནོ།།
བཞི་པ་ནི།ཅི་ལྷུག་པའི་དབྱེ་བ་གཞན་ཡང་ཡོད་མོད།དེ་རྣམས་འདིར་མ་སྨོས་པ་ཅི་ཞེ་ན།
ལྷག་མ་བརྗོད་པའི་རིགས་རྣམས་ཀྱང༌། །འདི་ཉིད་ནང་དུ་འདུས་པར་འགྱུར །ཞེས་པས་བསྟན་ཏེ།
གོང་དུ་བསྟན་པའི་དབྱེ་བ་གཉིས་པོ་འདི་ལས་ལྷག་མ་བརྗོད་པའི་རིགས་ཀྱི་ནང་ཚན་རྐྱང་པ་ལ་
སོགས་པ་ཇི་སྙེད་ཡོད་པ་རྣམས་ཀྱང༌། གོང་དུ་བསྟན་པ་འདི་དག་གཉིས་ཀྱི་ནང་དུ་འདུས་པར་
འགྱུར་བས་ན།ལོགས་སུ་མ་བཤད་ཅེས་པའོ། །
ལྔ་པ་དོན་གྱི་དབྱེ་བར་འདོད་པའི་སྒྲུབ་བྱེད་དགག་པ་ལ་འདོད་ལུགས་གཉིས་ལས། དང་
པོ་ནི། བྷ་མ་ཧ་ན་རེ།བརྗོད་པ་ནི་བུ་མོ་འཕྲོག་པའི་གཡུལ་འགྱེད་པའི་བསྔགས་པ་དང༌།སྐྱེས་ཕོ་མོ་
མ་ཚོགས་པས་སླུ་བ་དང༌། འདྲེན་པ་སྟེ།རྒྱལ་པོ་མངའ་ཐང་རྒྱས་པ་རྣམས་དང་ལྡན་ཞིང༌།གཏམ་ནི་
དེ་དག་དང་མི་ལྡན་པས། དེ་གཉིས་རྫས་ཐ་དད་དོ་ཞེས་ན།བུ་མོ་འཕྲོག་པའི་གཡུལ་དང་ནི། །སླུ་
དང་དར་བ་ལ་སོགས་པའི། །སརྒས་བཅིངས་པ་མཚུངས་པ་ཉིད། །དེ་དག་ཁྱད་འབྱེད་ཡོན་ཏན་
མིན། །ཞེས་པས་བསྟན་ཏེ།བུ་མོ་འཕྲོག་པའི་གཡུལ་འགྱེད་པ་དང༌། དུས་བཏབ་ཀྱང་ཕོ་མོ་མ་
ཚོགས་པའི་སླུ་བ་དང༌།རྒྱལ་པོ་འབངས་འཁོར་གཡོག་མངའ་ཐང་རྒྱས་པའི་དར་བ་དང༌།ལ་སོགས་
པའི་སོགས་ཁོང་ནས། ཕན་ཚུན་གྲོས་བྱེད་པ་དང༌།ཕོ་ཉ་བགྲོད་པ་དང༌།དགའ་བའི་དགའ་སྟོན་ལ་
སོགས་པ་གཟུང་ངོ་། །ཡོན་ཏན་དེ་རྣམས་ནི། སརྒས་བཅིངས་པའི་སྙན་ངག་ཆེན་པོ་ཀུན་ལ་ཡང་
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མཚུངས་པར་མཉམ་ཉིད་དུ་ཡོད་པ་ཡིན་པས།གཏམ་ལ་ཡང་དགག་དུ་མེད་། །དེའི་ཕྱིར་ཡོན་ཏན་
དེ་དག་གཏམ་ལ་མེད་ལ། བརྗོད་པ་ཁོ་ན་ལ་ཡོད་པའི་ཁྱད་པར་དུ་བྱེད་པའི་ཡོན་ཏན་མ་ཡིན་ནོ། །
ཞེས་དགག་པ་བརྗོད་དོ། །གཉིས་པ་ནི། ཡང་ཁོ་ན་རེ།བརྗོད་པ་ལ་གཏམ་ལ་མེད་པའི་སྙན་ངག་
མཁན་གྱི་དགོངས་པས་བྱས་པའི་རྟགས་ཅུང་ཟད་ཡོད་དོ། །ཞེ་ན་དེ་ཡང་མི་འཐད་དེ། སྙན་ངག་
མཁན་གྱི་བསམ་བྱས་བརྟགས་གཞན་དུ་ཡང་ནི་སྐྱོན་མི་འགྱུར ཞེས་པས་བསྟན་ཏེ། སྙན་ངག་
མཁན་གྱི་བསམ་པ་སྟེ།དགོངས་པས་བྱས་པའི་རྟགས་མི་འདྲ་བའི་ཁྱད་པར་ཞིག་བརྗོད་པ་ལ་ཡོད་ལ།
དེ་ལས་གཞན་དུ་གཏམ་ལ་ཡང་ནི་མེད་དོ། །ཞེས་པའི་སྐྱོན་དུ་མི་འགྱུར་ཏེ། དེ་ཉིད་དོན་གཞན་
བཀོད་པའི་རྒྱན་གྱི་སྒྲུབ་པ་ནི། འདོད་དོན་སྒྲུབ་ལ་སྒོ་རུ་ནི། །མཁས་པ་རྣམས་ལ་ཅིས་མི་འགྱུར། །
ཞེས་པས་བསྟན་ཏེ། སྙན་ངག་མཁན་རང་ཉིད་ཀྱི་དོན་བསྒྲུབ་པར་བྱེད་པ་ལ་སྙན་ངག་རྩོམ་པའི་
ཐབས་སམ སྒོ་རུ་ནི་མཁས་པ་རྣམས་ལ་ཅི་ཡང་རྒྱན་དུ་མི་འགྱུར་བ་མེད་པས་གཏམ་ལ་ཡང་བྱར་
རུང་སྟེ། དཔེར་ན་སྨན་པ་མཁས་པས་དུག་ཀྱང་སྨན་ཆེན་པོར་བསྒྱུར་བ་བཞིན་ནོ། །ངག་གི་དབང་
ཕྱུག་གིས་ནི། འདིའི་དབྱེ་བའི་སྐབས་སུ་ལོའི་སྒྲ་བཤད་འདིར་ཡང་སྒྲེལ་བར་བྱའོ །ཞེས་བཤད་
པས་གཞན་གཞུང་དུ་འདོད་ལ། ཡང་ན་དེའི་ལུགས་བཞིན་དུ་འདོད་པར་བྱའོ། །ལུས་གསུམ་པ་ནི།
སྤེལ་མ་ཟློས་གར་ལ་སོགས་ཏེ། །དེ་དག་རྣམས་ནི་གཞན་ན་རྒྱས། །ལྷུག་པ་ཚིགས་བཅད་རང་
བཞིན་གང་། །ཙམ་དུ་ཞེས་པར་མངོན་པར་བརྗོད། །ཅེས་པས་བསྟན་ཏེ། སྤེལ་མ་ནི་ཟློས་གར་ལ་
སོགས་པ་ཡིན་ཏེ། དེ་ཡང་ཚིགས་བཅད་དང་ལྷུག་པ་བསྲེས་པ་རང་བཞིན་གྱི་སྐད་ལ་སོགས་པའི
སྐད་རིགས་ཆེན་པོ་བཞི་ལ་བརྟེན་པ ཀླུ་ཀུན་ཏུ་དགའ་བའི་ཟློས་གར་ལྟ་བུའོ །ལ་སོགས་ཀྱི
སོགས་ཁོང་ནས་མང་དུ་འདོན་ནོ། །འདིར་བཤད་པའི་ཟློས་གར་གྱི་མཚན་ཉིད་གང་ཞེ་ན། དེ་དག་
རྣམས་ཀྱི་དབྱེ་བ་ནི། བསྟན་བཅོས་འདི་ལས་གཞན། བྷ་ར་ཏ་དང༌། ཀོ་ཧ་ལ་སོགས་པའི། ཟློས་
གར་གྱི་བསྟན་བཅོས་རྣམས་ན་རྒྱས་པར་བསྟན་ཡོད་པས་དེར་ཤེས་པར་གྱིས་ཤིག་ཅེས་འདོམས་
པའོ། །སྤེལ་མའི་ངོ་བོ་ནི་གང་ཞེ་ན། ལྷུག་པ་དང་ཚིགས་བཅད་གཉིས་སྤེལ་བའི་རང་བཞིན་གང་
ཡིན་པས་ཏེ། དཔེར་ན་སྐྱེས་པའི་རབས་ལྟ་བུའོ། །དེ་ལ་མིང་ཅི་ཞེ་ན། ཙམ་པུ་ཞེས་པར་སྙན་ངག་
34

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མཁན་གྱི་སྔོན་པར་བརྗོད་པའོ །གཉིས་པ་སྐད་རིགས་ཀྱི་དབྱེ་བས བཞིར་བཤད་པ་ལ་གསུམ།
མདོར་བསྟན་རྒྱས་བཤད། མཇུག་བསྡུ་བ་དང་གསུམ་ལས། དང་པོ་ནི། ངག་གི་རང་བཞིན་དེ་དག་
ཀྱང༌། །ལེགས་སྦྱར་དེ་བཞིན་རང་བཞིན་དང༌། །ཟུར་ཆག་འདྲེས་མ་ཞེས་པ་སྟེ །རྣམ་པ་བཞི་རུ་
མཁས་པས་གསུངས། །ཞེས་པས་བསྟན་། སྙན་ངག་གི་ལུས་ཀྱི་རང་བཞིན་གསུམ་པོ་དེ་དག་ཀྱང་སྟེ།
རེ་རེ་ཡང༌། ལེགས་སྦྱར་འབའ་ཞིག་པ་དང༌། དེ་བཞིན་དུ་རང་བཞིན་གྱི་སྐད་འབའ་ཞིག་པ་དང་།
ཟུར་ཆག་ཅེས་པ། སཾསྐྲྀ་ཏ་ལས་ཟུར་ཆག་པ་འབའ་ཞིག་པ་དང༌། འདྲེས་མ་ཞེས་པ་ནི དེ་རྣམས་
བསྲེས་པ་སྟེ།རྣམ་པ་བཞི་རུ་མཁས་པ་ཡིད་ཆེས་པའི་སློབ་དཔོན།ཌཱ་མ་ཤརྨ་ལ་སོགས་པ་རྣམས་ཀྱི་
གསུངས་སོ། །འདྲེ་ཤ་ཟའི་སྐད་འབའ་ཞིག་པས་བྱས་པ་སྐབས་འདིར་མ་བརྗོད་དོ།།
གཉིས་པ་ལ། ལེགས་སྦྱར་དང་རང་བཞིན་དང༌། ཟུར་ཆག་དང་གསུམ་ལས། དང་པོ་ནི།
ལེགས་སྦྱར་ཞེས་པ་ལྷ་ཡི་། །སྐད་དུ་དྲང་སྲོང་ཆེན་པོས་གསུངས། །ཞེས་པས་བསྟན་ཏེ། བྱིངས་
དང༌། རྐྱེན་ལེགས་པར་སྦྱར་བ་ལས་བྱུང་བས་ན། ལེགས་སྦྱར་ཞེས་པ། སཾསྐྲྀ་ཏ་སྟེ། དེ་ཡང་ལྷ་ཡི་
སྐད་དུ་དྲང་སྲོང་ཆེན་པོ་བཅོམ་ལྡན་ཐུབ་པ་ཆེན་པོ་དང་། དྲང་སྲོང་རྒྱས་པས་གསུངས་སོ། །དེས་ན་
ལེགས་སྦྱར་ནི་འཕགས་པའི་སྐད་ཡིན་ལ།ལྷ་རྣམས་དེའི་སྐད་དུ་སྨྲ་སྟེ། ཨ་བྷྱ་ཡས། དགོངས་རྒྱན་དུ།
ལྷ་ཐམས་ཅད་འཕགས་པའི་སྐད་དུ་སྨྲའོ། །ཞེས་གསུངས་སོ། །ཁྱེད་དག་དྲང་སྲོང་ཆེན་པོ་ནི། ཐུབ་
པའི་མིང་མ་ཡིན་ནོ་སྙམ་ན། རྒྱུད་བླར། ཀུན་ཏུ་བཟང་པོ་དཔེ་མེད་དྲང་སྲོང་ཆེ། །ཞེས་པ་དང༌།
གཞན་ཡང༌།དེ་ཡང་དྲང་སྲོང་བཀའ་བཞིན།སྤྱི་བོས་བླངས།ཞེས་བཤད་པའོ། །
གཉིས་པ་ནི། དེ་སྐྱེས་དེ་མཚུངས་ཡུལ་ཅན་ཞེས། །རང་བཞིན་རིམ་པ་དུ་མ་དག །ཅེས་
པས་བསྟན་ཏེ། རང་བཞིན་གྱི་སྐད་དེ་ལ་ཡང་། རིམ་པའི་ཆ་དུ་མ་དག་ཡོད་དེ། ལེགས་སྦྱར་དེ་ལས་
སྐྱེས་པ་ནི། ལེགས་སྦྱར་དེ་དང་ཆ་མཚུངས་པ་སྟེ། འདྲ་བའི་ཡུལ་ཅན་ཡིན་ནོ། །ཞེས་བསྟན་ལ།དེ་
ཡང་།ཡུལ་གང་དང་གང་གི་སྐད་ཡིན། དེ་ཡོན་ཏན་ཅི་ཞིག་དང་ལྡན་ཞེ་ན།ཡུལ་འཁོར་ཆེན་པོ་ལ་
བསྟེན་སྐད། །ལེགས་བཤད་རིན་ཆེན་དག་གི་མཚོ། །སེ་རུ་བཅིངས་སོགས་རང་བཞིན་གང་། །རང་
བཞིན་མཆོག་ཏུ་གྱུར་པར་རིག །ཅེས་པས་བསྟན་ཏེ། རང་བཞིན་གྱི་སྐད་དེ་ཡང༌། ཡུལ་འཁོར་ཆེན་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པོ་སྟེ གྲོང་ཁྱེར་ཆེན་པོ་བཟོ་གནས་བཅོ་བརྒྱད་ལ་སོགས་ཚང་བར་ཡོད་པའི་ཡུལ་དེ་ལ་བརྟེན་པའི་
སྐད་དུ་འདོད་ལ། དེ་ཡང་ལེགས་བཤད་རིན་ཆེན་དུ་མ་དག་འབྱུང་བའི་མཚོ་ཡིན་ལ། དེ་ནི་སེ་རུ་སྟེ་
ལེའུས་བཅིངས་པ་དང༌། སོགས་པ་སྐབས་དང་བསྡུ་བ་ལ་སོགས་པས་མཚམས་བཅད་པའི་རང་
བཞིན་གང་ཡིན་པའི་རང་བཞིན་གྱི་སྐད་ནི། སྐད་བཟང་པོ་སྟེ། མཆོག་ཏུ་གྱུར་པར་མཁས་པ་རྣམས་
ཀྱི་རིག་པར་བྱའོ། །ཡུལ་འཁོར་ཆེན་པོ་གང་དང་གང་ཞེ་ན། སཽ་ར་སེ་ནཱ་གོོ་ཌཱ་དང༌། །ལ་ཌཱི་གཞན་
ཡང་དེ་འདྲའི་སྐད། །རང་བཞིན་ཉིད་ཅེས་བྱ་བ་ཡི། །ཐ་སྙད་རྣམས་ལ་ཉེ་བར་གྱུར །ཞེས་པས་
བསྟན་ཏེ།སོོ་ཌ་སེ་ནཱ་ཞེས་བྱ་བའི་ཡུལ་དང༌།གཽ་ཌཱ་པ་ཞེས་བྱ་བའི་ཡུལ་དང༌། ལ་ཌཱི་པ་ཞེས་བྱ་བའི་
ཡུལ་དང་། གཞན་ཡང་། དེ་འདྲ་བ་ཀནྡྷ་ཀ་ཞེས་བྱ་བའི་ཡུལ་དང་། པྲ་ཐ་མ་ཞེས་བྱ་བའི་ཡུལ་དང༌།
པཉྩ་ལཱི་ཞེས་བྱ་བ་ལྔ་ལེན་པའི་ཡུལ་གྲོང་ཆེན་པོ་དང༌། གཞན་ཡང༌། མཉན་ཡོད་དང་། གནས་
བཅས་དང༌། ཙམ་པ་ཀ་དང༌། ཝཱ་ར་ན་སཱི་དང་། ཡངས་པ་ཅན་དང་། རྒྱལ་པོའི་ཁབ་ཅེས་བྱ་བ། མ་
ག་དྷཱ་པའི་ཡུལ་དེ་རྣམས་ཀྱི་མིའི་རང་སྐད་དེ།སྐད་རིགས་བཞིའི་ནང་ནས་རང་བཞིན་གྱི་སྐད་ཉིད
ཡིན་ཞེས་བྱ་བའི་ཐ་སྙད་འཇིག་རྟེན་པ་རྣམས་ལ་ཉེ་བར་གྲགས་པར་འགྱུར་ཞེས་པའོ།།
གསུམ་པ་ཟུར་ཆག་གི་སྐད་ལ། སྙན་ངག་པ་ལ་གྲགས་པ་དང༌། བསྟན་བཅོས་པ་ལ་
གྲགས་པ་གཉིས་ལས། དང་པོ་ནི། བ་གླང་རྫི་བ་སོགས་པའི་ཚིག །སྙན་ལ་ཟུར་ཆག་ཅེས་གནས།
ཞེས་པས་བསྟན་ཏེ།དེ་ཡང་བ་གླང་རྫི་དང་། ལ་སོགས་པས།བླུན་གྲོང་པ་རྣམས་ཀྱི་གྲོང་ཚིག་ལ་
སྙན་ངག་གི་སྐབས་སུ། ཉམས་དང་རྒྱན་ཕུན་སུམ་ཚོགས་པ་མེད་པས།ཟུར་ཆག་ཅེས་རྣམ་པར་
གནས་ཤིང་བཞག་གོ། གཉིས་པ་ནི བསྟན་བཅོས་རྣམས་ལ་ལེགས་སྦྱར་ལས། །གཞན་པ་ཟུར་
ཆག་ཉིད་དུ་འདོད།།ཅེས་པས་བསྟན་ཏེ།དེ་ཡང༌།སྒྲའི་བསྟན་བཅོས་ཀ་ལཱ་པ་དང༌།ཙནྡ་པ་སོགས་
ལེགས་སྦྱར་གྱི་བསྟན་བཅོས་རྣམས་ལ། ལེགས་སྦྱར་ལས་གཞན་པའི་སྐད་ཀུན་ལ་ཟུར་ཆག་གི་སྐད་
ཉིད་དུ་འདོད་། །
གསུམ་པ་མཇུག་བསྡུ་བ་ལ། སྐད་རིགས་སོ་སོས་བསྡུས་ཚུལ་དང༌། ཐུན་མོང་དུ་བསྡུས་
ཚུལ་གཉིས་ལས། དང་པོ་ནི། ལེགས་སྦྱར་སརྒས་བཅིངས་ལ་སོགས། །རང་བཞིན་ཀནྡྷ་ཀ་སོགས་
36

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དང༌། །ཟུར་ཆག་ཨོ་ས་ར་སོགས་ཏེ །འདྲེས་པ་ཟློས་གར་ལ་སོགས་། །ཞེས་པས་བསྟན་ཏེ
ལེགས་སྦྱར་གྱི་སྐད་འབའ་ཞིག་པས་བྱས་པས་བསྟན་བཅོས་སངྒས་ཏེ ལེའུས་བཅིངས་པ་དང༌།
སོགས་པས་བསྡུས་པ་སྐབས་དང་བསྡུ་བ་ལ་སོགས་པ་མང་དུ་ཡོད་ལ། རང་བཞིན་གྱི་སྐད་འབའ་
ཞིག་པས་བྱས་པའི་བསྟན་བཅོས་ནི། ཀནྡྷ་ཀ་དང༌། སོགས་པས། ག་ཐཱ་ལ་སོགས་པ་དང༌། ཟུར་
ཆག་གི་སྐད་འབའ་ཞིག་པས་བྱས་བསྟན་བཅོས། ཨོ་ས་ར་དང༌། སོགས་པས་བསྡུས་པ་རཱ་པ་ཀ་ལ་
སོགས་པ་དང༌། འདྲེས་པའི་སྐད་ཀྱི་བྱས་པའི་ཟློས་གར་དང༌། སོགས་པས་བསྡུས་པ་བྷ་ན་ཀ་ལ་
སོགས་པའོ །གཉིས་པ་ལ་འདྲེས་པ་དང༌། ལེགས་སྦྱར་གྱི་སྐད་གཉིས་ཀྱི་བཅིངས་པ་དང་། རང་
བཞིན་དང་། འབྱུང་པོའི་སྐད་ཀྱི་བཅིངས་པ་གཉིས་ལས། དང་པོ་ནི། གཏམ་སོགས་སྐད་ནི་ཐམས་
ཅད་དང༌། །ལེགས་སྦྱར་གྱིས་ཀྱང་བཅིངས་པ་སྟེ། །ཞེས་པས་བསྟན་ཏེ། ལྷུག་པའི་རིགས་གཏམ་
དང་བརྗོད་པ་དང༌། སོགས་པས་བསྡུས་པ།ཚིགས་སུ་བཅད་པའི་རིགས་རྣམས། སྐད་རིགས་བཞི་
པོ་ཐམས་ཅད་འདུས་ནས་སྟོན་པ་འདྲེས་པའི་སྐད་དང༌། ལེགས་སྦྱར་འབའ་ཞིག་གི་ཀྱང་བཅིངས་པ་
བསམ་གྱིས་མི་ཁྱབ་ཅིང༌།བློ་ཡི་ཡུལ་ལས་འདས་པ་ཡོད་དོ།།
གཉིས་པ་ནི།རྨད་བྱུང་དོན་ཅན་རྒྱ་ཆེའི་གཏམ། །འབྱུང་པོའི་སྐད་ཀྱི་རང་བཞིན་བརྗོད། །
ཅེས་པས་བསྟན་ཏེ། སྔོན་མེད་པ་རྨད་དུ་བྱུང་བའི་དོན་སྟོན་པ་ཅན་གྱི། རྒྱ་ཆེན་ཞེས་བྱ་བའི་གཏམ་
ན་མེད་པ་རྨད་དུ་བྱུང་བ
རྒྱུད་དང་། རིན་ཆེན་རབ་སྣང་ཞེས་བྱ་བའི་གཏམ་ཀྱང༌། འབྱུང་པོའི་སྐད་དང་། རང་བཞིན་གྱི་སྐད་
ཀྱིས་བརྗོད་ཅིང་བརྩམས་པ་ཡོད་དོ། །སྦྱོར་ཚུལ་གྱི་སྒོ་ནས་ལུས་གཉིས་སུ་བསྟན་པ་ནི། སྒེག་དང་
རོལ་དང་སྟབས་ལ་སོགས། །བལྟ་བའི་དོན་ཡིན་ཅིག་ཤོས་ཀྱང་། །མཉན་པར་བྱ་བ་ཉིད་ཅེས་པ། །
འདི་ཡང་ལུགས་གཉིས་དག་ཏུ་བརྗོད།།ཅེས་པས་བསྟན་ཏེ། སྒེག་དང༌།རོལ་བའི་ཉམས་གཙོ་བོར་
གྱུར་པ་ལུས་ཀྱི་འདུག་སྟངས་དང༌། ལག་པ་དང་རྐང་པའི་གར་སྟབས་ལ་སོགས་པ་གར་གྱི་ཚུལ་
རྟོགས་པར་བྱེད་པའི་སྙན་ངག་ནི། མིག་གི་ལྟ་བའི་དོན་གཙོ་བོར་སྟོན་པའི་སྙན་ངག་གི་བསྟན་
བཅོས་ཡིན་ནོ། །དེ་ལས་ཅིག་ཤོས་རྣ་བར་སྙན་པའི་རོ་ཉམས་གཙོ་བོར་སྟོན་པས་སརྒས་ཅིངས་པ་
སོགས་ཀྱང་མཉན་པར་བྱ་བ་ཉིད་ཅེས་བྱ་བ་ཡིན་ལ། འདི་ཡང་མིག་ལྟ་བ་དང་། རྣ་བས་མཉན་པར་
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱ་བའི་ལུས་ཏེ། ལུགས་གཉིས་དག་ཏུ་སྙན་ངག་མཁན་མཁས་པ་རྣམས་བརྗོད་པར་འདོད་དོ། །དེ་
ཡང་འདི་ནི་ཟློས་གར་གྱི་སྙན་ངག་གི་སྐབས་གཙོ་བོར་སྟོན་པ་ཡིན་གྱི། འདིར་མ་ཟད་སྙན་ངག་ཀུན་
ལ་ཡང༌།སྒེག་རོལ་གྱི་ཉམས་དང༌།རྐང་ལག་གི་གར་སྟབས་སོགས་ཅུང་ཟད་རེ་ཡོད་པར་མངོན་ནོ། །
སྙན་ངག་གི་ལུས་འདི་རྣམས་རྒྱན་གྱི་སྔོན་དུ་འཆགས་པ་ཅི་ཞེས་ན། ལུས་ནི་རྒྱན་གདབ་པར་བྱ་བའི་
གཞི་ཡིན་པའོ། །
གཉིས་པ་བརྒྱན་བཤད་པ་ལ། ཐུན་མོང་མ་ཡིན་པའི་རྒྱན་དང་། ཐུན་མོང་གི་རྒྱན་གཉིས་
ལས།དང་པོ་ལ་གསུམ།ལམ་དུ་མར་བསྟན།ལྷོ་པ་དང་ཤར་པའི་ལམ་དབྱེ།སྙན་ངག་རྩོམ་པའི་རྒྱུ་
བཤད་པའོ། །དང་པོ་ནི། ཕན་ཚུན་དབྱེ་བ་ཕྲ་མོ་ཅན། །ཚིག་གི་ལམ་ནི་དུ་མ་ཡོད །ཅེས་པས་
ལྷོ་ཤར་གཉིས་ཀ་ཕན་ཚུན་གྱི་ནང་གསེས་ཀྱི་རྒྱན་གྱི་ཁྱད་པར་གྱི་དབྱེ་བ་ཐ་དད་པ་ཕྲ་
ཅན་ཚིག་གི་ལམ་སྟེ། ལུགས་ནི་དུ་མ་ཡོད་མོད་ཀྱི། མ་ལུས་པར་ཡོངས་སུ་རྫོགས་པར་ཚང་བར་ནི་
བརྗོད་པར་མི་ནུས་པས།མདོར་བསྡུས་པ་ཙམ་ཞིག་བརྗོད་པར་བྱ་ཞེས་པའོ །
གཉིས་པ་ལ།མདོར་བསྟན་རྒྱས་བཤད་དོན་བསྡུ་བ་དང་གསུམ་ལས།དང་པོ་ལ།བརྗོད་
པར་དམ་བཅའ་བ་དང་།བརྗོད་པའི་ངོ་བོ་ཉིད་ལས། དང་པོ་ནི།དེ་ལ་བེེ་དརྦྷ་དང་། གཽ་ཌའི་ཁྱད་
པར་གསལ་བར་བརྗོད།ཅེས་པས་བབསྟན་ཏེ།ལྷོ་ཤར་གྱི་རྒྱན་གྱི་ལུགས་དེ་ལ། ཕྲ་མོར་དབྱེ་བ་
མང་དུ་ཡོད་ནའང༌།བེེ་དརྦྷ་དང༌། གོོ་ཌཱའི་བར་ཁྱད་ཀྱི་རྒྱན་གྱི་ཁྱད་པར་གཙོ་ཆེ་བ་རྣམས་གསལ་
བར་དབྱེ་བར་བརྗོད་པར་བྱའོ །ཞེས་པའོ། །
གཉིས་པ་ནི། སྦྱར་བ་རབ་དང་མཉམ་ཉིད་དང༌། །སྙན་དང་ཤིན་ཏུ་བཞོན་པ་དང་། །དོན་
གསལ་བ་དང་རྒྱ་ཆེ་དང༌། །བརྗོད་དང་མཛེས་དང་ཏིང་ངེ་འཛིན། །ཡོན་ཏན་འདི་བཅུ་བཻ་དརྦྷའི། །
ལམ་གྱི་སྲོག་ཏུ་བཤད་པ་ཡིན། །འདི་དག་ཕལ་ཆེར་བཟློག་པ་ནི། །གཽ་ཌཱའི་ལམ་དག་མཚོན་པ་ཡིན། །
ཞེས་པ་ནི་ལུས་རྣམ་པར་བཞག་པས་ཏེ།འོག་ནས་རྒྱས་པར་འཆད་པས་འདིར་མ་གྲོལ་ལོ།།
གཉིས་པ་རྒྱས་བཤད་ལ། སྦྱར་བ་སོགས་བཅུ་ལས། དང་པོ་སྦྱར་བ་ལ་གསུམ། མཚན་
ཉིད།བཟློག་ཟླ། སྦྱར་བའི་དཔེར་བརྗོད།དངོས་དང་གསུམ་ལས།དང་པོ་ནི།སྦྱར་བ་སྲོག་ཆུང་ཡི་
38

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གེ་མཆོག །ལྷོད་པ་ཉིད་ཀྱི་མ་རེག་པའོ །ཞེས་བསྟན་ཏེ།དེ་ལ་སྦྱར་བའི་མཚན་ཉིད་ནི། སྙན་ངག་
གང་ཞིག་ཅེས་ཀུན་གྱི་མགོར་སྦྱར་ཏེ། སྲོག་ཆུང་གི་ཡི་གེ་མཆོག་ཏུ་བཟང་བས་ཤས་ཆེ་ཞིང་། ལྷོད་
པའི་ཡི་གེ་ཉིད་ཀྱི་མ་རེག་སྟེ། འབའ་ཞིག་པ་མ་ཡིན་པའོ །དེ་ལ་སྲོག་ཆུང་ནི།བརྗོད་པ་རླུང་ཤུགས་
ཆུང་བའོ། །དེ་ཡང་ཡི་གེའི་མདོར།དང་པོ་དང༌། གསུམ་པ་དང་། ལྔ་པ་རྣམས་དང༌།མཐར་གནས་
རྣམས་ནི་སྲོག་ཆུང་བ་རྣམས་སོ་ཞེས་བཤད་དོ། །དེ་རྣམས་གང་ཞེ་ན། ཀ་ཙ་ཌ་ཏ་པ། ག་ཛ་ཊ་ད་བ།
ང་ཉ་ཎ་ན་མ། ཡ་ར་ལ་ཝ་སྟེ། བཅུ་དགུ་པོ་འདི་རྣམས་ཡིན་ནོ། །དེ་ལས་གཞན་པའི་གསལ་བྱེད་ཀྱི་
ཡི་གེ་རྣམས་སྲོག་ཆེན་པོ་སྟེ། བརྗོད་པ་རླུང་ཤུགས་ཆེ་བར་རྒྱུ་བའོ །ལྷོད་པ་ནི། ལ་དང་ལྀ་ཡི་གཙོ་
བྱས་པའི་སྲོག་ཆུང་གི་ཡི་གེ་འབའ་ཞིག་པ་ཡིན་པའོ །
གཉིས་པ་ནི། ལྷོད་པ་མཱ་ལཱ་ཏཱི་མཱ་ལཱ། །ལཱོ་ལཱ་ལཱི་ཀ་ལཱ་ལཱ་བཞིན། །གོ་ཌཱ་བ་ཡི་རྗེས་ཁྲིད་
བློས། །དེ་འདོད།ཅེས་པས་བསྟན་ཏེ། ལྷོད་པ་འདི་ནི་ཤར་ཕྱོགས་གཽ་ཌཱ་བའི་སློབ་དཔོན་རྣམས་
སྐབས་འདིར་ལ་ཡིག་བསྐོར་བའི་རྗེས་ཁྲིད་ཡིན་ནོ་སྙམ་པའི་བློས།ལྷོད་པའི་ཚིག་གི་སྦྱོར་བ་སྲོག་
ཆུང་གི་ཡི་གེ་འབའ་ཞིག་པ་དེ་རང་ལུགས་སུ་འདོད་དེ།དེ་ཡང༌།མཱ་ལཱ་ཏི་ནི ཛཱ་ཏིའི་མེ་ཏོག་གོ། །མཱ་
ལ་ནི་འཕྲེང་བ།ལོ་ལ་ནི་སྲེད་པའོ། །ཨཱ་ལི་ཀ་ནི་བུང་བའོ། །ལོ་ལཱ་ལི་ཀ་བསྒྲུབ་ན། ཀ་ལ་པ་ལ
རིམ་པ་ལས་ཤེས་པས།ལོ་ལའི་ལ་ལས་ཨ་ཕྲལ། མཚུངས་པ་ཞེས་པས ལ་ལས་ཕྲལ་བའི་ཨ་རིང་
པོར་སོང༌། ཨཱ་ལི་ཀའི་ཨ་ཕྱིས། མཚམས་སྦྱར་བས། ལོ་ལཱ་ལི་ཀ་འབྱུང་ངོ༌། །ཡང་ན། ལི་ལཱ་ནི་
འགོང་བའམ་འཁོར་བའོ། །དེས་ན་དེ་རྣམས་བོད་སྐད་དུ་བསྒྱུར་ན། ལྷོད་པ་ནི་སྔར་དུ་བསྒྱུར་བ་དེ་
ཡིན་ལ། དེས་ན་ལྷོད་པ་ཛཱ་ཏའི་མེ་ཏོག་འཕྲེང༌། །སྲེད་པས་བུང་བ་འཁོར་བ་བཞིན། །ཞེས་འབྱུང་
བའོ། །གསུམ་པ་སྦྱར་བའི་དཔེར་བརྗོད་དངོས་ལ།མཱ་ལ་ཏཱི་དཱ་མ། ལམ་གྷི་ཏམ་བྷ་མ་རཿཞེས།བཻ་
དརྦྷ་ཡི་སྦྱོར་རྩི་བྱེད།ཅེས་པས་བསྟན་།མཱ་ལ་ཏི་ནི་ཛཱ་ཏིའི་མེ་ཏོག་གོ།དཱ་མ་ནི་འཕྲེང་བའོ། །ལམ་
གྷི་ཏམ་ནི། འཁོར་བ་འམ་ལྡིང་བའོ །བྷ་མ་རེ་ནི་བུང་བ་རྣམས་ཀྱི་ཞེས་པའོ །བོད་སྐད་དུ་སྒྲིགས་ན།
དེ་འདོད་ཛཱ་ཏིའི་མེ་ཏོག་འཕྲེང༌།།བུང་བ་རྣམས་ཀྱི་འཁོར་ཞིང་ལྡིང་། །ཞེས་འབྱུང་ལ།དེ་འདོད་ཅེས་
པ་ནི་ཚིག་རྐང་སྔ་མའི་ཕྲད་སྒྲིགས་པའོ། །དེས་ན་སྲོག་ཆུང་གི་ཡི་གེ་ཤས་ཆེ་བའི་ཚིག་སྦྱོར་འདི་ནི། ལྷོ་
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱོགས་བེེ་དརྦྷའི་མཁས་པ་རྣམས། སྦྱར་བའི་རྒྱན་དུ་འདོད་ལ། འདིའི་ཚིག་གི་སྦྱོར་བ་ལ། གྷ་དྷ་བ་
སོགས་སྲོག་ཅན་གྱི་ཡི་གེ་ཡོད་པས་སྦྱོར་བ་ལྕི་བར་བྱེད་པ་ཡིན་ནོ།།
གཉིས་པ་རབ་ཏུ་དྭངས་པ་ལ་གཉིས་ཏེ། དངོས་ལྷོ་པའི་ལུགས བཟློག་པ་ཤར་བའི་
ལུགས་གཉིས་ལས། དང་པོ་ལ།མཚན་ཉིད་དང་།དཔེར་བརྗོད་གཉིས་ལས། དང་པོ་ནི།རབ་དང་
ལྡན་པ་གྲགས་དོན་ཅན། །ཞེས་པས་བསྟན་། རབ་ཏུ་དྭངས་པ་དང་ལྡན་པའི་མཚན་ཉིད་ནི། གང་
ཞིག་འདྲེའོ། །འཇིག་རྟེན་ན་ནི་ཤིན་ཏུ་གྲགས་ཤིང་གོ་སླ་བའི་དོན་བརྗོད་པ་ཅན་ནོ། །གཉིས་པ་ནི
ཟླ་བའི་མཚན་མ་ཨུཏྤལ་གྱིས། །འོད་ཀྱི་མཛེས་པ་རྒྱས་ཤེས་པ། །རྟོགས་པའི་སྐལ་བཟངས་ལྡན་
པའི་ཚིག །ཅེས་པས་བསྟན་།དེ་ཡང་ཟླ་བའི་ངོས་ལ་བཀྲ་བའི་རི་བོང་གི་གཟུགས་ཀྱིས་མཚན་པ་སྟེ།
སྔོན་པོ་ར་རི་ནི་ཨུཏྤལ་སྔོན་པོའི་འོད་ཀྱི་མཛེས་པའི་དཔལ་ཕུན་སུམ་ཚོགས་པ་རྒྱས་པར་བྱེད།ཞེས་པ།
དེ་ལྟ་བུའི་ཚིག་སྦྱོར་དེ་ནི། དེ་མ་ཐག་ཏུ་དོན་རྟོགས་སླ་བའི་སྐལ་བ་བཟང་པོ་དང་ལྡན་པའི་ཚིག་ཡིན་
པས།དེ་ལྟ་བུའི་ཚིག་སྦྱོར་དེ་ནི།ལྷོ་ཕྱོགས་བེེ་དརྦྷ་འདོད་ཀྱི།གཽ་ཌཱ་བ་མི་འདོད་དོ། །
གཉིས་པ་བཟློག་པ་ཤར་པའི་ལུགས་ལ་གཉིས་ལས། དང་པོ་མཚན་ཉིད་ནི། ངེས་ཚིག་
ཡོད་ཕྱིར་གོོ་ཌཱ། ཤིན་ཏུ་གྲགས་པ་མིང་ཡང་འདོད།ཅེས་པས་བསྟན་ཏེ། འཇིག་རྟེན་ན་ཤིན་ཏུ
གྲགས་པ་མ་ཡིན་པས་གོ་དཀའ་ཡང༌།ངེས་ཚིག་གི་བཤད་པ་བྱར་ཡོད་པའི་ཕྱིར་ན།ཤར་ཕྱོགས་གཽ་
ཀ་རབ་ཏུ་དང་བའི་མཚན་ཉིད་དུ་འདོད་དོ། །གཉིས་པ་དཔེར་བརྗོད་ནི། ཤིན་ཏུ་དཀར་མིན་
ཆུ་ལས་སྐྱེས། །དེ་འདྲས་མཚན་པའི་འོད་དཀར་བཞིན། །ཞེས་པས་བསྟན་ཏེ། དེ་ཡང་ཤིན་ཏུ་དཀར་
པོ་མ་ཡིན་པའི་ཨུཏྤལ་སྔོན་པོ་ཆུ་ལས་སྐྱེས་པ་དེ་འདྲ་བའི་འོད་ཀྱི་མཚན་པའི་རི་བོང་གི་གཟུགས་ར་རི་
དང་ལྡན་པའི་འོད་དཀར་ཅན་ཟླ་བ་ཡིན་ནོ། །ཞེས་པ་བཞིན་ནོ། །འདིར་ཨུཏྤལ་སྔོན་པོ་ལ།ཆུ་སྐྱེས་
ཀྱི་སྒྲ་བཤད་རུང་དུ་ཡོད་པའི་ཕྱིར།ཆུ་སྐྱེས་ཀྱི་སྒྲས་ཨུཏྤལ་གོ་ཡི།ཤིན་ཏུ་གྲགས་པ་ནི་མ་ཡིན་ནོ།།
གསུམ་པ་མཉམ་ཉིད་ཀྱི་ཡོན་ཏན་ལ། མཚན་ཉིད། དབྱེ་བ་གསུམ་གྱི་ངོ་བོ་དངོས་ལྷོ་པའི་
ལུགས་དང་།བཟློག་བཟླ་བཤད་པའོ།།དེ་ལ་དང་པོ་ནི།མཉམ་པར་སྦྱོར་བ་མི་མཉམ་བྲལ། །ཞེས་
པས་བསྟན་ཏེ།མཉམ་པའི་མཚན་ཉིད།རྐང་པ་རྣམས་ཀྱི་ཐོག་མཐའ་བར་གསུམ་དུ་ཚིག་གི་སྦྱོར་བ་
40

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མི་མཉམ་པ་དང་། བྲལ་བ་ཞེས་པའོ། །གཉིས་པ་ནི། དེ་ནི་འཇམ་རྩུབ་བར་མ་སྟེ། །སྦྱོར་ན་འཇམ་
རྩུབ་བར་མ་ཡི།།ཡི་གེར་བཀོད་པའི་སྐྱེ་གནས་ཅན།།ཞེས་པས་བསྟན་ཏེ།མཉམ་པའི་སྦྱོར་བ་དེ་ནི་
དབྱེ་ན། འཇམ་པའི་སྦྱོར་བ་དང༌།རྩུབ་པའི་སྦྱོར་བ་དང༌།བར་མའི་སྦྱོར་བ་དང་རྣམ་པ་གསུ་
དེ་ལ་སྦྱོར་བ་འཇམ་པ་ནི། ཆུང་བར་ཐོས་པའི་ཡི་གེ །ཀ་ཙ་ཊ་ཏ་པ་ལ་སོགས་པ་འཇམ་ཞིང་མཉེན་
པ་བརྗོད་པར་བྱ་བ་ཤིན་ཏུ་གཞོན་པ་ལྟ་བུ་དང་། རྩུབ་པ་ཆེན་པོ་ཐོས་པ། གྷ་ཛྷ་ཌྷ་དྷ་བྷ་ལ་སོགས་པ་
ཚེགས་ཀྱི་བར་བརྗོད་པར་བྱ་བ་ཤིན་ཏུ་གཞོན་པ་ལའང་བཟློག་པ་དང་། བར་མ་ནི། རན་པར་ཐོས་
པ་སྟེ འཇམ་རྩུབ་ཀྱི་ཡི་གེ་བསྲེས་པས་བར་མར་བརྗོད་པའོ །དེ་གསུམ་གྱི་མཚན་ཉིད་ཡང༌།ཡི་
གེ་འཇམ་རྩུབ་བར་མར་བཀོད་པ་ལས་སྐྱེས་པའི་སྦྱོར་བ་ཅན་། །དེ་རེ་རེ་ལའང་ཆུང་འབྲིང་ཆེ་
གསུམ་གྱི་བྱེ་བྲག་གི་གསུམ་གསུམ་དུ་འགྱུར་རོ། །ཞེས་སྔོན་གྱི་ཊཱིཀ་བྱེད་སྔ་མ་རྣམས་གསུང་བས་
ལེགས་པ་སྲིད་ནའང་།དངོས་བསྟན་ལ་གསུམ་ལས་མེད་པས་དེ་ལྟར་ཐམས་ཅད་མཉམ་མོ། །
གསུམ་པ་ནི། ཁུ་བྱུག་ཅ་ཅོ་སྒྲོག་བྱེད་ཅིང་། །ཉེར་མ་རབ་མཐོར་དང་ཞིང་དང་། །ཆུ་རྒྱུན་
ཆུ་ཐིགས་ཀྱིས་བྲན་པའི། །མ་ལ་ཡ་རླུང་བདག་ལ་འོང་། །ཞེས་པས་བསྟན་། དཔྱིད་ཀའི་དུས་སུ་
ཤིང་ནེ་ཙུ་ལའི་སྟེང་ན། འཁོད་པའི་ཁུ་ཡུག་རྣམས། ཤིན་བསིལ་བའི་རླུང་དྲག་ཏུ་ལངས་པ་མཐོང་
བས་རབ་ཏུ་དགའ་བ་ཐོབ་སྟེ། སྐད་སྙན་པ་ཅ་ཅོ་སྒྲོག་པར་བྱེད་ཅིང་ཉར་མ་སྟེ། སྙེར་མའམ་ཆུ་ཡི་
ཐིགས་པ་རབ་ཏུ་མཐོར་བའི་ཟེགས་མའི་ཆ་ལ་བཏགས་པའོ །དེ་དང་ལྡན་པའི་ཆུ་བོ་དྭངས་ཤིང་
རབ་ཏུ་དང་བའི་ཆུ་རྒྱུན་འབབ་པའི་ཆུ་ཐིགས་ཤིན་ཏུ་བསིལ་བས་བྲན་པའི་ལྷོ་ཕྱོགས་རི་བོ་མ་ལ་ཡའི་
ཙན་དན་གྱི་ཚལ་ནས་འོངས་པའི་ནགས་རླུང་ཤིན་ཏུ་བསིལ་བ་དང་ལྡན་པ་འདི་ནི། བདག་ལ་དགའ་
བ་དང་བདེ་བ་བསྟེར་བའི་ཆེད་དུ་འོངས་སོ།།ཞེས་པའོ། །འདི་ལྷོ་ཕྱོགས་བེེ་དརྦྷའི་ལུགས་ཀྱི་མཉམ་
པའི་དཔེར་བརྗོད་རྐང་པ་ཀུན་འཇམ་པ་ཡིན་ལ།ཊཱིཀ་བྱེད་སྔ་མ་དག་གི་ནི་ལེགས་སྦྱར་གྱི་སྐད་ལ་
ཕྱེད་སྔ་མ་འཇམ་ལ།ཕྱེད་ཕྱི་མ་བརྩུབ་པར་ཡོད།ཅེས་གླེང་ཡང་།དེ་ལྟ་བུའི་ངེས་པ་མི་སྣང་ངོ༌།།
བཞི་པ་བཟློག་ཟླ་ཤར་བའི་ལུགས་བཤད་པ་ལ། དཔེར་བརྗོད་དངོས་དང༌། དེ་དག་ཤར་
བའི་ལུགས་སུ་བསྟན་པའོ། །དང་པོ་ནི། ཙན་དན་གྱིས་སྒོས་དྲི་ལྡང་ཞིང༌། །འཇམ་པ་མ་ལ་ཡ་ཡི་
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རླུང༌།།བདག་གི་བསྟན་འགོག་དགའ་མ་ནི། །མཆོག་གི་ཁ་ཡི་རླུང་དང་འགྲན།།ཞེས་པས་བསྟན་ཏེ།
དེ་ཡང་ཤིན་ཏུ་བསིལ་བའི་ཙན་དན་གྱི་བགོས་པའི་དྲི་ངད་བཟང་པོ་ལྡང་ཞིང་འཇམ་པ་སྟེ།དལ་བུར་
རྒྱུ་བའི་ལྷོ་ཕྱོགས་རི་བོ་མ་ལ་ཡའི་རླུང་ཤིན་ཏུ་བསིལ་བ་དེ། བདག་གི་ལུས་ལ་ཕོག་པས ལུས་
སེམས་རང་བཞིན་དུ་གནས་པའི་བསྟན་པ་། རང་དབང་མེད་དུ་འགོག་ཅིང༌། ཆགས་པས་མྱོས་
པར་བྱེད་པ་ནི། དགའ་མ་སྟེ། མཛེས་མ་མཆོག་གི་ཁའི་རླུང་ལི་ཤིའི་དྲི་བྲོ་བ་དང་ལྡན་པ་ལ་འདྲེན་པ་
འདྲ་སྟེ། ཡོན་ཏན་གྱི་ཁྱད་པར་དྲི་བཟང་བ་དང༌། དལ་བུར་རྒྱུ་བ་དང་ལྡན་པས། བྱ་བའི་ཁྱད་པར་
བདག་གི་སེམས་བརྟན་པ་འགོག་པར་ཆོས་མཚུངས་སོ། །འདི་ལེགས་སྦྱར་གྱི་སྐད་ལ་རྐང་པ་དང་པོ་
གཉིས་འཇམ་ལ། ཕྱི་མ་གཉིས་རྩུབ་པར་ཡོད་པས་མི་མཉམ་པའོ། །སློབ་དཔོན་ངག་གི་དབང་ཕྱུག་
གི་ནི། ཕྱེད་སྔ་མ་འཇམ་ལ། ཕྱེད་ཕྱི་མ་བསྲེས་པའོ། །ཞེས་འཆད། པཎྜི་ཏ་ཁ་ཅིག་ནི། རྐང་པ་ཅིག་
རིགས་མི་མཐུན་པ།དེ་མི་མཉམ་པ་མ་ཡིན་། །ཞེས་གསུངས་ཏེ།དེ་ལེགས་པར་སྔོན་། །གཉིས་
པ་ནི ཞེས་པ་མི་མཉམ་མ་བརྟགས་པར།དོན་དང་རྒྱན་གྱི་ཚོགས་དག་ལ། །ལྟོས་ནས་ཤར་ཕྱོགས་
པ་དག་ལ། །སྙན་ངག་ལམ་འདི་འབྱུང་བར་འགྱུར། །ཅེས་པས་བསྟན་ཏེ། ཞེས་པ་མི་མཉམ་པའི་
སྦྱོར་བ་བཤད་མ་ཐག་པ་འདི་དག་ལ།ཚིག་སྦྱོར་ཉམས་པའི་སྐྱོན་དུ། གཽ་ཌཱ་བས་མ་རྟགས་པར། མ་
བསམ་པར་དོན་དང་རྒྱན་གྱི་ཚོགས་ཕུན་སུམ་ཚོགས་པ་དག་ལ་བསམ་ཤིང་ལྟོས་ནས།ཤར་ཕྱོགས་
གོོ་ཌཱ་བ་དག་ལ་མི་མཉམ་པའི་སྙན་ངག་ལམ་འདི་འབྱུང་བར་གྱུར་ཏེ། འདི་འདོད་ལ། ལྷོ་ཕྱོགས་པ་
ནི་མི་འདོད་ཅེས་པའོ། །དེས་ན་མི་འདོད་ཅེས་པའོ། །དེས་ན་མི་མཉམ་པའི་མཚན་ཉིད་ནི། གང་
ཞིག་འདྲ།སྦྱོར་བ་མི་མཉམ་ཡང༌།དོན་དང༌།རྒྱན་དང༌།ཉམས་ཕུན་སུམ་ཚོགས་པས་རྒྱན་པའོ། །
བཞི་པ་སྙན་པའི་ཡོན་ཏན་ལ་གསུམ། མདོར་བསྟན། རྒྱས་བཤད། དོན་བསྡུ་བ་ལས།
དང་པོ་ནི། སྙན་པ་ཉམས་ལྡན་ཚིག་དང་ནི། །དངོས་པོ་ལ་ཡང་ཉམས་གནས་པ། །སྦྲང་རྩི་སྤྱོད་པ་
སྦྲང་རྩི་བཞིན། །གང་གི་བློ་ལྡན་དགའ་བྱེད་པའོ། །ཞེས་པས་བསྟན་ཏེ། སྙན་པའི་མཚན་ཉིད།གང་
ཞིག་འདྲ།ཚིག་དོན་གཉིས་ཀ་ལ་ཉམས་ཕུན་སུམ་ཚོགས་པར་ལྡན་པར་ཡོད་པ་སྟེ། དེ་ཡང་།ཚིག་
དང་དོན་གྱི་དངོས་པོ་ལ་ཡང་རོ་ཉམས་ཕུན་སུམ་ཚོགས་པ་གནས་པས། དགའ་བ་བསྐྱེད་པའི་ཚུལ་ནི།
42

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དཔེར་ན། སྦྲང་རྩི་སྤྱོད་པའི་བརྟུལ་ཞུགས་ཅན་བུང་བ་རྣམས། སྦྲང་རྩིས་དགའ་བ་བཞིན་དུ།ཚིག་
དོན་ལ་ཉམས་ཕུན་སུམ་ཚོགས་པ་ཡོད་པའི་སྙན་ངག་གང་གིས། སྐྱེ་བོ་བློ་གྲོས་དང་ལྡན་པའི་མཁས་
པ་རྣམས་དགའ་བ་ཕུན་སུམ་ཚོགས་པ་བསྐྱེད་པར་བྱེད་པའོ། །
གཉིས་པ་རྒྱས་བཤད་ལ་གསུམ། སྒྲ་ཉམས།དོན་ཉམས། གཉིས་ཀ་ལ་གྲོང་ཚིག་སྤང་
བའོ།།དང་པོ་ལ།མཚན་ཉིད་དང་དབྱེ་བ་གཉིས་ལས།དང་པོ་ནི།སྒྲ་ནི་གང་དང་ཅི་ཡི་ཀྱང༌། །གང་
ཞིག་མཚུངས་པར་ཉམས་མྱོང་བ། །དེ་ཡི་གཟུགས་སོགས་ཚིག་ཉེ་བ། །རྗེས་སུ་ཁྲིད་བཅས་ཉམས་
དང་ལྡན། །ཞེས་པས་བསྟན་ཏེ། དེ་ལ་སྒྲའི་ཉམས་ནི།རྐང་པ་དང་པོའི་ཐོག་མར་ཚིག་གང་དང་གང་
ཅི་ཡིས་སྦྱར་བར་གྱུར་ཀྱང༌།གང་ཞིག་འོག་མ་རྣམས་སུ་འང༌།དེ་དང་ཆོས་མཚུངས་པར།གོང་མར་
སྦྱར་བའི་ཚིག་དེ་ཉིད་ཀ་ཉམས་སུ་མྱོང་ཞིང་ཐོས་པར་འགྱུར་བས། དེ་ཡི་གཟུགས་སོགས་ཚིག་ཉེ་བ་སྟེ།
མི་རིང་བར་འཇུག་པ་གཅིག་གི་རྗེས་སུ་གཅིག་ཁྲིད་པ་དང་བཅས་པ་དེ་ནི། སྒྲའི་ཉམས་ཕུན་སུམ
ཚོགས་པ་དང་ལྡན་པར་རིག་པར་བྱའོ།།
གཉིས་པ་དབྱེ་བ་ལ་གཉིས་ཏེ། ལྷོ་པ་འདོད་པའི་སྒྲའི་ཉམས། ཤར་པ་འདོད་པའི་སྒྲའི་
ལ་དང་པོ་ནི།གང་ཚེ་ཚངས་པ་དགའ་བ་ཡི། །རྒྱལ་པོ་འདི་ཡི་དཔལ་ཐོབ་འགྱུར།།དེ་ནས་བཟུང་སྟེ་
ཆོས་ཀྱི་ནི། །དགའ་སྟོན་འཇིག་རྟེན་འདི་རུ་བྱུང༌།།ཞེས་འདི་གོོ་ཌཱ་མི་འདོད།དེ་དག་རྗེས་སུ་ཁྲིད་ལ་
དགའ །ཕལ་ཆེར་རྗེས་སུ་ཁྲིད་པས་ཀྱང༌། །བེེ་དརྦྷ་ནི་འདི་ཉིད་། །ཅེས་པས་བསྟན་། མཚན་
ཉིད་བཤད་ཟིན། དཔེའི་སྦྱོར་བ་ནི། དུས་བཟངས་ལ་སོགས་མཆོད་པའི་དུས་གང་གི་ཚེ་ཚངས་པ་
ཆེན་པོ་འམ། བྲམ་ཟེ་ལ་སོགས་པ་མཆོད་པས་མཉེས་ནས། འདི་ཉིད་དགའ་བར་གྱུར་པ་ཡི་མཐུ་ལ་
རྟེན་ནས། མི་ཡི་རྒྱལ་པོ་འདི་ཡིས། རྒྱལ་སྲིད་དཔལ་ཕུན་སུམ་ཚོགས་པ་ཐོབ་པར་འགྱུར་ལ། དེ་
ནས་བཟུང་སྟེ་ཐོས་པ་དང༌།དྲན་པ་ལ་སོགས་པའི་ཚོགས་ཀྱི་ནི།དགའ་སྟོན་ཆེན་པོ་འཇིག་རྟེན་འདི་
རུ་སྔོན་པར་དར་བ་ལ་སོགས་པ་འབྱུང་བར་འགྱུར་།།ཞེས་པའི་ཚིག་སྦྱོར།ཚིག་མཚུངས་པའི་ཟུང་
རྔན་པར་དར་བ་ལ་སག
ལྡན་འདི་ཉིད།གཽ་ཌཱ་བ་སྙན་པའི་རྒྱན་དུ་མི་འདོད་ཅིང༌།དེ་དག་ནི་རྐང་པ་རྣམས་དང་ཚིག་རྣམས་ལ་
ཡི་གེ་ལན་མང་དུ་བསྐོར་བའི་རྗེས་ཁྲིད་གཅིག་གི་རྗེས་སུ་ཅིག་ཁྲིད་པ་ལ་མངོན་པར་དགའ་བ་
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཡིན་།།ལྷོ་ཕྱོགས་བེེརྦྷ་ནི།རྗེས་སུ་ཁྲིད་པ་བས་ཀྱང༌།ཚིག་མཚུངས་པ་ཉེ་བའི་ཟུང་ལྡན་གྱི་ཉམས་
དང་ལྡན་པ་འདི་ཉིད་ཕལ་ཆེར་ཏེ། གཙོ་ཆེར་འདོད་པ་ཡིན་ནོ། །ཕལ་ཆེར་ཅེས་པས་རྗེས་ཁྲིད་མི་
འདོད་པའང་མིན་ནོ། །དེས་ན་གོང་དུ་བསྟན་པའི་ཚིག་སྦྱོར་འདི་ཉིད་ཀྱི་སཾ་སྐྲྀ་ཏ་ལ་ཟུང་ལྡན་གྱི་
ཉམས་ཡོད་པས།ལྷོ་ཕྱོགས་པ་ནི།སྙན་པའི་སྒྲའི་ཉམས་སུ་འདོད་པ་ཡིན་།།
གཉིས་པ་ཤར་པ་འདོད་པའི་སྒྲའི་ཉམས་ལ་གསུམ། རྗེས་ཁྲིད་མཚན་ཉིད་དང་། དཔེར་
བརྗོད་དང་། ཞར་བྱུང་ཟུར་ལྡན་ནོ། །དེ་ལ་དང་པོ་ནི། རྐང་པ་རྣམས་དང་ཚིག་རྣམས་ལ། །ཡི་གེ་
བསྐོར་བ་རྗེས་སུ་ཁྲིད། །གལ་ཏེ་སྔ་མའི་ཉམས་མྱོང་ནི། །འདུ་བྱེད་རྟོག་བྱེད་མི་རིང་ཉིད། །ཅེས་
པས་བསྟན་ཏེ དེ་ལ་རྗེས་ཁྲིད་ཀྱི་མཚན་ཉིད་ནི། གང་ཞིག་འདྲ།ཚིགས་བཅད་ཀྱི་རྐང་པ་རྣམས་
དང་། ཚིག་རྣམས་ལ། ཡི་གེ་རེ་རེ་བ་ཁོ་ན་བསྐོར་ཞིང༌།ཡང་ཡང་བཟླས་ཏེ་བརྗོད་པའི་ཚིག་སྦྱོར་རོ། །
དེ་ཡང་གལ་ཏེ་རྐང་པའི་ཚིག་སྔ་མ་རུ་བཀོད་པའི་ཡི་གེའི་གཟུགས་གང་ཡིན་པ་དེའི་སྒྲ་རྣ་བས
ཉམས་སུ་མྱོང་བའི་འདུ་བྱེད་ཀུན་སློང་ལས།དྲན་པའི་རྟོག་པ་བསྐྱེད་པར་བྱེད་པའི་ཡི་གེ་སྔ་མ་དང་
འདྲ་བ་མི་རིང་བར་ཉེ་བ་ཉིད་དུ་གནས་ན།ཡི་གེ་སྐོར་བའི་རྗེས་ཁྲིད་དུ་འགྱུར་རོ། །
གཉིས་པ་དཔེར་བརྗོད་ལ།རྐང་པ་ལ་བསྐོར་བའི་རྗེས་ཁྲིད།ཚིག་ལ་སྐོར་བའི་རྗེས་ཁྲིད
ཡི་གེ་རིང་བའི་རྗེས་ཁྲིད།ཤར་པ་ཁོ་ན་འདོད་པའི་རྗེས་ཁྲིད་རྣམས་ལས དང་པོ་ནི། སྟོན་མཚན་
ཨོ་རྒྱན་ཟླ་བ་ནི། །ཀུན་དའི་ཕོན་པོར་འཕྲུལ་པ་ལ། །མཚན་མ་ཨིནྡྲ་ནཱི་ལ་མཚུངས། །བུང་བའི་
དཔལ་ནི་ཡང་དག་འཛིན། །ཞེས་པས་བསྟན་ཏེ།སྟོན་དཀའི་མཚན་མོ་སྐྱེས་བུ་དང་འདྲ་བས ཨུ་
རྒྱན་དུ་གསོལ་བའི་ཟླ་བ་ནི། དཀར་བ་དང༌། མཛེས་པའི་ཡོན་ཏན་ཕུན་སུམ་ཚོགས་པ་དང་ལྡན་
པས མེ་ཏོག་ཀུ་མུ་དའི་ཕོན་པོར་འཁྲུལ་བ་ལ། རི་བོང་གི་གཟུགས་ར་རིས་མཚན་པ་ཡོད་པ་ནི།
ནོར་བུ་ཨིནྡྲ་ནཱི་ལའི་ཁ་དོག་དང་ཆོས་མཚུངས་པའི། བུང་བ་ཤིན་ཏུ་སྔོ་བའི་མཛེས་པའི་དཔལ་ཕུན་
སུམ་ཚོགས་པ་ནི། ཡང་དག་པར་འཛིན་པར་བྱེད་པའོ། །འདིར་རྗེས་ཁྲིད་དགོས་པ་ལས།ཅིའི་ཕྱིར་
མེད་སྙམ་ན།བོད་ལ་རྗེས་ཁྲིད་ཞིག་པ་ཡིན་གྱི། སཾ་སྐྲྀ་ཏའི་སྐད་ལ་ནི་ཡོད་དེ།རྐང་པ་བཞིའི་དང་པོ་
རྣམས་སུ།ཙནྡྲ་དང༌།ཀུནྡ་དང༌།ཨིནྡྲ་དང་།པནྡ་རྣམས་ལ་དའི་རྗེས་ཁྲིད་བྱས་པ་ཡོད་།།
44

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཉིས་པ་ཚིག་ལ་བསྐོར་བའི་རྗེས་ཁྲིད་ནི། མཛེས་མ་མཁའ་ལ་ཟླ་བ་ཡིས། །དཀྱིལ་
འཁོར་མཛེས་པས་བདག་གི་ཡིད། །ཡིད་སྲུབས་ཀྱི་ནི་རྩེ་མེད་དུ། །འཇོམས་པར་རྩོན་པ་འདི་ལ་
ལྟོས། །ཞེས་པ་ཤིན་ཏུ་མི་རིང་བར།ཐོས་པ་དག་ནི་རྗེས་ཁྲིད་འདོད།ཅེས་པས་བསྟན་། ཀྭ་ཡེ།
མཛེས་ལྡན་གཞོན་ནུ་བཞིན་བཟང་མ་ཁྱོད་ཉོན་ཅིག་ཅེས་བོས་ནས།ནམ་མཁའ་ཤིན་ཏུ་དྭངས་པ་ལ་
ཤར་བའི་ཟླ་བའི་དཀྱིལ་འཁོར་མཛེས་པ་མཐོང་བས། སྲེད་ལྡན་བདག་གི་ཡིད་རང་དབང་མེད་དུ།
ཡིད་སྲུབས་ཀྱིས་ཏེ་འདོད་ལྷས བརྩེ་མེད་དུ་འཇོམས་པར་རྩོམ་པ་འདི་ལ་ལྟོས་ལས། བདག་ལ་རྩེ་
བར་མཛོད་ཅིག་ཅེས་སྲེད་ལྡན་འགའ་ཞིག་གི་ཟླ་བ་ཤར་བ་ལས་བྱུང་བའི་རང་ཉིད་ཆགས་པ་གཟིར་
ཆེས་པ་སྟོན་པར་བྱེད་པའོ །འདིའི་རྗེས་ཁྲིད་ཀྱང་ལེགས་སྦྱར་གྱི་སྐད་ལ་ཡོད་དེ།རྐང་པ་དང་པོ་ལ་
རྩ་ཡིག་མང་དུ་བསྐོར་བ་དང༌། གཉིས་པ་ལ་མ་ཡིག་མང་དུ་བསྐོར་བ་དང་། གསུམ་པ་ལ་ན་ཡིག་
དང་ལྡན་པའི་མ་ཡིག་བསྐོར་བ་དང་། བཞི་པ་ལ་ཡ་ཡིག་བསྐོར་བ་ཚིག་རྐང་པ་རེ་རེ་རང་ལ་བསྐོར
བའི་རྗེས་ཁྲིད་བྱས་པ་ཡོད་དོ།།དེས་ན་གོང་དུ་བསྟན་པའི་ཙ་ཡིག་རྣམས་རྗེས་ཁྲིད་དུ་ཡོད་དོ། །ཞེས་
པའི་རྩ་སོགས་དེ་རྣམས་རྐང་པ་རེ་རེའི་ནང་དུ་ཤིན་ཏུ་མི་རིང་བར་མཐོང་བ་སྟེ།ཐོས་པ་དག་ནི།ལྷོད་
པ་དང་ཤར་པ་གཉིས་ཀ་རྗེས་ཁྲིད་དུ་འདོད་དོ།།
གསུམ་པ་ཡི་གེ་རིང་བའི་རྗེས་ཁྲིད་ནི། དགའ་མ་བཞིན་གྱི་ཆུ་སྐྱེས་དང༌། །མཚུངས་པ་ཟླ་
བ་ཞེས་མི་འདོད། །ཅེས་པས་བསྟན་། ཀྱེ་མཛེས་ལྡན་གཞོན་ནུ་དགའ་མ་ཁྱོད་ཉོན་ཅིག །ཅེས་
བོས་ནས ཁྱོད་ཀྱི་བཞིན་རས་ཀྱི་ཆུ་སྐྱེས་དཀར་པོ་འདི་དང༌། ཤིན་ཏུ་མཚུངས་པར་གྱུར་པ་ནི། ཟླ་
བ་རབ་ཏུ་མཛེས་པ་འདི་ཁོ་ན་ལས་གཞན་མེད་དོ། །ཞེས་པ་འདི་ཡང་ལེགས་སྦྱར་གྱི་སྐད་ལ།དགའ་
མའི་སྐད་དོད། རཱ་མཱ་ཞེས་པ་དང༌། ཟླ་བའི་སྐད་དོད།ཙནྡྲ་མཱ་ཞེས་པའི་མཱ་ཡིག་རིང་པོ་རྣམས། རྒྱང་
རིང་པོར་བསྐོར་བ་འདི་ལ་པ་རྗེས་ཁྲིད་དུ་མི་འདོད་ལ། ཤར་པ་དག་འདོད་དོ། །བཞི་པ་ཤར་པ་
ཁོ་ན་འདོད་པའི་རྗེས་ཁྲིད་ནི། བདག་གི་ལུས་དང་ཁྲོ་བ་ཕྲ། །འདོད་པས་རྩུབ་ཅིང་མཛའ་བོ་ངན། །
ཁེངས་པ་ཉམས་ཤིང་ཆགས་པ་རྒྱས །རྨོངས་པ་སྐྱེས་ཏེ་སྲོག་རྣམས་སོ །ཞེས་སོགས་སྦྱོར་བ་རྩུབ་
པ་དང༌།ལྷོད་པ་ཡང་ནི་སྟེར་བར་བྱེད།དེ་ཕྱིར་དེ་ལྟའི་རྗེས་ཁྲིད་ནི།ལྷོ་ཕྱོགས་པ་རྣམས་མི་སྦྱོར་རོ །
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་པས་བསྟན་ཏེ།ཀྭ་ཡེ། མཛའ་བོ་དང་བྲལ་ནས་ཡུན་རིང་དུ་སོང་བས་ཉེན་པར་གྱུར་ཏེ། བདག་
གི་ལུས་བསྡུད་པར་གྱུར་ནས། རྐེད་སྐབས་ཕྲ་བ་དང་། མཛའ་བོ་ལ་མི་འདུ་བར་ཁེངས་པའི་ཁྲོ་ཡང་
ཕྲ་བར་གྱུར་ཏེ། ཆགས་པས་ཁེངས་མ་ནུས་པའོ །གཞན་ཡང༌། ཆགས་པ་དྲག་ཏུ་རྒྱས་པའི་འདོད་
པས་ནི། ལུས་སེམས་ལ་ཆགས་པའི་ཟུག་ངུས་དྲག་བསྐྱེད་པས་ན་རྩུབ་ཅིང་། མཛའ་བོ་ནི་ངན་པ་སྟེ།
བདག་ཡུན་རིང་དུ་བློས་བཏང་བའི་ཕོད་པ་ཅན་ཡིན་པས་སོ །དེས་ན་ཆགས་པ་དྲག་ཏུ་བྱས་པས་
མཛའ་བོ་ལ་མི་འདུད་པའི་ཁེངས་པ་ཉམས་ཤིང་རྨོངས་པ་སྐྱེས་། །བྱ་བ་གཞན་མི་དྲན་པར་རྒྱལ་
ཞིང་རྨོངས་པ་དང༌། སྲོག་རྣམས་འཆི་ལ་ཐུག་པ་ཙམ་དུ་སོང་ངོ༌། །ཞེས་པ་དེ་ལྟ་བུ་ལ་སོགས་པའི་
ཚིག་སྦྱོར་ཕྱེད་སྔ་མ་ཚེག་དྲག་མང་དུ་ཡོད་པའི་རྗེས་ཁྲིད།སྨ་རཿཁ་རཿ ཞེས་པ་སྦྱོར་བ་བརྩུབ་པའི་
སྐྱོན་ཤིན་ཏུ་གཞོན་པའི་འགལ་ཟླ་དང༌། ཕྱེད་ཕྱི་མ་ལ་ཨོ་ཡིག་མང་དུ་ཡོད་པའི་རྗེས་ཁྲིད།ཙྭ་ཌུ་ཏོ།
མ་ནོ།ཞེས་ལྷོད་པ་སྦྱར་བའི་འགལ་ཟླ་ཡང་ནི།སྟེར་བར་བྱེད་པའི་སྐྱོན་ཡོད་པ་དེའི་ཕྱིར།དེ་བུའི་
རྗེས་ཁྲིད་ནི།ལྷོ་ཕྱོགས་པའི་སྙན་ངག་མཁན་རྣམས་མི་སྦྱོར་ཞིང་།ཤར་ཕྱོགས་པ་ཁོ་ན་སྦྱོར་བར་
བྱེད་།།འདིར་མཁས་པ་འགའ་ཞིག །ཡང་གི་སྒྲས་མི་མཉམ་པ་སྟེར་བར་བྱེད་ཅེས་གསུངས་སོ།།
གསུམ་པ་ཞར་བྱུང་ཟུར་ལྡན་ནི། བསྐོར་བ་ཁོ་ན་ཚོགས་པ་ས་ཡི། །སྤྱོད་ཡུལ་ཟུང་དང་
ལྡན་པར་རིག །དེ་ཡང་ཅིག་ཏུ་སྙན་པ་མིན། །དེ་ཕྱིར་ཕྱི་ནས་བཤད་པར་བྱ། །ཞེས་པས་བསྟན་ཏེ།
ཡི་གེ་གཅིག་བསྐོར་བ་ཁོ་ན་རྗེས་ཁྲིད་ཡིན་ལ། གཉིས་དང་གསུམ་ལ་སོགས་པ་བསྐོར་བའམ། །
ཚོགས་པའི་སྤྱོད་ཡུལ་ཅན་ནི། ཟུངས་དང་ལྡན་པར་རིག་ཅིང་ཤེས་པར་བྱའོ །ཟུངས་ལྡན་དེ་ཡང་
ཕྱོགས་གཅིག་ཏུ་སྙན་པའི་སྐབས་འདིར་སྟན་པར་བྱ་བ་མ་ཡིན་པ་དེའི་ཕྱིར།མཚན་ཉིད་ཙམ་སྐབས་
འདིར་བཤད་པ་མ་རྟོགས། དབྱེ་བ་རྒྱས་པར་ཕྱི་ནས་ལེའུ་གསུམ་པར་དཔེར་བརྗོད་དང་བཅས་ནས་
རྒྱས་པར་བཤད་པར་བྱའོ།།
གཉིས་པ་དོན་གྱི་ཉམས་ནི།ངེས་པར་རྒྱན་རྣམས་ཀུན་ལ་ཡང༌། །དོན་གྱི་ཉམས་དག་སྦྱིན་
པར་བྱེད། །ཅེས་པས་བསྟན་ཏེ།སྒྲ་ཉམས་ཀྱང་ཉམས་ཕུན་སུམ་ཚོགས་པ་ཡིན་མོད།འོན་ཀྱང་ངེས་
པ་ཁོ་ནར་བརྒྱན་རྣམས་མ་ལུས་པ་ཀུན་ལ་ཡང༌།དོན་གྱི་ཉམས་རང་བཞིན་བརྗོད་པ་དང༌། སྙན་པ་
46

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དང༌། སྒེག་པ་ལ་སོགས་པའི་ཉམས་ཕུན་སུམ་ཚོགས་པ་དག་སྦྱིན་པར་བྱེད་།ཅི་སྒྲ་རྒྱན་ལ་སོགས་
ལའང་། རང་བཞིན་བརྗོད་པའི་ཉམས་དག་སྦྱིན་དགོས་སམ་སྙམ་ན། ངེས་པར་དགོས་ཏེ། བསྟན་
བཅོས་འདི་ཉིད་ཀྱི་རང་བཞིན་བརྗོད་པའི་སྐབས་སུ་ཡང༌། རིགས་དང་བྱ་བ་ཡོན་ཏན་རྫས། །རང་
བཞིན་བརྗོད་པ་འདི་འདྲ་ནི། །བསྟན་བཅོས་རྣམས་ལ་རྒྱལ་སྲིད་ཉིད །སྙན་ངག་ལ་ཡང་འདི་
འདོད་དོ།།ཞེས་སྙན་ངག་ཀུན་ལ་དགོས་པར་མ་ཟད་བསྟན་བཅོས་ཀུན་ལ་ཡང་དགོས་པར་བཤད་དོ།།
གསུམ་པ་གཉིས་ཀ་ལ་གྲོང་ཚིག་སྤང་པ་ལ། སྤང་བའི་བོ། དམིགས་ཀྱི་གསལ་བ་
གཉིས་ལས།དང་པོ་ནི།དོན་གྱི་གྲོང་ཚིག་སྤང་བ།སྒྲའི་གྲོང་ཚིག་སྤང་བ།དེ་གཉིས་ཀྱི་དོན་བསྡུ་བ་
དང་གསུམ་ལས།དང་པོ་ལ།མ་སྒྲིབས་པའི་གྲོང་ཚིག་སྤང་ཚུལ།སྒྲིབས་པའི་ཚིག་གིས་བརྗོད་ཚུལ་
གཉིས་ལས། དང་པོ་ནི། དེ་ལྟ་ན་ཡང་གྲོང་པ་ཉིད། །མིན་པའི་ཁུར་འདི་ཕལ་ཆེར་འཛིན། །འདོད་
ལྡན་བདག་ལ་གཞོན་ནུ་མ། །ཁྱོད་ནི་ཇི་ལྟར་འདོད་མི་བྱེད། །ཅེས་འདི་གྲོང་པའི་དོན་བདག་ཉིད། །
ཉམས་དང་བྲལ་བ་ཁོ་ནར་བྱེད།།ཅེས་པས་བསྟན་ཏེ།དེ་ལྟ་ན་ཡང་སྙན་ངག་ལ་གྲོང་པ་ཉིད་ཀྱི་ཚིག་
སྐྱོན་ཅན་ཞུགས་པ་མ་ཡིན་པ་དོན་གྱི་ཉམས་སུ་ཕུན་སུམ་ཚོགས་པ་ཡོད་པའི་ཁུར་འདི། སྙན་ངག་
མཁན་ཕལ་ཆེར་འཛིན་པར་བྱེད་དོ། །ཕལ་ཆེར་ཞེས་པས། སྙན་ངག་མི་མཁས་པ་འགའ་ཞིག་མི་
འཛིན་ལ། མི་མཁས་པ་དེ་དག་གི་སྦྱར་བའི། གྲོང་ཚིག་ཞུགས་པའི་དཔེ་ནི། འདོད་ལྡན་བདག་ལ་
ཞེས་པས་བསྟན་ཏེ ཀྱེ་མཛེས་ལྡན་གཞོན་ནུ་མ་ཁྱོད་ནི། འདོད་ཆགས་ཀྱི་དྲག་ཏུ་མྱོས་པའི་འདོད་
ལྡན་བདག་ལ།ཇི་ལྟར་འདོད་པ་བརྟེན་དུ་འཇུག་པར་མི་བྱེད་དེ། བྱེད་དགོས་སོ་ཞེས་པ་འདི་གྲོང་
པའི་ཚིག་གི་སྐྱོན་ཅན།ངོ་ཚ་བའི་ཚིག་དངོས་སུ་ཞུགས་པའི་དོན་གྱི་བདག་ཉིད་དང་ཉམས་དང་བྲལ་
བ་ཡིན་པས།མི་མཛེས་པ་ཁོ་ནར་བྱེད་། །
གཉིས་པ་ནི།གཡོན་མིག་འདོད་པ་གཏུམ་པོ་ནི།།ངེས་པར་བདག་ལ་བརྩེ་བ་མེད། །ཁྱོད་
ལ་ཁྲོ་མེད་དགའ་ཞེས་པ། །གྲོང་པའི་དོན་མིན་རོ་དང་ལྡན། །ཞེས་པས་བསྟན་ཏེ།ཀྱེ་མིག་ཟུར་
གྲང་བའི་དན་མན་
གཡོན་དུ་གཡོ་བའི་རི་དྭགས་མིག་ཅན་མ་ཁྱོད་ཉོན་ཅིག །འཇིག་རྟེན་གསུམ་ན་འཇིགས་པའི་འདོད་
པ་གཏུམ་པོ་སྦྲུལ་གདུག་པ་ལྟ་བུ་འདིས་ནི།ངེས་པར་བདག་ལ་རྩེ་བ་མེད་པའི་ཕྱིར། རང་དབང་
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མེད་དུ་ལུས་སེམས་གདུང་བར་བྱས་མོད་ཀྱི། འོན་ཀྱང་མཛེས་ལྡན་གཞོན་ནུ་མ་ཁྱོད་མ་ཁྲོ་བ་མེད་ཀྱི་
སྟེང་དུ་དགའ་ཞིང་སྤྲོའོ།།ཞེས་པའི་ཚིག་གི་བརྗོད་ཚུལ་འདི་ནི།གྲོང་ཚིག་སྐྱོན་ཅན་ཞུགས་པའི་དོན་
ཅན་མ་ཡིན་པ་རོ་ཉམས་དང་ལྡན་པའི་སྙན་ངག་གོ། །གོང་འོག་གི་སྙན་ངག་འདི་ཉིད་མཛེས་ལྡན་མ་
ལ་འདོད་པ་བརྟེན་པའི་ཚིག་ཏུ་མཚུངས་པ་ལ།རོ་ཉམས་དང་ལྡན་མི་ལྡན་གྱི་ཁྱད་པར་ནི།གོང་མར་
གྲོང་པའི་ཚིག་རང་གས་འདོད་ཚིག་དངོས་སུ་རྗེན་ཆེར་དུ་བརྗོད་ལ།འོག་མར་སྙན་ངག་གི་ཚིག་
གིས་སྒྲིབས་ནས། འདོད་ཚིག་ཤུགས་ལ་བརྗོད་པས་མཛེས་མི་མཛེས་ཡོད་དེ། གྲོང་ཚིག་ཞུགས་མ་
ཞུགས་ཀྱི་ཁྱད་པར་རོ།།
གཉིས་པ་སྒྲ་ཡི་གྲོང་ཚིག་སྤང་བ་ལ།མཚན་ཉིད་དང་དབྱེ་བ་གཉིས་ལས། དང་པོ་ནི། སྒྲ་
ལའང་གྲོང་པ་ཉིད་ཡོད་དེ། དེ་ནི་ལེགས་པའི་ཅིག་ཤོས་གྲགས། ཞེས་པས་བསྟན་ཏེ།དོན་ལ་གྲོང་
ཚིག་ཞུགས་ན་སྐྱོན་ཡོད་པར་མ་ཟད། སྒྲ་ལའང་གྲོང་པའི་ཚིག་རང་ག་ཉིད་ཀྱི་སྐྱོན་ཞུགས་ན་སྐྱོན
ཡོད་པས་སྤང་བར་བྱ་སྟེ།དེ་ཡང་སྒྲ་ལ་གྲོང་པའི་སྐྱོན་ཞུགས་པའི་མཚན་ཉིད་དེ་ནི། རོ་ཉམས་དང་
ལྡན་པའི་ལེགས་པའི་ཚིག་ལས་ཅིག་ཤོས་མི་ལེགས་པར་འཇིག་རྟེན་ན་གྲགས་པའོ །གཉིས་པ་
དབྱེ་བ་ལ།སྤྱིར་བསྟན་པ་དང༌།སོ་སོར་བཤད་པ་གཉིས་ལས། དང་པོ་ནི། དགའ་བའི་དགའ་སྟོན་
བརྗོད་པ་ལ། ཇི་ལྟར་ཡཱ་ཡིག་ལ་སོགས་བཞིན། ཞེས་པས་བསྟན་ཏེ། དེ་ཡང༌། སྐྱེས་ཕྲན་ཕོ་མོ་
གཉིས་ཕན་ཚུན་འཕྲད་ནས། འཁྲིག་པའི་དགའ་བའི་དགའ་སྟོན་གྱི་ཚིག་གསལ་བར་བརྗོད་པ་ལ།
ཇི་ལྟར་ཏེ། དཔེར་ན། ཡཱའི་ཡི་གེ་དང༌། ལ་སོགས་པས་བྷའི་ཡི་གེ་གཉིས་ཚོགས་པས། ཡཱ་བྷ་ཞེས་
འཁྲིགས་པའི་དངོས་མིང་ཡིན་པས། ཚོགས་སུ་བརྗོད་ན་མི་མཛེས་ཏེ། དེ་ཡང་འོག་ནས་འབྱུང་བ་
བཞིན་ནོ།།
གཉིས་པ་སོ་སོར་བཤད་པ་ལ། མདོར་བསྟན་དང་རྒྱས་བཤད་གཉིས་ལས དང་པོ་ནི
ཚིག་གི་གཅོད་མཚམས་ཀྱིས་ཞུགས་དང༌།སླར་ཡང་ངག་དོན་དག་གིས་ཀྱང༌། །ངེས་པར་རྟོགས་
བྱེད་གྲོང་པ་སྟེ། །ཞེས་པས་བསྟན་ཏེ།གྲོང་ཚིག་ལ་སྐྱོན་ཞུགས་པ་ལ།ཚིག་གི་གཅོད་མཚམས་ཀྱིས་
ཞུགས་པ་ནི། བྱ་ལྕེ་གཉིས་པ་ཞེས། ཐད་ཐད་དུ་བརྗོད་དགོས་པ་ལ། བྱ་ལྕེ་གཉིས་པ་ཞེས་ཅིག་ཏུ་
48

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བརྗོད་པས་གྲོང་ཚིག་ཚའི་ཚིག་ཏུ་འགྱུར་བ་དང་། སླར་ཡང་ངག་ཚིག་གཅིག་ལ་གོ་བྱ་ཐ་དད་ཀྱིས།
དོན་ཐད་ཐད་དུ་འབྱུང་བ་བཱིཏྱ་ལྡན་པ་བི་ཤྲནྟཿ ཅེས་པའི་ཚིག་གཅིག་འདིས།དོན་བརྩོན་འགྲུས་
དང་ལྡན་པ་རྣམ་པར་གནས་དང༌། ཁུ་བ་ལྡན་པ་རྣམ་པར་ངལ། ཞེས་པ་གཉིས་ལ་འཇུག་གོ། །དེ་
ཡང༌། བཱིཏྱ་ནི་བརྩོན་འགྲུས་དང༌། ཁུ་བ་གཉིས་ལ་འཇུག་ལ། བི་ཤྲནྟ་ནི་རྣམ་པར་གནས་དང་རྣམ་
པར་ངལ་བ་གཉིས་ལ་འཇུག་པས། དེས་ན། ངག་དོན་གྱི་ཚིག་གཅིག་པོ་འདི་དག་གིས་ཀྱང་གོ་བྱ་སྔ་
མ་དེ་ལས་ཕྱིན་ཅི་ལོག་པ་ངོ་ཚའི་ཚིག་ཕྱི་མ་ངེས་པར་རྟོགས་པར་བྱེད་པ་དེ་ནི་གྲོང་པ་སྟེ སྐྱོན་
ཞུགས་པ་ཡིན་ནོ།།
གཉིས་པ་རྒྱས་བཤད་ལ།ཚིག་གི་གཅོད་མཚམས་ཀྱི་ཞུགས་པ་དང༌།ཚིག་ལ་དོན་ཐ་དད་
དུ་བས་ཞུགས་པ་གཉིས་ལས། དང་པོ་ནི།ཡཱ་བྷ་ཝ་ཏཿ པྲི་ཡཱ་བཞིན།ཞེས་པས་བསྟན་ཏེ།དེ་ལ་
ཡཱ་ན་གང་ངོ་། །བྷ་ཝ་ཏཿནི་ཁྱེད་ཀྱིའོ། །པྲི་ཡ་ནི་དགའ་མའོ། །དེ་ཉིད་ལ་ཚིག་མཚམས་གཞན་དུ་
སྦྱར་ན།ཡཱ་བྷ་ཞེས་འཁྲིག་པ་དང༌། ཝ་ཏཿ ཅེས་ལྡན་པ་དང༌།པྲི་ཡཱ་ཞེས་དགའ་མ་སྟེ། འདི་བཞིན་
དུ་སྦྱར་ན་འཁྲིགས་པ་དང་ལྡན་པའི་དགའ་མ་ཞེས་ཚའི་ཚིག་ཏུ་འགྱུར་བས་གྲོང་པའོ །དེ་བཞིན་
དུ་བོད་སྐད་ལ་ཡང༌། མོ་མཚན་བཟང་ལྡན་འདི་ཡི་ནི། །ཁྱིམ་གཉིས་སུ་ནི་ཕུན་ཚོགས་བསྐྱེད། །བྱ་
ལྕེ་གཉིས་པ་འདི་ཡི་ནི། །མཛའ་བ་སོ་སོར་འབྱེད་པར་བྱེད། །ཅེས་དོན་བུད་མེད་མཚན་བཟང་མོ་གོ་
རྒྱུ་ཡིན་པ་ལས། མོ་མཚན་དུ་འཕྲུལ་ནས་དེ་ལྟར་དུ་བརྗོད་པ་དང༌། བྱའི་རིགས་ལྕེ་གཉིས་པ་གོ་བ་
བརྗོད་པར་འདོད་ཀྱང་།གོ་བྱ་བུད་མེད་ཀྱི་བྱ་ནི་ལྕེ་གོ་བས་གྲོང་པའི་ཚིག་མཚར་འགྱུར་བའོ། །དེ་
ན་དེ་འདྲ་བའི་ཚིག་སྦྱོར་སྙན་ངག་ལ་སྤང་བར་གདམས་སོ །
གཉིས་པ་ནི གཞན་ལ་བསྣུན་ནས་སྐྱེས་བུ་ནི། བཱིཏྱ་ལྡན་པ་བི་ཤྲནྟ། ཅེས་པས་བསྟན་ཏེ།
གཡུལ་དུ་ཞུགས་ཏེ་དགྲ་བོ་གཞན་ལ་མཚོན་བསྣུན་ཞིང་བཅོམ་ནས། རྒྱལ་བའི་སྐྱེས་བུ་དཔའ་བོ་
ཆེན་པོ་ཁྱེད་ནི། དགྲ་བོ་གཞོམ་པའི་བརྩོན་འགྲུས་དང་ལྡན་པས་སེམས་བདེ་བར་རྣམ་པར་གནས་
སོ་ཞེས། བཱིཏྱ་ནི་བརྩོན་འགྲུས་དེ་དང་ལྡན་པའོ །བི་ཤྲནྟ་ནི་རྣམ་པར་གནས་པ་ལ་འཇུག་སྟེ།དེ་
ཡང་བརྩོན་འགྲུས་ལྡན་པས་རྣམ་པར་གནས་ཞེས་པས་གྲོང་པ་མ་ཡིན་མོད།འོན་ཀྱང་གོ་བྱ་ཐ་དད་
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པས་ཚིག་ཅིག་ལ་སྐད་དོད་གཉིས་སུ་འབྱུང་བས། དེ་ཡང༌། བཱིཏྱ་ནི་ཁུ་བ་ལའང་འཇུག་ལ། བི་ཤྲནྟ་
ནི་ངལ་བ་ལའང་འཇུག་པས།དེས་ན།མཛེས་མ་གཞན་གཞོན་ནུ་མ་དག་ལ་བདག་ཆགས་ཏེ་འདོད་
པའི་མདས་བསྣུན་ནས་དེའི་སྟེང་དུ་འཛེགས་ཏེ་བགྲོད་པས་ཆགས་ལྡན་གྱི་སྐྱེས་བུ་བདག་ནི། ཁུ་བ་
ལྡན་པས་རྣམ་པར་ངལ་ཞེས་ངོ་ཚའི་ཚིག་ཏུ་འཁྲུལ་བས། གྲོང་ཚིག་ཞུགས་པ་ཡིན་ལ་དེ་ཡང་སྤང་
དགོས་སོ །
གསུམ་པ་དེ་གཉིས་ཀྱི་དོན་བསྡུ་བ་ནི། དེ་ལྟ་བུ་སོགས་ལམ་དག་ནི། །གཉིས་ཁ་ལ་ཡང་
བསྔགས་མ་ཡིན། །ཞེས་པས་བསྟན་ཏེ། གོང་དུ་བསྟན་པའི་ངོ་ཚ་བའི་གནས་གོ་བར་བྱེད་པའི་དོན་
གྱི་གྲོང་པ་དང༌།སྒྲའི་གྲོང་པ་དེ་ལྟ་བུ་ལ་སོགས་པའི་ལམ་དག་ནི་པ་དང་ཤར་པ་གཉིས་ཀ་དག་ལ་
ཡང་སྐྱོན་དུ་ཆེ་ཞིང༌།བསྔགས་པ་མ་ཡིན་པས་སྤང་དགོས་སོ། །
གཉིས་པ་དམིགས་ཀྱི་གསལ་བ་ནི། བྷ་ག་ཝ་བྷ་གི་ནཱི། ཞེས་སོགས་ཀུན་ཏུ་ཁས་ལེན་
ཉིད།ཅེས་པས་བསྟན་ཏེ། དེ་ཡང་ཚིག་ཅིག་ལ་གོ་བྱ་གཉིས་ཡོད་ནས།ངོ་ཚའི་ཚིག་གོ་བ་གཅིག་
འདུག་ན་ངེས་པར་སྤང་དགོས་སམ་སྙམ་ན།ངེས་པར་དགོས་པའི་ཁྱབ་པ་མེད་དེ། དེ་ཡང༌། བྷ་ག་
ཝ་ཏཱི་བྷ་གི་ནཱི། །ཞེས་པའི་བྷ་ག་ནི་མོ་མཚན་དང༌།རྩོམ་པ་དང་སྐལ་བ་རྣམས་ལ་འཇུག་པ། ཝ་ཏི་
ལྡན་མ།བྷ་གི་ནཱི་སྲིང་མོ་ལ་འཇུག་པས།དེས་ན། སྲིང་མོ་མོ་མཚན་ལྡན་མ་འམ།སྲིང་མོ་སྐལ་ལྡན་
མ་གཉིས་ལ་འཇུག་པ་ལས སྲིང་མོ་ལ་བསྟོད་པའི་སྐབས་། བྷ་ག་ཝ་ཏཱི་བྷ་གི་ནཱི། །ཞེས་བརྗོད་
ཀྱང༌། སྲིང་མོ་སྐལ་ལྡན་མར་གོ་ཡི། སྲིང་མོ་མོ་མཚན་ལྡན་པར་མི་གོ་སྟེ། སྲིང་མོ་ལ་བསྟོད་པའི་
སྐབས་ཡིན་པས། དེར་འཁྲུལ་པ་མི་སྲིད་ལ། གལ་ཏེ་དེར་འཁྲུལ་ན་བསྟོད་པ་མ་ཡིན་པར་འགྱུར་
བས་སོ། །དེས་ན་བྷ་ག་ཝ་བྷ་གི་ནཱི། །ཞེས་སོགས་བརྗོད་པ་ནི། གྲོང་ཚིག་ཞུགས་པ་མ་ཡིན་པས་
ཚིག་གཅིག་གི་དོན་གཉིས་སྟོན་ཀྱང༌། ལམ་གཉིས་ཀ་ལ་ངེས་པར་ཀུན་ཏུ་ཁས་ལེན་ཞིང་བཞེད་པ་
ཉིད་ཡིན་ནོ། །
གསུམ་པ་དོན་བསྡུ་བ་ནི། དེ་ལྟར་སྙན་པ་རྣམ་པར་ཕྱེ །ཞེས་པས་བསྟན་ཏེ། གོང་དུ་
བསྟན་པ་དེ་ལྟར་སྒྲ་ཉམས་དོན་ཉམས་གཉིས་ཀ་ལ་གྲོང་ཚིག་སྤང་བ་ལ་སོགས་པའི་སྒོ་ནས སྙན་
50

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པའི་ཡོན་ཏན་རྣམས་བརྒྱས་པར་ཕྱེ་ནས་བཤད་ཟིན་ཏོ།།
ལྔ་པ་ཤིན་ཏུ་གཞོན་པ་ལ་གཉིས། ལྷོ་པའི་ལུགས་དང༌། ཤར་པའི་ལུགས་སོ། །དེའི་ཡང་
དང་པོ་ལ། མཚན་ཉིད་དང༌། དཔེར་བརྗོད་གཉིས་ལས། དང་པོ་ནི། ཤིན་ཏུ་གཞོན་པ་བཤད་
པར་བྱ། །རྩུབ་མིན་ཡི་གེ་མང་བ་འདིར། །ཤིན་ཏུ་གཞོན་པ་ཉིད་དུ་འདོད། །གང་ཕྱིར་ཐམས་ཅད་
གཉེན་པ་ནི། །སྦྱོར་བ་ལྷོད་པའི་སྐྱོན་དུ་བཤད། །ཅེས་པས་བསྟན་ཏེ། སྦྱར་བ་སོགས་བཅུའི་ནང་
ནས། ཤིན་ཏུ་གཞོན་པ་སྐབས་འདིར་རྒྱས་པར་བཤད་པར་བྱའོ། །དེ་ལ་ཚིག་སྦྱོར་གང་དུ་རྩུབ་པའི་
ཡི་གེ་ཀྵ་ལ་སོགས་པ་བརྗོད་པར་དཀའ་བ་མ་ཡིན་པ་འཇམ་པའི་ཡི་གེ་ཀ་ལ་སོགས་པ་མང་བ་
བརྗོད་པའི་སྙན་ངག་ནི། ལྷོ་ཕྱོགས་པའི་སྐབས་འདིར།ཤིན་ཏུ་གཞོན་པའི་མཚན་ཉིད་དུ་འདོད་དོ། །
ཅི་ཤིན་ཏུ་གཞོན་པ་ནི་རྩུབ་མིན་ཡི་གེ་མང་བ་ཞེས་བཤད་པས།འཇམ་པའི་ཡི་གེ་འབའ་ཞིག་པ་ཡིན་
ནམ། སྙམ་ན་མ་ཡིན་ཏེ། གང་གི་ཕྱིར་ཞེ་ན།ཐམས་ཅད་གཉེན་པ་སྟེ། འཇམ་པ་ཤ་སྟག་ཡིན་ན་ནི།
སྦྱོར་བ་ལྷོད་པ་ཡིན་ལ།དེ་ནི་སྐྱོན་དུ་མ་སྔར་སྦྱར་བའི་སྐབས་སུ་བསྟན་ཟིན་ཏོ། །དེས་ན་ལྷོད་པ་ནི་
གཉེན་པ་འབའ་ཞིག་ཡིན་ལ།ཤིན་ཏུ་གཞོན་པ་ནི་གཉེན་པ་ཤས་ཆེ་བ་ཡིན་གྱི།རྩུབ་པའི་ཡི་གེ་སྤང་
བ་ནི་མ་ཡིན་།
གཉིས་པ་དཔེར་བརྗོད་ནི། སྤྲིན་གྱི་འཕྲེང་བ་ལྡན་དུས་སུ །སྙན་པར་སྒྲོག་པའི་མགྲིན་
།བའི་མགྲན
ལྡན་པས། །རྨ་བྱ་ཡི་ནི་མཇུག་མ་དག །ཟླུམ་པོར་བྱས་ནས་གར་བྱེད་དོ། །ཞེས་པ་དོན་རྒྱས་ཉིད་མ་
ཡིན། རྒྱན་ཡང་དེ་འདྲ་ཡོད་མིན་ཡང་། །ཤིན་ཏུ་གཞོན་པ་ཉིད་ཀྱིས་དེ། །དམ་པ་རྣམས་ཀྱི་ཁ་ན་
གནས།ཞེས་པས་བསྟན་ཏེ།ཀྭ་ཡེ། ནམ་མཁའ་ལ་སྤྲིན་གསར་དུ་འཁྲིགས་པའི་ཆར་སྤྲིན་གྱི་འཕྲེང་
བ་ཤིན་ཏུ་མཛེས་པ་དང་ལྡན་པའི་དབྱར་གྱི་དུས་སུ། རྨ་བྱ་རྣམས་དགའ་བས་སྐད་སྙན་པ་སྒྲོག་པའི།
མགྲིན་པ་ཤིན་ཏུ་མཛེས་པ་དང་ལྡན་པའི་རྨ་བྱ་གཞོན་ནུ་ཡི་ནི། མཇུག་མའི་སྒྲོ་དག་ཟླུམ་པོར་བྱས་
ནས་དགའ་བས་གར་བྱེད་དོ། །ཞེས་པའི་ཚིག་སྦྱོར་འདི་ནི། དོན་ཟབ་ལ་རྒྱས་ཤིང་རྒྱ་ཆེ་བ་ཉིད་ཀྱང་
མ་ཡིན་ལ། རྒྱན་ཡང༌། དོན་རྒྱན་དང༌། སྒྲ་རྒྱན་ལ་སོགས་པའི། རྒྱན་རྨད་དུ་བྱུང་བ་དེ་འདྲ་བ་ཡང་
ཡོད་པ་ཡང་མ་ཡིན་ཡང་། ཤིན་ཏུ་གཞོན་པ་ཞེས་པའི་སྙན་ངག་ཡི་གེ་འཇམ་པ་མང་དུ་སྒྲིགས་པས་རྣ་
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བར་སྙན་ཞིང༌།ངག་ནས་འདོན་བདེ་བའི་ཡོན་ཏན་དང་ལྡན་པ་ཉིད་ཀྱིས་ན།དེ་ལྟ་བུའི་ཚིག་སྦྱོར་ཏེ།
ལྷོ་ཕྱོགས་པའི་སྙན་ངག་མཁན་སྐྱེས་བུ་དམ་པ་མཁས་པ་རྣམས་ཀྱི་ཁ་ན་གནས་ཏེ། དང་དུ་བླང་བས་
ཁ་ནས་བརྗོད་ཅེས་པའོ །
གཉིས་པ་ཤར་ཕྱོགས་པའི་ལུགས་ནི། གསལ་ཕྱིར་གཞན་དག་ཕལ་ཆེར་ནི། །བརྗོད་པར་
དཀའ་བ་དག་ཀྱང་སྦྱོར། །ནྱ་ཀྵ རྒྱལ་རིགས་རྣམས་ཀྱི་ཕྱོགས།།སྐད་ཅིག་གི་ནི་ཉམས་པར་བྱས། །
ཞེས་པས་བསྟན་ཏེ ལྷོ་ཕྱོགས་པ་འདོད་པའི་ཤིན་ཏུ་གཞོན་པ་ནི། ཚིག་དོན་གསལ་ཞིང་ཡི་གེ་
གཉེན་པས་ངག་ནས་བརྗོད་སླ་བའི་ཕྱིར།ལྷོ་ཕྱོགས་པ་ལས་གཞན་ཤར་ཕྱོགས་པ་དག་ཕལ་ཆར་ནི།
དེ་མི་འདོད་པར་བརྗོད་པར་དཀའ་བ་ཤིན་ཏུ་གཞན་པ་མ་ཡིན་པ་དག་ཀྱང་སྦྱོར་ཏེ། དཔེར་ན།
ནྱ་ཀྵ སྟེ། རྒྱལ་པོ་སྒྲ་སྟ་རཱ་མས། དེ་ཉིད་ཀྱི། རང་གི་དགྲ་བོར་གྱུར་པའི་རྒྱལ་རིགས་རྣམས་ཀྱི་
ཕྱོགས། སྐད་ཅིག་གིས་ནི་རང་དབང་མེད་དུ་ཉམས་པར་བྱས་ཞེས། རྒྱལ་པོའི་ཤིན་ཏུ་དཔའ་བའི་
ཡོན་ཏན་བརྗོད་པའོ། །འདིའི་ལེགས་སྦྱར་གྱི་སྐད་ལ། ཀྵ་ཡིག་མང་བར་ཡོད་པས་བརྗོད་དཀའ་
ཞིང་། དོན་ཡང་བྱིངས་ཆེ་བར་ཡོད་ལ། རྒྱན་ཡང་བྱ་བ་བརྗོད་པའི་རང་བཞིན་གྱི་རྒྱན་ལ་སོགས་པ་
ཡོད་།།གོང་གི་ཀྱང་སྒྲས་ཤིན་ཏུ་གཞོན་པ་ཡང་ཅུང་ཞིག་འདོད་ཅེས་པའོ། །
དྲུག་པ་དོན་གསལ་ལ་གཉིས་ཏེ། དངོས་དང་ལྡོག་པའོ །དང་པོ་ལ་གཉིས། མཚན་ཉིད་
དང་དཔེ་སྦྱོར་རོ། །དང་པོ་ནི། དོན་གསལ་དོན་བརྟག་མི་དགོས་ཉིད།ཅེས་པས་བསྟན་། དེ་ལ་
དོན་གསལ་བའི་མཚན་ཉིད་བརྗོད་བྱའི་དོན་གཏན་ཚིགས་སོགས་ཀྱི་བརྟགས་མི་དགོས་པར། སྒྲ་དེ་
ཉིད་ཐོས་ཙམ་གྱི་གོ་བའོ། །གཉིས་པ་ནི། འཕྲོག་བྱེད་ཀྱི་ན་ས་གཞི་དག །རྨིག་པས་བཅད་པའི་ཀླུ་
ཁྲག་གིས། །དམར་བ་ཆུ་ཡི་གཏེར་ལས་བྱུང༌། །ཞེས་པས་བསྟན་ཏེ། སྔོན་གྱི་དུས་སུ་ས་གཞི་འདི་
དག་རྒྱ་མཚོའི་ནང་ན་བྱིང་ནས་ཡོད་པ་ལ། དེ་དག་འདོན་པའི་ཕྱིར་དུ་འཕྲོག་བྱེད་དེ། ཁྱབ་འཇུག་
དག་གི་ནི། ལྕགས་ཀྱི་ཕག་པ་ཆེན་པོར་སྤྲུལ་ལོ །རྒྱ་མཚོའི་ནང་དུ་ཞུགས་ནས་ཀླུ་རྣམས་བརྫིས་ཏེ།
རྨིག་པས་དུམ་བུ་དུམ་བུར་བཅད་པའི་ཀླུ་ཡི་ཁྲག་གི་སྦགས་པས། དམར་བར་གྱུར་པའི་ཆུ་ཡི་གཏེར་
ཆེན་པོ་འདི་ལས་ཕྱུང་ངོ་། །ཞེས་གྲག་གོ།ཚིག་འདི་ལ་ནི། ཆུ་གཏེར་དམར་པོར་འབྱུང་བའི་རྒྱུ་
52

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བརྟགས་མི་དགོས་པས།དོན་གསལ་བ་ཡིན་ནོ། །
གཉིས་པ་ལྷོ་པ་ལ།སྦྱོར་བ་དཔེར་ཚོན་མཚན་ཉིད་རྗེས་སུ་བསྒྲུབ།གཉིས་ཀ་ལ་མི་འདོད་
པའི་ཚུལ་ལོ། །དང་པོ་ནི། ཕག་པ་ཆེན་པོ་དག་གི་ས། །ཆུ་གཏེར་དམར་པོ་དག་ལས་ཕྱུང༌། །ཞེས་
པས་བསྟན་ཏེ། དེ་ཡང༌། སྔོན་གྱི་དུས་སུ་ཕག་པ་ཆེན་པོར་སྤྲུལ་པའི་ཁྱབ་འཇུག་དག་གི །ས་གཞིའི་
ཁྱོན་ཆེན་པོ་འདི་ཆུ་གཏེར་ཏེ། རྒྱ་མཚོ་དམར་ལོང་ལོང་པོ་དག་ལས་ལེགས་པར་ཕྱུང་སྟེ་སྟོན་ནོ། །
ཞེས་མི་གསལ་བའི་ཚུལ་དུ་ཡོད་པའོ། །
གཉིས་པ་མཚན་ཉིད་རྗེས་སུ་བསྒྲུབ་པ་ནི། ཞེས་པ་འདི་ཉིད་བསྟན་པ་། །བྲང་འགྲོའི་
ཁྲག་ནི་བརྟག་དགོས་ཉིད། །ཅེས་པས་བསྟན་ཏེ། དེ་ཡང་ཆུ་གཏེར་དམར་པོ་དག་ལས་ཕྱུང་། ཞེས་
པའི་ཚིག་སྦྱོར་འདི་ཉིད་བསྟན་པ་ནི། དོན་ཁོངས་ན་གནས་པས་མི་གསལ་བ་ཡིན་ཏེ། དོན་ཁོང་ན་
ཇི་ལྟར་གནས་སྙམ་ན།ཆུ་གཏེར་དམར་བའི་རྒྱུ་མཚན། བྲང་འགྲོ་ཀླུའི་ཁྲག་གིས་སྦགས་པ་ཡིན་ནོ། །
ཞེས་བརྟགས་དགོས་པ་ཉིད་ཡིན་ལ། དེ་ཡང་ཁྱབ་འཇུག་ཕག་པའི་གཟུགས་སུ་སྤྲུལ་ནས ཀླུ་
རྣམས་རྨིགས་པས་དུམ་བུར་བཅད་དེ་བསད་པའི་ཁྲག་ཤིན་ཏུ་མང་བར་གྱུར་པ་དེ་ཉིད་ཀྱི་མཐུ་ལས་
རྒྱ་མཚོ་དམར་བར་གྱུར་ཏོ། །ཞེས། རྒྱུ་མཚན་ཉིས་མཐུད་དུ་བརྟགས་དགོས་པས་གོ་དཀའ་བའོ །
དེས་ན་མི་གསལ་བའི་སྙན་ངག་གི་མཚན་ཉིད་། སྙན་ངག་གང་ཞིག །དོན་དེ་དངོས་སུ་མེད་པར་
ལ་ཆགས་དགོས་ཤིང་གོ་དཀའ
ཤུགས་ལ་རྟགས་དགོས་ཤིང་གོ་དཀའ་བར་སྦས་པའོ། །
གསུམ་པ་གཉིས་ཀ་མི་འདོད་པའི་ཚུལ་ནི། ལམ་འདི་གཉིས་ཀ་དག་ལ་ཡང༌། །རྟོགས་
པའི་སྐལ་བཟངས་མི་ལྡན་ཞིང༌། །སྒྲ་དང་རིགས་པ་ལས་འགོངས་པ། །འདི་འདྲ་ཕལ་ཆེར་བཞེད་མ་
ཡིན། །ཞེས་པས་བསྟན་ཏེ། དེ་ཡང་གོ་དཀའ་བའི་སྙན་ངག་གི་ལམ་སྟེ། ལུགས་འདི་ལྷོ་ཕྱོགས་པ་
དང༌། ཤར་ཕྱོགས་པ་གཉིས་ཀ་དག་གི་ལུགས་ལ་ཡང༌། རྒྱུ་མཚན། གཏན་ཚིགས་ལ་སོགས་ཀྱི་
བརྟགས་དགོས་ཤིང༌། ཤིན་ཏུ་གོ་དཀའ་བར་སྦས་པས་དེ་མ་ཐག་ཏུ་རྟོགས་པའི་སྐལ་བ་བཟང་པོ་
དང་མི་ལྡན་ཞིང་། སྒྲ་དང་རིག་པའི་གཏན་ཚིགས་སོགས་རྒྱུ་མཚན་དུ་མ་ལས་འགོངས་ཏེ་དཔགས་
ནས། བསྟན་དགོས་པ་འདི་འདྲ་བ་ནི།དོན་དང་རྒྱན་ཕུན་སུམ་ཚོགས་པ་ཡོད་ནའང་། དགོས་པའི་
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དབང་གི་རེ་རེ་ཙམ་མ་རྟོགས། སྙན་ངག་མཁན་པོ་ཕལ་ཆེར་བཞེད་པ་མ་ཡིན་ནོ། །
བདུན་པ་རྒྱ་ཆེན་ལ་གཉིས། ལྷོ་པ་དང་ཤར་པའི་ལུགས་གཉིས་ལས། དང་པོ་ལ། མཚན་
ཉིད་དཔེར་བརྗོད། དེ་གཞན་ལ་སྒྲེ་བའོ། །དང་པོ་ནི། གང་དུ་འབའ་ཞིག་བརྗོད་པ་ལ། ཁྱད་
འཕགས་ལྡན་པའི་ཡོན་ཏན་རྟོགས། །དེས་ན་རྒྱ་ཆེན་བརྗོད་དེ་དེས། །སྙན་ངག་ལམ་འདི་མགོན་
དང་བཅས། །ཞེས་པས་བསྟན་ཏེ།ཚིག་སྦྱོར་གང་དུ་དོན་འབའ་ཞིག་དངོས་སུ་བརྗོད་པའི་ཤུགས་ལ་
ཆོས་ཁྱད་པར་དུ་འཕགས་པ་དང་ལྡན་པའི་ཡོན་ཏན་རྟོགས་པ་དེ་ནི། རྒྱ་ཆེན་ཞེས་པའི་རྒྱན་གྱི་
མཚན་ཉིད་དུ་ལྷོ་ཕྱོགས་པས་བརྗོད་དེ། དེས་གང་ལ་རྒྱན་པའི་སྙན་ངག་གི་ལམ་འདི་མགོན་དང་
བཅས་པའོ །ཤིན་ཏུ་མཛེས་ཤིང་བརྗིད་དང་ལྡན་པའི་ཕྱིར་།
གཉིས་པ་ནི། སློང་བ་རྣམས་ཀྱི་བཀྲེན་པའི་མིག །ལན་ཅིག་ཁྱོད་གདོང་ལྷུང་བ་ཡི། །ལྷ་
གཅིག་གནས་སྐབས་དེ་ཡི་སླར། །གཞན་གྱི་གདོང་ལ་ལྟ་མ་ཡིན། །ཞེས་པ་ཉིད་ཀྱི་ངག་འདི་ལ།
གཏོང་བ་ཁྱད་འཕགས་ལེགས་པར་མཚོན། །ཞེས་པས་བསྟན་ཏེ། སློང་བ་པོའི་སྐྱེ་བོ་འགའ་ཞིག་
གིས།སྦྱིན་པ་ལ་དཔའ་བའི་རྒྱལ་པོ་ཞིག་ལ ཀྱེ་ལྷ་ཅིག་ཅེས་བོས་ནས་ཁྱེད་ལ་སློང་བ་པོའི་སྐྱེ་བོ་
བདག་རྣམས་ཀྱིས བཀྲེན་ཞིང་ཕོངས་པའི་མིག་མི་འཛུམ་པར་ནོར་གཏེར་དུ་རེ་བའི་བསམ་པས་ལྟ་
བའོ། །དེ་ཡང་ལན་ཅིག་ཙམ་ཁྱོད་ཀྱི་གདོང་ལ་མིག་ལྷུང་སྟེ་ལྟ་བར་བྱས་པ་ཡི། སྦྱིན་པ་ཕུན་ཚོགས་
ཀྱི་བདག་རྣམས་ཚིམ་པར་བྱས་པའི་གནས་སྐབས་ཐོབ་པ་དེ་ཡིས། སླར་སྦྱིན་པོ་གཞན་གྱི་གདོང་ལ་
སྦྱིན་པ་སློབ་པའི་ཆེད་དུ་ལྟ་དགོས་སུ་བཅུག་པ་མ་ཡིན་ཏེ། ཁྱོད་ཁོ་ནས་ཚིམ་པར་བྱས་པས་སོ། །
ཞེས་པའི་ཚིག་སྦྱོར་འདི་རྣམས་དངོས་སུ་བསྟན་པ་ཉིད་ཀྱི་ངག་གི་ཤུགས་འདི་ལ་གཏོང་ཕོད་ཤིན་
ཆེ་བའི་ཁྱད་པར་དུ་འཕགས་པའི་ཡོན་ཏན་རྣམས་ལེགས་པར་མཚོན་ནས་བསྟན་པ་ཡིན་ནོ། །
གསུམ་པ་ནི། ལམ་འདི་ཉིད་ཀྱི་གཞན་དག་ཀྱང་། །རིག་པ་མཚུངས་པས་དཔག་པར་བྱ། །
ཞེས་པས་བསྟན་ཏེ། གཏོང་ཕོད་ཤིན་ཏུ་ཆེ་བའི་བསྔགས་པ་བརྗོད་པའི་ཚིག་གི་སྲོལ་ཏེ། ལམ་འདི་
ཉིད་ཀྱི་དཔའ་བ་དང་། བབརྟུལ་ཕོད་པ་དང༌། མང་དུ་ཐོས་པ་ལ་སོགས་པ་གཞན་དག་ཀྱང་ཤུགས་
ལ་རྟོག་དགོས་པ་རིག་པ་མཚུངས་པས། འདི་ཉིད་ཀྱི་རིགས་བསྒྲེས་ཏེ་དཔག་ནས་ཤེས་པར་བྱའོ། །
54

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་འདོམས་པའོ །གཉིས་པ་ཤར་པའི་ལུགས་ནི། བསྔགས་པར་འོས་པའི་ཁྱད་པར་དང༌། །ལྡན་
པར་རྒྱ་ཆེན་འབའ་ཞིག་འདོད། །རོལ་པའི་ཆུ་སྐྱེས་རྩེ་དགའི་མཚོར། །གསེར་གྱི་རྒྱན་ལ་སོགས་པ་
བཞིན། །ཞེས་པས་བསྟན་ཏེ། དེ་ཡང༌། ཤིན་ཏུ་བསྔགས་པར་འོས་པ་ཕུལ་དུ་བྱུང་བ་ཁྱད་པར་གྱི་
ཆོས་གཟུགས་མཛེས་པར་བྱེད་པ་ལ་སོགས་པ་དང་ལྡན་པ་རྒྱ་ཆེའི་རྒྱན་དུ་ཤར་ཕྱོགས་པ་འགའ་ཞིག་
འདོད་། །དེ་ཡང་བསྔགས་པར་འོས་པའི་ཁྱད་པར་ནི་ཆུ་སྐྱེས་དང༌། མཚོ་དང༌། གསེར་གྱི་རྒྱན་ལ་
སོགས་པ་ཡིན་ལ།དེ་ལ་ཇི་ལྟར་དུ་བསྔགས་ན། བྱིས་པ་རྣམས་རྩེད་འཇོ་ལ་རོལ་བའི་དུས་སུ་ཆུ་
སྐྱེས་ལ་བསྔགས་ཤིང་རྩེ་དགའི་ཆེད་དུ་ཁྲུས་ལ་འཇུག་པའི་ཚེ། མཚོ་ལ་བསྔགས་ལ། ཁྲོམ་འདུ་པར་
འགྲོ་བའི་ཚེ། གསེར་གྱི་རྒྱན། མགུལ་རྒྱན། ཕྱག་གདུབ། ཞབས་གདུབ། དཔུང་རྒྱན། སེ་མོ་དོ་ལ་
སོགས་པ་དང༌།ནོར་བུའི་སྐེ་རགས་དང་། མེ་ཏོག་གི་ཤིང་ལ་སོགས་པ་ལ་བསྟོད་ཅིང་བསྔགས་པ་
བཞིན་དུ་བསྔགས་པར་འོས་སོ། །འདི་དང་འོག་གི་རྒྱ་ཆེའི་རྒྱན་ལ་ཁྱད་པར་ཅི་ཡོད་ཅེ་ན།འདི་ནི
བསྔགས་པར་འོས་པའི་ཁྱད་པར་དང་ལྡན་པ་ཇི་སྙེད་པ་ཡིན་ལ། འོག་གི་དོན་གྱི་སྐབས་ཀྱི་ནི།
བསམ་པ་དང༌། འབྱོར་པ་རྒྱ་ཆེ་བ་གཉིས་པོ་ཙམ་དུ་བས་པས།སྤྱི་དང་བྱེ་བྲག་གི་ཁྱད་པར་ཡོད་དོ།།
བརྒྱད་པ་བརྗོད་པ་ལ་གཉིས། མཚན་ཉིད་དང་དབྱེ་བའོ། །དང་པོ་ནི། བརྗོད་པ་ཚིག་
བསྡུད་མང་པོ་ཉིད། །འདི་ནི་ལྷུག་པ་དག་གི་གསོས། །ཞེས་པས་བསྟན་། བརྗིད་པའི་མཚན་ཉིད།
བཟླས་དབྱེ་དང༌། དེའི་སྐྱེས་བུ་དང་། འབྲུ་མང་པོ་ལ་སོགས་པ་ཚིག་བསྡུད་མང་པོ་ཉིད་ཡོད་པའོ། །
བརྗིད་པ་འདི་ནི་ལྷུག་པ་དག་གི་གསོས་ཏེ། རྒྱུ་ཡིན་ནོ་ཞེས་ལྷོ་ཕྱོགས་པ་དག་འདོད་དོ། །དེ་ཡང་
ཚིག་མ་སྡུས་པར་རྣམ་དབྱེའི་ནུས་པ་རྣམས་སྟོན་ན། ཚིགས་བཅད་ཞིག་ནས་ལྷུག་པར་འགྱུར་བ་ལ་
དགོངས་སམ་སྙམ་མོ། །
གཉིས་པ་དབྱེ་བ་ལ། ཤར་པའི་ལུགས། ལྷོ་པའི་ལུགས་སོ། །དང་པོ་ལ།ཤར་ཕྱོགས་པ་
རྣམ་པ་གཞན་འདོད་པ། དེའི་མཚན་ཉིད་དཔེར་བརྗོད་། །དང་པོ་ནི། ཚིགས་བཅད་ལ་ཡང་ལྷོ་
ཕྱོགས་པ། །མིན་པ་འདི་ཉིད་གཅིག་པུ་བཞེད། །ཅེས་པས་བསྟན་ཏེ། ལྷུག་པར་མ་ཟད་ཚིགས་
བཅད་ལ་ཡང་ལྷོ་ཕྱོགས་པ་མིན་པའི། ཤར་ཕྱོགས་གཽ་ཌཱ་བ་ནི།བརྗིད་པའི་མཚན་ཉིད་ཚིག་བསྡུད་
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མང་དུ་ཡོད་པ་དང༌། གཞན་ཡང་འོག་ནས་སྟོན་པའི་རྫི་ཡང་སྤེལ་བ་སོགས་འདི་ཉིད་གཅིག་ཏུ་
བཞེད་ཅེས་པའོ །གཉིས་པ་ནི།དེ་ལ་ལྕི་དང་ཡང་བ་རྣམས། །མང་དང་ཉུང་བ་ཉིད་སྤེལ་བས། །
མཐོ་དམའ་ཡི་ནི་རྣམ་པ་དེ། །བརྗོད་པ་ལ་སོགས་རྣམས་ལ་མཐོང༌། །ཞེས་པས་བསྟན་ཏེ། བརྗོད་
པའི་རྣམ་པ་གཞན་དེ་ལ། ངོ་བོ་འམ།མཚན་ཉིད་ནི། ལྕི་བའི་ཡི་གེ་དང༌། ཡང་བའི་ཡི་གེ་རྣམས་
འགའ་ཞིག་ཏུ་ལྕི་བ་མང་ལ་ཡང་བ་ཉུང་ཞིང༌།འགའ་ཞིག་ཏུ་ཡང་བ་མང་ལ་ལྕི་བ་ཉུང་བ་ཉིད་སྤེལ་
བས་རྒྱ་མཚོའི་རླབས་བཞིན་མཐོ་དམའི་རྣམ་པ་དེ། ངག་ནས་བརྗོད་པ་ལ་སོགས་པ་རྣམས་ལ་
མཐོང་། །ཞེས་པའོ། །དེ་ལ་ལྕི་བ་ནི་གང་། ཡང་བ་ནི་གང་ཞེ་ན། རྩེགས་པའི་ཐོག་མར་གང་བྱུང་
བ་དང༌། །ཚེག་དྲག་ཅན་དང་ཐིག་ལེ་ཅན། །རྐང་མཐའ་ཡི་གེ་རིང་པོ་རྣམས། །འདི་དག་ལྕི་བར་
བསྟན་པ་ཡིན། །ཞེས་སྡེབ་སྦྱོར་བ་རྣམས་བཞེད་ལས། ཡི་གེ་གཉིས་ལ་སོགས་པ་བརྩེགས་པའི་
ཐོག་མ་སརྦ་ལྟ་བུའི་ས་དང༌། ཚེག་དྲག་ཅན། ན་མཿ ཞེས་པའི་མ་དང་།ཐིག་ལེ་ཅན་ཨཾ་ཞེས་པ་ལྟ་
བུའི་ཨ་དང༌། ཚིགས་བཅད་ཀྱི་རྐང་པའི་མཐའ་ཕལ་ཆེ་བ་དང༌། རིང་པོ་ལ་ཡང་གསུམ་ཡོད་དེ།
འས་མཚོན་པའི་རིང་པོ་དང༌། མཚམས་སྦྱོར་གྱི་ཡི་གེ་དང༌། པ་ལུ་ཏ་མཚན་པ་རྣམས་སོ །དེ་ལ་དང་
པོ་ནི། ཨཱ་ཨཱི་ཨཱུ་རཱྀ་ལཱྀ་ལྔ་དང་། དེ་རྣམས་སྲོག་ཏུ་ཞུགས་པའི་གསལ་བྱེད་ཀྱི་ཡི་གེ །ཀཱ་ཀཱི་ཀཱུ་ལཱྀ་ཀླྀ
ནས།ཀྵུ་ཧཱུཾ་ཀྵུ་ཀྲྀ་ཀླྀ་རྣམས་སོ། །
གཉིས་པ་ནི། ཨེ་ཨཻ་ཨོ་ཨཽ་རྣམས་དང༌། དེ་རྣམས་སྲོག་ཏུ་ཞུགས་པའི། ཀེ་ཀཻ་ཀོ་ཀཽ་ནས།
ཀྵེ་ཀྵེ་ཀྵོ་ཀྵོ་ལ་སོགས་པ་རྣམས་། །སློབ་ཕན་ལས།མཚམས་སྦྱོར་གྱི་ཡི་གེ་རྣམས་རྟག་ཏུ་རིང་པོར་
གནས་སོ། །ཞེས་བཤད་དོ། གསུམ་པ་ནི། ཨཱ། ཨཱི།ཨཱུ།རཱི། ཨི། ཨཻ། ཨོ།ༀ། ལི།རྣམས་དང༌།
དེ་རྣམས་སྲོག་ཏུ་ཞུགས་པའི། ཀཱ། ཀཱི། ཀཱུ།ལཱྀ།ཧཱུཾ། ཀེ། ཀཻ། ཀོ། ཀཽ།ཧཱུཾ། རྣམས་ཡིན་། སྡེབ་
སྦྱོར་རིན་ཆེན་འབྱུང་གནས་ལས། སཱུ་ཏ་ནི་ཕྱི་མ་གསུམ་པ་། དེ་ནི་རྣམ་པ་དགུ་སྟེ། ཇི་ལྟར་རིང་པོ་
བརྒྱ་བྲིས་པ་དེ་ལྟ་བུའི་མཐར་པ་ལུ་ཏ་བརྒྱད་རྣམས་དང༌། དགུ་པ་ལྀ་ཡིག་རྐྱང་པ་ལ་གསུམ་ཡིག་གི་
ཕྱེ་བ་རྣམས་སོ། །ཞེས་བཤད་དོ། །དེ་ལས་གཞན་པའི་ཨ་ཨི་ཨུ་རྀ་ལྀ་རྣམས་དང༌།དེ་རྣམས་སྲོག་ཏུ་
ཞུགས་པའི ཀ་ཀི་ཀུ་ཀྲྀ་ཀླྀ་ནས། ཀྵ་ཀྵ་ཀྵུ་ཀྲྀ་ཀླྀ་རྣམས་ནི་ཐུང་བའོ། །དེས་ན་ཕྱི་མོ་གསུམ་པ་ནི་ཤིན་
56

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཏུ་རིང་པོ་སྟེ། །སེ་གོལ་ལམ།མིག་འཛུམ་གསུམ་གྱི་ཡུན་དུ་བཀླགས་པར་བྱའོ། །རིང་པོ་ནི་ཕྱི་མོ་
གཉིས་པ་སྟེ།སེ་གོལ་གཉིས་ཀྱི་ཡུན་དུ་བཀླག་གོ།ཐུང་ངུ་ནི་ཕྱི་མོ་གཅིག་པ་སྟེ། །སེ་གོལ་གཅིག་གི
ཡུན་དུ་བཀླག་པར་བྱའོ །དེ་ཡང་སྡེབ་སྦྱོར་ལས།ཐུང་ངུ་ཕྱི་མོ་གཅིག་པ་སྟེ། ཞེས་དང༌།རིང་པོ་ནི་
ཕྱི་མོ་གཉིས་པ་སྟེ། ཞེས་དང་། པ་ལུ་ཏ་ནི་ཕྱི་མོ་གསུམ་པའོ་ཞེས་བཤད་པའོ། །སྐབས་འདིའི་ཡི་གེ་
ནི་དབྱངས་ཡིག་ལ་གཟུང་བར་བྱ་སྟེ། སྡེབ་སྦྱོར་ལས། ཡི་གེ་བསྒྲང་བ་ན་དབྱངས་སྒྲང་བར་བྱའོ།
གསལ་བྱེད་རྣམས་ནི་མ་ཡིན་ནོ། །ཞེས་བཤད་།།
གསུམ་པ་དཔེར་བརྗོད་ནི། ནུབ་ཀྱི་རི་མགོར་ལྷུང་བ་ཡི། །མཐའ་དག་ཉི་འོད་མལ་བསྟན་
ཅན། །འཁྲིགས་པའི་ནུ་མ་ལ་གནས་པ། །གོས་དམར་གཡོ་བཞིན་ཆུ་ལྡན་མ། །ཞེས་པ་བརྗོད་དང་
ལྡན་པའི་ཚིག །ཚིག་བཤད་ལ་ཡང་ཤར་པ་སྦྱོར། །ཞེས་པས་བསྟན་། དེ་ཡང་ཆུ་ལྡན་མ་། ནུབ་
ཕྱོགས་ཆུ་ལྷ་གནས་པའི་ཕྱོགས་ཡིན་པས ཆུ་ལྡན་མ་ཞེས་བྱའོ །དེ་ཉིད་ཅི་དང་འདྲ་ན། ནུབ་
ཕྱོགས་ཀྱི་རི་བོའི་མགོར་ལྷུང་སྟེ་ཆགས་པར་གྱུར་པའི་ཆུ་འཛིན་མཐའ་དག་དགོངས་ཐུན་གྱི་ཉི་འོད་
ཤིན་ཏུ་དམར་པོས་ཁྱབ་པ་སྟེ།གཡོགས་པར་གྱུར་པའི་མལ་སྟན་ཅན་ནི།དཔེར་ན་མཛེས་མ་གཞོན་
ནུའི་ནུ་མ་ཤིན་ཏུ་འཁྲེགས་པ་ལ་གནས་པ་སྟེ།གཡོགས་པའི་གོས་ལ་བ་དམར་པོ་རླུང་གི་སྐྱོད་པས
གཡོ་བ་བཞིན་དུ་ནུབ་ཕྱོགས་ཆུ་ལྡན་མ་ནི་མཛེས་། །ཞེས་པ་དེ་ལྟ་བུའི་བརྗིད་པ་དང་ལྡན་པས་
15
ལག་པར་མ་ཟངཚིག་བསྡུད་མང་པོ་ཡོད་པའི་ཚིག་ནི་ལྷུག་པར་མ་ཟད་ཚིགས་བཅད་ལ་ཡང༌།ཤར་ཕྱོགས་པའི་སྙན་
ངག་མཁན་རྣམས་སྦྱོར་བར་བྱེད་།།འདིར་ཚིག་བསྡུད་ཡོད་ཚུལ་ནི།འདིའི་ལེགས་སྦྱར་གྱི་སྐད་ལ
ཚིག་བསྡུད་དང༌།ལྕི་བ་མང་བར་ཡོད་ཅིང་བརྗིད་པ་དང་ལྡན་པར་ཤེས་པར་བྱེད་དགོས་སོ། །ཚིག་
བསྡུད་ཚུལ་ནི། འདིར་སྨོས་ཀྱང་མགོ་རྨོངས་པར་འགྱུར་བས་མ་སྨོས་ལ། ཤེས་པར་འདོད་ན།ཁོ་
བོས་བརྩམས་པའི་ཀ་ལཱ་པའི་ཊཱིཀ་ཆེན་གྱི་བསྡུ་བའི་སྐབས་ན་རྒྱས་པར་དཀྲོལ་ཡོད་པས དེར་ལྟ་
བར་གྱིས་ཤིག །བོད་ལ་ཚིག་བསྡུད་ཀྱི་དཔེ་ཅི་ཞིག་མཚོན་ན།ནུབ་ཀྱི་རི་བོའི་མགོར་ལྷུང་ཞེས་པ་ལ།
འི་དྲུག་པའི་སྒྲ་ཡོད་པ་ལ། དེའི་སྐྱེས་བུའི་སྡུ་བ་བྱས་ནས་ནུབ་ཀྱི་རི་མགོར་ལྷུང་ཞེས་འདི་བསྡུས་པ་
ལྟ་བུའོ།།
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ལྷོ་ཕྱོགས་པའི་ལུགས་ལ། མཚན་ཉིད་དང་དཔེར་བརྗོད་གཉིས་ལས། དང་པོ་ནི།
གཞན་དག་འཁྲུགས་མིན་མཛེས་པ་། །ཚིག་རྣམས་བརྗོད་པར་འདོད་དེ་དཔེར། །ཞེས་པས་
བསྟན་ཏེ། གཽ་ཌཱ་བ་ལས། གཞན་ལྷོ་ཕྱོགས་པ་དག་ཚིགས་བཅད་ལ་ཡང་བརྗིད་པ་སྦྱོར་ཞིང༌།དེ་
ཡང་ལྕི་ཡང་འཁྲུགས་པ་མ་ཡིན་པ་དེའི་ཕྱིར་ན།མཛེས་པ་ཡིད་དུ་འོང་བའི་ཚིག་བསྡུད་མང་པོ་ཅན་
གྱི་ཚིག་རྣམས་བརྗིད་པའི་མཚན་ཉིད་དུ་འདོད་ལ། དེའི་དཔེར་བརྗོད་ནི།འོག་ནས་སྟོན་ཞེས་པའོ། །
གཉིས་པ་ནི།ཆུ་འཛིན་ངོས་ཀྱི་འཕང་ན་ཆགས། །མཚམས་ཀྱི་ཉི་འོད་གོས་དང་ལྡན། །ཆུ་ལྡན་མ་ཡི་
སུ་ཡི་ཡིད། །འདོད་པས་གཟིར་བར་བྱེད་མི་འགྱུར། །ཞེས་པས་བསྟན་ཏེ།ཆུ་འཛིན་དཀར་པོ་ལག་
ལྡན་གཡོ་བ་ལྟ་བུ རི་ངོས་ཀྱི་འཕང་སྟེ། མགུལ་ན་ལང་ལོང་དུ་ཆགས་པ་ལ། དགོང་ཀའི་ཐུན་
མཚམས་ཀྱི་ཉི་འོད་དམར་པོའི་གོས་དང་ལྡན་ཏེ། དམར་འོད་ཀྱི་ཁྱབ་པ་དང་ལྡན་པའི་ཆུ་ལྡན་མ།
ཞེས་ཤིན་ཏུ་དམར་བར་གྱུར་པ་དེ་ཉིད་ཀྱིས། ཆགས་ལྡན་གྱི་སྐྱེ་བོ་སུ་ཡི་ཡིད། རང་དབང་མེད་དུ་
འདོད་པ་དྲག་པོས་གཟིར་ཞིང༌། གདུང་བར་བྱེད་པར་མི་འགྱུར་སྟེ། གཟིར་བར་འགྱུར་ཞེས་པའོ །
འདི་འང༌། ལེགས་སྦྱར་གྱི་སྐད་ལ་ཚིག་བསྡུད་མང་བར་ཡོད་པས་དེ་ལས་ཤེས་པར་བྱེད་དགོས་སོ
བོད་ལ་ཡང་། ལས་འཛིན་གྱི་བསྡུ་བ་མང་དུ་ཡོད་ཅེས་མཁས་པ་སྔ་མ་དག་བཞེད་ཀྱང་ཡོད་པར་མ་
མངོན་ནོ། །སྤྱིར་བརྗིད་པ་ནི་ཚིག་བསྡུད་མང་བ་དང་ལྕི་ཡང་འཁྲུགས་མ་འཁྲུགས་
བརྟགས་དགོས་པས།བོད་ལ་རྣམ་པ་མི་གསལ་ཏེ།ཅིའི་ཕྱིར་ན།བོད་སྐད་ལ་ལྕི་ཡང་གི་བརྡའ་ཆད་
མ་བཤད་པའོ །ཡང༌།ཆུ་འཛིན་ངོས་ཀྱི་འཕང་ན་འཆགས། །ཞེས་སོགས་ལ་རྣམ་པ་གཞན་ཞིག་གི་
སྒོ་ནས་བཤད་ན། དེ་ཡང་། འདི་ལྟར་ཉི་མ་ནུབ་པའི་ཚེ།ཆུ་འཛིན་ནམ་མཁའ་ལ་གནས་པའི་ངོས་
ཀྱི་འཕང་བ་ན་ཆགས་པའི་ཐུན་མཚམས་ཉི་འོད་དམར་པོའི་གོས་དང་ལྡན་ཏེ། དམར་འོད་ཀྱི་ཁྱབ་
པའི་ནུབ་ཕྱོགས་ཆུ་འཛིན་དམར་པོ་དང་ལྡན་མ་སྟེ། སྲེད་ལྡན་གྱི་སྐྱེ་བོ་སུ་ཡི་ཡིད། འདོད་ཆགས་
དྲག་པོས་གཟིར་ཏེ།དྲག་ཏུ་མྱོས་པར་ཅིའི་ཕྱིར་བྱེད་པར་མི་འགྱུར་ཞེས་ཀྱང་བྱའོ། །འདི་ཡང་ཉི་མ་
མྱས་པར་ཅའ་ཕྱར་བྱེད་པར་མ་
ནུབ་པའི་ཚེ་བསིལ་བའི་དཔལ་ཐོབ་ཅིང༌།ཆུ་འཛིན་དམར་པོ་མཐོང་བས་ཡིད་དགའ་བ་སྐྱེས་ཏེ།
འདོད་ཆགས་དྲག་ཏུ་ལྡང་བས་སོ།།
58

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དགུ་པ་མཛེས་པ་ལ། བེེ་དརྦྷ་ལ་མཛེས་པ་དང༌། གོོ་ཌཱ་བ་ལ་མཛེས་པ་དང༌། དེ་དག་
གཉིས་ཀྱི་དོན་བསྡུ་བ་དང་གསུམ་ལས། དང་པོ་ལ་མཚན་ཉིད་དང་། བསྟན་ཚུལ་གཉིས་ལས། དང་
པོ་ནི། མཛེས་པ་འཇིག་རྟེན་དོན་དག་ལས། །མ་འདས་འགྲོ་ཀུན་མཛེས་པའོ །ཞེས་པས་བསྟན་ཏེ།
མཛེས་པའི་ཡོན་ཏན་གྱི་མཚན་ཉིད། འཇིག་རྟེན་ལ་གྲགས་པའི་དོན་དག་ལས། མ་འདས་པར་
བརྗོད་པས། མཁས་རྨོངས་འགྲོ་བ་ཀུན་ལ་མཛེས་ཤིང་ཡིད་འཕྲོག་པ་ཞེས་པའོ།།
གཉིས་པ་ལ་ཡང༌། བསྟན་ཚུལ་དངོས་དང་། དཔེར་བརྗོད་ཀྱི་རྒྱས་པར་བཤད་པ་གཉིས་
ལས།དང་པོ་ནི། དེ་ཡང་གཏམ་གྱི་མངོན་བརྗོད་དང༌།བསྔགས་པ་ལ་སོགས་རྣམས་ལ་སྦྱར།ཞེས་
པས་བསྟན་ཏེ།མཛེས་པའི་རྒྱན་དུ་སྦྱར་བའི་སྙན་ངག་དེ་ཡང༌།སྔོན་གྱི་གཏམ་རྒྱུད་ལས་གྲངས་པའི་
གཏམ་གྱི་མངོན་བརྗོད།སྐྱེས་བུ་ཡ་རབས་འགའ་ཞིག་གིས། མཁས་ཤིང་དུལ་བའི་སྔར་གྱི་སྤྱོད་
ཚུལ་བཟང་པོ་རྟོགས་པར་བྱེད་པ་དང་། གཞན་ཡང༌།སྔགས་པ་བརྗོད་པ་ནི བུད་མེད་ལ་སོགས་
པའི་ཡོན་ཏན་ད་ལྟ་ཡོད་པ་གསལ་བར་བྱེད་པ་ལ་སོགས་པ་རྣམས་ལ་སྦྱར་ནས་བསྟན་པར་བྱའོ། །
ཞེས་པའོ །གཉིས་པ་ལ གཏམ་གྱི་མངོན་བརྗོད་ལ་སྦྱར་བ་དང༌། སྔགས་པ་ལ་སྦྱར་བ་དང་། དེ་
གཉིས་ཀྱི་ཁྱད་པར་བསྡུས་ཏེ་བརྗོད་པ་དང་གསུམ་ལས།དང་པོ་ནི།དཀའ་ཐུབ་ཕུང་པོ་ཁྱོད་འདྲ་ཡི།།
ཞབས་ཀྱི་བརྡུལ་ནི་གཙང་མ་རྣམས། །ཡང་དག་བཏབ་པ་གང་ཡིན་པ། །དེ་དག་ཁོ་ན་ངེས་པར་ཁྱིམ། །
དེ་ཡང་སྐྱོན་གི་
ཞེས་པས་བསྟན་ཏེ།དེ་ཡང་སྔོན་གྱི་དུས་སུ་དཀའ་ཐུབ་པ་འགའ་ཞིག་གིས། སྦྱིན་བདག་གི་ཁྱིམ་དུ་
འོངས་ཏེ། སྦྱིན་བདག་གི་ཁྱིམ་འདི་ནི། མངོན་པར་དགའ་ཞིང་དགེ་ལེགས་དང་ལྡན་ནོ། །ཞེས་
བརྗོད་པའི་ལན་དུ།ཁྱིམ་བདག་གི་སྨྲས་པ།ཚངས་པར་སྤྱོད་པའི་དཀའ་ཐུབ་མང་དུ་བསགས་པའི
ཕུང་པོ་དང་ལྡན་པའི་སྐྱེས་བུ་ཆེན་པོ་ཁྱོད། ཁྱོད་འདྲ་བའི་ཞབས་ཀྱི་བརྡུལ་གཙང་མ་དག་བྱེད་གངྒའི་
ཆུ་དང་འདྲ་བ་རྣམས་ཀྱི་ཡང་དག་པར་བཏབ་སྟེ།སྒོས་པའམ། རེག་པས་དགའ་བ་དང་བཀྲ་ཤིས་
པར་བྱས་པ་གང་ཡིན་པ་དེ་ནི་ཡོན་ཏན་དང་ལྡན་པས། དེ་དག་ཁོ་ན་བསྟེན་དུ་རུང་བའི་ཁྱིམ་དུ་ངེས་
པར་བྱིན་གྱིས་བརླབས་པ་ཡིན་པས་ཕུན་སུམ་ཚོགས་པར་བྱས་ཟིན་པའོ།།ཞེས་སོ། །
གཉིས་པ་ནི། སྐྱོན་མེད་ལུས་ཅན་ཁྱོད་ཀྱི་ནི། །ལག་པའི་འཁྲི་ཤིང་བར་དག་ཏུ། །ནུ་མ་
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རབ་བརྒྱས་འདི་དག་གི། །གོ་སྐབས་རྙེད་པར་འགྱུར་མ་ཡིན། །ཞེས་པས་བསྟན་ཏེ། ཀྭ་ཡེ མི་
མཛེས་པའི་སྐྱོན་ཅི་ཡང་མེད་ཅིང༌། ཁ་དོག་དང་དབྱིབས་ཕུན་སུམ་ཚོགས་པ་དང་ལྡན་པའི་ལུས་ཅན་
མ་ཁྱོད་ཉོན་ཅིག །ཅེས་བོས་ནས། ཀྱཻ་མཛེས་མ་ཁྱོད་ནི། ལག་གཉིས་ཀྱི་འཁྲི་ཤིང་རབ་ཏུ་རྒྱས་པའི་
བྲང་གི་ངོས་ཀྱི་བར་དག་ཏུ། ལང་མཚོ་དར་བ་ལས་བྱུང་བའི། ནུ་མ་རབ་ཏུ་རྒྱས་ཤིང་ཆེ་བ། ཡལ་ག་
འོ་མས་རབ་ཏུ་གང་བའི་ཁུར་འཛིན་པ་གཉིས་པོ་འདི་དག་ཤོང་བའི་གོ་སྐབས་རྙེད་པར་འགྱུར་བ་མ་
ཡིན་ཏེ། མི་ཤོང་བར་སྣང་ངོ་། །ཞེས་འུད་ཀྱི་བརྗོད་པས་ཕུལ་བྱུང་ངོ༌། །གསུམ་པ་ནི། ཞེས་པ་ཁྱད་
པར་བརྗོད་པ་ཡིད། །ལེགས་སྦྱར་དེ་དག་སྲིད་པ་ནི། །འཇིག་རྟེན་ལུགས་ཀྱི་རྗེས་སུ་ནི །འབྲང་བ་
ཐམས་ཅད་མཛེས་པར་འགྱུར། །ཞེས་པས་བསྟན་ཏེ། ཞེས་པ་གོང་དུ་བསྟན་པའི་དཀའ་ཐུབ་པའི་
ཞབས་བརྡུལ་གཙང་མས་རེག་པའི་ཁྱད་པར་གྱིས་ཁྱིམ་དགེ་ཞིང་བཀྲ་ཤིས་པར་བྱས་པ་དང༌། ནུ་
མའི་ཁྱད་པར་འབྲང་ལ་མི་ཤོང་བ་ཙམ་དུ་བྱས་། །ཞེས་བརྗོད་པའི་སྒོ་ནས་ཕུལ་བྱུང་གི་རྒྱན་དུ
ལེགས་པར་སྦྱར་བ་དེ་ལྟ་བུ་དག་ནི་འཇིག་རྟེན་ན།སྲིད་པ་ལ་མཛེས་པ་ཉིད་ཡིན་ནོ།།དེ་ཡང་འཇིག་
རྟེན་གྱི་ཆོས་ལུགས་དང་མི་འགལ་བར།དེའི་རྗེས་སུ་འབྲང་ནས་དེ་དང་མཐུན་པར་བརྗོད་པ་ཐམས་
ཅད་མཛེས་པར་འགྱུར་།ཞེས་བསྟན་པའོ། །འདི་དག་ནི་བེེ་དརྦྷའི་སློབ་དཔོན་རྣམས་ཀྱི་བཞེད
པའོ། །
གཉིས་པ་ལ། མཚན་ཉིད་དང་དཔེར་བརྗོད་གཉིས་ལས། དང་པོ་ནི། འཇིག་རྟེན་འདས་
ཤིང་བརྗོད་འདོད་ཀྱི། །དོན་གང་ཤིན་ཏུ་བཀོད་གྱུར་པ། །དེ་ཡི་མཁས་པ་ཤིན་ཏུ་ནི། །ཚིམ་གྱུར་ཅིག་
ཤོས་མ་ཡིན་དཔེར།།ཞེས་པས་བསྟན་ཏེ།སྙན་ངག་འཇིག་རྟེན་གྱི་ལུགས་ལས་འདས་ཤིང་འུད་ཤིན་
ཏུ་ཆེ་བས་བརྗོད་པར་འདོད་པའི་དབང་གིདོན་གང་ཞིག་འཇིག་རྟེན་གྱི་བློ་ཡུལ་དུ་མི་ཤོང་བས།
ཤིན་ཏུ་ཆེས་ལྷག་པ། ཕུལ་བྱུང་གི་རྒྱན་དུ་བཀོད་ཅིང༌།སྒྲོ་བཏགས་པར་གྱུར་པའི་སྙན་ངག་དེ་ཡི་
མཁས་པ་གཽ་ཌཱ་བ་རྣམས་ཡིད་ཤིན་ཏུ་ཚིམ་ཞིང་དགའ་བར་འགྱུར་ཞེས་པའོ །མཁས་པ་དེ་ལས་ཅིག་
ཤོས་མི་མཁས་པ་བེེ་དརྦྷ་དག་ནི།དེ་ལྟ་བུ་མི་སྲིད་ཅེས་བློ་ཡུལ་དུ་མི་ཤོང་བས།དེ་ལྟ་བུའི་རྩོམ་པ་ལ་
དགའ་བར་འགྱུར་བ་མ་ཡིན་ནོ། །ཞེས་བཤད་པ་བཞིན་དཔེར་བརྗོད་འོག་ནས་འཆད་པར་བྱེད་དོ་
60

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་པའོ། །
གཉིས་པ་ལ གཏམ་གྱི་མངོན་བརྗོད་ལ་སྦྱར་བ་དང༌། བསྔགས་པ་ལ་སྦྱར་བ་གཉིས་
ལས། དང་པོ་ནི།དེང་ནས་བཟུང་སྟེ་བདག་གི་ཁྱིམ། །ལྷ་ཡི་ཁྱིམ་བཞིན་བསྟེན་པར་འོས། །ཁྱོད་ཀྱི་
ཞབས་བརྡུལ་ལྷུང་བ་ཡི། །ཉེས་པ་དག་ནི་མ་ལུས་བསྐྲུས། །ཞེས་པས་བསྟན་ཏེ།ཀྭ་ཡེ། ཉི་མ་དེ་
རིང་ཕན་ནས་གཟུང་སྟེ། བདག་གི་ཁྱིམ་འདི། རྣམ་པར་རྒྱལ་བའི་ལྷ་ཡི་ཁང་བཟང་གི་ཁྱིམ་བཞིན་
དགའ་བས་བསྟེན་པར་འོས་ཏེ།ཅིའི་ཕྱིར་ཞེ་ན། དཀའ་ཐུབ་པ་སྟེ་སྐྱེས་བུ་མཆོག་ཁྱོད་ཀྱི་ཞབས་
བརྡུལ་གཙང་མ། སྔགས་ཀྱི་བཏབ་པའི་ཆུ་བས་ཀྱང་། ཆེས་ལྷག་པར་གྱུར་པ་རྣམས་ལྷུང་བའི་ནུས་
པས། བདག་གི་ཁྱིམ་གྱི་ཉེས་པ་མི་གཙང་བའི་གྲིབ་ལ་སོགས་པ་དག་ནི་མ་ལུས་པར་རབ་ཏུ་བཀྲུས་
ནས།ཁྱིམ་ནི་དགེ་ཞིང་བཀྲ་ཤིས་པར་བྱ་ཞེས་པའོ།།
གཉིས་པ་། ཁྱེད་ཀྱི་ནུ་མ་འདི་ལྟ་བུར། །རྣམ་པར་རྒྱས་པར་གྱུར་པ་འདི། །ངེས་པར་མ་
རྟགས་བྱེད་པོ་ཡིས། །ནམ་མཁའ་དག་ནི་ཆུང་ངུར་སྤྲུལ། །ཞེས་པས་བསྟན་ཏེ། ཀྭ་ཡེ་མཛེས་ལྡན་
བཞིན་བཟངས་མ་ཁྱོད་ཉོན་ཅིག་ཅེས་བོས་ནས།ཁྱོད་ཀྱི་ནུ་མའི་ཁུར་ཤིན་ཏུ་ཆེ་བ།ཏིང་ཕོར་ཁ་སྤྲུབ་
པ་ལྟ་བུ། འོ་མས་ཤིན་ཏུ་གང་བ་འདི་ལྟ་བུར། རྣམ་པར་རྒྱས་པར་གྱུར་པ་འདི་ཉིད་ནི་འཇིག་རྟེན་གྱི་
བྱེད་པ་ལྷ་ཚངས་པ་ཁྱེད་ཉིད་ཡིད་གཞན་དུ་ཡེངས་པའི་མཐུ་ཡི་ནུ་མ་ཤོང་ངམ་མི་ཤོང་སྙམ་དུ་ངེས་
པར་མ་རྟགས་པར་ཏེ་མ་བསམ་པར་ནུ་མ་གནས་པའི་བྲང་གི་ས་དག་ནི། དང་པོར་རྩོམ་པའི་དུས་སུ་
ཆུང་ངུར་སྤྲུལ་བས།ནུ་མའི་ཁུར་མ་ཤོང་བར་གྱེན་དུ་འབུར་སོར་གནས་དགོས་པ་བྱུང་ཞེས་པའོ །
གསུམ་པ་དེ་དག་གཉིས་ཀྱི་དོན་བསྡུ་བ་ནི། འདི་ནི་ཧ་ཅང་བརྗོད་པ་ན། །གཽ་ཌཱ་བ་ལ་
མཛེས་པར་བརྗོད། །མཇུག་མ་སྔ་མ་གཞན་གྱི་ན། །ལམ་ལ་སྙིང་པོ་ཉིད་དུ་བཤད། །ཅེས་པས་
བསྟན་ཏེ། སྙན་ངག་གོང་དུ་བསྟན་པའི་རྗེས་མ་གོང་འོག་གཉིས་པོ་འདི་དག་ནི་ཧ་ཅང་རང་ཕུལ་བྱུང་
གི་རྒྱན་གྱི་བརྗོད་པ་ཆེས་པས་ན།ཤར་ཕྱོགས་གཽ་ཌཱ་བ་ལ་མཛེས་པར་བརྗོད་པ་ཡིན་གྱི།འཇིག་རྟེན་
ཀུན་ལ་མཛེས་པ་ནི་མ་ཡིན་། །གཞན་ཡང་། མཇུག་མ་སྔ་མ་སྟེ། གོང་དུ་བསྟན་པའི། དཀའ་ཐུབ་
ཕུང་པོ་ཁྱོད་འདྲ་ཡིས །ཞེས་སོགས་གོང་འོག་གཉིས་ནི་མཚམས་པར་བརྗོད་པ་ཡིན་པས།ལྷོ་
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱོགས་པ་ལ་སོགས་པའི་སྙན་ངག་མཁན་གཞན་གྱི་ནི་ལམ་ལ་སྟེ། ལུགས་ལ་སྙིང་པོ་། སྲོག་ཉིད་
དུ་བཤད་། །ཞེས་པའོ།།
བཅུ་པ་ཏིང་ངེ་འཛིན་ལ། མཚན་ཉིད་དཔེར་བརྗོད། འཇུག་བསྡུས་ཏེ་བསྟོད་པ་དང་
གསུམ་ལས། དང་པོ་ནི།གཞན་གྱི་ཆོས་དེ་གཞན་དག་ལ། །འཇིག་རྟེན་ལུགས་ཀྱི་རྗེས་འབྲང་ནས། །
གང་དུ་ཡང་དག་འཛིན་བྱེད་པ། །ཏིང་ངེ་འཛིན་དུ་བརྗོད་དེ་དཔེར། །ཞེས་པས་བསྟན་ཏེ། དེ་ཡང་
ཚིག་སྦྱོར་གང་དུ། ཆོས་ཅན་གཞན་མིག་དང༌། བུད་མེད་སྦྲུམ་མ་ལ་ཡོད་པའི་ཁྱད་པར་གྱི་ཆོས།
མིག་གི་འབྱེད་འཛུམ་དང༌།བུད་མེད་ཀྱི་འཁུན་པའི་ཡོན་ཏན་ཏེ།ཆོས་ཅན་དེ་གཉིས་ལས་གཞན་མེ་
ཏོག་དང༌། སྤྲིན་ལྟ་བུ་དག་ལ་སྒྲོ་བཏགས་ནས་འཇིག་རྟེན་གྱི་ཆོས་ལུགས་དང་མཐུན་པར་འཇིག་
རྟེན་གྱི་རྗེས་སུ་འབྲངས་ཏེ།འཇིག་རྟེན་ན་གྲགས་པ་ལྟར་ཡང་དག་པར་འཛིན་པར་བྱེད་ཅིང་བཀོད་
པའི་སྙན་ངག་ནི། ཏིང་འཛིན་གྱི་མཚན་ཉིད་དུ་བརྗོད་ལ། དེ་ཉིད་ཀྱི་དཔེར་བརྗོད་འོག་ནས་གསལ་
བར་འཆད་པས།དེ་ལས་རྟོགས་པར་བྱའོ། །ཞེས་པའོ།།
གཉིས་པ་ལ། ཆོས་གཅིག་བཀོད་པའི་ཏིང་འཛིན་དང༌། ཆོས་དུ་མ་བཀོད་པའི་ཏིང་འཛིན་
གཉིས་ལས། དང་པོ་ལ་ཡང་། མིག་འབྱེད་འཛུམ་ལ་བཀོད་པ་དང༌། སྐྱུག་པ་ལ་བཀོད་པ་གཉིས་
ལས།དང་པོ་ནི།ཀུ་མུ་ཏ་ནི་མིག་ཟུམ་ཞིང༌། །པདྨ་དག་ཀྱང་མིག་འབྱེད་ཅེས།།མིག་གི་བྱ་བ་བཀོད་
པ་ལ། །དེ་ཡི་བརྗོད་བྱེད་སྒྲ་དག་ཐོབ། །ཅེས་པས་བསྟན་ཏེ། ཉི་མ་ཤར་བ་ན།ཀུ་མུད་ཏ་ཁ་ཟུམ་པ་ལ།
མིག་ཟུམ་ཞེས་སྒྲོ་བཏགས་ཞིང༌། པདྨ་དག་ཀྱང་ཁ་བྱེ་བ་ལ། མིག་འབྱེད་ཅེས་སྒྲོ་བཏགས་ནས།
མིག་གི་བྱ་བ་འཛུམ་པ་དང་འབྱེད་པའི་ཁྱད་ཆོས་གཉིས་པོ་དེ།ཆོས་ཅན་མིག་དེ་ལས་གཞན་ཀུ་མུ་ད་
དང༌། པདྨ་ལ་རྣམ་རྟོག་གི་བཀོད་ཅིང་སྒྲོ་བཏགས་པ་ལས། མིག་གི་བྱ་བ་དེའི་བརྗོད་བྱེད་ཀྱི་སྒྲ།
འཇིག་རྟེན་ན་ཡང་ཀུ་མུ་ད་ཁ་ཟུམ་པ་དང༌། པདྨ་ཁ་བྱེ་བ་དག་ནི་སྟེང་དུ་མིག་ཟུམ་པ་དང༌།མིག་འབྱེད་
པ་ལ་སོགས་ཀྱི་སྒྲ་ཐོབ་ཅིང་འཇུག་གོ། །ཞེས་ཏིང་ངེ་འཛིན་གྱི་མཚན་ཉིད་བརྗོད་དེ་སྟོན་པའོ
གཉིས་པ་ལ། དཔེར་བརྗོད་དངོས་དང་། དེའི་དོན་བཤད་པའོ །དང་པོ་ནི། ནིབྦུ་ཏ་དང་
ཨུརྒརྞ། །སྐྱུག་སོགས་ཕལ་པར་འཇུག་རྟེན་པ།།ཤིན་ཏུ་མཛེས་ཏེ་གཞན་དུ་། །གྲོང་པ་ཉིད་ཀྱི་ནུས་
62

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པ་བརྟེན། །ཞེས་པས་བསྟན་ཏེ། དེ་ཡང་ནིཥྛ་ཏ་ནི་སྐྱུག་པ་དང༌། ཨུརྒི་རྞ་སྐྱུག་པ་ལ་འཇུག་པས། དེ་
ཡང་དོན་དངོས་བུད་མེད་སྐྱུག་པ་ལ་བརྗོད་རྒྱུ་ཡིན་ནའང་།དེ་ལ་སྒྲིབས་ནས། ཕལ་པ་པདྨ་ཉི་མ་ལ་
བརྟགས་ནས་འཇུག་པར་འོག་ནས་སྟོན་པ་འདི་ནི་འཇིག་རྟེན་ན་གྲགས་པ་ལ་བརྟེན་པ་ཡིན་པས་
ཤིན་ཏུ་མཛེས་པ་ཡིན་ཏེ། གྲོང་པའི་ཚིག་སྤང་པས་སོ། །དེ་ལས་གཞན་དུ་མ་བསྒྲིབས་པར། བུད་
མེད་སྐྱུག་གོ་ཞེས།སྐྱུག་པའི་སྐད་དོད་བཱན་ཏ་ཞེས་འོག་ནས་བརྗོད་པ་ལྟ་བུའི་ཚུལ་འདི་ནི སྙན་
ངག་གི་མ་སྒྲིབས་པར་གྲོང་པའི་ཚིག་རང་དགའ་མ་ཞུགས་པས་མི་མཛེས་པ་ཉིད་ཀྱི་ནུས་པ་དང་ལྡན་
པ་ཡིན་པས་སྤང་བར་བྱའོ། །ཞེས་པའོ།།
གཉིས་པ་ནི། པད་མས་ཉི་ཟེར་སྐྱུག་པ་རྣམས། །འཐུངས་པས་རྡུལ་མར་སྐྱུག་པ་དག །ཁ་
ཡི་དག་བྱེད་ཟེར་མ་རྣམས། །ཤིན་ཏུ་མཛེས་ཏེ་མི་མཛེས་པ། །ཆུང་བ་སྐྱུག་པར་བྱེད་ཅེས་པ །ཞེས་
པས་བསྟན་ཏེ། རང་གི་ཆུང་མ་བག་མེད་དུ་ཆང་གཟི་གཟི་བོར་འཐུངས་ནས། ཆང་ནད་ཀྱི་བག་མེད་
དུ་མཁྲིས་པ་བསྐྱུག་པ་ལ། ཁྱོད་ཀྱི་ཆུང་མ་ཅི་ཞེས་གཏམ་གླེང་བ་ལ།ཚིག་འདི་སྐད་དུ་བསྒྲིབས་ནས་
བརྗོད་པས་མཛེས་པ་ཡིན་ཏེ། དེ་ཡང་པདྨ་རྣམས་ཀྱི་ཉི་མའི་འོད་ཟེར་ཤར་བ། ཉི་མས་སྐྱུགས་པ་
རྣམས་འཐུངས་པས པདྨ་རྒྱས་ཤིང་ཁ་བྱེ་གྱུར་ཏེ། གེ་སར་གྱི་རྡུལ་དམར་པོ་དང་འདྲེས་པའི་དག་
བྱེད་ཆུ་ཡི་ཟེགས་མ་སྟེ།ཟེར་མ་རྣམས། པདྨའི་ཁའི་ནང་ནས་སྐྱུགས་པར་བྱེད་པ་དག་ཡིན་། །
ཞེས་པ་ནི། ཤིན་ཏུ་མཛེས་པར་གླེང་བ་དག་ཡིན་གྱི། དེ་ལས་གཞན་དུ། མི་མཛེས་པ་ནི།ཆུང་མ་
སྐྱུག་པར་བྱེད་ཅེས་། ཞེས་མ་སྒྲིབས་པར་གྲོང་པའི་ཚིག་རང་དགའ་བར་དངོས་སུ་བརྗོད་པ་འདི་
ཉིད་མི་མཛེས་པས་སྤང་བར་བྱའོ། །
གཉིས་པ་ཆོས་དུ་མ་བཀོད་པའི་ཏིང་ངེ་འཛིན་ལ། མཚན་ཉིད་དང༌། དཔེར་བརྗོད་གཉིས་
ལས། དང་པོ་ནི། ཅིག་ཅར་ཉིད་དུ་ཆོས་དུ་མ། །བཀོད་པ་དག་ཀྱང་འདོད་དེ་དཔེར། །ཞེས་པས་
བསྟན་ཏེ། ཆོས་ཅན་གཞན་ལ་ཡོད་པའི་ཆོས བྱ་བ་ལ་སོགས་པ་དུ་མ་དངོས་པོ་གཞན་ཞིག་ལ།
ཅིག་ཅར་ཉིད་དུ་སྟེ། དུས་གཅིག་དུ་བཀོད་པ་དག་ཀྱང༌།ཆོས་དུ་མ་བཀོད་པའི་ཏིང་ངེ་འཛིན་གྱི་
མཚན་ཉིད་དག་ཏུ་འང་སྙན་ངག་མཁན་རྣམས་འདོད་ལ། དེ་ཉིད་ཀྱི་དཔེར་བརྗོད་འོག་ནས་འཆད་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཅེས་པའོ།།
གཉིས་པ་ལ་དཔེ་བཤད་པ་དང༌། དེའི་དོན་བསྟན་པ་གཉིས་ལས། དང་པོ་ནི། ལྕི་བའི་
མངལ་ཁུར་གྱིས་ངལ་ཞིང་། །འཁུན་པར་བྱེད་པ་སྤྲིན་གྱི་འཕྲེང༌། །འདི་རྣམས་གཡོ་མེད་སྟེང་གི་ནི།།
ཕང་བ་དག་ཏུ་ཡང་དག་ཉལ། །ཞེས་པས་བསྟན་།དེ་ཡང་ཆུ་ཆར་གྱི་ལྕི་བས་ནོན་པའི་མངལ་ཁུར་
གྱི་ངལ་ཞིང་། འབྲུག་སྒྲ་ཤིན་ཏུ་སྙན་པའི་འཁུན་པ་སྒྲོག་པར་བྱེད་པའི་ཆར་སྤྲིན་གྱི་འཕྲེང་བ་སྔོན་པོ་
གློག་གི་ཞགས་པ་འཁོར་མོ་ཡུག་ཏུ་འཁོར་བ་འདི་རྣམས། གཡོ་བ་མེད་པའི་རི་བོའི་མགུལ་ལམ།
སྟེང་གི་ཕང་བ་དག་ཏུ་དལ་ཤིག་ཤིག་ཡང་དག་པར་ཉལ་ཞེས་པའོ། །
གཉིས་པ་ནི།གྲོགས་མོའི་ཕང་པར་ཉལ་བ་དང་། །འཁུན་དང་ལྕི་བ་ཉིད་དང་ངལ། །ཞེས་
པ་འདིར་ནི་མང་ལྡན་མའི །ཆོས་མང་པོ་རྣམས་གཞན་ལ་བསྟན། །ཞེས་པས་བསྟན་ཏེ དེ་ཡང་ལྕི་
བའི་ངལ་ཁུར་ཞེས་པ་ཏིང་ངེ་འཛིན་གྱི་སྐབས་འདིར་ནི། བུད་མེད་མང་ལྡན་མ་ལ་ཡོད་པའི་ཆོས།
འཁུན་པ་ལ་སོགས་ལ་མང་པོ་རྣམས བུད་མེད་རང་ལས་གཞན་པའི་ཆར་སྤྲིན་ལ་བཀོད་ཅིང་
བསྟན་པར་བྱའོ། །ཇི་ལྟར་དུ་ཞེ་ན། བུད་མེད་སྦྲུམ་མ་འགའ་ཞིག་བུ་སྐྱེ་བས་གདུངས་ཏེ། གྲོགས་
མོའི་ཕང་བར་མགོ་རྩུགས་ཏེ་ཉལ་བ། ཆར་སྤྲིན་རི་བོའི་འགུལ་ན་གནས་པ་ལ་བཀོད་ཅིང་། འཁུན་
པའི་སྒྲ་ནི་འབྲུག་སྒྲ་འབྱིན་པ་ལ་བཀོད་ལ། མངལ་གྱི་ཁུར་ལྕི་བ་ཉིད་ནི། ཆུ་ཆར་གྱི་ལྕི་བའི་སྤྲིན་
བརྒྱན་འབུང་།རྒྱུ་དབྱ
གྱིས་ནོན་པ་ལ་བཀོད་དོ། །ལུས་ངལ་པ་ནི། ཆར་སྤྲིན་རི་བོའི་མགུལ་ན་དལ་གྱི་འདུག་པ་ངལ་བ་
ལྟར་གནས་པ་ལ་བཀོད་དོ། །ཞེས་པ་འདི་ནི། ཆོས་ཅན་སྦྲུམ་མའི་ཆོས་མང་པོ་ཆར་སྤྲིན་གྱི་སྟེང་དུ་
བཀོད་ནས་བཤད་པས་ཆོས་མང་པོའི་ཏིང་ངེ་འཛིན་ནོ། །སྔ་མའི་དཔེར་བརྗོད་གོང་འོག་གཉིས་ནི།
མིག་གི་ཆོས་བྱ་བ་གཅིག་ཉིད་དང༌།བུད་མེད་ཀྱི་ཆོས་སྐྱུགས་པ་གཅིག་པུ་ཉིད་ཆོས་གཞན་གྱི་སྟེང་
བཀོད་ནས་འཆད་པ་ལ།ཆོས་གཅིག་གི་ཏིང་ངེ་འཛིན་ཞེས་བྱའོ། །
གསུམ་པ་མཇུག་བསྡུས་ཏེ་བསྟོད་པ་ནི། ཏིང་འཛིན་ཞེས་བྱའི་ཡོན་ཏན་གང༌། །འདི་ནི་
སྙན་ངག་བདོག་ཀུན་ཏེ། །སྙན་ངག་མཁན་པོ་དོན་འཐུན་གྱིས། །ཚོགས་ཀྱང་འདི་ཉིད་རྗེས་སུ་
འབྲང་། །ཞེས་པས་བསྟན་།བཅུ་པ་ཏིང་ངེ་འཛིན་ཞེས་བྱ་བའི་ཡོན་ཏན་གང་ཡིན་པ་འདི་ནི།སྙན་
64

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ངག་ཚིགས་བཅད་ལྷུག་སྤེལ་མ་ཐམས་ཅད་ལ་མང་དུ་འབྱུང་བས་བདོག་ཀུན་།ནོར་ཡིན་ལ།སྙན་
ངག་མཁན་པོ་ནི། དོན་འཐུན་ཚོང་པ་སྟེ། དེའི་ཚོགས་ཀྱང་སྦྱར་བ་སོགས་ཀྱི་ནང་ནས། ཏིང་ངེ་
འཛིན་འདི་ཉིད་ཀྱི་རྗེས་སུ་འབྲངས་ཏེ འདི་ཉིད་ལ་རྩིས་ཆེ་བར་བྱེད་ཅེས་པའོ། །འདི་དག་ནི་ལྷོ་
ཤར་བ་གཉིས་ཀ་ལ་ཐུན་མོང་དུ་གྲགས་པའི་རྒྱན་ནམ།ཡང་ན་སྔ་མ་གཉིས་ནི་བེེ་དརྦྷའི་ཡིན་ལ།ཕྱི་
མ་གཅིག་པུ་ཉིད་ནི་གོོ་ཌཱ་བའི་ཡིན་པར་བྱས་ནས་བཤད་ན་འང་ལེགས་སོ། །
གསུམ་པ་དོན་བསྡུ་བ་ནི དེ་ལྟར་རང་བཞིན་བརྟག་པ་ལས། །ལམ་ནི་དེ་གཉིས་རྣམ་
པར་ཕྱེ། །དེ་དག་དབྱེ་བ་སྙན་ངག་མཁན། །སོ་སོ་ལ་གནས་བརྗོད་མི་ནུས། །བུར་ཤིང་འོ་མ་བུར་
སོགས་ཀྱིས། །མངར་བ་ཉིད་ནི་ཁྱད་པར་ཆེ། །དེ་ལྟ་མོད་ཀྱི་དེ་བརྗོད་པར། །དབྱངས་ཅན་མས་ཀྱང་
ནུས་མ་ཡིན། །ཞེས་པས་བསྟན་ཏེ། དེ་ཡང་གོང་དུ་བཤད་པའི་ཚུལ་དེ་ལྟར་སྦྱར་བ་ལ་སོགས་པ་
དངོས་བསྟན་བཅུའི་རང་བཞིན་དང་། དེ་ལས་བཟློག་པ་གཽ་ཌཱ་བའི་ལུགས་རྣམས་སོ་སོར་བརྟགས་
ཤིང་གཏན་ལ་ཕབ་པ་ལས། སྙན་ངག་གི་ལམ་གཙོ་ཆེ་བ་ནི།ལྷོ་ཤར་བའི་ལུགས་དེ་གཉིས་སུ་
བསྡུས་ནས། བར་གྱི་མི་འདྲ་བའི་ཁྱད་པར་ཆེ་བ་རྣམས་རྣམ་པར་ནས་བསྟན་པ་ཡིན་ནོ། །ལྷོ་ཤར་
བའི་ལམ་གཉིས་པོ་དེ་དག་གི་ནང་གསེས་ཀྱི་དབྱེ་བ་ཕྲ་མོ་མཐའ་ཡས་པ། སྙན་ངག་མཁན་དཔའ་བོ་
དང༌། ནག་མོའི་ཁོལ་ལ་སོགས་པ་སོ་སོའི་བསྟན་བཅོས་དང༌། ཁ་ལ་གནས་པའི་འདོད་ལུགས་
རྣམས་རྫོགས་པར་རེ་རེ་ནས་བརྗོད་པར་མི་ནུས་ཏེ། དཔེར་ན་བུར་ཤིང་དང༌། འོ་མ་དང༌།བུ་རམ་
དང༌། སོགས་ཀྱི་སྒྲས་རྒུན་འབྲུམ་དང༌། ཤིང་མངར་དང༌། སྦྲང་ལ་སོགས་པ་རྣམས་མངར་བར་
རིགས་གཅིག་པས། སྤྱིའི་ཆོས་མངར་ཉིད་ཙམ་དུ་བསྡུས་ནས།བསྟན་ནུས་པ་དེ་ལྟ་མོད་ཀྱི།བྱེ་བྲག་
དེ་རྣམས་ཀྱི་སྔར་ལུགས་ཐ་དད་དུ་ཡོད་པ་དང༌། དེ་རེ་རེའི་ནང་ཚན་བུར་ཤིང་ལྟ༌བུ༌ཅིག༌ལ༌ཡང༌།
སྐྱེས་པ་ཐ་དད་དང་ཡུལ་བཟང་ངན་གྱི་མངར་མི་མངར་སོགས་མང་དུ་འབྱུང་བ་དང༌། སེམས་ཅན་སོ་
སོའི་འོ་མ་ལ་ཡང་མངར་མི་མངར་གྱི་ཁྱད་པར་ཤིན་ཏུ་ཆེ་བར་ཡོད་པས། དེ་རྣམས་ཀྱི་མངར་ལུགས་
ཀྱི་ཁྱད་པར་སོ་སོར་ཕྱེ་ནས། རྫོགས་པར་བརྗོད་པར་། ངག་གི་ལྷ་དབྱངས་ཅན་མས་ཀྱང་། རེ་རེ་
ནས་སྟོན་ནུས་པ་མ་ཡིན་ན།དབྱུག་པ་ཅན་བདག་འདྲས་རྫོགས་པར་བརྗོད་པར་ག་ལ་ནུས་ཏེ།ཤིན་
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཏུ་མཐའ་ཡས་པས་མི་ནུས་སོ་ཞེས་བརྗོད་པ་སྟེ། དེ་ཡང་འདི་ལྟར། སྤྱོད་འཇུག་ལས། སེམས་ཅན་
མོས་པ་སྣ་ཚོགས་པ། །རྒྱལ་བས་ཀྱང་ནི་མགུ་དཀའ་ན། །བདག་འདྲ་རྨོངས་པས་སྨོས་ཅི་དགོས །
ཞེས་གསུངས་པ་ལྟ་བུའོ། །
གསུམ་པ་སྙན་ངག་གི་རྒྱུད་བཤད་པ་ལ། རྒྱུའི་ངོ་བོ་དང༌། རྒྱུའི་ཕན་ཡོན་གཉིས་ལས
དང་པོ་ལ་ཡང༌།རྒྱུ་ཕུན་སུམ་ཚོགས་པ་དང༌།རྒྱུ་ཙམ་དུ་རུང་བ་གཉིས་ལས།དང་པོ་ནི།རང་བཞིན་
གྱིས་སྒྲུབ་སྤོབས་པ་དང༌། །མང་དུ་ཐོས་པ་མེད་དང༌། །མངོན་པར་སྦྱོར་བ་མི་དམན་པ། །སྙན་
ངག་ཕུན་སུམ་ཚོགས་པའི་རྒྱུ །ཞེས་པས་བསྟན་ཏེ། དེ་ཡང་འདི་ལྟར་སྐྱེ་བ་སྔ་མའི་སྦྱང་སྟོབས་ཀྱི་
བག་ཆགས་གོམས་པ་ལས་བྱུང་བའི རང་བཞིན་གྱི།གྲུབ་པའི་སྤོབས་པ་སྐྱེས་ཐོབ་ཀྱི་ཤེས་རབ་
མ་ཚོགས་པ་ད
ཕུན་སུམ་ཚོགས་པ་དང༌། སློབ་དཔོན་མཁས་པ་ལ་སྙན་ངག་ལ་སོགས་པའི་བསྟན་བཅོས་མང་དུ་
ཐོས་པ་ལས་རྙེད་པའི་བདུད་རྩིའི་ཆུ་རྒྱུན་གྱི་མི་ཤེས་པའི་དྲི་མ་མེད་པར་བྱས་པ་དང༌། སྙན་ངག་གི
བསྟན་བཅོས་སེམས་དཔའ་ལ་སེམས་མངོན་དུ་ཕྱོགས་པའི་མངོན་པར་སྦྱོར་བའི་གུས་སྦྱོར་དང་
རྟགས་སྦྱོར་གྱི་བརྩོན་འགྲུས་མི་དམན་པ་སྟེ། དེ་གསུམ་ནི་སྙན་ངག་ཕུན་སུམ་ཚོགས་པ་རྩོམ་ཤེས་
པའི་རྒྱུ་ཐུན་མོང་མ་ཡིན་པ་ཡིན་། །
གཉིས་པ་ནི།གལ་ཏེ་མངོན་གྱི་བག་ཆགས་ཡོན་ཏན་གྱི། །རྗེས་འབྲེལ་སྤོབས་པ་རྨད་བྱུང་
།ཐོས་དང་འབད་པ་དག་གི་ངག་བརྟེན་།མེད་ན་ཡང༌། །ཐོས་དང་འབད་པ་དག་གི་ངག་བརྟེན་ན། །ཅི་ཞིག་ལྟར་ཡང་ངེས་པར་རྗེས་འཛིན་
བྱེད། །ཅེས་པས་བསྟན་། ཁོ་ན་རེ། སྙན་ངག་ལ་གོང་དུ་བསྟན་པའི་རྒྱུ་དེ་གསུམ་དགོས་ན། རང་
བཞིན་གྱི་གྲུབ་པའི་སྤོབས་པ་མེད་པ་མང་དུ་འབྱུང་བས། དེ་རྣམས་ལ་སྙན་ངག་རྩོམ་པའི་སྐལ་བ་
མེད་དོ་ཞེས་སྨྲ་ན། ཡོད་དེ། གལ་ཏེ་སྔོན་གྱི་བག་ཆགས་སད་པའི་ཡོན་ཏན་གྱི་སྟོབས་ཀྱི་རྗེས་སུ་
འབྲེལ་བའི་སྤོབས་པ་སྐྱེས་ཐོབ་ཀྱི་ཤེས་རབ་ཕུན་སུམ་ཚོགས་པ་རྨད་དུ་འབྱུང་བ་མེད་པས་དང་པོ་
མ་ཚང་ན་ཡང་། རྒྱུ་གཉིས་པ་ཚེ་འདིར། སློབ་དཔོན་མཁས་པ་ལ། སྙན་ངག་ལ་སོགས་པའི་རིག་པ་
མང་དུ་ཐོས་པ་དང༌། རྒྱུ་གསུམ་པ་གུས་རྟག་གིས་བརྩོན་འགྲུས་དྲག་པོས་གཡེལ་བ་མེད་པ། སྙན་
ངག་གི་དོན་སེམས་ཤིང་བློ་ཡི་ནུས་པ་ཅི་ཡོད་ཀྱི།སྒྲ་དང་དོན་གྱི་རྒྱན་སྦྱར་བའི་ཚིག་སྦྱོར་ལ་འབད་པ་
66

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དྲག་ཏུ་བྱེད་པ་དག་གིས།སྙན་ངག་རྒྱུན་དུ་བརྟེན་ན།རང་བཞིན་གྱི་གྲུབ་པའི་སྤོབས་པ་མེད་པའི་སྐྱེ་
བོ་ལ་ཡང་། དུས་རེ་ཞིག་སྟེ། ཇི་ཞིག་ལྟར་ཡང་དབྱངས་ཅན་མས་རྗེས་སུ་བཟུང་ནས། ངེས་པར་
སྙན་ངག་རྩོམ་ཤེས་པའི་བློ་ཡི་ནུས་པ་འཛིན་པར་བྱེད་དོ། །ཞེས་པའོ།།
གཉིས་པ་རྒྱུའི་ཕན་ཡོན་ནི། དེ་ཕྱིར་གྲགས་འདོད་རྣམས་ཀྱི་རྟག་ཏུ་ནི། །སྙོམ་ལས་མེད་
པར་རིམ་པས་དབྱངས་ཅན་རྟེན། །སྙན་ངག་ཆུང་ངུ་ལ་ཡང་ངལ་བྱ་ཡི། །མཁས་པའི་མདུན་ས་དག་
ཏུ་འདུག་ལ་དབང༌། །ཞེས་པས་བསྟན་ཏེ། དེ་ཡང་ཐོས་པ་དང་འབད་པས་སྙན་ངག་ལ་བརྩོན་པར་
བྱས་ན། དབྱངས་ཅན་མས་རྗེས་སུ་འཛིན་པ་དེའི་ཕྱིར། སྙན་ངག་མཁས་པའི་གྲགས་པ་ཆེན་པོ།
དེའི་སྒོ་ནས་རྙེད་པ་དང་བཀུར་སྟི་ཕུན་སུམ་ཚོགས་པ་ཐོབ་པར་འདོད་པའི་སྙན་ངག་པ་རྣམས་ཀྱི་ནི།
སྙོམ་ལས་མེད་པར་དུས་རྟག་ཏུ་གོང་དུ་བསྟན་པའི་ཐོས་པ་དང་།འབད་པའི་རིམ་པས་དབྱངས་ཅན་ཏེ།
སྙན་ངག་བརྟེན་པར་བྱའོ། །ཞེས་གདམས་པའོ། །སྐབས་འདིར་སྔ་རབས་པའི་མཁས་པ་འཇམ་
དབྱངས་ཁ་ཆེས་ནི།སྒྲུབ་ཐབས་ཀྱི་རིམ་པས་ལྷ་མོ་དབྱངས་ཅན་མ་བརྟེན་པར་བྱའོ། །ཞེས་བཤད་
པའང༌། འཕྲལ་དུ་ཚིག་འགྲིག་འགྲིག་ཙམ་སྒྲིགས་པ་ཡིན་གྱི། གཞུང་དོན་ནི་མ་ཡིན་ནོ། །བརྡ་སྤྲོད་
པའི་ལུགས་ལ་ཡང་དབྱངས་ཅན་མ་ཞེས་པ་ལ་ངེས་པར་མོ་རྟགས་ཀྱི་མ་བགོས་ལ། སྐབས་འདིར་
དབྱངས་ཅན། ཞེས་ཕོ་རྟགས་ལས་མེད་ཅིང༌།ཁྱད་པར་དབྱངས་ཅན་ཞེས་པ་འདི། དབྱངས་སྙན་པ་
ཅན་ནམ།སྒྲ་སྙན་པ་ཅན་ཡིན་ལ།དེ་དང་སྙན་པའི་ངག་དོན་གཅིག་པས་སོ།།ཡང་ཁྱེད་དག་དེ་ཙམ་
གྱི་ཐོས་པ་དང༌། འབད་པ་ཆེན་པོས་དབྱངས་ཅན་ཏེ། སྙན་ངག་བརྟེན་པ་ལ་དགོས་པ་ཅི་ཡོད་ཅེ་ན།
སྙན་ངག་ཆེན་པོ་སརྒས་བཅིངས་པའི་སྒོ་ནས།དཀོན་མཆོག་གསུམ་ལ་བསྟོད་པ་དང་། དམ་པའི་
ཆོས་གསལ་བར་བྱེད་པའི་བསྟན་བཅོས་བརྩམས་པས།མཐར་ཐུག་གི་དགོས་པ་བླ་ན་མེད་པའི་
བྱང་ཆུབ་ཐོབ་པའི་དགོས་པའི་གཙོ་བོའོ། །གནས་སྐབས་ཀྱི་དགོས་པ་སྙན་ངག་ཆུང་ངུ་ཚིགས་སུ་
བཅད་པ་ཅིག་ཙམ་ལའང་ལུས་དང་རྒྱན་ཕུན་སུམ་ཚོགས་པས་སྤྲས་ཤིང་། གྲོང་ཚིག་ལ་སོགས་པའི་
་པ་ཅག་ཙམ་ལའང་
སྐྱོན་གྱི་མ་རེག་པའི་ཚིག་སྦྱོར་ལ།རྩོམ་པ་པོས་ངལ་བར་བྱས་ཤིང་བརྩམས་ན། སྙན་ངག་མཁན་ལ་
སོགས་པའི་སྐྱེ་བོ་རྣམས་ཀྱི་ཡིད་རང་དབང་མེད་དུ་ཕྲོགས་ནས། སྙན་ངག་རྩམ་པའི་མི་དེ།མཁས་
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་དུ་མ་འཚོགས་པའི་སྐྱེ་བོ་རྣམས་ཀྱི་མདུན་ས་དག་སྟེ། མདུན་རོལ་དུ་རྩོམ་པའི་བྱ་བ་ལ་མཁས་
པར་དབང་སྐུར་ཞིང༌། དེས་མཚོན་ནས་འཆད་རྩོད་སོགས་ལ་ཡང་བསྔགས་པའི་སྒོ་ནས། རྒྱལ་
རིགས་ཤིང་ས་ལ་ཆེན་པོ་ལྟ་བུའམ། བྲམ་ཟེའི་རིགས་ཤིང་ས་ལ་ཆེན་པོ་ལྟ་བུར སྐྱེ་བོ་མང་པོས་
བཀུར་བའི་གནས་ཕྱག་དང་མཆོད་པ་བྱ་བར་རིགས་ལ། གཞན་ཡང་། ལྷ་དང་བཅས་པས་བསྟོད་
པར་འོས་པའི་བསྟན་ནམ། གསེར་གྱི་ཁྲི་ལ་སོགས་པའི་སྟེང་དུ་འཛེགས་ཏེ་འདུག་པ་ལ་དབང་བར་
བྱེད་དོ །དེས་ན་མཁས་པའི་བྱ་བ་འདི་ལྟ་བུ་ལ། ཁྱེད་ཅིའི་ཕྱིར་འབད་པར་མི་རིགས་འབད་པར་
རིགས་སོ་ཞེས་བསྟན་ནོ །སྙན་ངག་མེ་ལོང་ལས། ལམ་རྣམ་པར་ཕྱེ་བའི་རྣམ་པར་བཤད་པ་སྟེ།
ལེའུ་དང་པོའི་འགྲེལ་པ་རྫོགས་སོ།། །།
གཉིས་པ་ཐུན་མོང་གི་རྒྱན་ལ་གཉིས།སྤྱིར་བཏང་བ་དང་སོ་སོར་བཤད་པ་གཉིས་ལས།
དང་པོ་ལ། རྒྱན་མ་ལུས་པར་བཤད་མི་ནུས་པ་དང༌། རྣམ་རྟོག་གི་ས་བོན་ཙམ་ཞིག་བསྟན་པ་གཉིས་
ལས། དང་པོ་ནི། སྙན་ངག་མཛེས་པར་བྱེད་པ་ཡི། །ཆོས་རྣམས་རྒྱན་ཞེས་རབ་ཏུ་བརྗོད། །དེ་ནི་ད་
ལྟ་འང་རྣམ་རྟོག་སྟེ། །དེ་དག་མ་ལུས་སུས་འཆད་འགྱུར། །ཞེས་པས་བསྟན་ཏེ། དེ་ཡང་སྙན་ངག་གི་
ལུས་གསུམ་པོ་མཛེས་པར་བྱེད་པའི་ཡོན་ཏན་གྱི་ཆོས་རྣམས་ནི།དོན་རྒྱན། སྒྲ་རྒྱན། གབ་ཚིག་གི་
རྒྱན་ལ་སོགས་པ་འདི་རྣམས་ཡིན་ནོ། །ཞེས། དེ་ཤེས་པའི་མཁས་པ་རྣམས་ཀྱི་རབ་ཏུ་བརྗོད་དོ། །
རྒྱན་དེ་ལ་ཇི་ཙམ་ཡོད་ན།དེ་རྣམས་ལྷག་མ་ལུས་པར་བསྟན་པར་རིགས་སོ། །ཞེ་ན།རྒྱན་དེ་ནི་རྒྱས་
པར་བཤད་ན། སྔོན་རབས་ཐོག་མེད་ནས། སྙན་ངག་སོ་སོའི་རྣམ་རྟོག་གི་སྤྲོས་པ་མང་དུ་ཡོད་ལ
དེར་མ་ཟད་ད་ལྟ་ཡང་སྙན་ངག་མཁན་རྣམས་ཀྱིས། སྔར་མ་གྲགས་པའི་རྒྱན་ཞིག་གསར་དུ་བརྗོད་
འདོད་ཀྱིས་བཏགས་ཤིང་། རྣམ་རྟོག་གིས་སྤྲོས་ན། རྒྱན་དུ་འགྱུར་བས་མཐའ་ཡས་ཏེ། དེ་དག་མ་
ལུས་པར་སྙན་ངག་མཁན་སུས་ཀྱང་འཆད་ནུས་པར་འགྱུར་བ་མ་ཡིན་ནོ།།
གཉིས་པ་ནི།འོན་ཀྱང་རྣམ་རྟོག་ས་བོན་ནི། །སྔོན་གྱི་སློབ་དཔོན་རྣམས་ཀྱིས་བསྟན། །དེ་
ཉིད་རབ་ཏུ་ལེགས་སྦྱར་ཕྱིར། །ཡོངས་སུ་ངལ་འདི་བདག་གིའོ། །ཞེས་པས་བསྟན་། དེ་ཡང་རྒྱན་
གྱི་རིགས་ཀུན་མ་ལུས་པར་བརྗོད་པར་མི་ནུས་པས།འོན་ཀྱང་རྒྱན་གྱི་དབྱེ་བ་རྣམས་ཀྱི་རྣམ་རྟོག་རྩ་
68

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བའི་རིགས་བསྡུས་པ་ས་བོན་ཙམ་ནི། སྔོན་གྱི་སློབ་དཔོན་ར་མ་ཤརྨ་ལ་སོགས་པ་རྣམས་ཀྱིས་ཀྱང་
རྒྱས་པར་བསྟན་ཡོད་པས།དེ་ཉིད་ཀྱི་ཚིག་བསྡུད་ལ།དོན་རྒྱས་པ་བྷ་ར་ཏའི་སྦྱར་བ་ལ་སོགས་པའི་
ཁྱད་ཆོས་དང་ལྡན་པ་འདི་ཉིད་གཞན་ལ་བསྟན་པར་འདོད་ནས། རབ་ཏུ་ལེགས་པར་སྦྱར་བའི་ཕྱིར་དུ།
འབད་པས་ཡོངས་སུ་ངལ་བར་བྱས་པའི་སྙན་ངག་མེ་ལོང་འདི།པཎྜི་ཏ་དབྱུག་པ་ཅན་བདག་གིས་
བྱས་ཞེས་པའོ །
གཉིས་པ་སོ་སོར་བཤད་པ་ལ། མཚམས་སྦྱར་བ་དང༌།དོན་བཤད་པ་གཉིས་ལས དང་
པོ་ནི། ལམ་འདི་རྣམ་པར་དབྱེ་དོན་དུ། །རྒྱན་འགའ་ཞིག་ནི་སྔར་ཡང་བསྟན། །ཐུན་མོང་དག་ཏུ་རྒྱན་
གྱི་ནི།།རིགས་གཞན་རབ་ཏུ་བསྟན་པར་བྱ། །ཞེས་པས་བསྟན་།དེ་ཡང་ལྷོ་ཤར་བ་གཉིས་དག་གི་
ལམ་།ལུགས་ལ་ནི།མི་འདྲ་བའི་རྒྱན་གྱི་ཁྱད་པར་མང་དུ་ཡོད་པ་རྣམས སོ་སོ་ཐ་དད་དུ་རྣམ་
པར་དབྱེ་བའི་དོན་དུ་སྦྱར་བ་ལ་སོགས་ཐུན་མོངས་མ་ཡིན་པའི་རྒྱན་འགའ་ཞིག་ནི། སྔར་ལེའུ་དང་
པོའི་སྐབས་སུ་འང་བསྟན་ཟིན་ཏོ། །འགའ་ཞིག་ཅེས་པས། གཙོ་ཆེ་བ་མ་རྟོགས་ཁྱད་པར་ཐམས་
ཅད་བཤད་པ་ནི་མ་ཡིན་ནོ། །ཞེས་པའོ། ཡང་གི་སྒྲ་ནི་ད་ལྟ་འཆད་པར་མ་ཟད་སྔར་ཡང་བཤད་ཅེས་
པའོ།།
ད་ལྟ་ཅི་ཞིག་འཆད་ཅེ་ན།ལྷོ་ཤར་བ་གཉིས་དག་གི་ཐུན་མོང་དུ་འདོད་པའི་རྒྱན་གྱི་རིགས།
དོན་རྒྱན། སྒྲ་རྒྱན། གབ་ཚིག་གི་རྒྱན་དང་གསུམ་ལས། དང་པོ་ལ། ལུས་རྣམ་བཞག་དང་། ཡན་
ལག་རྒྱས་བཤད། མཇུག་བསྡུ་ཞིང་གཞན་ལ་སྦྱར་བའོ། །དང་པོ་ནི། རང་བཞིན་བརྗོད་དང་དཔེ་
དང་ནི། །གཟུགས་ཅན་གསལ་བྱེད་བསྐོར་བ་དང༌། །འགོག་དང་དོན་གཞན་བཀོད་པ་དང་། །ལྷོག་
པ་ཅན་དང་སྲིད་པ་ཅན། །བསྡུས་དང་ཕུལ་བྱུང་རབ་བརྟགས་དང༌། །རྒྱུ་དང་ཕྲ་མོ་ཆ་དང་རིམ། །
དགའ་དང་ཉམས་ལྡན་གཟི་བརྗིད་ཆེ། །རྣམ་གྲངས་བརྗོད་དང་ཀུན་ཏུ་ཕན། །རྒྱ་ཆེ་བསྙོན་དོར་སྦྱར་
བ་དང་། །ཁྱད་པར་མཚུངས་པར་སྦྱོར་བ་དང༌། །འགལ་དང་སྐབས་མིན་བསྟོད་པ་དང༌། །ཟོལ་སྟོད་
ངེས་པར་བསྟན་པ་དང༌། །ལྷན་ཅིག་བརྗོད་དང་ཡོངས་བརྗེས་ཤིས། །རབ་སྤེལ་དེ་ནས་དགོངས་པ་
ཅན། །འདི་དག་ཚིག་རྣམས་དག་གི་ནི། །རྒྱན་དུ་སྔོན་གྱི་མཁས་པས་བསྟན །ཞེས་པས་བསྟན་ཏེ།
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འདི་དག་གི་དོན་འོག་ནས་ཡན་ལག་རྒྱས་བཤད་དུ་འཆད་པས།སྐབས་འདིར་མི་སྤྲོའོ །
གཉིས་པ་ཡན་ལག་རྒྱས་བཤད་ལ། རྒྱན་དང་པོ་སོ་གསུམ་བཤད་པ། རྒྱན་གཞན་དུ་
བཤད་པ་འདིར་འདུས་ཚུལ།རྒྱན་ཕྱི་མ་གཉིས་བཤད་པ། ཟློས་གར་གྱི་མཚན་ཉིད་ཀྱང་རྒྱན་དུ་
འདོད་པའོ། །དང་པོ་ལ་རང་བཞིན་གྱི་རྒྱན་ལ་སོགས་པ་སུམ་ཅུ་རྩ་གསུམ་ལས། དང་པོ་རང་བཞིན་
བརྗོད་པའི་རྒྱན་ལ་གསུམ། མཚན་ཉིད་དབྱེ་བ། དཔེར་བརྗོད་ཀྱིས་བསྟན་པ། དོན་བསྡུ་ཞིང་
བསྔགས་པའོ། །དང་པོ་ནི། དངོས་པོ་རྣམས་ཀྱི་རང་བཞིན་གང༌། །གནས་སྐབས་སྣ་ཚོགས་མངོན་
གསལ་བྱེད། །དེ་ནི་རང་བཞིན་བརྗོད་པ་སྟེ། །དང་པོའི་རྒྱན་ཡིན་རིགས་སོགས་དཔེར། །ཞེས་པས་
བསྟན་ཏེ། དངོས་པོ་གང་དང་གང་ཅི་དང་ཅི་རྣམས་ཀྱི་རང་བཞིན་ནམ།ངོ་བོ་གང་ཡིན་པའི་གནས་
སྐབས་ཀྱི་ཆོས་རིགས་བྱ་བ། ཡོན་ཏན་རྫས་ལ་སོགས་པ་སྣ་ཚོགས་པ་རྣམས། ཚིག་སྦྱོར་གང་དུ་
མངོན་པར་གསལ་བར་བྱེད་པ་དེ་ནི། སྤྱིར་རང་བཞིན་བརྗོད་པའི་རྒྱན་གྱི་མཚན་ཉིད་དུ་འདོད་ལ།
དེ་ལྟ་བུའི་རང་བཞིན་བརྗོད་པའི་རྒྱན་དེ་ནི། རྒྱན་སུམ་ཅུ་སོ་གསུམ་གྱི་ནང་ནས་དང་པོའི་རྒྱན་ཡིན་།
རིགས་ལ་སོགས་པའི་དཔེར་བརྗོད་རྣམས་འོག་ནས་འཆད་པར་བྱེད་།།ཞེས་པའོ །
གཉིས་པ་ལ། རིགས་བྱ་བ། ཡོན་ཏན། རྫས་དང་བཞི་ལས། དང་པོ་ནི། མཆུ་ནི་དམར་
ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །མགྲིན་པ་ཁ་དོག་གསུམ་འཕྲེང་ཅན། །ནེ་
ཙོ་འདི་དག་ཚིག་འཇམ་ལྡན། །ཞེས་པས་བསྟན་།དེ་ཡང་ནེ་ཙོའི་རིགས་ཀྱི་ཁྱད་པར། མཆུ་ནི་ཁ་
དོག་དམར་བའི་མདངས་གསལ་ཞིང་དབྱིབས་གུག་པ་དང༌།གཤོག་པ་ཁ་དོག་ལྗང་ཞིང་རྫས་མཉེན
པ་དང་། མགྲིན་པ་ཁ་དོག་དཀར་སྔོན་དམར་བ་གསུམ་རྩེགས་ཀྱིས་རྒྱན་པའི་ཕྲེང་བ་ཅན་གྱི་ནེ་ཙོ་
འདི་དག་ཚིག་ཡིད་དུ་འོང་བ་སྙན་པའི་ང་རོ་འཇམ་པོ་དང་ལྡན་པ་སྒྲོག་པར་བྱེད་པས། འཇིག་རྟེན་པ་
རྣམས་དགའ་བ་ཕུན་སུམ་ཚོགས་པ་བསྐྱེད་པར་བྱེད།ཅེས་རིགས་ཀྱི་རང་བཞིན་བརྗོད་པའོ། །
རིགས་འདི་རྣམས་ནི། ནེ་ཙོ་སྤྱི་ལ་ཁྱབ་པའི་རིགས་ཡིན་པས་ན།རིགས་ཀྱི་རྒྱན་ཞེས་བྱའོ །སྤྱི་ལ་
རགས་འད་རྣམས་།
ཁྱབ་པའི་ཚུལ་ནི། ནེ་ཙོའི་རིགས་སུ་རྟོགས་པ་ཕལ་ཆེ་བ་རྣམས། རིགས་འདི་རྣམས་དང་ལྡན་པས།
ནེ་ཙོ་གཅིག་འདི་རྣམས་དང་ལྡན་པའི་སྒོ་ནས་ནེ་ཙོར་ངེས་ན། དེ་དང་རིགས་གཅིག་པའི་ནེ་ཙོ་གཞན་
70

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
རྣམས་ཀྱང༌། སྒྲ་འདོགས་གསར་དུ་བཅད་མི་དགོས་པར། རིགས་དེ་རྣམས་ཀྱི་ནེ་ཙོ་ཤེས་པའོ །
འདིའི་རིག་པ་ནི་ཤེས་བྱ་ཀུན་ལ་བསྒྲེ་བ་ཤེས་པར་བྱའོ། །འདིས་ནི་དངོས་སྨྲ་བར་འདོད་པའི་རང་
བཞིན་ཀྱང་ངོས་ཟིན་ལ། དིང་སང་གི་དབུ་མ་པར་སྨྲ་བ་རྣམས་ཁ་འབྱམ་དུ། རང་བཞིན་ཞེས་བྱ་བ་
ཆོས་རྣམས་ཀྱི་སྟེང་ན་མེད་པའི་གཞི་མ་གྲུབ་ཀྱི་ཆོས་ཞིག་དངོས་སྨྲ་བས་ཁས་ལེན་པས་དེ་མི་རིགས་
ཞེས་སྨྲ་བ་ནི། ཕྱོགས་སྔ་མ་ཁོང་དུ་མ་ཆུད་པར་ཟད་དོ། །རང་བཞིན་ལ་ཡང༌། རང་བཞིན་བཟང་པོ་
དེ་བརྗོད་ན་རྒྱན་དུ་ཆེ་ཡི། རང་བཞིན་ངན་པ་བརྗོད་ན་རྒྱན་དུ་མི་ཆེ་བས་རང་བཞིན་བརྗོད་པའི་རྒྱན་
དུ་མི་འགྱུར་རོ། །དེས་ན་རང་བཞིན་ངན་པ་རྣམས་སྤངས་ནས། རང་བཞིན་བཟང་པོ་རྣམས་བརྗོད་
པར་བྱའོ།།
གཉིས་པ་བྱ་བ་ནི། མགྲིན་པའི་ནང་ནས་སྙན་སྒྲོགས་ཤིང༌། །མིག་ནི་ཀུན་ཏུ་འཕྲུལ་བ་ཡི། །
ཕུག་རོན་རྩེ་འདོད་དགའ་མ་ལ། །ཡོངས་སུ་བསྐོར་ནས་མཆུ་དག་སྦྱོར། །ཞེས་པས་བསྟན་ཏེ། དེ་
ཡང༌། མགྲིན་པའི་ནང་ནས་གདངས་ཅུང་མི་གསལ་བ་སྙན་པར་སྒྲོགས་ཤིང༌།མིག་ནི་ཆགས་པས་
མྱོས་པས་དམར་ལ་ཟླུམ་པ་ཀུན་ཏུ་འཕྲུལ་ཞིང༌། སྒོར་དུ་གཡོ་བའི་ཕུག་རོན། རྩེ་དགའི་དགའ་སྟོན་
མྱོང་བར་འདོད་པ་ཡིས། རང་གི་དགའ་མ་སྟེ།ཆུང་མ་ལ་ཀུན་ནས་ཡོངས་སུ་བསྐོར་ནས། ཕན་ཚུན་
ཆུ་དག་སྦྱོར་ཞིང་མགྲིན་པ་སྒུ་སྒུ་བོར་བྱེད་། །འདི་ནི་ཕུག་རོན་གྱི་མགྲིན་པའི་ནང་ནས་སྐད་སྙན་པ་
སྒྲོག་པ་སོགས། ཕུག་རོན་དགའ་མ་ལ་རྩེ་བའི་བྱ་བ་སྣ་ཚོགས་མངོན་པར་གསལ་བར་བྱེད་པས་ན།
བྱ་བའི་རང་བཞིན་བརྗོད་པའོ།།འདི་འང་ཀུན་རིགས་བསྒྲེ་ཤེས་པར་བྱའོ།།
གསུམ་པ་ཡོན་ཏན་ནི།དགའ་མ་ཡིས་ནི་རེག་པ་འདིས། །ལུས་ལ་སྤུ་ལོང་རྒྱས་པ་དང༌། །
ཡིད་ནི་བདེ་བར་བྱེད་པ་དང༌། །མིག་དག་ཟུམ་པར་བྱེད་ཅིང་འཇུག །ཅེས་པས་བསྟན་ཏེ།དེ་ཡང་
རང་གི་དགའ་མ། ཤིན་ཏུ་མཛེས་ཤིང་ལྟ་ན་སྡུག་པ་ཡིད་དུ་འོང་བའི་ལག་པ་ཤིན་ཏུ་འཇམ་ཞིང་
མཉེན་པ། པད་རྩ་ལྟ་བུ་ཡི་ནི་རང་གི་མཛའ་བོ་ལ་རེག་པའི་ཡོན་ཏན་གྱིས། སྐབས་འདིར་མཛའ་
བོའི་ལུས་ལ། ཆགས་པའི་སྤུ་ལོང་དྲག་ཏུ་རྒྱས་པ་དང༌།ཡིད་ནི་དགའ་ཞིང་བདེ་བས་ཚིམ་པར་བྱེད་
པ་དང༌། ཆགས་པས་མྱོས་པས་མིག་གཉིས་པོ་དག་ཟིམ་ཟིམ་དུ་ཕྱེད་བཙུམས་སུ་ཟིམ་པར་བྱེད་དུ་
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འཇུག་ཅིང༌།ངོ་ཚ་བ་དག་སྤངས་ཏེ། དགའ་མའི་སྟེང་དུ་འཛེག་པར་བྱེད་ཅེས་པའོ། །འདིར་རེག་
བྱའི་ཡོན་ཏན་གྱིས། གནས་སྐབས་སྤུ་ལོང་རྒྱས་པ་སོགས་ཀྱི་ཡོན་ཏན་མངོན་པར་གསལ་བར་བྱས་
པས། ཡོན་ཏན་བརྗོད་པའི་རང་བཞིན་གྱི་རྒྱན་ནོ། །སྤྱིར་ཡོན་ཏན་ལ་བསམ་གྱིས་མི་ཁྱབ་པས་དེའི་
སྒོ་ནས་ཀྱང་བསམ་པར་བྱའོ། །
བཞི་པ་རྫས་བརྗོད་པ་ནི། མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པན་
དང་། །སྣུམ་ཞིང་དམར་བའི་རལ་པ་ཅན། །ཁྱུ་མཆོག་རྒྱལ་མཚན་འཁྲུངས་པར་འགྱུར །ཞེས་པས་
བསྟན་། དེ་ལ་རྫས་བརྗོད་པ་ནི། དངོས་པོ་རང་རང་གི་ངོ་བོ་འམ། དེ་ལ་ཡོད་པའི་རྫས་བརྗོད་པ་
ཡིན་ལ། དེ་ཡང་སྐབས་འདིར་དབང་ཕྱུག་ཆེན་པོའི་ངོ་བོ་མིང་རྣམ་གྲངས་ཀྱི་སྒོ་ནས་བརྗོད་པ་འམ། །
དབང་ཕྱུག་ཆེན་པོ་ལ་ཡོད་པའི་རྫས། ལག་ན་ཐོད་པ་ཡོད་པ་སོགས་བརྗོད་པ་ཡིན་།དེ་ལ་མགྲིན་
པ་སྔོན་པོ་ནི། སྔོན་གྱི་དུས་སུ་ལྷ་མ་ཡིན་གྱི་རྒྱ་མཚོ་བསྲུབས་པ་ལས། དུག་ནག་པོས་གང་བའི་བུམ་
པ་རྩེགས་པ་གསུམ་བྱུང་བ། དབང་ཕྱུག་ཆེན་པོས་འཐུངས་པས།མགྲིན་པ་སྔོན་པོ་འམ། ནག་པོར་
གྱུར་ཅེས་གྲགས་པས་ན།མགྲིན་ནག་གམ།མགྲིན་སྔོན་ཅན་ཞེས་བྱའོ། །ལག་ན་ཐོད་པ་གནས་པ་ནི།
སློང་ཕོར་ཡིན་ལ། དེ་ཡང་བདུད་རྩི་ཟ་བའི་སྣོད་ཡིན་པས། ལག་ཐོད་ཅན་ཞེས་བྱའོ། །གཞན་ཡང་
ཟླ་བའི་ཅོད་པན་ཅན་ནི། ཟླ་བ་ཉ་གང་བ་འམ། ཕྱེད་པས་མགོ་རྒྱན་བྱས་པའོ། །སྣུམ་ཞིང་དམར་
བའི་རལ་པ་ཅན་ནི། སྐྲ་ལི་བ་ཁ་དོག་དམར་སེར་དུ་ཡོད་པ་གྱེན་ལ་འཛིངས་པའོ །ཁྱུ་མཆོག་རྒྱལ་
མཚན་ཅན་ནི། རྒྱལ་མཚན་ནམ། བ་དན་གྱི་ཏོག་ལ་ཁྱུ་མཆོག་གི་མགོ་བོའི་གཟུགས་བཀོད་ནས་
ཕྱག་མཚན་དུ་བསྣམས་པའོ །དེས་དེ་ལྟ་བུའི་དབང་ཕྱུག་ཆེན་པོ་དེ། བསོད་ནམས་ཀྱི་བགོ་སྐལ་ལ་
བབ་པའི་ཉི་མ་ལ་འཁྲུངས་པར་འགྱུར། ཞེས་དགའ་བའི་སྨོན་པར་བརྗོད་པའོ། །དེ་ཡང་གནས་
སྐབས་ཀྱི་ཆོས་མགྲིན་པ་སྔོན་པོ་སོགས་ཀྱིས། དབང་ཕྱུག་ཆེན་པོའི་རང་བཞིན་ནམ།ངོ་བོ་གསལ་
བར་བརྗོད་པས། རྫས་བརྗོད་པའི་རང་བཞིན་གྱི་རྒྱན་ཞེས་གསུངས་སོ། །
གསུམ་པ་དོན་བསྡུ་ཞིང་བསྔགས་པ་ནི། རིགས་དང་བྱ་བ་ཡོན་ཏན་རྫས། །རང་བཞིན་
བརྗོད་པ་འདི་འདྲ་ནི། །བསྟན་བཅོས་རྣམས་ལ་རྒྱལ་སྲིད་ཉིད། །སྙན་ངག་ལ་ཡང་འདི་འདོད་། །
72

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་པས་བསྟན་ཏེ། དེ་ཡང་བཤད་མ་ཐག་པའི་རིགས་དང༌། བྱ་བ་དང་། ཡོན་ཏན་དང་རྫས་ཀྱི་སྒོ་
ནས་རང་བཞིན་བརྗོད་པའི་མཚན་ཉིད་འདི་འདྲ་བ་ཤེས་པ་འདི་ནི། གཏན་ཚིགས་རིག་པ་སོགས་ཀྱི་
བསྟན་བཅོས་རྣམས་ཤེས་པར་བྱེད་པ་ལའང༌། རྒྱལ་སྲིད་ཆེན་པོ་ཕོག་པ་དང་འདྲ་བ་ཉིད་ཡིན་ཏེ།
བསྟན་བཅོས་རྣམས་ལ་འདི་རྣམས་སྦྱར་བ་མང་དུ་འབྱུང་བའི་ཕྱིར། འདི་རྣམས་མི་ཤེས་ཁ་མེད་ཀྱི་
ཡན་ལག་ཡིན་པའོ། །བྱེ་བྲག་ཏུ་སྙན་ངག་ལ་ཡང་། འདི་ཉིད་ལ་ལུས་བླངས་ནས་ངེས་པར་འཆད་
དགོས་པས། འདི་རྣམས་འཆད་པ་ལ་རྒྱལ་སྲིད་ཆེན་པོ་ཕོག་པ་དང་འདྲ་བས རང་བཞིན་གྱི་རྒྱན་
འདི་ལྷག་པར་འདོད་དགོས་སོ།།ཞེས་བསྟན་པའོ།།
གཉིས་པ་དཔེ་རྒྱན་ལ། མཚན་ཉིད་དཔེར་བརྗོད།སྐྱོན་ཡོན། དཔེ་གསལ་བྱེད་ཀྱི་རྣམ་
གྲངས་སོ། །དང་པོ་ནི།ཇི་ལྟར་ཇི་ཞིག་ལྟར་མཚུངས་པར། །གསལ་བར་གང་དུ་རྟོགས་བྱེད་པ། །དེ་
ནི་དཔེ་ཞེས་བྱས་ཏེ་དེའི། །སྤྲོས་པ་འདི་ནི་རབ་བཤད་བྱ། །ཞེས་པས་བསྟན་ཏེ།དཔེ་རྒྱན་དུ་འགྲོ་བ་
ལ་མཚུངས་ཆོས་གཅིག་ངེས་པར་དགོས་པ་ལས། རྣམ་པ་ནས་རྣམ་པ་ཐམས་ཅད་འདྲ་བའི་མཚུངས་
ཆོས་ནི་རྙེད་དཀའ་བས།ཇི་ལྟར་ཏེ་ཕྱོགས་རེ་ལ་ཡོད་པའི་ཆོས་ཇི་ཞིག་ལྟར།ཆོས་ཅན་གཅིག་ལ་
ཡང་མཚུངས་པར་ཡོད་ལ དེ་ཉིད་གསལ་བར་ཚིག་སྦྱོར་གང་དུ་རྟོགས་པར་བྱེད་པའི་ཚིག་ཡོད་པ་
དེ་ནི། དཔེའི་རྒྱན་གྱི་མཚན་ཉིད་ཅེས་བྱ་བ་སྟེ།དེའི་སྤྲོས་པ་དེ་ནི་འོག་ནས་རབ་ཏུ་བཤད་པར་བྱའོ། །
ཞེས་པའོ། །བསྡུས་ཏེ་བསྟན་ན། ངག་གང་དུ་དངོས་པོ་གཉིས་མཚུངས་ཤིང་འདྲ་བར་སྒྲ་ལས་སམ།
དོན་གྱི་ཤུགས་ལས་རྟོགས་པར་བྱེད་པ་དེ་ནི།དཔེའི་རྒྱན་གྱི་མཚན་ཉིད་ཡིན་།།
གཉིས་པ་ལ་ཆོས་དཔེ་ལ་སོགས་པ་སུམ་ཅུ་སོ་གཉིས་ལས། དང་པོ་ནི། མཛེས་མ་ཁྱོད་
ཉིད་ལག་མཐིལ་ནི། །ཆུ་སྐྱེས་བཞིན་དུ་ཀུན་ཏུ་དམར། །ཞེས་པས་ཆོས་དཔེ་དངོས་སུ་ནི། །མཚུངས་
པའི་ཆོས་དག་བསྟན་ཕྱིར་། །ཞེས་པས་བསྟན་ཏེ། དེ་ཡང༌།ཀྭ་ཡེ། མཛེས་ལྡན་གཞོན་ནུ་བཞིན་
བཟངས་མ་དག་ཉོན་ཅིག །ཅེས་བོས་ནས།ཁྱོད་ཀྱི་ལག་པའི་མཐིལ་ཤིན་དམར་བ།པད་རྩ་ལྟར་
འཇམ་ཞིང་།གཞོན་ཤ་ཆགས་པ་ཡིད་དུ་འོང་བ་འདི་ནི།ཆུ་ལས་སྐྱེས་པའི་པདྨོ་གཞོན་ནུ་འམ།ཀུ་མུ་ད།
དཀར་ལ་དམར་བའི་མདངས་ཆགས་པ་བཞིན་དུ་ཀུན་ཏུ་དམར་རོ། །ཞེས་པ་འདི་འདྲའི་རིགས་ཅན་
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྣམས་ལ་ཆོས་དཔེ་ཞེས་བྱ་། དཔེ་དོན་པདྨ་དང་ལག་པ་དག་ལ་མཚུངས་པར་ཡོད་པའི་ཆོས།
དམར་བ་དག་སྒྲ་ཡི་དངོས་སུ་ཟིན་པར་བསྟན་པའི་ཕྱིར།ཆོས་དཔེ་དངོས་སུ་མཚུངས་པའི་དཔེ་སྦྱོར་
ཞེས་བྱའོ།།
གཉིས་པ་དངོས་པོའི་དཔེ་ནི། ཁྱོད་ཀྱི་གདོང་ནི་པདྨོ་བཞིན། །མིག་དག་ཨུཏྤལ་སྔོན་པོ་
བཞིན། །ཞེས་པ་ཆོས་གཅིག་རྟོགས་བྱེད་པ། །དེ་ནི་དངོས་པོའི་དཔེ་ཉིད་དོ། །ཞེས་པས་བསྟན་ཏེ།ཀྱེ།
རི་དྭགས་མིག་ཅན་མ་ཁྱོད་ཉོན་ཅིག།ཁྱོད་ཀྱི་གདོང་པ་ཤིན་ཏུ་མཛེས་ཤིང་ལྟ་ན་སྡུག་པ་འདི་།པདྨོ་
གཞོན་ནུ་ཆུ་ལས་སྐྱེས་པ་བཞིན་དུ་ཤིན་ཏུ་མཛེས་སོ །གཞན་ཡང༌། ཁྱོད་ཀྱི་མིག་འཐིང་ཞིང་དཀྱུ་
རིང་བ་གཉིས་པོ་དག །ཆུ་མཚོ་དྭངས་པ་ལ་སྐྱེས་པའི་ཨུཏྤལ་སྔོན་པོ་དཀྱུ་རིང་བ་འདི་བཞིན་དུ་ཤིན་
ཏུ་མཛེས་སོ །ཞེས་པ་དཔེ་དང་དཔེ་བྱའི་དངོས་པོ་གཉིས་དངོས་སུ་བསྟན་པ་དེའི་ཤུགས་ལ་དཔེ་
དོན་དེ་གཉིས་ལ་ཐུན་མོང་དུ་ཡོད་པའི་མཚུངས་ཆོས་གཅིག་རྟོགས་པར་བྱེད་པ་དེ་ནི། དངོས་པོའི་
དཔེ་ཉིད་ཡིན་ཏེ། དཔེ་དང་དཔེ་བྱའི་དངོས་པོ་ཁོ་ན་དངོས་སུ་བསྟན་ལ། མཚུངས་ཆོས་དངོས་སུ་མ་
བསྟན་པས།དངོས་པོའི་དཔེ་ཞེས་བྱའོ། །
གསུམ་པ་ཟློག་པའི་དཔེ་ནི། ཁྱོད་ཀྱི་གདོང་བཞིན་པདྨོ་ནི། །རྣམ་པར་རྒྱས་པར་གྱུར་
ཅེས་པ། །དེ་ནི་གྲགས་པ་ཟློག་པའི་ཕྱིར། །ཟློག་པའི་དཔེ་ཞེས་བྱ་བར་བརྗོད། །ཅེས་པས་བསྟན་ཏེ།
ཆགས་པ་འདི་བཀྭ་ཡེ། མཛེས་ལྡན་གཞོན་ནུ་མ་ཁྱོད་ཉོན་ཅིག །ཁྱོད་ཀྱི་གདོང་དཀར་ལ་འོད་ཆགས་པ་འདི་བཞིན་དུ།
ཆུ་ལས་སྐྱེས་པའི་པདྨོ་ནི་རྣམ་པར་རྒྱས་པར་འགྱུར་རོ། །ཞེས་པ་དེ་ནི་འཇིག་རྟེན་ན། གདོང་ནི་དོན་
དང༌། པདྨོ་ནི་དཔེར་གྲགས་པ་ཡིན་པ།དེ་ལས་བཟློག་ནས། གདོང་ནི་དཔེ་དང་། པདྨོ་དོན་དུ་བྱས་
ནས་བསྟན་པའི་ཕྱིར།ཟློག་པའི་དཔེ་ཞེས་བྱ་བར་མཁས་པ་རྣམས་ཀྱིས་བརྗོད་དོ།
བཞི་པ་ཕན་ཚུན་གྱི་དཔེ་ནི། ཁྱོད་ཀྱི་ཞལ་བཞིན་ཆུ་སྐྱེས་ཏེ །ཆུ་སྐྱེས་བཞིན་དུ་ཁྱོད་ཀྱི་
ཞལ། །ཞེས་པ་ཕན་ཚུན་ཁྱད་འཕགས་ནི། །བརྗོད་པར་བྱེད་འདི་ཕན་ཚུན་དཔེ། །ཞེས་པས་བསྟན་།
ཀྭ་ཡེ། ལུས་ཕྲ་གཞོན་ནུ་མ་ཁྱོད་ཀྱི། ཞལ་རས་འཛུམ་པའི་མདངས་རབ་ཏུ་གསལ་བ་འདི་བཞིན་དུ།
ཆུ་སྐྱེས་ཀྱང་རྒོད་པ་བཞིན་དུ་མཛེས་པར་གྱུར་ལ།དེ་ལྟར་ཆུ་སྐྱེས་མཛེས་པའི་དཔལ་དང་ལྡན་པ་
74

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་།
འདི་བཞིན་དུ། མཛེས་ལྡན་གཞོན་ནུ་བཞིན་བཟངས་མ་ཁྱོད་ཀྱི། ཞལ་རས་འདི་ཡང་རབ་ཏུ་
མཛེས་སོ། །ཞེས་པའི་དཔེ་སྦྱོར་འདི་ནི། ཕན་ཚུན་གཉིས་གཅིག་དཔེར་ཅིག་བླངས་ནས། ཁྱད་
པར་དུ་འཕགས་པའི་ཡོན་ཏན་བརྗོད་པར་བྱེད་པ་འདི་ལ། ཕན་ཚུན་གྱི་དཔེ་ཞེས་བྱའོ། །ལྔ་པ་ངེས་
པའི་དཔེ་ནི། ཁྱོད་ཞལ་པདྨོ་ཉིད་དང་མཚུངས། །གཞན་ནི་འགའ་ཞིག་དང་ཡང་མིན། །ཞེས་པ་
མཚུངས་པ་གཞན་བཟློག་ཕྱིར། །འདི་ནི་ངེས་པ་ཉིད་ཀྱི་དཔེ། །ཞེས་པས་བསྟན་ཏེ།ཀྭ་ཡེ། རི་
དྭགས་མིག་ཅན་མ་ཁྱོད་ཀྱི་ཞལ་རས་འདི་པདྨ་ཉིད་ཁོ་ན་དང་མཚུངས་ཀྱི།དེ་ལས་གཞན་པའི་དཔེ་ནི།
འགའ་ཞིག་དང་ཡང་མཚུངས་པ་མིན་ཏེ། ཁྱོད་ཀྱི་ཞལ་རས་མཛེས་པ་འདིའི་དཔེ། འཇིག་རྟེན་ཤིན་
ཏུ་རྙེད་པར་དཀའ་འོ། །ཞེས་པདྨ་ལས་གཞན། ཞལ་དང་མཚུངས་པའི་དཔེ་གཞན་བཟློག་པའི་ཕྱིར།
འདི་ནི་དཔེ་གཅིག་ཁོ་ནར་ངེས་པས་ན།ངེས་པ་ཉིད་ཀྱི་དཔེ་ཞེས་བྱའོ། །
དྲུག་པ་ངེས་པ་མེད་ཀྱི་དཔེ་ནི། རེ་ཞིག་ཁྱོད་ཞལ་པདྨོ་ཡི། །རྗེས་འགྲོ་གཞན་ཡང་དེ་
འདྲ་བ། །གལ་ཏེ་ཡོད་ན་དེ་བྱེད་འགྱུར། །ཞེས་པ་འདི་ན་ངེས་མེད་དཔེ། །ཞེས་པས་བསྟན་། དེ་
ཡང༌། རེ་ཞིག་མཛེས་མ་ཁྱོད་ཀྱི་ཞལ་ནི། པདྨོའི་རྗེས་སུ་འགྲོ་སྟེ། པདྨོ་དང་མཚུངས་ལ། གཞན་ཡང༌།
པདྨོ་དེ་དང་འདྲ་བའི་མཛེས་པ།དཔེར་རུང་བའི་ཆོས་གཅིག་གལ་ཏེ་འཇིག་རྟེན་འདི་ན་ཡོད་ན།དེ་
བྱེད་འགྱུར་ཏེ། དེ་དང་ཡང་མཚུངས་པར་འགྱུར། ཞེས་པ་འདི་ནི། དཔེ་གཅིག་ཁོ་ནར་མ་ངེས་པ།
ཧོན་ཡང་སིང་པར་བ
དཔེ་གཞན་ཡང་སྲིད་པར་བརྗོད་པས་ན།ངེས་མེད་ཀྱི་དཔེ་ཞེས་བྱའོ། །
བདུན་པ་བསྡུས་པའི་དཔེ་ནི། ཁྱོད་གདོང་མཛེས་པ་ཁོ་ན་ཡིས། །ཟླ་བའི་རྗེས་སུ་འགྲོ་
མིན་ཏེ། །དགའ་བསྐྱེད་ལས་ཀྱི་ཡིད་ཀྱང་ཞེས་པ འདི་འདྲ་བསྡུས་པའི་དཔེ་ཡང་ཡོད།ཅེས་པས་
བསྟན་ཏེ།ཀྱེ།དགའ་མ་ཁྱོད་ཀྱི་གདོང་པ་འདི། མཛེས་པའི་ཡོན་ཏན་འདི་གཅིག་པུ་ཁོ་ན་ཡིས།ཟླ་
བའི་རྗེས་སུ་འགྲོ་བ་སྟེ། མཚུངས་པ་མ་ཡིན་ཏེ། འགྲོ་བ་ཀུན་གྱི་ཡིད་ལ་དགའ་བ་ཕུན་སུམ་ཚོགས་
པ་བསྐྱེད་པར་བྱེད་པའི། བྱེད་ལས་དགའ་བ་ཡིད་ཀྱང་ཟླ་བ་དང་མཚུངས་སོ། །ཞེས་པ་འདི་འདྲ་ནི།
མཚུངས་ཆོས་མཛེས་པ་གཅིག་པུར་མ་ཟད་བྱེད་ལས་དགའ་བ་བསྐྱེད་པའི་མཚུངས་ཆོས་གཉིས་པ་
ཞིག་ཀྱང་ཡོད་ཅེས། དེ་ཉིད་མཚུངས་ཆོས་སུ་བསྡུས་ཏེ་བསྟན་པས་ན བསྡུས་པའི་དཔེ་ཞེས་བྱ་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བའང་ཡོད།ཞེས་པའོ།།
བརྒྱད་པ་ཕུལ་བྱུང་གི་དཔེ་ནི། ཁྱེད་ཀྱི་ཞལ་ནི་ཁྱེད་ཉིད་ལ། །མཐོང་ཞིང་ཟླ་བ་མཁའ་ལ་
མཐོང༌། །དེ་ཉིད་ཁོ་ན་ཐ་དད་དེ། །གཞན་མེད་ཅེས་འདི་ཁྱད་པར་དཔེ། །ཞེས་པས་བསྟན་ཏེ།ཀྭ་ཡེ་
མཛེས་ལྡན་བཞིན་བཟངས་མ་ཁྱོད་ཀྱི་ཞལ་ནི། ཁྱོད་ཉིད་ཁོ་ན་ལ་མཐོང་ཞིང༌། ནམ་མཁའ་ལ་མ་
མཐོང་ལ ཟླ་བ་འདི་ནི་ནམ་མཁའ་ལ་མཐོང་ནས་མཛེས་མ་ལ་མ་མཐོང་བའི་ཁྱད་པར་ཡོད་པ་འདི་
ཉིད་ཙམ་ཁོ་ན།ཁྱེད་གཉིས་ཐ་དད་དུ་འཇོག་པའི་ཁྱད་པར་ཡིན་ཏེ། འདི་ལས་གཞན་དུ་ཁྱེད་གཉིས་
ཐ་དད་དུ་བྱེད་པའི་ཁྱད་ཆོས་ཅི་ཡང་མེད་། །ཞེས་འུད་ཆེ་བས་སྒྲོ་བཏགས་ནས། ཕུལ་བྱུང་གི་དཔེ་
རུ་སྦྱར་བས་ན།ཕུལ་བྱུང་གི་དཔེ་ཞེས་བྱའོ། །དགུ་པ་རབ་བཏགས་ཀྱི་དཔེ་ནི དེ་ཡི་བཞིན་དཔལ་
དེ་ཉིད་ལ །ཡོད་ཅེས་ཟླ་བ་སྙེམ་མི་དགོས། །པདྨ་ལ་ཡང་དེ་ཡོད་ཕྱིར། །ཞེས་པ་འདི་ནི་རབ་
བཏགས་དཔེ། །ཞེས་པས་བསྟན་ཏེ། ཀྱེ།ཤར་གྱི་རི་བོའི་ཅོད་པཎ་ལས་འོངས་པའི་ཟླ་བ་གཞོན་ནུ་
ཁྱོད་ཉོན་ཅིག།མཛེས་མ་དེ་ཡི་བཞིན་གྱི་དཔལ་ཕུན་སུམ་ཚོགས་པ་ནི། ཟླ་བ་ང་ཉིད་གཅིག་པུ་ཁོ་ན་
ལ་ཡོད་ཀྱི། གཞན་སུ་ལ་ཡང་མེད་། །ཞེས་ཟླ་བ་ཁྱོད་འགྱིངས་ཤིང་ངོམ་པ་ལྟར་འོངས་ནས། སྙེམ་
པ་ལྟར། ང་རྒྱལ་བྱེད་མི་དགོས་ཏེ། ཆུ་ལས་སྐྱེས་པའི་པདྨོ་གཞོན་ནུ་འདི་ལ་ཡང༌། བུད་མེད་ཀྱི་
གདོང་གི་མཛེས་པའི་དཔལ་དེ་ཡོད་པའི་ཕྱིར་རོ །ཞེས་པའི་ཚིག་སྦྱོར་འདི་ནི། ཟླ་བ་སེམས་མེད་
བེམས་པོ་ཡིན་པས ང་རྒྱལ་མེད་ཀྱང་ཡོད་དོ་ཞེས་སྒྲོ་བཏགས་ནས་བརྗོད་པས་ན། རབ་བཏགས་
ཀྱི་དཔེའོ། །
བཅུ་པ་རྨད་བྱུང་གི་དཔེ་ནི། གལ་ཏེ་སྨིན་ལེགས་པདྨ་འགའ། །རྣམ་པར་འཕྲུལ་པའི་མིག་
ལྡན་ན། །ཁྱོད་ཀྱི་བཞིན་གྱི་དཔལ་འཛིན་ཏེ། །ཞེས་པ་འདི་ནི་རྨད་བྱུང་དཔེ། །ཞེས་པས་བསྟན་ཏེ།
དེ་ཡང༌། གལ་ཏེ་སྨིན་མ་ལེགས་པོ་དང་ལྡན་པའི་པདྨ་འགའ་ཞིག །རིག་རིག་ཏུ་མིག་རྣམ་པར་
འཕྲུལ་ཞིང་གཡོ་བའི་མཛེས་པ་དང་ལྡན་ན། མཛེས་མ་ཁྱོད་ཀྱི་བཞིན་རས་ཀྱི་མཛེས་པའི་དཔལ་
ཞང་གཡ་བའ་མཛས་་
ཕུན་སུམ་ཚོགས་པ་འཛིན་པར་ནུས་ཏེ། འགྲན་པར་ནུས་སོ། །ཞེས་ངོ་མཚར་རྨད་དུ་བྱུང་བའི་དཔེ་
དོན་དུ་སྦྱར་བས། འདི་ནི་རྨད་བྱུང་གི་དཔེའོ། །རྗེ་བཙུན་ཆེན་པོ་ཤར་ཙོང་ཁ་པས་ནི། ལྷ་མོ་དབྱངས་
76

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཅན་མ་ལ་རྨད་བྱུང་གི་དཔེའི་སྒོ་ནས་བསྟོད་པ་ནི། རབ་བརྗིད་ཏི་སིའི་གངས་ཀྱི་ལྷ་ཡི་ལམ། །རབ
མཛེས་ཐོར་ཅོག་སྔོན་པོ་བཀོད་བྱས་ནས། །རབ་བརྙན་རྒྱུད་མངས་སྒྲོག་ལ་ལྟ་བྱེད་ན། །རབ་དཀར་
ལྷ་མོ་ཁྱོད་དང་མཚུངས་པར་འགྱུར། །ཞེས་གསུངས་ཏེ།ཤིན་ཏུ་ལེགས་སོ། །
བཅུ་གཅིག་པ་རྨོངས་པའི་དཔེ་ནི། ལུས་ཕྲ་ཁྱོད་གདོང་རི་བོང་ཅན། །ཞེས་བརྟགས་ཁྱོད་
གདོང་བསམ་པ་ཡི། །ཟླ་བ་ཡི་ཡང་རྗེས་སུ་བསྙེགས །ཞེས་འདི་རྨོངས་པའི་དཔེ་རུ་བཤད། །ཅེས་
པས་བསྟན་ཏེ། ཀྭ་ཡེ། ལུས་ཕྲ་མ་ཁྱོད་ཀྱི་གདོང་པ་ནི་གང་ཡིན། རི་བོང་ཅན་ནི་གང་ཡིན། ཞེས་
བརྟག་དཔྱད་བྱས་པའི་ཚེ། འདྲ་བས་འཁྲུལ་ནས་ཤན་མ་ཕྱེད་པར། ཁྱོད་ཀྱི་གདོང་པ་འདི་ཡིན་ནོ་
སྙམ་དུ་བསམ་པ་། མོས་ནོས་ཀྱི་གཟུང་བས། གདོང་ཟླ་བར་འཁྲུལ་ནས། ཟླ་བའི་རྗེས་སུ་
བསྙེགས་ཏེ་ཕྱིན་ནོ། །ཞེས་པ་འདི་ཕན་ཚུན་གཅིག་གཅིག་གི་འདྲ་བར་འཁྲུལ་ཏེ། ཕྱིན་ཅི་ལོག་ཏུ
རྨོངས་པས་ན།རྨོངས་པའི་དཔེ་རུ་སྙན་ངག་མཁན་རྣམས་ཀྱི་བཤད་དོ། །འདིའི་སྐབས་སུ་སྔོན་གྱི
ཊཱིཀ་བྱེད་རྣམས་ཀྱང་རྨོངས་ནས། མི་འགྲིག་པའི་བཤད་པ་མང་དུ་བྱས་སྣང་སྟེ། བློ་འཁྲུལ་པར་
འགྱུར་ཞིང་དགོས་པ་ཆུང་བས་འདིར་མ་བཀོད་དོ།།
བཅུ་གཉིས་པ་ཐེ་ཚོམ་གྱི་དཔེ་ནི། པད་ནང་བུང་བ་འཁོར་རམ་ཅི། །ཁྱོད་གདོང་ལ་མིག་
དབྱེ་འམ་ཅི། །བདག་གི་སེམས་ནི་རྣམ་པར་གཡོ། །ཞེས་པ་འདི་ནི་ཐེ་ཚོམ་དཔེ། །ཞེས་པས་བསྟན་ཏེ།
ཀྭ་ཡེ། མཛེས་ལྡན་གཞོན་ནུ་བཞིན་བཟངས་མ་ཁྱོད་ཉོན་ཅིག །ཁྱོད་ཀྱི་མདུན་ན་གནས་པའི་དཀར་
ལ་དམར་བའི་མདངས་ཆགས་པ་འདི་ལ། སྒོར་སྒོར་དུ་འཁོར་བའི་ཁྲ་བོ་ཟུང་དུ་གནས་པ་འདི།
པདྨའི་ནང་དུ་བུང་བ་ཟུང་གཅིག་འཁོར་བ་ཡིན་ནམ་ཅི།ཡང་ན་ཁྱོད་ཀྱི་གདོང་པ་ལ མིག་གཉིས་
ཧྲིག་ཧྲིག་ཏུ་གཡོ་བ་ཡིན་ནམ། ཅི་ཞིག་གུ་སྙམ་དུ་བསམས་པས། སེམས་འཕྱང་མོ་ཡུག་ཏུ་གྱུར་ཏེ།
བདག་གི་སེམས་ནི་རྣམ་པར་གཡོ་བའི་ཐེ་ཚོམ་གར་གྱི་རི་མོ་འཛིན་། །ཞེས་པའི་དཔེ་དོན་འདི་
གཉིས། འདྲ་བས་འཁྲུལ་ནས། ཤན་མ་ཕྱེད་པར་ཅི་ཡིན་སྙམ་དུ་རྟོགས་པ་ན། འདི་ལ་ཐེ་ཚོམ་གྱི་
དཔེ་ཞེས་བྱའོ། །
བཅུ་གསུམ་པ་སྒྲོ་འདོགས་ཆོད་པའི་དཔེ་ནི། ཟླ་བ་སྐྱེངས་བྱེད་མཛེས་པ་འདི །ཟླ་བས་
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཚར་གཅོད་པདྨའི་མིན།།དེ་ཕྱིར་ཁྱོད་ཀྱི་གདོང་ཉིད་། །ཞེས་འདི་སྒྲོ་འདོགས་ཆོད་པའི་དཔེ།།ཞེས་
པས་བསྟན་ཏེ། ཀྭ་ཡེ། མཛེས་ལྡན་གཞོན་ནུ་མ་ཁྱོད་ཉོན་ཅིག །འདི་ན་ཟླ་བ་སྐྱེངས་ཤིང་ངོ་ཚ་བར་
བྱེད་དུ་འཇུག་པའི། མཛེས་པ་ཕུན་སུམ་ཚོགས་ཤིང་འདུག་པ་འདི་པདྨའི་ཡིན་ནམ། ཁྱོད་ཀྱི་གདོང་
གི་ཡིན་སྙམ་དུ་བསམས་པས པདྨ་ནི་མ་ཡིན་པར་ངེས་ཏེ། ཟླ་བས་པདྨ་ཚར་བཅད་དེ་ཁ་ཟུམ་པར་
བྱེད་པས་སོ། །རྒྱུ་མཚན་དེའི་ཕྱིར། མཛེས་པ་འདི་ནི་ཁྱོད་ཀྱི་གདོང་ཁོ་ནའི་མཛེས་པ་ཉིད་ཡིན་ནོ། །
ཞེས་པའི་ཚིག་སྦྱོར་འདི། གདོང་དང་པདྨ་ལས། གང་ཡིན་སྙམ་པའི་སྒྲོ་འདོགས་ཆོད་པས་ན། སྒྲོ་
འདོགས་ཆོད་པའི་དཔེ་ཞེས་བྱའོ། །
བཅུ་བཞི་པ་སྦྱར་བའི་དཔེ་ནི། བསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་དང་
དྲི་བཟངས་ཀྱིས། །ཁྱོད་ཀྱི་གདོང་ནི་ཆུ་སྐྱེས་བཞིན། །ཞེས་པ་སྦྱར་བའི་དཔེ་རུ་བཤད། །ཅེས་པས་
བསྟན་ཏེ།ཀྱེ། མཛེས་ལྡན་བཞིན་བཟངས་མ་ཁྱོད་ཀྱི་གདོང་ནི་ཆུ་སྐྱེས་བཞིན་ཏེ། ཆུ་སྐྱེས་དང་འདྲ་
བས་སོ ཇི་ལྟར་དུ་འདྲ་ན།དེ་གཉིས་ཀ་ཡང༌། བསིལ་ཟེར་ཅན་གྱི་འགྲན་ཟླ་བྱེད་པ་དང༌། མཛེས་
པའི་དཔལ་ཕུན་སུམ་ཚོགས་པ་དང༌།དྲི་བཟངས་ཕུན་སུམ་ཚོགས་པ་དང་ལྡན་པར་ཆོས་མཚུངས་ཏེ།
དེ་ཡང་འགྲན་ཟླར་མཚུངས་ཚུལ་ནི། གདོང་གི་ཟླ་བའི་མཛེས་པ་འཕྲོག་པས་འགྲན་ཟླ་ཡིན་ལ།ཆུ་
སྐྱེས་ནི་ཟླ་བ་ཤར་བའི་ཚེ། ཁ་ཟུམ་པས་འགྲན་ཟླ་ཡིན་ནོ། །གཞན་ཡང་གདོང་དང་ཆུ་སྐྱེས་གཉིས།
མཛེས་པའི་དཔལ་ཕ་
མཛེས་པའི་དཔལ་ཕུན་སུམ་ཚོགས་པ་དང་ལྡན་པས་ཆོས་མཚུངས་ལ། གཞན་ཡང༌། གདོང་ནི་
ཨུཏྤལའི་དྲི་དང་ལྡན་ལ། ཆུ་སྐྱེས་སྦྲང་རྩིའི་དྲི་ངད་བཟང་པོ་དང་ལྡན་པས།ཆོས་མཚུངས་སོ །ཞེས་
པ་སྦྱར་བ་གསུམ་དང༌།དཔེ་ལྷན་ཅིག་ཏུ་བྱས་པའི་ཕྱིར།སྦྱར་བའི་དཔེ་རུ་བཤད་།།
བཅོ་ལྔ་པ་མཉམ་ཉིད་ཀྱི་དཔེ་ནི། མཚུངས་པ་སྒྲ་ཡི་བརྗོད་བྱའི་དཔེར། །མཉམ་ཉིད་དཔེ་
དེ་ཇི་ལྟར་ན། །སྐྱེད་ཚལ་ཕྲེང་འདི་བུ་མོ་བཞིན། །མཛེས་ལྡན་སཱ་ལ་ཀཱ་ན་ན། །ཞེས་པས། བསྟན་ཏེ།
གཉིས་ཀ་ལ་མཚུངས་པར་ཡོད་པའི་སྒྲ་གཅིག་གིས།བརྗོད་བྱའི་དོན་ཐ་དད་གཉིས་བསྟན་པའི་ཕྱིར།
སྒྲ་མཉམ་པ་ཉིད་ཡིན་པས་ན། མཉམ་པ་ཉིད་ཀྱི་དཔེ་ཞེས་བྱ་སྟེ། དེ་ཇི་ལྟར་ན། སྐྱེད་མོས་ཚལ་
དགའ་ཞིང་ཡིད་དུ་འོང་བའི་གནས་སུ་སྐྱེས་པའི་སྤོས་དཀར་ཤིང་གི་འཕྲེང་བ་མེ་ཏོག་དང་ལྡན་པ་
78

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
འདི། བུ་མོ་ལང་ཚོ་དར་ལ་བབ་པ།སྐྲ་ཡི་ལན་བུ་མཛེས་པས་རྒྱན་པ་འདི་བཞིན་དུ་མཛེས་པ་དང་
ལྡན་ལ།དེ་ཡང༌།མཚུངས་ཆོས་གང་གི་མཛེས་པར་ལྡན་ན། ས་ལཱ་ཀཱ་ན་ན་ཡི་མཛེས་པར་ལྡན་ནོ། །
དེས་ན། སཱ་ལ་ཀཱ་ན་ནའི་སྒྲ་གཅིག་པོ་འདི་དོན་གཉིས་པ་འཇུག་སྟེ། དེ་ཡང༌། སྐྱེད་ཚལ་གྱི་སྐབས་སུ།
སཱ་ལ་ནི། སྤོས་དཀར་གྱི་ཤིང་ཡིན་ལ་ཀཱ་ན་ན་ནི་ནགས་ཡིན་པས། སྤོས་དཀར་གྱི་ཤིང་སཱ་ལའི་
ནགས་མཛེས་པ་དང་ལྡན་ཞེས་པའོ། །བུ་མོའི་སྐབས་སུ ས་ཞེས་པ་བཅས་པ་ཡིན་ལ ཨ་ལ་ཀ་
ལན་བུ་སྟེ་ལྷས་མའོ། །ཨ་ན་ན་ནི་གདོང་པའོ། །ཀ་ལ་ས་ལས། རིམ་པ་ལས་མ་འདས་པ་ཕྲལ་བར་
བྱའོ །ཞེས་པས། ས་དང་ཀ་ལས་ཨ་ཕྲལ་ཏེ། ཀ་ལཱ་ས་ལས། མཚུངས་པ་འདྲ་བའི་ཡི་གེ་ལ་རིང་
པོར་འགྱུར་ཏེ། ཕ་རོལ་ཡང་དབྱིའོ། །ཞེས་པས། ས་དང་ཀ་ལས་ཕྲལ་བའི་ཨ་གཉིས་རིང་པོར་བྱ་
ཞིང༌། ཨ་ཕྱི་མ། ཨ་ལ་ཀ་དང༌། ཨ་ན་ནའི་ཨ་གཉིས་ཕྱིས་ནས། ཀ་ལཱ་ས་ལས གསལ་བྱེད་
དབྱངས་མེད་པ་ཕ་རོལ་གྱི་ཡི་གེར་དྲང་ངོ་། ། ཞེས་པས། ས་དང་ཀ་ལ་ཨཱ་རིང་པོ་གཉིས་མཚམས་
སྦྱར་བས། སཱ་ལ་ཀཱ་ན་ན་ཞེས་འབྱུང་ངོ༌། །དེ་ཉིད་ནི་ལན་བུ་དང་བཅས་པས་གདོང་མཛེས་པ་དང་
ལྡན་ཞེས་པའོ། །དེས་ན། སཱ་ལ་ཀ་ན་ནའི་སྒྲ་གཅིག་པོ་འདི། དོན་གཉིས་ལ་མཉམ་པ་ཉིད་དུ་དཔེ་
དོན་དུ་སྦྱར་ཏེ་བཤད་པ་ན།མཉམ་ཉིད་ཀྱི་དཔེ་ཞེས་བྱའོ།འོ་ན་གོང་དུ་བཤད་པའི་སྦྱར་བ་དང་ཁྱད་
ཅི་ཡོད་ཅེ་ན། སྐབས་འདིར། འཇམ་དབྱངས་ཁ་ཆེ་ན་རེ། འདི་ནི་གོང་དུ་བསྟན་པའི་སྦྱར་བ་དང་མི་
འདྲ་སྟེ། གོང་དུ་ནི་མཚུངས་པ་གསལ་བྱེད་རྗེས་སུ་བསྟན་ལ་འདིར་ནི་མཚུངས་པ་གསལ་བྱེད་སྔོན་
ལ་བསྟན་པས།ཁྱད་ཡོད་དོ་ཞེས དེ་གཉིས་ཀྱི་ཁྱད་འབྱེད་དུ་གསུང་བ་ནི།མཁས་པའི་བཞད་གད་
ཀྱི་གནས་ཡིན་ནོ། །འོ་ན་ཅི་ན།གོང་དུ་ནི་ཚིག་དོན་གཉིས་ཀ་ལ་སྦྱར་ལ།འདིར་ནི།སྒྲ་མཉམ་པ་
ཉིད་ཀྱི་མཚུངས་པ་ཙམ་མ་རྟོགས དོན་ཐ་དད་པས་ཁྱད་ཤིན་ཏུ་ཆེའོ །མཚན་ཉིད་གོང་འོག་ཏུ་
བཤད་པ་ནི་སྡེབ་སྦྱོར་གྱི་དབང་ཡིན་གྱི།དེ་གཉིས་ཀྱི་ཁྱད་འབྱེད་མ་ཡིན་། །
བཅུ་དྲུག་པ་སྨད་པའི་དཔེ་ནི།པདྨ་རྡུལ་མང་ཟླ་བ་མཛད།།དེ་དག་ལས་ནི་ཁྱོད་ཀྱི་བཞིན། །
མཚུངས་པ་ལ་ཡང་ཁྱད་པར་བཅས། །ཞེས་པ་སྨད་པའི་དཔེ་རུ་འདོད། །ཅེས་པས་བསྟན་ཏེ། ཀྱེ
པདྨ་ནི་གེ་སར་གྱི་རྡུལ་མང་པོ་དང་ལྡན་ལ།ཟླ་བ་ནི་ནག་ཕྱོགས་ལ་འགྲིབ་ཅིང་། མཛད་པའི་སྐྱོན་
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དང་བཅས་པ་སྟེ། དེ་དག་གཉིས་ལས་ནི་མཛེས་ལྡན་གཞོན་ནུ་མ་ཁྱོད་ཀྱི་བཞིན་རས་ཤིན་ཏུ་མཛེས་
པ་ནི། ས་རུལ་གྱི་དྲི་མ་མེད་ཅིང་། ཟླ་སྟོད་ཟླ་སྨད་ལ་དཀར་ནག་གི་ཆ་ཤས་མེད་པས། མཚུངས་པ་
ལ་ཡང་ཁྱད་ཤིན་ཏུ་ཆེ་བ་དང་བཅས་པ་ཡིན་ནོ། །ཞེས་པ།དཔེ་ལ་སྨད་པའི་དཔེ་དོན་དུ་སྦྱར་བས་ན།
སྨད་པའི་དཔེ་རུ་སྙན་ངག་མཁན་རྣམས་འདོད་དོ། །
བཅུ་བདུན་པ་བསྔགས་པའི་དཔེ་ནི། པད་མས་ཚངས་པ་མཆོག་ཏུ་བསྐྱེད། །ཟླ་བ་བདེ་
འབྱུང་གཙུག་གི་འཛིན།།དེ་དག་ཁྱོད་གདོང་མཚུངས་ཞེས་པ།།དེ་ནི་བསྔགས་པ་དཔེར་བརྗོད་དོ། །
ཞེས་པས་བསྟན་ཏེ། ཀྱེ། པདྨ་ནི། འཇིག་རྟེན་ཐམས་ཅད་ཀྱི་བྱེད་པ་པོ་ལྷ་ཚངས་པ་ཡང་མཆོག་ཏུ་
བསྐྱེད་པས། སྔགས་པར་འོས་ཤིང༌། ཟླ་བ་ནི་བདེ་འབྱུང་སྟེ། ལྷ་དབང་ཕྱུག་ཆེན་པོའི་གཙུག་གིས་
ཀྱང་རྒྱན་དུ་འཛིན་ལ། མཆོད་ཅིང་བསྔགས་པར་འོས་པའི་ཡོན་ཏན་དང་ལྡན་པ། དེ་དག་གཉིས་
དང་། མཛེས་མ་ཁྱོད་ཀྱི་གདོང་པ་ནི།ཡོན་ཏན་གང་གི་སྒོ་ནས་ཀྱང་རྣམ་པ་ཐམས་ཅད་དུ་མཚུངས་སོ། །
ཞེས་པ་འདི་ནི། དཔེ་ལ་བསྔགས་ཤིང་དཔེ་དོན་དུ་སྦྱར་བས་ན། བསྔགས་པའི་དཔེ་ཞེས་བརྗོད་པར་
བྱའོ།།
བཅོ་བརྒྱད་པ་བརྗོད་འདོད་ཀྱི་དཔེ་ནི། ཡོན་ཏན་ལྡན་ནམ་སྐྱོན་གྱུར་ཡང་། །ཟླ་བ་ཁྱོད་
གདོང་མཚུངས་ཤེས་པ། །བརྗོད་འདོད་དག་གི་ཡིད་ལ་ཡོད། །ཅེས་པ་བརྗོད་འདོད་དཔེ་བཞིན་རིག །
ཅེས་པས་བསྟན་ཏེ།དེ་ཡང་ཟླ་བ་ནི།བསིལ་ཟེར་འཕྲོ་ཞིང༌།བདུད་རྩི་འཛག་པའི་ཡོན་ཏན་དང་
ལྡན་ནམ།ཡང་ན་ར་རིའི་དྲི་མ་དང་ལྡན་ཞིང་། ནག་ཕྱོགས་ལ་འགྲིབ་པའི་སྐྱོན་དང་ལྡན་པར་གྱུར་
ཡང་། ཟླ་བ་དང་མཛེས་མ་ཁྱོད་ཀྱི་གདོང་པ་དག །ཡོན་ཏན་གང་གི་སྒོ་ནས་ཀྱང་རྣམ་པ་ཐམས་ཅད་
དུ་མཚུངས་སོ །ཞེས་བརྗོད་པར་འདོད་པའི་རྟོག་པའི་ཀུན་སློང་བདག་གི་ཡིད་ལ་ཡོད་དོ། །ཞེས་པ་
འདི་བརྗོད་འདོད་བསམ་པའི་དབང་གིས་བཞག་པའི་དཔེ་དོན་དུ་སྦྱར་བས་ན།བརྗོད་འདོད་ཀྱི་དཔེ་
ཞེས་བྱ་བར་རིག་གོ།།
བཅུ་དགུ་པ་འགལ་བའི་དཔེ་ནི། འདབ་བརྒྱད་པ་དང་སྟོན་ཟླ་དང༌། །ཁྱོད་ཀྱི་བཞིན་དང་
གསུམ་པོ་ནི །ཕན་ཚུན་རྣམ་པ་འགལ་ཞེས་པ། །དེ་ནི་འགལ་བའི་དཔེར་བརྗོད་དོ། །ཞེས་པས་
80

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྟན་། དེ་ཡང་། པད་མཚོ་ལ་སྐྱེས་པའི་པདྨ་འདབ་མ་བརྒྱད་དང་ལྡན་པ་དང་། རྡུལ་དང་བྲལ་
བའི་སྟོན་དུས་ཀྱི་ཟླ་བ་ཤིན་ཏུ་དཀར་ཞིང་དྭངས་པ་དང་། གཞན་ཡང་མཛེས་ལྡན་མ་ཁྱོད་ཀྱི་བཞིན་
ཤིན་ཏུ་མཛེས་པ་དང་གསུམ་པོ་ནི། གཟུགས་ཕན་ཚུན་རྣམ་པ་ཐ་དད་དུ་འཆར་བའི་འགལ་བ་ཙམ་
མ་གཏོགས་ཁྱད་པར་ཅི་ཡང་མེད་པར་མཚུངས་སོ། །ཞེས་པའི་ཚིག་གི་སྦྱོར་བ་འདི་ནི། རྣམ་པ་ཐ་
དད་འཆར་བའི་འགལ་བ་ཙམ་བརྗོད་པས།འགལ་བའི་དཔེ་ཞེས་བྱ་བར་བརྗོད་དོ།།
ཉི་ཤུ་པ་དགག་པའི་དཔེ་ནི།དྲི་མ་ལྡན་ཞིང་བླུན་གྱུར་པས། །ཟླ་བ་ལ་ནི་ཁྱོད་གདོང་དང་། །
འགྲན་པའི་ནུས་པ་ནམ་ཡང་མེད། །ཅེས་པ་དགག་པའི་དཔེ་ཉིད་དོ། །ཞེས་པས་བསྟན་ཏེ། རི་བོང་
གི་གཟུགས་ར་རིའི་དྲི་མ་དང་ལྡན་ཞིང་། སེམས་ཀྱི་མ་ཟིན་པས་བླུན་པར་གྱུར་པའི་བསམ་པོ་ཟླ་བ་
ལ་ནི།མཛེས་ལྡན་མ་ཁྱོད་ཀྱི་གདོང་པ་དང་འགྲན་པའི་ནུས་པ་དུས་ནམ་ཡང་མེད་།གདོང་པ་ནི་དྲི་
མ་མེད་ཅིང་སེམས་ཀྱི་ཟིན་པས་བླུན་པ་མ་ཡིན་པས་སོ །ཞེས་འགྲན་པའི་ནུས་པ་བཀག་པའི་སྒོ
ནས་དཔེ་དོན་དུ་སྦྱར་བས་ན།དགག་པའི་དཔེ་ཉིད་དུ་འདོད་།།
ཉེར་གཅིག་པ་བསྟོད་ཀྱི་དཔེ་ནི།ཁྱོད་གདོང་རི་དྭགས་མིག་གི་མཚན།།ཟླ་བ་རི་དྭགས་
ཉིད་ཀྱི་མཚན། །དེ་ལྟ་ན་ཡང་འདི་མཚུངས་ཉིད། །ཁྱད་འཕགས་མིན་ཞེས་ངོས་བསྟོད་དཔེ། །ཞེས་
པས་བསྟན་ཏེ། ཀྭ་ཡེ་མཛེས་ལྡན་གཞོན་ནུ་མ་ཁྱོད་ཉོན་ཅིག །ཁྱོད་ཀྱི་གདོང་པ་ནི་རི་དྭགས་ཀྱི་མིག་
ཤིན་ཏུ་གནག་ཅིང་སྣུམ་པ་གཅིག་པུས་མཚན་ལ། ཟླ་བ་ནི་རི་དྭགས་ཀྱི་གཟུགས་ཡོངས་སུ་རྫོགས་
པ་ཉིད་ཀྱིས་མཚན་པའི་ཁྱད་པར་ཡོད་པ་དེ་ལྟ་ནའང༌། ཟླ་བ་འདི་ཁྱོད་ཀྱི་གདོང་པ་དང་མཚུངས་པ་
ཉིད་ཡིན་གྱི། ཁྱོད་ཀྱི་གདོང་ལས་ཁྱད་པར་དུ་འཕགས་པའི་འཕགས་ཆོས། ཟླ་བ་ལ་ཅི་ཡང་ཡོད་པ་
མ་ཡིན་ནོ །ཞེས་པ་འདི་ནི་གདོང་ལ་ཡོད་པའི་རི་དྭགས་ཀྱི་མིག་ལ་ངོ་སྟོད་ཀྱི་ཚུལ་དུ་བསྟོད་པས་ན།
ངོ་སྟོད་ཀྱི་དཔེ་ཞེས་བྱའོ །
ཉེར་གཉིས་པ་དེ་ཉིད་བརྗོད་པའི་དཔེ་ནི།འདི་ནི་བཞིན་ཉིད་པདྨ་མིན། །འདི་དག་བུང་བ་
མ་མིན་མིག །ཅེས་པ་རྣམ་གསལ་མཚུངས་པ་ལས། །དེ་ནི་དེ་ཉིད་བརྗོད་པའི་དཔེ །ཞེས་པས་
བསྟན་ཏེ།ཀྭ་ཡེ་མཛེས་ཤིང་ཡིད་དུ་འོང་ལ། དཀར་ལ་དམར་བའི་མདངས་ཆགས་པ་འདི་ནི། མཛེས་
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལྡན་གཞོན་ནུ་མ་ཁྱོད་ཀྱི།བཞིན་རས་དཀར་པོ་ཉིད་ཁོ་ན་ཡིན་གྱི། པདྨ་དཀར་པོ་ནི་མ་ཡིན་ནོ། །
གཞན་ཡང༌། ཁྲ་བོ་སྒོར་སྒོར་དུ་འཁོར་བ་འདི་ནི། བུ་མོ་ཁྱོད་ཀྱི་མིག་རྣམ་པར་འཕྲུལ་བ་ཡིན་གྱི།
བུང་བ་འདར་ཞིང་གཡོ་བ་ནི་མ་ཡིན་ནོ། །གདོང་དང་པདྨ། མིག་དང་བུང་བ་དག །རྣམ་པ་གསལ་
ཞིང༌། འདྲ་བར་མཚུངས་པས། ཤན་མི་ཕྱེད་པ་ལྟ་བུར་ཡོད་པ་ལས། རྣམ་པར་བརྟགས་པའི་ཚེ།
པདྨ་དང་བུང་བ་མ་ཡིན་ལ། གདོང་པ་དང་མིག་ཡིན་པར་རྟོགས་པའི་སྒོ་ནས་བརྗོད་པའི་དཔེ་སྦྱོར་
འདི་ནི།གདོང་དང་མིག་གི་ཁོ་ན་ཉིད་རྟོགས་ཏེ་བརྗོད་པས་ན།དེ་ཉིད་བརྗོད་པའི་དཔེ་ཞེས་བྱའོ།།
ཉེར་གསུམ་པ་ཐུན་མོང་མ་ཡིན་པའི་དཔེ་ནི། ཟླ་བ་པདྨ་དག་གི་ནི། །མཛེས་པ་ལ་འདས་
ཁྱོད་ཀྱི་གདོང༌། །བདག་རང་ཉིད་དང་མཚུངས་པར་གྱུར། །ཅེས་པ་ཐུན་མོང་མིན་པའི་དཔེ། །ཀྱེ་ཟླ་
བ་གཞོན་ནུ་གསར་དུ་འོང་བ་དང༌། པདྨ་གཞོན་ནུ་ཁ་བྱེ་བ་དག་གི་ནི། མཛེས་པ་ལས་འདས་པའི།
རི་དྭགས་མིག་ཅན་མ་ཁྱོད་ཀྱི་གདོང་པ་ནི། གཞན་ལ་མེད་པའི་མཛེས་པའི་ཡོན་ཏན་ཕུན་སུམ་
ཚོགས་པ་དང་ལྡན་པས། བདག་རང་ཉིད་ཁོ་ན་དང་མཚུངས་པར་འགྱུར་བ་ཡིན་གྱི། གཞན་དང་
མཚུངས་པ་ནི་མ་ཡིན་། །ཞེས་པའི་ཚིག་སྦྱོར་འདི་ནི།རང་ཉིད་ཀྱི་དཔེ་རང་ཉིད་བྱས་པས་ན།ཐུན་
མོང་མ་ཡིན་པའི་དཔེ་ཞེས་བྱའོ། །
ཉེར་བཞི་པ་འབྱུང་མིན་གྱི་དཔེ་ནི། པདྨ་མཛེས་པའི་སྙིང་པོ་ཀུན། །འགའ་ཞིག་དག་ཏུ་
བསྡུས་པ་བཞིན། །ཁྱོད་ཞལ་རྣམ་པར་མཛེས་ཞེས་པ། །དེ་ནི་འབྱུང་མིན་དཔེ་ཞེས་རིག །ཅེས་པས་
བསྟན་ཏེ།འཇིག་རྟེན་འདི་ཡི།གསེར་དང་དངུལ་དང༌།བཻ་ཌཱུརྱ་ལ་སོགས་པས།པདྨ་མཛེས་མཛེས་
ཐམས་ཅད་བསྡུས་པའི་སྙིང་པོ་ཀུན།ཡུལ་འགའ་ཞིག་དག་བསྡུས་ནས་ཕྱོགས་གཅིག་ཏུ་བཞག་པ་
བཞིན་དུ། ལུས་ཕྲ་གཞོན་ནུ་མ་ཁྱོད་ཀྱི་ཞལ་རས་དཀར་པོ་དྲི་མ་མེད་པ་ནི་རྣམ་པར་མཛེས་སོ། །
ཞེས་པའི་དཔེ་སྦྱོར་འདི་ནི་དཔེ་དེ་ལྟ་བུ་འབྱུང་སྲིད་པ་མ་ཡིན་ཡང་། དེ་ཉིད་དཔེར་བླངས་ཏེ་སྟོན་
འབྱུང་མིན་གྱི་དཔེ་ཞེས་བྱ་བར་རིག་གོ།།
ཉེར་ལྔ་པ་མི་སྲིད་པའི་དཔེ་ནི། ཟླ་བའི་གཟུགས་ལས་དུག་བཞིན་དང་། །ཙན་དན་ལས་
ནི་མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག །ཅེས་པ་སྲིད་པ་མིན་པའི་དཔེ། །ཞེས་པས་བསྟན་ཏེ།
82

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
དེ་ཡང༌།ཟླ་བ་ནི་བདུད་རྩི་ཟགས་པའི་རང་བཞིན་ཅན་ཡིན་པས།དེའི་གཟུགས་ལས་དུག་འབྱུང་བ་
མི་སྲིད་པ་བཞིན་དང་།ཙན་དན་ནི་མཐའ་གཅིག་ཏུ་བསིལ་བ་ཡིན་པ།དེ་ལས་དྲོད་མེ་ལྟ་བུ་འབྱུང་
བ་མི་སྲིད་པ་བཞིན་དུ། སྟོན་པ་དྲང་སྲོང་ཆེན་པོ་ཁྱོད་ཀྱི་ཞལ་གྱི་སྒོ་འདི་ལས་ནི།རྩུབ་མོའི་ཚིག་གླང་
པོ་འབྱུང་བ་མི་སྲིད་། དུས་རྟག་ཏུ་སྙན་ཞིང་འཇམ་པར་སྨྲ་བས་སོ། །ཞེས་པ་སྲིད་པ་མེད་པ་དེས་
དོན་དུ་སྦྱར་བས་ན།སྲིད་པ་མིན་པའི་དཔེ་ཞེས་བྱའོ། །ཞེས་པའོ། །
ཉེར་དྲུག་པ་མང་བའི་དཔེ་ནི། ཙན་དན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་
ཀྱི་། །རེག་པས་བསིལ་ཞེས་ཁྱད་པར་དག །གསལ་བར་བྱེད་པ་མང་བའི་དཔེ། །ཞེས་པས་བསྟན་ཏེ།
དེ་ཡང་།ཤིན་ཏུ་བསིལ་བའི་ཙན་དན་དང༌།གངས་རི་ལས་འོངས་པའི་འབབ་ཆུ་དང་།ཤར་རིའི་རྩེ་
ལས་འོངས་པའི་ཟླ་བའི་ཟེར་ཤིན་ཏུ་བསིལ་བ་དང་། ཟླ་བ་ཆུ་ཤེལ་གྱི་ནོར་བུ་དང༌། སོགས་པ། མ་
ལ་ཡའི་རླུང་ལ་སོགས་པས་རེག་པ་བསིལ་བའི་དཔལ་ཐོབ་པ་བཞིན་དུ།ཀྭ་ཡེ། མཛེས་ལྡན་གཞོན་
ནུ་བཞིན་བཟང་མ་ཁྱོད་ཀྱི་ནི། མིག་ཟུར་གཡོ་ཞིང༌། ལག་པའི་གདུ་བུ་འཁྲོལ་བ་དང་ལྡན་པས། ཁོ་
བོའི་ལུས་ལ་རེག་པས། བསིལ་བའི་དཔལ་ཕུན་སུམ་ཚོགས་པ་ཐོབ་པར་གྱུར་། །ཞེས་པའི་དཔེ་
སྦྱོར་འདི་ནི། བསིལ་བའི་ཁྱད་པར་དང་ལྡན་པའི་དཔེ་མང་པོ་དག་གི། །དོན་གཅིག་གི་བསིལ་བའི
ཁྱད་པར་གསལ་བར་རྟོགས་པར་བྱེད་པས་ན།མང་བའི་དཔེ་ཞེས་བྱའོ། །ཞེས་པའོ །
ཉེར་བདུན་པ་རྣམ་འགྱུར་གྱི་དཔེ་ནི། ལུས་ཕྲ་ཁྱོད་ཀྱི་བཞིན་རས་ནི། །ཟླ་བའི་དཀྱིལ་
འཁོར་ལས་སྟོན་བཞིན། །པདྨའི་ནང་ནས་ཕྱུང་བ་བཞིན། །ཞེས་པ་འདི་ནི་རྣམ་འགྱུར་དཔེ། །ཞེས་
པས་བསྟན་ཏེ། ཀྭ་ཡེ་ལུས་ཕྲ་གཞོན་ནུ་བཞིན་བཟང་མ་ཁྱོད་ཉོན་ཅིག །ཁྱོད་ཀྱི་བཞིན་རས་ཁུར་
ཚོས་དམུག་རྩིས་བྱུག་པ་འདི། ཟླ་བ་ཉ་གང་བའི་དཀྱིལ་ནས། གསར་དུ་ཟུལ་གྱིས་ཕྱུང་ནས་བཏོན་
པ་བཞིན་ནམ། ཡང་ན་པདྨ་དཀར་པོ་སྦྲང་རྩིའི་ཟིལ་པ་ཐག་ཐིག་ཏུ་ཆགས་པ་དག་གི་ནང་ནས་ཟུལ་
གྱི་ཕྱུང་ནས་བཏོན་ཏེ་འོངས་པ་བཞིན་དུ།རྡུལ་གྱི་མ་གོས་ཤིང་དྲི་བཟངས་ཕུན་སུམ་ཚོགས་པ་དང་
ལྡན་ནོ། །ཞེས་པའི་ཚིག་སྦྱོར་འདི་ནི། གཙོ་བོའི་ཁུག་མ་ནས་རྣམ་འགྱུར་ཕྱུང་བ་བཞིན་དུ། ཟླ་བ་
དང་པདྨའི་ནང་ནས། གཞོན་ནུ་མའི་བཞིན་རས་རྣམ་འགྱུར་གྱི་ཕྱུང་བས་བཀོད་པས་ན། རྣམ་འགྱུར་
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གྱི་དཔེ་ཞེས་བྱའོ། །ཞེས་པའོ།།
ཉེར་བརྒྱད་པ་འཕྲེང་བའི་དཔེ་ནི། ཉི་མ་འོད་བཞིན་ཉི་མ་ཡི། །ཉིན་བཞིན་ཉིན་གྱི་མཁའ་
ལ་བཞིན། །རྣམ་པར་གནོན་པས་ཁྱེད་ལ་དཔལ། །འཛིན་ཅེས་དེ་ནི་འཕྲེང་བའི་དཔེ། །ཞེས་པས་
བསྟན་ཏེ། དེ་ཡང་ཉི་མ་གཟས་བཟུང་ན་འོད་དང་མི་ལྡན་ན་མི་མཛེས་པ་ལས ཉི་མ་གཟའ་ལས་
གྲོལ་ཏེ།འོད་དང་ལྡན་པར་བྱས་པས་མཛེས་པ་དེས་ན་ཉི་མ་ལ་ཉི་མའི་འོད་ཀྱིས་མཛེས་པར་བྱེད་པ་
བཞིན་དུ།ཉི་མ་ཡིས་ཀྱང་ཉིན་བར་གྱི་ཉིན་མོ་མཛེས་པར་བྱེད་པ་ཡིན་ལ། དེ་བཞིན་དུ་ཉིན་པར་གྱི་
ནམ་མཁའ་སྔོ་བསངས་སུ་མཛེས་པར་བྱེད་པ་ཡིན་ལ། དེ་བཞིན་དུ་དགྲ་བོའི་དཔུང་ཚོགས་རྣམ་པར་
གནོན་པའི་གཟི་བརྗིད་དང་། དཔའ་བ་དང༌། བབརྟུལ་ཕོད་པ་ལ་སོགས་པའི་མཐུ་སྟོབས་དང་ལྡན་
པའི་ཡོན་ཏན་འདི་ཡི ཀྱེ རྒྱལ་པོ་ཆེན་པོ་ཁྱོད་ལ་མཛེས་པའི་དཔལ་ཕུན་སུམ་ཚོགས་པ་འཛིན་
པར་བྱེད་དོ།།ཞེས་པའི་དཔེ་སྦྱོར་འདི་ནི། སྔ་མ་སྔ་མ་དཔེ་དང༌།ཕྱི་མ་ཕྱི་མ་དོན་དུ་བྱས་ནས་དཔེའི་
འཕྲེང་བ་སྤེལ་བ་ཡིན་པའི་ཕྱིར། ཕྲེང་བའི་དཔེ་འདི་ཞེས་བྱའོ །ཞེས་པའོ། །ཉེར་དགུ་པ་ངག་དོན་
གྱི་དཔེ་ལ།མཚན་ཉིད་དང་དབྱེ་བ་གཉིས་ལས། དང་པོ་ནི། གང་ཡང་དག་འདོན་ཉིད་ཀྱི་ནི།གལ་
ཏེ་ངག་འདོན་ཉེར་འཇལ་ན། ངག་དོན་དཔེ་དེ། ཞེས་པས་བསྟན་ཏེ། གང་ཡང་དཔེའི་ངག་གི་དོན
ཆོས་དང་ཆོས་ཅན་ཉིད་ཀྱི་ནི། གལ་ཏེ་དོན་གྱི་ངག་དོན།ཆོས་དང་ཆོས་ཅན་ཉེ་བར་འཇལ་བ་དེ་ནི།
ངག་དོན་གྱི་དཔེ་ཞེས་བྱ་སྟེ།འོག་ནས་བསྟན་པར་བྱའོ། །ཞེས་པའོ། །
གཉིས་པ་ལ། མདོར་བསྟན་པ་དང་། རྒྱས་བཤད་གཉིས་ལས། དང་པོ་ནི། བཞིན་སྒྲ་ནི
གཅིག་དང་དུ་མ་དེ་རྣམས་གཉིས། ཞེས་པས་བསྟན་ཏེ། ངག་དོན་གྱི་དཔེ་ལ་དབྱེ་ན། བཞིན་གྱི་སྒྲ་
གཅིག་པུ་པ་དང༌། བཞིན་གྱི་སྒྲ་དུ་མས་ཕྱེ་བ་རྣམ་པ་གཉིས་ཡོད་དོ། །ཞེས་པའོ། །གཉིས་པ་ལ།
གཅིག་གི་ངག་དོན་དང་དུ་མའི་ངག་དོན་གཉིས་ལས།དང་པོ་།ཁྱོད་གདོང་མིག་ནི་མི་བརྟན་ཞིང༌། །
སོ་ཡི་འོད་ཟེར་རབ་གསལ་བ། །འདི་སྐྱེས་བུ་ལ་གཡོ་ལྟར་ནི། །གེ་སར་དག་གི་མཚོན་བཞིན་མཛེས། །
ཞེས་པས་བསྟན་།ཀྭ་ཡེ།མཛེས་ལྡན་མིག་ཡངས་མ་ཁྱོད་ཉོན་ཅིག །ཁྱོད་ཀྱི་གདོངས་པ་ཤིན་ཏུ་
དཀར་ལ་མཛེས་པ་འདི་དང༌།མིག་ནི་རབ་ཏུ་མི་བརྟན་ཞིང་།ཁོར་ཁོར་དུ་གཡོ་བ་འདི་དང༌།འཛུམ་
84

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལས་སྐྱེས་པའི་སོ་ཡི་འོད་ཟེར་དཀར་པོ་རབ་ཏུ་འཕྲོ་ཞིང་གསལ་བ་འདི་རྣམས་ནི། འདི་སྐྱེས་པདྨ་
གཞོན་ནུ་ཉི་མས་ཁ་ཕྱེ་བ་དང་།དེ་ལ་བུང་བ་གཡོ་ཞིང་ལྡིང་བ་དང་ལྡན་པ་དག་དང་ནི། གཞན་ཡང་
གེ་སར་མཛེས་པ་དག་གི་མཚོན་།སྟོན་པར་བྱེད་པ་བཞིན་དུཤིན་ཏུ་མཛེས་སོ་ཞེས།དཔེའི་ངག་
དོན་འདི་སྐྱེས་སོགས་གསུམ་གྱིས།དོན་གྱི་ངག་དོན་གདོང་ལ་སོགས་པ་གསུམ་མཚོན་པར་བྱེད་པ་ལ།
བཞིན་གྱི་སྒྲ་གཅིག་ལས་མེད་པས།བཞིན་གྱི་སྒྲ་གཅིག་པུ་པ་ཞེས་བྱའོ། །
གཉིས་པ་ནི། པདྨ་ཅན་ཞིག་ལུས་ཕྲ་མ། །པདྨ་བཞིན་དུ་དེ་ཡི་གདོང༌། །སྦྲང་རྩི་སྤྱོད་པ་
བཞིན་དུ་ནི། །བདག་གི་འཐུངས་ཤིང་འཐུངས་ཤིང་བརྩེས །ཞེས་པས་བསྟན་། དེ་ཡང༌། པདྨ་
ཅན། མེ་ཏོག་སྣ་ཚོགས་སྐྱེས་པའི་སྐྱེད་མོའི་ཚལ་ཤིན་ཏུ་མཛེས་པ་བཞིན་དུ སྐལ་ལྡན་ལུས་ཕྲ་མ་
ཁྱོད་ཤིན་ཏུ་མཛེས་པ་སྐྱེད་ཚལ་དེ་ཡི་ནང་གི་པདྨ་ཤིན་ཏུ་མཛེས་པ་བཞིན་། ལུས་ཕྲ་མ་དེའི་གདོང་
གི་བདུད་རྩི་དེ་འཐུངས་ཤིང་འཐུངས་ཤིང་དགའ་བས་ཁྱོད་ལ་རྩེས་སོ། །ཞེས་པ་འདི་ནི་དཔེ་པདྨ་ཅན་
ལ་སོགས་པ་གསུམ་གྱིས།དོན་ལུས་ཕྲ་མ་སོགས་གསུམ་མཚོན་ནས་སྟོན་པར་བྱེད་པ་ལ།བཞིན་གྱི་
སྒྲ་དུ་མ་ཡོད་པས།བཞིན་གྱི་སྒྲ་དུ་མ་ཡོད་པས་དུ་མ་པ་ཞེས་བྱའོ། །
སུམ་ཅུ་པ་ཟླ་བོ་དངོས་པོའི་དཔེ་ལ།མཚན་ཉིད་དང་། དཔེར་བརྗོད་གཉིས་ལས། དང་པོ་ནི
དངོས་པོ་འགའ་ཞིག་ཉེར་བཀོད་ནས། །དེ་ཡི་ཆོས་མཐུན་རབ་བཀོད་པ། །མཉམ་པ་ཉིད་དུ་རྟོགས་
པ་ཅན། །ཟླ་བོ་དངོས་པོའི་དཔེ་ཡིན་དཔེར། །ཞེས་པས་བསྟན་ཏེ། གཏན་ལ་དབབ་བྱའི་དོན་གྱི་
དངོས་པོ་འགའ་ཞིག །སྔོན་ལ་ཉེར་བཀོད་ན། དེའི་རྗེས་སུ་དེ་དང་ཆོས་མཚུངས་པ་སྟེ ཆོས་མཐུན་
པའི་དཔེ་གཅིག་རབ་ཏུ་བཀོད་པའི་ངག་དེ་ཉིད། མཚུངས་པའི་སྒྲ་དངོས་སུ་མེད་ཀྱང་། ཤུགས་ལ་
མཉམ་པ་ཉིད་དུ་དཔེ་དོན་དུ་རྟོགས་པ་ཅན་གྱི་སྙན་ངག་དེ་ནི། ཟླ་དངོས་པོའི་དཔེའི་མཚན་ཉིད་
ཡིན་ཏེ།དཔེར་བརྗོད་ན་ཞེས་པའོ།།
གཉིས་པ་ནི རྒྱལ་པོ་རྣམས་ནི་སྐྱེས་གྱུར་ཀྱང༌། །ད་ལྟ་ཁྱོད་འདྲ་གཅིག་ཀྱང་མེད། །རྐང་
འཐུང་དག་ལ་ཡོངས་འདུ་ནི། །གཉིས་པ་ངེས་པར་ཡོད་མ་ཡིན། །ཞེས་པས་བསྟན་ཏེ། དེ་ཡང༌།
རིགས་དང་། བརྩོན་འགྲུས་དང་། དཔའ་བ་དང༌། བབརྟུལ་ཕོད་པ་ལ་སོགས་པའི་ཡོན་ཏན་དང་
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལྡན་པའི་རྒྱལ་པོ་རྣམས་ནི། ས་སྟེང་འདིར་མང་དུ་སྐྱེས་པར་གྱུར་ཀྱང༌། ད་ལྟ་ཁྱོད་འདྲ་བའི་རྒྱལ་པོ་།
ས་སྟེང་འདི་ན་གཅིག་ཀྱང་མེད་དེ། རྒྱལ་པོ་ཁྱོད་ནི་ཤིན་ཏུ་ཆེ་བའི་ཡོན་ཏན་དང་ལྡན་པས་སོ། །དེའི་
ཆོས་མཐུན་གྱི་དཔེ་ནི།རྐང་པས་ས་འོག་གི་ཆུ་འཐུངས་པའི་ལྷ་ཡི།ལྗོན་ཤིང་དག་གི་ཚལ་ན། ལྷ་ཡི་
དཔག་བསམ་གྱི་ཤིང་ཡོངས་འདུ་ས་བརྟོལ་བྱ་བ། གཅིག་ཉིད་ཁོ་ན་ཡོད་ཀྱིས། ས་བརྟོལ་གཉིས་པ
ངེས་པར་ཡོད་པ་མ་ཡིན་། །ཞེས་པའོ། །
སུམ་ཅུ་རྩ་གཅིག་པ་མཚུངས་པར་སྦྱོར་བ་ལ།མཚན་ཉིད་དང་དཔེ་སྦྱོར་གཉིས་ལས།དང་
པོ་ནི། ལྷག་པས་དམན་པ་བྱ་བ་ཡི། །ཆོ་ག་གཅིག་ལ་རབ་བསྡུས་ནས། །གང་སྨྲས་དེ་ནི་མཚུངས་པ་
ཉིད། །སྦྱོར་བའི་དཔེ་རུ་བཤད་དེ་དཔེར། །ཞེས་པས་བསྟན་། དེ་ཡང་། དཔེ་ལྷག་པས། དོན་
དམན་པ་བྱ་བའི་ཆོ་ག་སྟེ། བྱེད་ལས་འདྲ་བ་གཅིག་ལ་རབ་ཏུ་བསྡུས་ནས།ཚིག་སྦྱོར་གང་དུ་སྨྲས
པར་གྱུར་པ་དེ་ནི། བྱ་བ་འདྲ་བའི་སྒོ་ནས་མཚུངས་པར་རྟོགས་པ་ཉིད་ཡིན་པས་ན། མཚུངས་པར་
སྦྱོར་བའི་དཔེའི་མཚན་ཉིད་དུ་བཤད་། དཔེར་བརྗོད་ན་ཞེས་པའོ། །གཉིས་པ་ནི། པུ་ལོ་མ་དགྲ་
མཐོ་རིགས་དང༌།།ཁྱོད་ནི་ས་བསྲུངས་མེལ་ཚེ་བྱེད། །དེ་ཡི་དྲེགས་ལྡན་ལྷ་མིན་དང༌།།ཁྱོད་ཀྱི་མི་ཡི་
བདག་པོ་འཇོམས། །ཞེས་པས་བསྟན་། དཔེར་ན་ལྷ་མ་ཡིན་པུ་ལོ་མ་དེའི་དགྲ་བོ། ལྷ་ཡི་དབང་པོ་ནི
མཐོ་རིགས་བསྲུང་བའི་བྱ་བ་བྱེད་ལ།ཀྱེ།རྒྱལ་པོ་ཁྱོད་ནི། སའི་བདག་པོ་ཡིན་པས།རང་གི་མངའ་
འོག་གི་ས་ཆ་རྣམས་བསྲུང་བའི་ཆེད་དུ།མེལ་ཚེ་སྟེ་བྱ་ར་བྱེད་ཅེས་པའོ། །དེ་ནི་རང་ཕྱོགས་སྐྱོང་བའི་
བྱ་བ་ཡིན་ལ།དགྲ་ཕྱོགས་འདུལ་བའི་བྱ་བ་ནི། བརྒྱ་བྱིན་དེ་ཡིས།དྲེགས་ལྡན་ལྷ་མ་ཡིན་གྱི་དཔུང་
ཚོགས་རྣམས་འདུལ་ལ། རྒྱལ་པོ་ཁྱོད་ཀྱི་རང་གི་མངའ་འོག་ཏུ་མ་ཚུད་པའི་མཐའི་རྒྱལ་ཕྲན་དཔུང་
ཚོགས་ཤིན་ཏུ་ཆེ་བའི་མིའི་བདག་པོ་རྣམས་འཇོམས་པར་བྱེད་ཅེས། མཐོ་རིགས་སྐྱོང་བ་དང་རང་གི་
ས་བསྲུང་བའི་མེལ་ཚེ་བྱེད་པ་གཉིས། སྐྱོང་བའི་བྱ་བར་འདྲ་ལ།ལྷ་མིན་འཇོམས་པ་དང༌། མི་ཡི་
བདག་པོ་འཇོམས་པ་གཉིས་འཇོམས་པའི་བྱ་བར་འདྲ་བས། བྱ་བའི་ཆོ་ག་ཅིག་ལ་རབ་ཏུ་བསྡུས་ཏེ་
བསྟན་པའི་དཔེ་སྦྱོར་རོ། །
སུམ་ཅུ་རྩ་གཉིས་པ་རྒྱུའི་དཔེ་ནི། རྒྱལ་པོ་མཛེས་པས་ཟླ་བ་དང༌། །གཟི་བྱིན་གྱིས་ནི་ཉི་
86

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མ་དང་། །བརྟན་པས་རྒྱ་མཚོའི་རྗེས་སུ་བྱེད། །ཅེས་པ་འདི་ནི་དཔེར་དྲན། །ཞེས་པས་བསྟན་ཏེ། ཀྱེ།
རྒྱལ་པོ་ཆེན་པོ་ཞེས་བོས་ནས། ཁྱོད་ནི་མཛེས་པའི་རྒྱུ་མཚན་གྱིས་ཟླ་བ་དང་ཆོས་མཚུངས་ལ། གཟི་
འོད་ཀྱི་བྱིན་ཆེ་བའི་རྒྱུ་མཚན་གྱིས་ཟླ་བ་དང་ཆོས་མཚུངས་ལ། གཟི་འོད་ཀྱི་བྱིན་ཆེ་བའི་རྒྱུ་མཚན་
གྱིས།ཉི་མ་དང་མཚུངས་ཤིང་། སྐྱེ་བོ་གང་གིས་ཀྱང་བློ་རྒུལ་བར་མི་ནུས་པས།བསྟན་པའི་ཡོན་ཏན་
དང་ལྡན་པའི་རྒྱུ་མཚན་གྱིས རྒྱལ་མཚོའི་རྗེས་སུ་བྱེད་དེ། རྒྱ་མཚོ་དང་མཚུངས་སོ །ཞེས་པ་འདི་ནི།
རྒྱུ་མཚན་རྟགས་སུ་བཀོད་ནས།དཔེ་དོན་དུ་སྦྱར་བས་ན།རྒྱུའི་དཔེ་ཞེས་བྱ་བར་དྲན་པར་གྱིས་ཤིག་
ཅེས་པའོ།།
གསུམ་པ་དཔེའི་སྐྱོན་ཡོན་དཔྱད་པ་ལ།ཡོན་ཏན་དུ་འདོད་པའི་ཚུལ་དང༌།སྐྱོན་དུ་འདོད་
པའི་ཚུལ་གཉིས་ལས། དང་པོ་ལ། མདོར་བསྟན་རྒྱས་བཤད།དོན་བསྡུ་བ་དང་གསུམ་ལས་དང་པོ་ནི།
བློ་ལྡན་མི་དགེས་མེད་གང་ལ། །ངེས་པར་དཔེ་ཡི་སྐྱོན་དག་ནི། །ཐ་དད་རྟགས་དང་ཚིག་ལ་མེད། །
དམན་དང་ལྷག་པ་ཉིད་ལ་མེད། །ཅེས་པས་བསྟན་ཏེ།ཀྭ་ཡེ།སྐྱེ་བོ་བློ་གྲོས་དང་ལྡན་པའི་སྙན་ངག་
མཁན་མཁས་པ་རྣམས དཔེ་རྒྱན་གྱི་སྐབས་སུ་རྟགས་དང་ཚིག་སོགས་ཐ་དད་ཀྱང༌། མི་དགེས་པ་
མེད་པའི་ཚིག་སྦྱོར་འོག་ནས་སྟོན་པ་གང་།ངེས་པར་དཔེ་ཡི་སྐྱོན་དག་ནི། །མ་ནིང་འདི་འགྲོ་བུད་
མེད་བཞིན། །ཞེས་ཕོ་མོ་མ་ནིང་རྟགས་ཐ་དད་པ་འདྲེས་པར་གྱུར་པ་འདི་ལྟ་བུ་དང༌། གཅིག་ཚིག །
རཏགསཔ་
གཉིས་ཚིག །མང་ཚིག་ཐ་དད་པ་འདྲེས་པར་གྱུར་པ། བདག་གི་གྲོགས་འདི་སྲོག་རྣམས་བཞིན་ཞེས་
པ་འདི་ལྟ་བུ་ལ་ཡང་སྐྱོན་མེད་ཅིང༌། གཞན་ཡང་དཔེ་དམན་པས་དོན་ལྷག་པ་འཇལ་བ། ས་གཞི་
སྐྱོང་བ་ཁྱོད་བཞིན་དུ།ཞེས་འོག་ནས་སྟོན་པ་དང༌།དཔེ་ལྷག་པས་དོན་དམན་པ་འཇལ་བ།ཚ་ཟེར་
ཅན་གྱི་ནུས་པ་ལ།ཞེས་སོགས་འོག་ནས་འཆད་པ་འདི་ལྟ་བུ་ཉིད་ལ་ཡང་།སྐྱོན་མེད་པས།དེ་ལྟ་བུ་
བརྩམས་པར་བྱ་ཞེས་འདོམས་པའོ། །
གཉིས་པ་རྒྱས་བཤད་ལ།རྟགས་དང་ཚིག་ཐ་དད་པ་ལ་སྐྱོན་མེད་པའི་
པ་དང་ལྷག་པ་ལ་སྐྱོན་མེད་པའི་ཚུལ་གཉིས་ལས། དང་པོ་ནི། མ་ནིང་འདི་འགྲོ་བུད་མེད་བཞིན། །
བུད་མེད་འདི་སྨྲ་སྐྱེས་པ་བཞིན། །བདག་གི་གྲོགས་འདི་སྲོག་རྣམས་བཞིན། །རིག་པ་རྣམ་སྒྲུབ་ནོར་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བཞིན་ནོ། །ཞེས་པས་བསྟན་ཏེ།དེ་ཡང་མ་ནིང་འདིའི་འགྲོ་ཚུལ་ནི།བུད་མེད་བཞིན་དུ་འགྲོ་འོ་ཞེས
དོན་ལ་མ་ནིང་གི་རྟགས་ཡོད་པས། དེ་ལའང་མ་ནིང་གི་རྟགས་ཡོད་དགོས་པ་ལས དཔེ་ལ་མོ་
རྟགས་ཡོད་པ་འདི་ལྟ་བུ་དང༌། གཞན་ཡང་བུད་མེད་འདིའི་སྨྲ་ཚུལ་ནི། སྐྱེས་པ་བཞིན་སྐད་གསང་
མཐོན་པོར་སྨྲའོ་ཞེས།དོན་ལ་མོ་རྟགས་ཡོད་པས།དཔེ་ལའང་མོ་རྟགས་ཡོད་དགོས་པ་ལས། དཔེ་
ལ་ཕོ་རྟགས་ཡོད་པ་དང༌། བདག་གི་གྲོགས་འདི་སྲོག་བཞིན་དུ་འཕངས་སོ། །ཞེས། གཅིག་ཚིག་
དགོས་པ་ལ། སྲོག་རྣམས་བཞིན་ཞེས་དཔེ་ལ་མང་ཚིག་བྱས་པ་དང༌། དེ་བཞིན་དུ། སྒྲ་རིག་པ་ལ་
སོགས་པའི་རིག་པ་རྣམས་སྒྲུབ་པ་ནི།རྫས་སྲེད་ཅན་གྱིས་ནོར་རྣམས་བསོགས་པ་བཞིན་ཞེས།མང་
ཚིག་དགོས་པ་ལ།ནོར་བཞིན་། །ཞེས།དཔེ་ལ་གཅིག་ཚིག །སྦྱར་བ་འདི་རྣམས།རྟགས་ཐ་དད་
དང་།ཚིག་ཐ་དད་པར་འདུག་ཀྱང་མ་ནིང་དང༌། བུད་མེད་དང༌།གྲོགས་ལ་བསྟོད་པའི་སྐབས་ཡིན་
པས།སྐྱོན་མེད་པའོ། །སྐྱོན་མེད་ཚུལ་ནི།མ་ནིང་ནི་འགྲོ་ཚུལ་ངན་པ་ལས།བུད་མེད་བཞིན་དུ་འགྲོ་
བྱས་པས། བུད་མེད་ཀྱི་འགྲོ་ཚུལ་ལྟར་མཛེས་པོ་ཡོད་པ་ལྟར་སྟོན་པའོ། །དེ་བཞིན་དུ་བུད་མེད་སྨྲ་
ཚུལ་ངན་པ་ལས སྐྱེས་པ་བཞིན་དུ་སྨྲ་བྱས་པས།སྐྱེས་པའི་སྨྲ་ཚུལ་ལྟར་སྐད་གསང་མཐོན་པོ་ཡོད་
པར་སྟོན་པའོ། །གྲོགས་ནི་ཤིན་ཏུ་བརྩེ་དུང་ཆེ་བས།སྲོག་རྣམས་བཞིན་ཞེས།སྲོག་མང་པོ་གཅིག་ཏུ
ལྟོས་ནས། དེ་དང་མཉམ་པར་བསྟན་པས་གྲོགས་ལ་གཅེས་སྤྲས་སུ་བྱེད་པར་སྟོན་པས་སྐྱོན་མེད་དོ། །
གཞན་ཡང་རིག་པའི་དངོས་པོ་རྣམས་སྒྲུབ་པ་ལ་ནོར་ཚོལ་བ་བཞིན་དུ།བརྩོན་པ་ཆེས་ཆེར་བྱེད་
པར་སྟོན་པས་སྐྱོན་མེད་དོ། །དེ་ལས་ཟློག་སྟེ།བུད་མེད་འདི་འགྲོ་མ་ནིང་བཞིན། །ཞེས་སོགས་སྨྲས་
ན་སྐྱོན་དུ་ཆེ་སྟེ། བུད་མེད་སོགས་ལ་སྨད་པར་འགྱུར་བས་སོ། །སྐབས་འདིར། འཇམ་དབྱངས་ཁ་
ཆེས་ནི།ཤོངས་སྟོན་གྱི་འགྱུར་ལས། ཐ་དད་ཚིག་དང་རྟགས་ལས་མེད། །ཅེས་པ་ཡོད་པ་ལ།ཐ་
དད་རྟགས་དང་ཚིག་ལ་མེད། །ཅེས་གོང་འོག་བསྒྱུར་བ་ཙམ་གྱི་འགྱུར་བཅོས་ཀྱང་མ་མཛད་ཅིང༌།
དེས་ན་ཁྱད་པར་དོན་ཐོབ་ལ་ཡོད་པའི་ལུས་དང་ཡན་ལག་ཙམ་ཡང་མ་འབྱོར་བར། བརྡ་སྤྲོད་པའི་
ལུགས་ཀྱི་ཚིག་དང་བརྟགས་ཀྱི་བཤད་པ་མང་དུ་བྱས་སྣང་སྟེ།ཡོན་ཏན་རྒྱ་ཆེ་བ་ངོམས་པ་ཙམ་དུ་
ཟད་།།
88

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཉིས་པ་ལ། ས་གཞི་སྐྱོང་བ་ཁྱོད་བཞིན་དུ། །ལྷ་ཡི་རྒྱལ་པོ་རྣམ་པར་མཛེས། །ཚ་ཟེར་
ཅན་གྱི་ནུས་པ་ལ། །མི་བདག་གཟི་ཡི་འགོང་པར་ནུས། །ཞེས་པས་བསྟན་ཏེ།ཀྱེ།ས་གཞི་སྐྱོང་བའི་
རྒྱལ་པོ་ཆེན་པོ་ཁྱོད་བཞིན་དུ། ལྷ་ཡི་རྒྱལ་པོ་རྣམ་པར་མཛེས་། །ཞེས་དཔེ་དམན་པས་དོན་ལྷག་པ་
འཇལ་བ། སྤྱིར་སྐྱོན་ཡིན་ཡང༌། སྐབས་འདིར། རྒྱལ་པོ་ལ་བསྟོད་པའི་སྐབས་ཡིན་པས་སྐྱོན་
མེད་། །གཞན་ཚ་ཟེར་ཅན་ཉི་མའི་ནུས་པ་ལ།མི་བདག་རྒྱལ་པོ་ཁྱོད་ཀྱི་གཟི་བརྗིད་ཀྱི་འགོང་སྟེ།
འགྲན་པར་ནུས་སོ །ཞེས་པའང༌། དཔེ་ལྷག་པས་དོན་དམན་པ་འཇལ་བ། སྤྱིར་སྐྱོན་ཡིན་ཡང༌།
སྐབས་འདིར་རྒྱལ་པོ་ལ་བསྟོད་པས་སྐྱོན་མེད་། །དེ་ལས་ལྡོག་སྟེ།བསྟོད་ཅིང་སྨྲས་ན་སྐྱོན་ཆེའོ། །
གསུམ་པ་ནི། ཞེས་པ་དེ་ལྟ་བུ་ལ་སོགས།སྐལ་བཟང་ནམ་ཡང་སྟོང་མིན་ཉིད།།ཅེས་པས་བསྟན་ཏེ།
དེ་ཡང་། མ་ནིང་འདི་འགྲོ་བུད་མེད་བཞིན།།ཞེས་པས་གོང་དུ་བསྟན་པ་དེ་ལྟ་བུ་ལ་སོགས་པའི་ཚིག་
སྦྱོར་རྣམས། སྙན་ངག་གི་སྐལ་བ་བཟང་པོ་དང་ལྡན་པའི། མཁས་པ་རྣམས་དུས་ནམ་ཡང་གཏོང་བ་
མ་ཡིན་པ་ཉིད་ཡིན་པས་དང་དུ་ལེན་པའོ། །
གཉིས་པ་སྐྱོན་དུ་འདོད་པའི་ཚུལ་ལ། མཚམས་སྦྱར་ངོ་བོ་གཏན་ལ་དབབ། རྒྱུ་གཞན་
འདོད་པའི་ཚུལ་ལོ། །དང་པོ་ནི།སྦྱོར་བ་འགའ་ལ་ངག་རེག་རྣམས། །མི་དགེས་པ་ཡོད་ཇི་ལྟར་ན།།
ཞེས་པས་བསྟན་ཏེ། གོང་དུ་བསྟན་པའི་སྐྱོན་མེད་མ་རྟོགས། རྟགས་དང་ཚིག་ཐ་དད་པའི་ཚིག་གི་
སྦྱོར་བ་ངན་པ་འགའ་ལ། སྙན་ངག་རག་པའི་མཁས་པ་རྣམས་མི་དགེས་པ་ཡོད་དེ། དེ་ནི་ཇི་ལྟར་ཞེ་ན།
ཞེས་པའོ །གཉིས་པ་ནི། ངང་བཞིན་དུ་ཟླ་བ་དཀར། །མཚོ་རྣམས་བཞིན་དུ་མཁའ་དྲི་མེད། །ཁྱི་
བཞིན་དཔའ་བོ་རྗེ་ལ་གུས། །ཉི་མ་བཞིན་དུ་མེ་ཁྱེར་གསལ།།ཞེས་པས་བསྟན་།དེ་ཡང༌།རྟགས་
ཐ་དད་པ་ངང་མོ་བཞིན་དུ་ཞེས་དཔེ་ལ་མོའི་རྟགས་ཡོད་ཅིང༌།ཟླ་བ་དཀར་ཞེས་དོན་ལ་ཕོའི་རྟགས་
ཡོད་པ་དང་།ཚིག་ཐ་དད་པ། མཚོ་རྣམས་བཞིན་དུ་ཞེས་དཔེ་དེ་ལ་མང་ཚིག་བྱས་ཤིང༌། མཁའ་དྲི་
མེད་ཅེས།དོན་ལ་ཚིག་གཅིག་བྱས་པ་དང་།དཔེ་དམན་པས་དོན་ལྷག་པ་འཇལ་བ་ཁྱི་བཞིན་དཔའ་
བོ་རྗེ་ལ་གུས། ཞེས།དཔེ་ཁྱི་རིགས་དམན་པས།དོན་དཔའ་བོ་རིགས་བཟང་པོའི་དཔའ་བ་འཇལ་
བ་དང༌། དཔེ་ལྷག་པས་དོན་ལྷག་པས་དོན་དམན་པ་འཇལ་བ། ཉི་མ་བཞིན་དུ་མེ་ཁྱེར་གསལ། །
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས།དཔེ་ལྷག་པ་ཉི་མས།དོན་དམན་པ་མེ་ཁྱེར་དཔོག་པར་བྱེད་པའི་ཚིག་སྦྱོར་འདི་རྣམས་ནི།ཟླ་
བ་སོགས་ལ་བསྟོད་པའི་སྐབས་། ཟླ་བ་དཀར་ཞེས་པས། ངང་མོ་དཔོག་མི་ནུས་ལ ནམ་མཁའ་
དྲི་མ་མེད་པས། མཚོ་དྲི་མ་ཅན་གྱི་དཔོག་མི་ནུས་ཤིང་དཔའ་བོ་རྗེ་ལ་གུས་ཤིང་དཔའ་བའི་ཚུལ། མི་
དཔའ་བ་ཁྱིས་མཚོན་མི་ནུས་པ་དང༌། མེ་ཁྱེར་གསལ་བའི་དཔེ།ཉི་མས་མཚོན་མི་ནུས་ཏེ་ཉི་མ་ཤར
བའི་ཚེ་མེ་ཁྱེར་ནུབ་པར་འགྱུར་བས་སོ །དེས་ན་མཚོན་པར་མི་ནུས་པའི་འགལ་བ་ཅན་ཡིན་པས་
སྤང་བར་བྱའོ། །འདི་ལ་སློབ་དཔོན་རཏྣ་ཤྲཱིས། ཟླ་བ་ངང་པ་བཞིན་དུ་སྣང༌། ནམ་མཁའ་མཚོ་ལྟར་
དྲི་མ་མེད། །དཔའ་བོ་གཉེན་གཤིན་བཞིན་དུ་དུལ། །མེ་ཁྱེར་སྒྲོན་མ་བཞིན་དུ་སྣང༌། །ཞེས་སྦྱར་ན
སྐྱོན་མེད་དོ། །གསུང་ཡང༌། མི་འཐད་དེ།རྟགས་ཐ་མི་དད་པར་བྱས་པས་སྐྱོན་མེད་དུ་འགྲོ་བ་མ་
ཡིན་ཏེ། རྟགས་ཐ་དད་ཀྱང་སྐྱོན་མེད་དུ་འགྲོ་བ་ཡོད་པས་སོ།དེ་ཡང༌། འདི་ནི་བསྟོད་ཚུལ་གྱི་སྒོ་
ནས་སྐྱོན་ཞུགས་པ་ཡིན་ནོ། །དེས་ན། ངང་ཟླ་བ་བཞིན་དུ་སྣང༌། །མཚོ་རྣམས་མཁའ་ལྟར་དྲི་
མེད། །ཁྱི་ནི་དཔའ་བོ་བཞིན་དུ་དཔའ། །མེ་ཁྱེར་ཉི་མའི་འོད་ལ་འགྲན། །ཞེས་ངང་མོ་སོགས་ལ་
བསྟོད་པའི་ཚེ། ཚིག་སྦྱོར་འདི་ལྟར་དུ་བྱས་ན། རྟགས་ཚིག་ཐ་དད་ཀྱང་སྐྱོན་མེད་དམ་སྙམ་མོ། །
གསུམ་པ་ནི། འདི་འདྲ་སྤངས་ཏེ་མཁས་རྣམས་ཀྱིས། །རྒྱུ་ཡང་འདིར་ནི་བསམ་པར་བྱས་སོ །ཞེས་
པས་བསྟན་ཏེ། དེ་ཡང་། འདི་འདྲ་བའི་ཚིག་སྦྱོར་གོང་དུ་སྐྱོན་ཞུགས་པ་འདི་རྣམས་སྤངས་ཏེ་སྙན་
ངག་མཁས་པའི་སྐྱེ་བོ་བློ་གྲོས་ཅན་རྣམས་ཀྱིས་སྙན་ངག་ཕུན་སུམ་ཚོགས་པའི་རྒྱུ་ཡང༌། སྙན་ངག་
རྩོམ་པའི་སྐབས་འདིར་བསམ་པར་བྱོས་ལ།རྩོམས་ཤིག་ཅེས་འདོམས་པའོ །
བཞི་པ་མཚུངས་པ་གསལ་བྱེད་ཀྱི་རྣམ་གྲངས་དྲུག་ཅུ་རྩ་ལྔ་རུ་ཡོད་པ་ལ། ཚན་པ་བཞིའི་
སྒོ་ནས་འཆད་དེ།དེ་ལ་དང་པོ་ནི།བཞིན་ལྟར་ལྟ་བུ་ཇི་ལྟར་སྒྲ། །མཐུན་མཚུངས་ཡང་དག་མཚུངས་
དང་མཉམ། །ཡང་དག་གསལ་དང་ངེས་པར་གསལ། །རབ་གསལ་ཟླ་བོ་གཟུགས་བརྙན་དང༌། །
གཉེན་པོ་དང་ནི་དགྲ་ཟླ་དང་། །སོ་སོར་རྟོགས་དང་འགྲན་དང་འདྲ། །བལྟ་བཅས་དང་ནི་བླུ་བ་དང་། །
རིགས་མཐུན་རྗེས་སུ་སྨྲ་བ་དང་། །ཞེས་པས་བསྟན་ཏེ།དེ་ཡང་ཤོངས་སྟོན་ཆེན་པོས་ནི།འདི་རྣམས་
ལ་མ་བསྒྱུར་བར། སཾསྐྲྀ་ཏའི་སྐད་རང་སོར་བཞག་པ་མང་དུ་སྣང་ནའང༌། ཁོ་བོས་གོ་བདེ་བར་
90

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྒྱུར་། དཔེ་དོན་དུ་རྟོགས་པར་བྱེད་པའི་ཚིག །བཞིན་ལྟར་ལྟ་བུ་ལ་སོགས་པ།དྲུག་ཅུ་རྩ་ལྔ་རུ་
བསྡུས་ཏེ་བསྟན་པ་འདི་རྣམས་ཡིན་ཏེ།དེ་རྣམས་ཀྱི་ངོ་བོ་གསལ་བར་སྟོན་པ་ནི།བཞིན་དང༌།ལྟར་
དང༌། ལྟ་བུ་དང༌། ཇི་ལྟར་ཞེས་པའི་སྒྲ་ཚིག་སྦྱོར་གང་དུ་བྱུང་བ་དང༌། དེ་བཞིན་དུ་མཐུན་པ་དང་
མཚུངས་པ་དང༌། ཡང་དག་པར་མཚུངས་པ་དང༌། མཉམ་པ་དང༌། ཡང་དག་པར་གསལ་བ་དང་།
ངེས་པར་གསལ་བ་དང༌།རབ་ཏུ་གསལ་བ་དང༌། ཟླ་བོ་དང༌།གཟུགས་བརྙན་དང༌། གཉེན་པོ་དང༌།
དགྲ་ཟླ་ནི།བསིལ་ཟེར་ཅན་གྱི་དགྲ་ཟླ་དང༌།ཞེས་པ་ལྟ་བུའོ། །སོ་སོར་རྟོགས་པ་དང༌། འགལ་དང་
ཞེས་པ་།ཕན་ཚུན་རྣམ་པ་འགལ་ཞེས་པ་ལྟ་བུའོ། །འདྲ་དང༌། ལྟ་བུ་དང་། བཅས་པ་དང་། བླུ་བ་
དང༌།རིགས་མཐུན་པ་དང༌།རྗེས་སུ་སྨྲ་བ་དང༌།ཞེས་པའི་ཉེར་གཉིས་པོ་འདི་རྣམས་ཚིག་སྦྱོར་གང་
དུ་བྱུང་ན། དེ་རྣམས་དཔེ་དོན་དུ་གཤལ་བར་བྱེད་པའི་ཚིག་ཡིན་པས་དཔེ་དོན་དུ་ཤེས་པར་བྱེད་
དགོས་སོ །
གཉིས་པ་ནི། གཟུགས་བརྙན་དང་ནི་སོ་སོར་སྡེབ། །གཟུགས་མཚུངས་མཉམ་དང་ཡང་
དག་གཞལ། །མཐུན་བྱས་དཔེར་བྱས་དཔེ་དང་རྟོགས། །དམན་དང་ཅུང་ཟད་དམན་སོགས་དང༌། །
རབ་ཏུ་སྒྲ་དང་སོ་སོར་ཟློག །རིགས་མཐུན་མཉམ་བྱས་སྒྲ་དག་དང༌། །གང་ཡང་དམན་མིན་དོན་
ཅན་ཚིག །ཅེས་པས་བསྟན་ཏེ། དེ་ཡང༌། གཟུགས་བརྙན་ནི། འདྲེན་བྱེད་པདྨའི་གཟུགས་བརྙན་
ཅན། ཞེས་པ་ལྟ་བུའོ། །གཞན་འོག་མ་རྣམས་གོང་བཞིན་སོ་སོར་བགྲངས་པས་ཁྱབ་ལ གང་ཡང་
དམན་མིན་དོན་ཅན་ཚིག།ཅེས་པ་ནི།དམན་པ་མ་ཡིན་པའི་དོན་ཅན་ནི།ཆོས་མཐུན་པ་དང་།ཐུན་
མོང་བ་དང་། གྲིབ་མ་མཚུངས་པ་ལ་སོགས་པ་སྟེ། བཅོ་བརྒྱད་པ་འདི། བཅོ་བརྒྱད་པོ་འདི་རྣམས་
འདྲ་བའི་དོན་གསལ་བར་བྱེད་པའོ། །
གསུམ་པ་ནི། རི་བོང་མཚན་མའི་གདོང་ཅན་སོགས། །འབྲུ་མང་པ་ཡི་ཚིག་བསྡུད་དང༌། །
འགྲན་དང་རྒྱལ་དང་སྡང་བ་དང༌། །འཁུ་དང་མི་མཐུན་སྒྲོག་པ་དང༌། །འཐབ་པ་དང་ནི་འཆའ་བ་
དང་། །དམའ་འབེབས་བྱེད་དང་སྨོད་པ་དང༌། །ཅོ་འདྲི་བ་དང་འགོག་པ་དང༌། །རྒོད་དང་ཕྲག་དོག་
མི་བཟོད་དང་། །ཞེས་པས་བསྟན་ཏེ།གང་གི་གདོང་པ་ནི། རི་བོང་གི་མཚན་མ་ཅན་གྱི་ཟླ་བ་འདྲའོ། །
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་པ་ལ།རི་བོང་མཚན་པའི་གདོང་ཅན་ཞེས།དཔེ་དོན་གཞི་མཐུན་དུ་བསྡུད་པའི།འབྲུ་མང་པོའི་
ཚིག་བསྡུད་བྱས་པ་དང་། གཞན་ཡང་སོགས་པའི་སོགས་ཁོངས་ནས།གང་གི་མདོག་ཨུཏྤལ་སྔོན་པོ་
འདྲ་བ་དེ་ལ་ཨུཏྤལའི་མདོག་ཅན་ཞེས། གཞི་མཐུན་དུ་བསྡུས་པ་དང༌། གང་གི་མཆུ་བིམ་པ་ལྟར་
དམར་བ་ལ། བིམ་པའི་མཆུ་ཞེས་སྡུས་ནས་བརྗོད་པས། བརྗོད་བྱ་གཞན་གོ་བ། འབྲུ་མང་པོ་པའི་
ཚིག་བསྡུད་དེ།དེ་རྣམས་ཀྱང་མཚུངས་པ་གསལ་བྱེད་ཡིན་པས། དཔེ་རྒྱན་དུ་བཟུང་ངོ་། །འདིར་སྔ་
རབས་པ་འགའ་ཞིག །འདི་ནི་དཔེ་དང་གཟུགས་ཅན་གཞི་མཐུན་པ་ཡིན་ནོ །ཞེས་གསུངས་པ་ནི་
ལེགས་པར་མ་མངོན་ཏེ། དེ་ཡང་གཟུགས་ཅན་དུ་འགྲོ་ནི། དོན་གང་ཡིན་པ་དེའི་དཔེའི་བོར་
བཀོད་པ་མིན་ལ། འདི་ནི་དཔེ་དོན་གཞི་མཐུན་དུ་བསྡུས་ནས་བསྟན་པ་ཙམ་གཏོགས། དཔེའི་ངོ་
བོར་བཀོད་པ་ནི་མ་ཡིན་ནོ། །གཞན་ཡང་འགྲན་ནི། གང་གི་གདོང་པ་རི་བོང་ཅན་ལ་འགྲན། ཞེས་
པ་ལྟ་བུའོ། །རྒྱལ་ནི། གདོང་ནི་པདྨ་དག་ལས་རྒྱལ། །ཞེས་པ་ལྟ་བུའོ། །སྡང་ནི། པདྨོ་འདི་ནི་ཁྱོད་
ཀྱི་གདོང་གི་མཛེས་པ་ལ་སྡང་ངོ་། །ཞེས།འགྲན་པར་འདོད་པའི་ཚིག །འཁུ་བ་ནི།ཁྱོད་ཀྱི་མིག་གི་
དཀྱུ་རིང་བ་ལ།ཨུཏྤལ་འཁུ་ཞིང་ཕྲག་དོག་བྱེད་ཅེས་པ་ལྟ་བུའོ། །མི་མཐུན་སྒྲོགས་པ་ནི།ཁྱོད་ཀྱི་སོ་
ཡི་འཕྲེང་བ་དང༌། ཀུ་མུ་ད་དཀར་པོ་གཉིས་མི་མཐུན་པར་འཇིག་རྟེན་ན་སྒྲོགས་སོ །ཞེས་འགྲན་ཟླ་
བྱེད་པར་བསྟན་པའོ །འཐབ་པ་ནི་ཁྱོད་ཀྱི་གདོང་དང་ཟླ་བ་གཉིས་མཛེས་པ་ལ་མ་འཕྱམ་པར་
འཐབ།ཅེས་པ་ལྟ་བུ་སྟེ།དེ་གཉིས་ཤུགས་ལ་མཛེས་པ་མཚུངས་པར་བསྟན་ནོ། །འཆའ་བ་ནི། ཁྱོད་
ཀྱི་མིག་གི་གནག་པས། བུང་བའི་གནག་པ་ལ་འཆའ་ཞིང་སྨོད་དོ། །ཞེས་པ་དེ་ལྟ་བུ་ཡང་། ཤུགས་
ལ་གནག་པ་མཚུངས་པར་བསྟན་ནོ། །དམའ་འབེབས་བྱེད་ནི། ལུས་ཕྲ་མ་ཁྱོད་ཀྱི་མཛེས་པས་ལྷ་ཡི་
བུ་མོའི་མཛེས་པ་དམའ་འབེབས་པར་བྱེད ཅེས་པ་མཛེས་པ་མཚུངས་པར་བསྟན་། །སྨོད་པ་ནི།
ཁྱོད་ཀྱི་གདོང་ནི་མཛེས་པས།ཟླ་བའི་མཛེས་པ་ལ་སྨོད་། །ཞེས་ལྟ་བུའོ།།ཅོ་འདྲི་བ་ནི།འཆི་མེད་
བུ་མོ་ཅོ་འདྲི་མ། །ཞེས་པ་ལྟ་བུའོ། །འགོག་པ་ནི། ཁྱོད་ཀྱི་གདོང་གི་འོད་ཟེར་གྱི། ཉི་མའི་འོད་ཟེར་
ཀྱང་འགོག་པར་ནུས་ཏེ། འགོག་པར་ནུས་ཞེས་པ་ལྟ་བུའོ། །རྒོད་པ་ནི། ཁྱོད་ཀྱི་གླུ་དབྱངས་སྙན་པ་
ལ་དྲི་ཟའི་ཚོགས་ཀྱང་ཨ་ལ་ལ་ཞེས་མཚར་ཏེ་རྒོད་པ་ལྟ་བུའོ། །ཕྲག་དོག་ནི། གདོང་ནི་པདྨར་ཕྲག་
92

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དོག་བྱེད། །ཅེས་པ་ལྟ་བུའོ། །མི་བཟོད་། ཁྱོད་ཀྱི་འོད་ཟེར་གྱི་དཔལ་ནི་མས་ཀྱང་མི་བཟོད་དོ། །
ཞེས་པ་ལྟ་བུའོ། །དེས་ན།བཅོ་ལྔ་པོ་དེ་རྣམས་ཀྱི་ཚིག་གང་དུ་བྱུང་བ་དེ། དཔེ་རྒྱན་གསལ་བྱེད་། །
བཞི་པ་ནི། དེ་ཡི་སྐལ་བཟང་འཕྲོག་བྱེད་དང༌། །དེ་ཡི་མཛེས་པ་ཟུམ་བྱེད་དང༌། །དེ་དང་
འགྲན་ལ་ཚར་གཅོད་དང༌། །དེ་དང་མཚུངས་པ་ལྷག་པར་མཛེས། །དེ་ཡི་རྗེས་སུ་རྐང་འཇོག་དང༌། །
དེ་ཡི་ནུས་པ་ལ་འཇུག་དང༌། །དེ་ཡི་རྗེས་འགྲོ་རྗེས་སུ་འཆིང༌། །དེ་ཡི་ངང་ཚུལ་དེ་འགོག་དང༌། །དེ་
ཡི་རྗེས་སུ་བྱེད་ཅེས་པའི །སྒྲ་རྣམས་མཚུངས་ལ་གསལ་བྱེད་ཡིན། །ཞེས་པས་བསྟན་།དེའི་སྐལ་
བཟང་འཕྲོག་བྱེད་ནི་ཁྱོད་ཀྱི་མཛེས་པས་ལྷ་ཡི་བུ་མོའི་མཛེས་པའི་སྐལ་བ་བཟང་པོ་འཕྲོག་པར་བྱེད།
ཅེས་པ་ལྟ་བུའོ། །དེ་ཡི་མཛེས་པ་ཟུམ་བྱེད་ནི། པདྨོ་དེ་ཡི་མཛེས་པ།སྐལ་བཟངས་མ་ཁྱོད་ཀྱི་མཛེས་
པ་ཟུམ་པར་བྱེད།ཅེས་པ་ལྟ་བུའོ། །དེ་དང་འགྲན་ལས་ཚར་གཅོད་། །ལྷ་མ་ཡིན་གྱི་དཔུང་ཚོགས་
རྣམས་དང་འགྲན་པས་ལྷ་རྣམས་ཀྱིས།ལྷ་མ་ཡིན་རྣམས་ཚར་གཅོད་པར་བྱེད་པ་ལྟ་བུའོ །དེ་དང་
མཚུངས་པས་ལྷག་པར་མཛེས་ནི པདྨོ་དེ་དང་མཚུངས་སོ། །པདྨོ་དེ་ལས་ཁྱོད་ཀྱི་གདོང་ནི་མཛེས་
སོ་ཞེས་པ་ལྟ་བུའོ །དེ་ཡི་རྗེས་སུ་རྐང་འཇོག་ནི། །ཁྱོད་ཀྱི་རྒྱལ་སྲིད་འཛིན་པ་ནི། །ལྷ་དབང་གི་
རྗེས་སུ་རྐང་པ་འཇོག་པར་བྱེད་དོ། །ཞེས་པ་ལྟ་བུའོ །དེ་ཡི་ནུས་པ་ལ་འཇུག་ནི། བརྒྱ་བྱིན་དེའི་
ནུས་པས་ཏེ། དཔུང་ལ། བདག་ཀྱང་འཇུག་པར་བྱེད་དེ། འགྲན་པར་བྱེད་ཅེས་པ་ལྟ་བུའོ །དེའི་
རྗེས་སུ་འགྲོ་དང་རྗེས་སུ་འཆིང་ནི ཁྱོད་ཀྱི་གདོང་གི་མཛེས་པ་ནི། ཟླ་བ་དང་པདྨའི་རྗེས་སུ་འགྲོ་
ཞིང༌། རྗེས་སུ་འཆིང་བར་བྱེད་ཅེས་པ་ལྟ་བུའོ། །དེའི་ངང་ཚུལ་དེ་འགོག་ནི། ཁྱོད་ཀྱི་མིག་ནི།
ཨུཏྤལའི་ངལ་ཚུལ་འཛིན་མོད། འོན་ཀྱང་དེ་ཉིད་ཀྱི་མཛེས་པ་འགོག་པར་བྱེད།ཅེས་པ་ལྟ་བུའོ། །
གཞན་ཡང་མཛེས་མ་ཁྱོད་ཀྱི་བཞིན་གྱི་དཔལ་པདྨ་དག་གི་འགོག་པར་བྱེད།ཅེས་པ་ཡང་ཕྱི་མའི་
དཔེར་རུང་ངོ་། །དེའི་རྗེས་སུ་བྱེད་ཅེས་པ་ནི།བསྟན་པ་རྒྱ་མཚོའི་རྗེས་སུ་བྱེད།ཅེས་པ་དེ་ལྟ་བུ་ལ་
སོགས་པའི་སྒྲ་བཅུ་པོ་རྣམས་དང་བསྡོམས་པས།དྲུག་ཅུ་རེ་ལྔ་འདི་རྣམས་ཚིག་སྦྱོར་གང་དང་གང་
དུ་བྱུང་ཡང༌། དཔེ་དང་དཔེ་བྱ་དག་མཚུངས་པ་གསལ་བར་བྱེད་པ་ཡིན་པས། དཔེར་རྒྱན་དུ་ཤེས་
པར་བྱའོ།།
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་གཟུགས་ཅན་ནམ།ངོ་བོ་ཅན་གྱི་རྒྱན་ལ།མཚན་ཉིད་དང་དབྱེ་བ་དཔེ་དང་ཐུན་
མོང་གི་མཇུག་སྡུད་བསྟན་པ་དང་གསུམ་ལས། དང་པོ་ནི། ཐ་དད་སྣང་མིན་གྱུར་པ་ཡི། །དཔེ་ཉིད་
ངོ་བོ་ཅན་འདོད་དཔེར། །ཞེས་པས་བསྟན་ཏེ། དེ་ཡང་།དཔེ་དང་དཔེ་ཅན་དག་སོ་སོ་ཐ་དད་དུ་སྣང་
བ་མ་ཡིན་པར་གྱུར་པ། དཔེ་ཉིད་ཀྱི་བོའི་གཟུགས་སུ།དོན་དེ་བཀོད་པ་ཅན་གྱི་ཚིག་སྦྱོར་དེ།
གཟུགས་ཅན་གྱི་རྒྱན་གྱི་མཚན་ཉིད་དུ་འདོད་དེ། དཔེར་བརྗོད་རྣམས་འོག་ནས་འཆད་པར་བྱེད་དོ། །
ཞེས་པའོ།།
གཉིས་པ་ལ། བསྡུས་པའི་གཟུགས་ཅན་ནས།བསྙོན་དོར་གྱི་གཟུགས་ཅན་གྱི་བར་ཉི་
ཡོད་པ་ལས། དང་པོ་ལ། དཔེ་སོ་སོར་བསྟན་པ་དང༌།མཇུག་སྡུད་བསྟན་པ་གཉིས་ལས།དང་པོ་ལ།
བསྡུས་པའི་གཟུགས་ཅན་དང༌། མ་བསྡུས་པའི་གཟུགས་ཅན་གཉིས་ལས། དང་པོ་ནི། དཔུང་པ་
འཁྲི་ཤིང་ལག་པ་ནི། །པདྨ་སོར་མོ་ཡལ་འདབ་བོ། །ཞེས་པས་བསྟན་ཏེ། དཔུང་པ་དང་འཁྲི་ཤིང་
གཉིས་ཐ་དད་པ་ཡིན་པ་ལས།དཔུང་པ་འཁྲི་ཤིང་ཞེས་བར་གྱི་རྣམ་དབྱེ་དང༌།དང་གི་ཚིག་ཕྲད་དང་
བཅས་པ་བསྡུས་ནས།དཔུང་པ་འཁྲི་ཤིང་གི་གཟུགས་སུ་བཀོད་པ་དང༌། གཞན་ཡང་། ལག་པ་དང་།
སོར་མོ་དང༌། ཡལ་འདབ་རྣམས་སོ་སོ་ཐ་དད་ཡིན་ཡང་། ལས་འཛིན་པའམ། ཁྱད་པར་གྱི་ཚིག་
བསྡུད་ཀྱིས། དཔེ་དང་དཔེ་ཅན་དེ་གཉིས་ཀྱི་བར་གྱི་རྣམ་དབྱེ་དང་། དང་གི་ཚིག་ཕྲད་དང་བཅས་པ་
སྡུད་བྱས
གཞི་མཐུན་དུ་བསྡུས་ཏེ། ལག་པ་པདྨའི་གཟུགས་སུ་བཀོད། སོར་ཡལ་འདབ་ཀྱི་གཟུགས་སུ་
བཀོད་པའི།གཟུགས་ཅན་གྱི་བར་གྱི་རྣམ་དབྱེ་བསྡུས་པས་ན།བསྡུས་པའི་གཟུགས་ཅན་ཞེས་བྱའོ། །
གཉིས་པ་ནི། ལག་པའི་འཁྲི་ཤིང་སོར་མོ་རྣམས།།ཡལ་འདབ་སེན་མོའི་འོད་ཟེར་། །མེ་
ཏོག་ཏུ་འགྱུར་དཔྱིད་ཀྱི་དཔལ། །ཁྱོད་ནི་ངེད་ལ་མངོན་སུ་རྒྱུ། །ཞེས་པས་བསྟན་ཏེ། དེ་ཡང༌། ལག་
པ་འཁྲི་ཤིང་གི་གཟུགས་སུ་བཀོད་ཅིང༌། སོར་རྣམས་ཡལ་འདབ་ཀྱི་གཟུགས་སུ་བཀོད་ལ། སེན་
མོའི་འོད་ཟེར་ནི་མེ་ཏོག་དུ་འགྱུར་། །ཞེས། མེ་ཏོག་གི་གཟུགས་སུ་བཀོད་ནས། ཁྱེད་དེ་ལྟ་བུའི་
མཛེས་མ་དཔྱིད་ཀའི་དཔལ་དུ་གྱུར་པ་ཁྱོད་ནི། ངེད་རྣམས་ལ་མིག་ལམ་དུ་མངོན་སུམ་དུ་རྒྱུ་སྟེ།
ལྐོག་ཏུ་མ་གྱུར་པའོ། །ཞེས་པ་འདི་ནི། དཔེ་དང་དཔེ་ཅན་གཉིས་ཀ་ལ་རྣམ་དབྱེ་བྱིན་པ་དེ། སཾསྐྲྀ་
94

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཏའི་སྐད་ལ་མ་བསྡུས་པར་ཡོད་པས་ན།མ་བསྡུས་པའི་གཟུགས་ཅན་ཞེས་བྱའོ། །
གཉིས་པ་མཇུག་སྡུད་བསྟན་པ་ལ ཞེས་པ་འདི་ནི་མ་བསྡུས་ཏེ སྔ་མ་བསྡུས་པའི་
གཟུགས་ཅན་ནོ། །ཞེས་པས་བསྟན་ཏེ། དེ་ཡང༌། ཁྱེད་ནི་ངེད་ལ་མངོན་སུམ་།ཞེས་སོགས་ཀྱི་
དཔེ་སྦྱོར་འོག་མ་འདི་ནི སཾ་སྐྲྀ་ཏ་ལ། དཔེ་དང་དཔེ་ཅན་གཉིས་ཀ་ལ་རྣམ་དབྱེ་བྱིན་པ་མ་ཕྱིས་པར་
ཡོད་པས་ན། མ་བསྡུས་པའི་གཟུགས་ཅན་ཡིན་།དེ་ལས་གཞན་དཔུང་པ་འཁྲི་ཤིང་ཤེས་པའི་ཚིག་
སྦྱོར་སྔ་མའི་སཾ་སྐྲྀ་ཏ་ལ། དཔེ་དང་དཔེ་ཅན་གཉིས་ཀ་ལ། རྣམ་དབྱེ་བྱིན་པ་ཕྱིས་ཏེ། བསྡུ་བ་བྱས་
པས་ན།བསྡུས་པའི་གཟུགས་ཅན་ཞེས་བྱའོ །
གསུམ་པ་བསྡུས་དང་མ་བསྡུས་པ་ནི། བཞིན་ཟླ་འཛུམ་པའི་ཟླ་འོད་ནི། །གཟུགས་ཅན་
བསྡུས་དང་མ་བསྡུས་པའོ །ཞེས་པས་བསྟན་ཏེ། དེ་ཡང༌། བཞིན་རས་ཉིད་ཟླ་བའི་གཟུགས་སུ་
བཀོད་ཅིང༌།དེའི་བར་གྱི་རྣམ་དབྱེ། ཁྱད་པར་གྱི་ཚིག་བསྡུད་ཀྱིས་ཕྱིས་པས བསྡུས་པའི་གཟུགས་
ཅན་ཡིན་ལ། འཛུམ་པ་ཉིད་ཟླ་འོད་ཀྱི་གཟུགས་སུ་བཀོད་ཅིང་། དེའི་བར་གྱི་རྣམ་དབྱེ་དང་པོའི་
གཅིག་ཚིག་བྱིན་པ། སཾ་སྐྲྀ་ཏ་ལ་མ་ཕྱིས་པར་ཡོད་པས། མ་བསྡུས་པའི་གཟུགས་ཅན་ཡིན་ཏེ། དེས་
ན་སྔ་མ་བསྡུས་ལ།ཕྱི་མ་མ་བསྡུས་པས་ན་གཟུགས་ཅན་བསྡུས་དང་མ་བསྡུས་པ།ཞེས་བྱའོ།།
བཞི་པ་མཐའ་དག་གི་གཟུགས་ཅན་ལ། དཔེ་བསྟན་པ་དང་།དོན་བཤད་པ་གཉིས་ལས།
དང་པོ་ནི། སོར་མོ་དམར་བའི་འདབ་འཕྲེང་དང༌། །སེན་མོའི་འོད་ཀྱི་གེ་སར་ཅན། །ཁྱོད་ཀྱི་ཞབས་
ཀྱི་འདམ་སྐྱེས་ནི། །ས་སྐྱོང་རྣམས་ཀྱི་སྤྱི་བོར་འཛིན། །ཞེས་པས་བསྟན་། དེ་ཡང་། ཀྱེ་ས་བདག་
རྒྱལ་པོ་ཞེས་བོས་ནས། ཁྱོད་ཀྱི་ཞབས་ཀྱི་སོར་དམར་བ་ནི། པདྨའི་འདབ་མའི་འཕྲེང་བ་ཡིན་ནོ། །
ཞེས་དང༌།ཁྱོད་ཀྱི་སོར་མོ་འོད་ཟེར་དཀར་པོ་ནི།གེ་སར་རྒྱས་པ་ཅན་ཡིན་ནོ། །ཞེས་དང་།ཁྱོད་ཀྱི་
ཞབས་གཉིས་སོ །པདྨ་འདབ་སྐྱེས་ཀྱི་གཟུགས་སུ་བཀོད་པ་ནི། མཐའི་རྒྱལ་ཕྲན་ས་སྐྱོང་བ་ལ་
དབང་བའི་རྒྱལ་པོ་རྣམས་ཀྱི་སྤྱི་བོར་འཛིན་ཏེ།དེ་ཡང༌།ཞབས་ལ་སྤྱི་བོས་གཏུགས་།ཕྱག་འཚལ་
བར་བྱེད་ཅེས་པའོ། །འདི་ནི་ཁྱད་གཞི་ཁྱད་ཆོས་མཐའ་དག་གཟུགས་སུ་བཀོད་པས་ན།མཐའ་དག་
གི་གཟུགས་ཅན་ཞེས་བྱའོ།11
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ནི། སོར་མོ་སོགས་ལ་འདབ་སོགས་དང༌། །རྐང་པ་པདྨ་ཉིད་བྱས་ནས། །དེ་
འོས་གནས་སུ་རྣམ་བཀོད་པ། །འདི་ནི་མཐའ་དག་གཟུགས་ཅན་ནོ། །ཞེས་པས་བསྟན་། དེས་ན།
གོང་དུ་བསྟན་པའི་མཐའ་དག་གི་གཟུགས་ཅན་ནི། སོར་མོ་ནི་འདབ་འཕྲེང་དུ་བཀོད་།སོགས་
པས་སེན་མོ་ནི་གེ་སར་དུ་བཀོད་ཅིང༌། རྐང་པ་ཉིད་ཀྱི་གཟུགས་སུ་བྱས་ནས། དོན་གྱི་ཁྱད་གཞི
དཔེའི་ཁྱད་གཞི་དང༌།དོན་གྱི་ཁྱད་ཆོས། དཔེའི་ཁྱད་ཆོས་དེ་དང་དེ་རྣམས། མ་འཁྲུགས་པར་རང་
རང་གི་འོས་སམ། གནས་སུ་རྣམ་པར་བཀོད་པ་འདི་ནི། ཁྱད་གཞི་ཁྱད་ཆོས་མཐའ་དག་གཟུགས་
ཅན་དུ་བཀོད་པས་ན།མཐའ་དག་གི་གཟུགས་ཅན་ཞེས་བྱའོ། །
ལྔ་པ་ཆ་ཤས་ཀྱི་གཟུགས་ཅན་ལ།དཔེ་བཀོད་པ།དོན་བཤད་པ་གཉིས་ལས།དང་པོ་ནི།
གཏུམ་མོ་གློ་བུར་ཉིད་དུ་ནི། །ཁྱོད་གདོང་ཆུ་ཡི་ཡལ་འདབ་གཡོ། །རྔུལ་གྱི་ཆུ་ཡི་ཐིགས་པ་ཡི། །དོག་
པ་མུ་ཏིག་འོད་ཅན་འཛིན། །ཞེས་པས་བསྟན་།ཀྱེ།གཏུམ་མོ་ཞེས་བོས་ནས།ཁྱེད་གློ་བུར་ཉིད་དུ་
ཁྲོ་བའི་རྒྱུ་ཡང་མེད་པར་ནི། ཁྱོད་ཀྱི་གདོང་པའི་ཆུ་ཡི། ཡལ་འདབ་དེ་ནི། ཁྲོས་པས་འདར་ཞིང་
གཡོ་ལ།དེ་ལྟ་བུའི་ཁྲོ་བས་རྒྱུ་བྱས་ནས་སྐྱེས་པའི རྔུལ་གྱི་ཆུ་ཡི་ཐིག་པ་འགྲམ་པའི་ངོས་ལ་ཞལ་
ཞལ་དུ་བབས་པའི་དོགས་པ་གསར་པ་མུ་ཏིག་གི་འོད་དཀར་པོ་ཅན་འཛིན་པ་འདི་ནི། ཅི་ཞིག་ཡིན།
ཞེས་པའི་ཚིག་སྦྱོར་འདི་ནི། ཁྱད་གཞི་གཟུགས་སུ་མ་བཀོད་ལ། ཁྱད་ཆོས་གཟུགས་སུ་བཀོད་པའི་
ཆ་ནས།ཆ་ཤས་ཀྱི་གཟུགས་ཅན་ཞེས་བྱའོ། །
གཉིས་པ་ནི། འདིར་ནི་རྔུལ་ཆུ་དོག་པར་བྱས། །ཆུ་ཡང་ཡལ་འདབ་ཉིད་བྱས་ཀྱིས། །
གདོང་ནི་རྣམ་པ་གཞན་མ་བྱས། །དེ་ཕྱིར་ཆ་ཤས་གཟུགས་ཅན་ནོ། །ཞེས་པས་བསྟན་ཏེ། ཆ་ཤས་ཀྱི
གཟུགས་ཅན་གྱི་སྐབས་འདིར་ནི། ཁྱད་ཆོས་རྔུལ་ཆུ་མེ་ཏོག་གི་དོག་པའི་གཟུགས་སུ་བྱས་ལ།ཆུ་
ཡང་མེ་ཏོག་ཡལ་འདབ་ཉིད་ཀྱི་གཟུགས་སུ་བྱས་ཀྱི། ཁྱད་གཞི་གདོང་ནི་གཟུགས་ཀྱི་རྣམ་པ་གཞན་
དུ་བཀོད་པར་མ་བྱས་པ་དེའི་ཕྱིར།ཆ་ཤས་ཀྱི་གཟུགས་ཅན་ཞེས་བྱའོ །
དྲུག་པ་ཆ་ཤས་ཅན་གྱི་གཟུགས་ཅན་ལ། དཔེ་བཀོད་པ་དང༌།དོན་བཤད་པ་གཉིས་ལས།
དང་པོ་ནི། གདོང་པའི་འདམ་སྐྱེས་སྨིན་འཁྱོག་ཅིང༌། །རྔུལ་གྱི་ཆུ་ནི་ཟག་པ་དང༌། །མིག་ནི་ཀུན་ཏུ་
96

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དམར་བ་འདི། །མྱོས་པའི་གནས་སྐབས་གསལ་བར་བྱེད། །ཅེས་པས་སྟོནཏེ།ཀྭ་ཡེ། མཛེས་ལྡན་
བཞིན་བཟང་མ་ཁྱོད་ཉོན་ཅིག །ཁྱོད་ཀྱི་གདོང་པའི་འདམ་སྐྱེས་པདྨ་གཞོན་ནུ་ནི། གསར་དུ་སྨིན་མ་
འཁྱོག་ཅིང་གཡོ་ལ། རྔུལ་གྱི་ཆུ་ནི་འགྲམ་པའི་ངོས་ལ་ཞལ་ཞལ་དུ་ཟག་པ་དང༌། མིག་ནི་གློ་བུར་དུ་
ཀུན་ཏུ་དམར་ཞིང་གཡོ་བ་དང་ལྡན་པ་འདི་ནི། ཆགས་པས་གསར་དུ་མྱོས་པའི་གནས་སྐབས་མངོན
པར་གསལ་བར་བྱེད་དོ།།ཞེས་པ་འདི་ནི།ཆ་ཤས་ཅན་གྱི་གཟུགས་ཅན་ནོ།།
གཉིས་པ་ནི། འདིར་ནི་གདོང་པའི་ཆ་ཤས་དག །རྣམ་འགྱུར་མ་བྱས་གདོང་པ་ཉིད། །
པདྨར་བཀོད་བྱས་དེས་ན་འདིར། །ཆ་ཤས་ཅན་གྱི་གཟུགས་ཅན་། །ཞེས་པས་བསྟན་ཏེ། ཆ་ཤས་
ཅན་གྱི་སྐབས་འདིར་ནི། གདོང་པའི་ཆ་ཤས་སྨིན་མ་དང་རྔུལ་གྱི་ཆུ་དང༌། མིག་ཀུན་ཏུ་དམར་བ་
གསུམ་པོ་འདི་དག་རྣམས། རྣམ་འགྱུར་དུ་མ་བྱས་པ་སྟེ། གཟུགས་སུ་མ་བཀོད་པར། ཆ་ཤས་ཅན་
གདོང་པ་ཉིད་པདྨའི་གཟུགས་སུ་བཀོད་པར་བྱས་པ།དེ་ན་འདིར་ཆ་ཤས་ཅན་གྱི་གཟུགས་ཅན་ཞེས་
བྱའོ།།
བདུན་པ་ཡན་ལག་ཅིག་གི་གཟུགས་ཅན་ལ། དཔེ་བསྟན་པ་དང༌། མིང་བསྟན་ཞིང་དེ་
ཉིད་གཞན་ལ་སྒྲེ་བའོ། །དང་པོ་ནི། མཛེས་མ་མྱོས་པའི་ཁུར་ཚོས་དམར། །མིག་གི་ཨུཏྤལ་དམར་པོ་
ཅན། །ཁྱོད་ཀྱི་གདོང་གི་སྐྱེ་བོ་ནི། །འདི་ཡང་དམར་བའི་རང་བཞིན་བྱས། །ཞེས་པས་བསྟན་ཏེ།ཀྭ་ཡེ།
མཛེས་ལྡན་བཞིན་བཟངས་མ་ཁྱོད་ཉོན་ཅིག །ཁྱོད་ཆགས་པས་དྲག་ཏུ་མྱོས་པའི་ཁུར་ཚོས་ལི་ཁྲི་
བྱུགས་པ་ལྟར་དུ་དམར་ཞིང༌། ཞེས་གཟུགས་སུ་མ་བཀོད་ལ། མིག་གཉིས་དག་ཆགས་པས་མྱོས་
པས་དམར་ཁྲུག་ཁྲུག་ཏུ་གྱུར་པ་དེ།ཨུཏྤལ་དམར་པོའི་གཟུགས་སུ་བཀོད་ལ། དེ་དང་ལྡན་པའི་ཁྱོད་
ཀྱི་གདོང་གི་ཞེས། གཟུགས་སུ་མ་བཀོད་པར། བྱེད་ལས་སྲེད་ལྡན་གྱི་སྐྱེ་བ་ཆགས་ལྡན་འདི་ཡང༌།
ཁྱེད་ལ་དབང་མེད་དུ་ཆགས་སུ་བཅུག་ནས། ཁུར་ཚོས་དང༌། མིག་དག །ད་ལྟ་ཉིད་དུ་དམར་བའི་
རང་བཞིན་དུ་བྱས་སོ །ཞེས་པ་འདི་ནི། ཡན་ལག་གཅིག་གཟུགས་སུ་སྦྱར་བས་ན། ཡན་ལག་
གཅིག་གི་གཟུགས་ཅན་ཞེས་བྱའོ། །གཉིས་པ་ནི། འདི་ནི་ཡན་ལག་གཅིག་གཟུགས་ཅན། །དེ་ལྟར་
འདིར་ནི་གཉིས་སོགས་ཀྱི། །ཡན་ལག་རྣམས་ཀྱང་རྟོགས་པར་བྱ། །ཞེས་པས་བསྟན་ཏེ། གོང་དུ་
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྟན་པའི་དཔེ་སྦྱོར་འདི་ནི་ཡན་ལག་ཅན་གདོང་གི་སྟེང་ནས། ཡན་ལག་ཁུར་ཚོས་དམར་བ་དང་།
མིག་དམར་བ་གཉིས་ཡོད་པ་ལས། ཁུར་ཚོས་གཟུགས་སུ་མ་བཀོད་ཅིང༌།མིག་ཨུཏྤལ་དམར་པོའི
གཟུགས་སུ་བཀོད་པས་ན། ཡན་ལག་གཅིག་གི་གཟུགས་ཅན་ཞེས་བྱའོ། །དེ་ལྟར་ཡན་ལག་གཅིག་
གི་རིག་པ་འདི་ཡི་ནི། ཡན་ལག་གཉིས་པ་དང༌། སོགས་པས་བསྡུས་ལ། གསུམ་པ་དང་བཞི་པ་
སོགས་ཀྱི་གཟུགས་ཅན་གྱི་ཡན་ལག་རྣམས་ཀྱང༌།ཤུགས་ལ་རྟོགས་པར་བྱེད་དོ། །ཞེས་པའོ། །
གཟུགས་ཅན་བརྒྱད་པ་དང༌། དགུ་པ་ལ། མིང་འདོགས་ཐུན་མོང་དུ་བསྟན་དཔེ་སྦྱོར་སོ་སོར་བཤད་
པ་གཉིས་ལས། དང་པོ་ནི། ལྡན་དང་མི་ལྡན་ཐ་དད་བྱེད། ཅེས་པས་བསྟན་ཏེ།འོག་ནས་འཆད་
འགྱུར་གྱི་དཔེ་སྦྱོར་སྔ་མ་ནི། ལྡན་པའི་གཟུགས་ཅན་ཞེས་བྱ་ལ ཕྱི་མ་ནི་ལྡན་མིན་ཞེས་པའི་
གཟུགས་ཅན་།ཐ་དད་པ་གཉིས་སུ་བྱེད་།།ཞེས་པའོ། །
གཉིས་པ་ལ་ལྡན་པའི་གཟུགས་ཅན་དང༌། ལྡན་མིན་གྱི་གཟུགས་ཅན་གཉིས་ལས། དང་
པོ་ནི།གདོང་ནི་འཛུམ་པའི་མེ་ཏོག་འབར། །གཡོ་བའི་མིག་གི་བུང་བ་ཅན།།ཞེས་པ་མེ་ཏོག་བུང་བ་
དག །འགྲོགས་པས་ལྡན་པའི་གཟུགས་ཅན་ནོ། །ཞེས་པས་བསྟན་ཏེ། ཀྭ་ཡེ། མཛེས་ལྡན་བཞིན་
བཟངས་མ་ཁྱོད་ཀྱི་གདོང་འདི་ཞེས། ཁྱད་གཞི་ངོས་བཟུང་ནས། ཁྱད་ཆོས་འཛུམ་པ་ཡིད་དུ་འོང་བ་
འདི་མེ་ཏོག་གསར་བའི་གཟུགས་སུ་བཀོད་ལ།གཡོ་བའི་མིག་སྒོར་སྒོར་དུ་གཡོ་བ་འདི། བུང་བ་
ལིང་ལིང་དུ་ལྡིང་བ་ཅན་གྱི་གཟུགས་སུ་བཀོད་པས།དེས་ན་འདི་ལྡན་པའི་གཟུགས་ཅན་ཞེས་བྱ་བ།
མེ་ཏོག་དང་བུང་བ་དག་ལྷན་ཅིག་ཏུ་གནས་ཤིང༌། འགྲོགས་པར་བསྟན་པས་ན་ལྡན་པའི་གཟུགས་
ཞེས་བྱའོ།།
གཉིས་པ་ནི།གདོང་འདི་འཛུམ་གཤེར་ཟླ་འོད་དང༌། །སྣུམ་པའི་མིག་གི་ཨུཏྤལ་ཅན།།ཟླ་
འོད་ཨུཏྤལ་མི་ལྡན་པས། །ལྡན་མིན་ཞེས་པའི་གཟུགས་ཅན་ནོ། །ཞེས་པས་བསྟན་ཏེ།ཀྱེ།ལུས་ཕྲ་
མ་ཁྱོད་ཀྱི་གདོང་ཤིན་ཏུ་མཛེས་པ་འདི་ལ།ཤིན་ཏུ་འཛུམ་པ་དང་ལྡན་ཞིང་།གཤེར་བའི་ཟླ་འོད་དང་།
སྣུམ་པའི་མིག་གི་ཏྤལ་དཀྱུ་རིང་པོ་ཅན་དང་ལྡན་། །ཞེས་པ་འདི་ནི། ཟླ་འོད་ཀྱི་ཨུཏྤལ་ཟུམ་པར་
བྱེད་ཅིང༌།མི་འགྲོགས་པས་ན།མི་ལྡན་པས་།ལྡན་མིན་ཞེས་པའི་གཟུགས་ཅན་། །ཞེས་བྱའོ། །
98

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བཅུ་པ་མི་མཉམ་པའི་གཟུགས་ཅན་ལ། དོན་བཀོད་པ་དང་། དེ་ཉིད་དཔེས་སྒྲུབ་པ་དང་
གཉིས་ལས། དང་པོ་ནི། ཡན་ལག་ཅན་དང་ཡན་ལག་རྣམས། །གཟུགས་བྱས་གཟུགས་བྱས་མ་
བྱས་ལ །བརྟེན་པས་མི་མཉམ་པ་ཞེས་པའོ །གཟུགས་ཅན་མཛེས་པ་ཡིན་ཏེ་དཔེར། །ཞེས་པས་
བསྟན་ཏེ། དེ་ལ་སྤྱིར། ཡན་ལག་ཅན་དང་ཡན་ལག་རྣམས་དུ་མ་ཡོད་པ་ལས། ཡན་ལག་ཅན་དང་
ཡན་ལག་འགའ་ཞིག་ཀྱང་གཟུགས་ཅན་གྱི་གཟུགས་ཅན་བྱས་ལ། ཡན་ལག་འགའ་ཞིག་གཟུགས་
སུ་མ་བྱས་པ་དེ་ནི། ཡན་ལག་མི་མཉམ་པ་ལ་བརྟེན་པས་ན། མི་མཉམ་པ་ཞེས་བྱ་བའི་གཟུགས་
ཅན་མཛེས་པ་ཡིན་ཏེ། དེ་ནི་དཔེར་བརྗོད་ན་ཞེས་པའོ། །འདིར་འགའ་ཞིག །གཟུགས་བྱས་
གཟུགས་བྱས་མ་བྱས་ལ།ཞེས་པའི་འབྲུ་གནོན།ཁྱད་གཞི་ཡང་གཟུགས་སུ་བྱས།ཁྱད་ཆོས་གཅིག་
ཀྱང་གཟུགས་སུ་བྱས་ལ།ཁྱད་ཆོས་གཅིག་གཟུགས་སུ་མ་བྱས་པ་ཡིན་། །ཞེ་ན།མ་ཡིན་ཏེ།འོག་
ཏུ་དཔེར་བརྗོད་ཀྱི་སྐབས་སུ། ཁྱད་གཞི་གདོང་དང་། ཁྱད་ཆོས་སྨིན་མ་གཉིས་གཟུགས་ཅན་གཉིས་
མཐུད་དུ་བྱས་ལ། ཁྱད་ཆོས་ཁུར་ཚོས་གཟུགས་ཅན་གྱི་གཟུགས་ཅན་དུ་མ་བྱས་པ་ལ།གཟུགས་
བྱས་གཟུགས་བྱས་མ་བྱས་ལ།ཞེས་བཤད་པས་སོ། །
གཉིས་པ་ནི།མྱོས་པས་ཁུར་ཚོས་རབ་དམར་ཞིང༌། །སྨིན་མའི་འཁྲི་ཤིང་གར་བྱེད་པ། །
ཁྱོད་གདོང་ཟླ་བ་ཡིད་སྲུབས་ཀྱིས། །འཇིག་རྟེན་གསུམ་པོ་གཞོམ་པར་ནུས། །ཞེས་པས་བསྟན་ཏེ།
ད་ཉོན་ཅིག་
རི་དྭགས་མིག་ཅན་མ་ཁྱོད་ཉོན་ཅིག་ཅེས་བོས་ནས། ཁྱོད་ནི་ཆགས་པས་དྲག་ཏུ་མྱོས་པས། ཁུར་
ཚོས་སྨུག་རྩི་བྱུགས་པ་བཞིན་དུ།རབ་ཏུ་དམར་ཞེས་གཟུགས་སུ་མ་བཀོད་ལ།སྨིན་མ་རབ་ཏུ་གཡོ་
བ་ནི་འཁྲི་ཤིང་དུ་བཀོད་ལ། འཁྲི་ཤིང་དེ་ཡང་གར་བྱེད་པའི་གཟུགས་སུ་བཀོད་ཅིང༌། གཞན་ཡང༌།
ཁྱོད་ཀྱི་གདོང་ནི་ཟླ་བ་རུ་བཀོད་ལ། ཟླ་བ་དེ་ཡང་།ཡིད་སྲུབས་འདོད་ལྷའི་གཟུགས་སུ་བཀོད་པ་དེ་
ཉིད་ཀྱིས། འཇིག་རྟེན་ས་འོག་ས་སྟེང་། ས་བླ་གསུམ་པོའི་གཞོན་ཕོ་མོ་མཐའ་དག་ནི། སྐད་ཅིག་
ཉིད་ལ་ཆགས་པས་གཞོམ་པར་ནུས་ཞེས། ཡན་ལག་ཅན་གདོང་པའི་སྟེང་དུ ཡན་ལག་སྨིན་མ།
ཁུར་ཚོས་གཉིས་ཡོད་པ་ལ། སྨིན་མ་གཟུགས་ཅན་གྱི་གཟུགས་ཅན་དུ་བཀོད་ཅིང༌། ཡན་ལག་ཁུར་
ཚོས་གཟུགས་སུ་མ་བཀོད་པ་ནི། རྐང་པ་འཐེང་འགྲོས་ལྟ་བུར་མི་མཉམ་པས་ན། མི་མཉམ་པའི་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཟུགས་ཅན་ཞེས་བྱའོ། །
བཅུ་གཅིག་པ་ཁྱད་པར་དང་བཅས་པའི་གཟུགས་ཅན་ལ་སྔོན་བྱུང་བའི་གཏམ་རྗོད་པ་དང༌།
གཞུང་དོན་དངོས་ལ་འཇུག་པ་གཉིས་ལས། དང་པོ་ནི། ཆུ་བོ་གང་ལ་ཛ་དྣའི་བུ་མོར་འཇོག་
སྒྲ་བཤད་རུང་དུ་ཡོད་དེ། དེ་ཡང་སྔོན་གྱི་དུས་སུ། མུ་སྟེགས་ཀྱི་རྒྱལ་པོ་དུག་ཅན་པ་ཞེས་བྱ་བ་ཞིག་
ཡོད་ལ།དེ་ལ་བཙུན་མོ་མང་དུ་ཡོད་པའི་ནང་ནས།བཙུན་མོ་ཆེན་མ་ལ།ཆོལ་པ་ཞེས་བྱ་བའི་སྲས་
ཅིག་བཙས་ཞིང༌། གཞན་ཡང་བཙུན་མོ་ཆུན་མ་རྣམས་ལ་བུ་མེད་པར། ལྷ་དབང་ཕྱུག་ཆེན་པོ་ལ་
གསོལ་བ་བཏབ་སྟེ་བུ་ཞུས་པས།བུ་དྲུག་ཁྲི་བྱིན་ནོ་དེ་རྣམས་ཆེར་སྐྱེས་པ་དང༌།རྒྱལ་པོ་དུག་ཅན་པ་
དེ་ཉིད། རྟ་བསངས་ཀྱི་མཆོད་སྦྱིན་བྱ་བར་འདོད་ནས།དེ་ཡང་མུ་སྟེགས་ཀྱི་གྲུབ་མཐའ་ལ།སྤྱིར་
ཁང་པར་ཁབ་འཇག་སྩལ་པའི་ཚེ་ཐོབ་པར་འཕྲོ
མཐོ་རིགས་ཀྱི་བདེ་བ་ཐོབ་པར་འདོད་ཅིང༌། ཁྱད་པར་ཁྱབ་འཇུག་སྤྲུལ་པའི་སྐུ་ཐོབ་པར་འདོད་ན།
མཆོད་སྦྱིན་བྱེད་པར་བཤད་དེ།རྣམ་འགྲེལ་ལས། དེས་མཐོ་རིགས་འདོད་མེ་ལ། སྦྱིན་སྲེག་སྦྱིན།
ཞེས།མུ་སྟེགས་པའི་འདོད་པ་བཀོད་པ་དང༌།མཆོད་སྦྱིན་གྱི་རིགས་བྱེད་ལས་ཀྱང༌། བར་གྱི་དུས་
ལ་བབ་པ་ན། །བྱོལ་སོང་དྲུག་གམ་བདུན་སྦྱར་བྱ། །རྟ་ཡི་གཙང་མའི་རིགས་ཡིན་། །ཉུང་ན་བྱོལ་
སོང་གསུམ་གྱིས་སོ །ཞེས་བཤད་པས། མེ་ཐབ་དང་། སྲེག་བྱའི་རྫས། རྟ་སྟོང་ཕྲག་གཅིག་རྣམས་
སྟ་གོན་བྱས་ཏེ།བུ་དྲུག་ཁྲི་རྣམས་བསྲུང་དུ་བཅུག་པ་ན། ལྷ་ཁྱབ་འཇུག་ཆེན་པོ་མཉེས་ནས ཀུ་རེ་
དང་ཀྱལ་ཀའི་ཕྱིར་དུ།རྟ་རྣམས་མཚན་མོ་བརྐུས་ཏེ། ས་འོག་ཏུ་སྦས་ནས།རྟ་རྣམས་ཀྱི་མདུན་དུ།
དྲང་སྲོང་གསེར་སྐྱའི་གཟུགས་ཀྱི་གནས་སོ། །སང་ནང་པར་བུ་དྲུག་ཁྲིས་རྟ་རྣམས་བཙལ་བས་ཁྱབ་
འཇུག་དྲང་སྲོང་གི་གཟུགས་ཅན་གྱི་མདུན་ན་ས་འོག་ན་གནས་པ་མཐོང་སྟེ། རྒྱལ་པོའི་བུའི་ང་རྒྱལ་
གྱིས བརྙས་ཐབས་སུ་བླངས་པས། ཁྱབ་འཇུག་ཁྲོས་ཏེ། མིག་ནས་མེ་བྱུང་ནས་རྒྱལ་བུ་རྣམས་
སྲེགས་པས ཤི་མ་ཐག་ཏུ་དམྱལ་བར་སྐྱེས་སོ།།ཞེས་གྲག་གོ། །
དེའི་ཚེ་སླར་ཡང༌། བུ་ཆོལ་པས་ཕྱིན་ཏེ་རྟ་རྣམས་བཙལ་བས་ཁྱབ་འཇུག་ཁྲོས་པའི་མདུན་
ན་རྟ་རྣམས་འདུག་ཅིང༌། རྒྱལ་བུ་རྣམས་མེས་བསྲེགས་པ་དེ་མཐོང་ནས། ཤིན་ཏུ་སྐྲག་སྟེ། ཁྱབ་
འཇུག་ལ་བསྟོད་པས་མཉེས་པར་བྱས་པས་རྟ་རྣམས་བྱིན་། །དེ་ནས། གཙང་སྦྲའི་སྤྱོད་པ་ཀུན་ཏུ་
100

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སྤྱོད་པ་ཅན། ལོ་བཅུ་གཉིས་ལོན་པའི་དུས་སུ། བྲམ་ཟེ་དབང་སྐུར་བའི་ཆོ་ག་ཐོབ་ལ། མ་ཉམས་
པའི་བྲམ་ཟེ་དུ་མ་བསགས་ཏེ། ཚངས་སྐུད་དང་། ཀུ་དང༌།རིལ་བ་བཟུང་ནས། མེ་ལ་སྦྱིན་སྲེག་
གི་མཆོད་སྦྱིན་བྱས་པས། མཆོད་སྦྱིན་གྲུབ་སྟེ། རེ་ཞིག་ནས་དུག་ཅན་པ་ཤི་ནས་ལྷར་སྐྱེས་ལ།ཆོལ་
པའི་རྒྱལ་ས་བཟུང་ངོ་། །དེ་ལ་མྱུར་བ་ཞེས་བྱ་བ་ཞིག་བྱུང་སྟེ། དེས་ཁུ་བོ་དྲུག་ཁྲི་པོ་དམྱལ་བར་སྐྱེས་
པ་རྣམས་ཀྱི་དྲི་མ་བཀྲུ་བའི་ཕྱིར། གང་གཱ་ལྷ་ཡུལ་ན་ཡོད་པ། མི་ཡུལ་དང་ངན་སོང་གི་གནས། ས་
འོག་ཏུ་དབབ་པར་འདོད་ནས། ཚངས་པ་མཉེས་པའི་བྱ་བས། ལྷ་ཡི་ལོ་སུམ་ཁྲིར་དཀའ་ཐུབ་སྤྱད་
ཅིང་། གསོལ་བ་བཏབ་ཀྱང༌། གང་གཱ་ལ་ཕེབས་སོ། །དེའི་བུ་ལི་པས ལྷ་ཡི་ལོ་སུམ་ཁྲིར་དཀའ་
ཐུབ་སྤྱད་ཅིང༌། གསོལ་བ་བཏབ་པས་ཀྱང་མ་ཕེབས་། །དེའི་བུ་རྒྱལ་པོ་སྐལ་ལྡན་ཤིང་རྟས།
དཀའ་ཐུབ་དྲག་པོ་སྤྱད་ཅིང་ཚངས་པ་མཉེས་པར་བྱས་པས་ཚངས་པ་དགེས་ཏེ། གང་གཱ་ལ་མི་ཡུལ་
དུ་བོགས་ཤིག །ཅེས་སྨྲས་པ་དང༌། གང་གཱས་སྨྲེ་བསྔགས་འདོན་ཅིང་མ་བབས་པ་དང༌། ལྷ་ཆེན་
པོས ཁྱོད་མེས་པོའི་བཀའ་ལ་མི་ཉན་པ་ཞེས། ཚར་གཅོད་པར་བྱེད་། དེ་ཡང་རལ་པའི་ཁྲོད་དུ་
འདུག་ཅིག་ཅེས།ཡུན་རིང་དུ་གཞག་གོ།།དེའི་ཕྱིར་གང་གཱས་ཕྱིར་དབྱུང་བར་འདོད་ནས།ལྷ་ཡི་ལོ་
སྟོང་དུ་འཁོར་ཞིང་བཙལ་ཀྱང༌། རལ་པའི་མཐའ་མ་རྙེད་དོ། །དེ་ནས་སྐལ་ལྡན་ཤིང་རྟས།ལྷ་ཆེན་
པོ་དཀའ་ཐུབ་ཀྱིས་ཡང་དང་ཡང་དུ་མཉེས་པར་བྱས་པས ལྷ་ཆེན་པོ་མཉེས་ཏེ་རལ་པ་བཙིར་བས།
ཆུ་ཐིགས་པ་གཅིག་ལྷུང་བ་སྟེ།ཏི་སེར་བབས་ནས། མ་ཕམ་མཚོ་རུ་འཁྱིལ་ལོ། །དེ་ལ་ཀླུ་ཡི་རྒྱལ་པོ་
མ་དྲོས་པ་གནས་པས།མ་དྲོས་པ་ཞེས་ཀྱང་བྱའོ། །དེ་ལྟ་བུའི་མཚོ་དེ་ལ།ཆུ་བོ་ཆེན་པོ་གང་གཱ།སིནྡྷུ།
ཤཱི་ཏ། པཀྵུ། བཞི། ཆུ་གཡོ་ལྔ་བརྒྱ་ལྔ་བརྒྱ་དང་བཅས་ཏེ། སྐོར་བ་བདུན་བདུན་དུ་བསྐོར་ནས་
ཕྱོགས་བཞིར་འགྲོ་བ་ལ། གང་གཱས་ལྷོ་ཕྱོགས་ཀྱི་རྒྱ་མཚོ་རྒལ་བར་བྱའོ་སྙམ་སྟེ། དྲེགས་པ་དང་
བཅས་པས།རི་ཁ་བ་ཅན་གྱི་བུག་པ་ནས་བབས་སོ། །
དེའི་ཚེ། དྲང་སྲོང་ཛ་ཧཱུ་ཞེས་བྱ་བ་བྲམ་ཟེའི་བརྟུལ་ཞུགས་འཛིན་པ། དཀའ་ཐུབ་དྲག་པོ་
ལ་གནས་པ་ཞིག །རི་སུལ་དེ་ན་བསམ་གཏན་སྒོམ་ཞིང་ཡོད་པ་ལ། སྔར་མེད་པའི་ཆུ་ཀླུང་བུད་མེད་
ཀྱི་བརྟགས་འཛིན་པ། གང་གཱ་ཞེས་བྱ་བ་དེ་ཉིད་ཅ་ཅོ་སྒྲོག་ཅིང༌། སྒེག་པ་དང་བཅས་པས་ཆུའི་
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཟེགས་མ་མཐོར་ཞིང་འབབ་པ་མཐོང་བས་བསམ་གཏན་སད་པའི་རྒྱུ་བྱས་པས ཤིན་ཏུ་ཁྲོས་ཏེ་
སོང་ནས། འདི་སྐད་ཅེས།ང་ཡི་གནས་དང་ཉེ་བ་འདིར། །བུད་མེད་འདི་ནི་སྒེག་པ་ཡིས།།འཛེམ་པ་
མེད་པར་ཅི་ཕྱིར་འགྲོ། །སྤྱོད་ངན་སྡིག་པ་ཆེན་པོ་ཡིན། །ཞེས་སྨྲས་ནས། ལྷག་མ་མེད་པར་
འཐུངས་སོ །དེའི་ཚེ་སྐལ་ལྡན་ཤིང་རྟས།དྲང་སྲོང་དེ་དཀའ་ཐུབ་ཀྱི་མཉེས་པར་བྱས་ཤིང༌།སྔོན་གྱི་
ལོ་རྒྱུས་རྣམས་བསྙད་པས དྲང་སྲོང་གི་སླར་སྐྱུགས་ཏེ། གེགས་མེད་པར་བཏང་བས་ཛ་ཧཱུའི་བུ་མོ་
ཞེས་གྲགས་ལ།དེ་ཡང༌།དྲང་སྲོང་ཛ་ཧཱུའི་ལུས་ལ་བྱུང་ཞིང༌། གང་གཱ་ལ་མོ་ཡི་རྟགས་ཡོད་པས། ཛ་
ཤྣུའི་བུ་མོ་ཞེས་བྱའོ། །དེ་ནས་གང་གཱས་ས་འོག་རྣམས་གང་བར་བྱས་ཏེ། དུག་ཅན་པའི་བུ་རྣམས་ཀྱི་
རུས་པ་བཀྲུས་པས དམྱལ་བ་ནས་ཐོན་ཏེ།ལྷར་སྐྱེས་ཞེས་སོ། །ཞེས་གྲག་གོ། དུས་ཕྱིས་མི་ཡུལ་
དུ་གང་གཱ་གནས་པ་དེ། ལྷ་ཁྱབ་འཇུག་ཆེན་པོའི་རྐང་པ་ལ་ཞབས་བསིལ་དུ་ཕུལ་ནས་མཆོད་པའི་
རྫས་སུ་བཞག་པ་ཡིན་། །གྲག་ལ། དེས་ན། མཚོ་མ་དྲོས་པ་ལ། རྨེ་སངས་བྱེད་པ་དང༌། གང་གཱ་
ལ་ཕ་མིང་གི་རུས་པ་འདོར་བ་རྣམས ཕྱི་རོལ་པ་རྣམས་འདིའི་རྗེས་སུ་འབྲངས་ནས། སྡིག་པ་
འདག་པར་འདོད་ལ། དེ་ལ་ཆོས་གྲགས་ཀྱིས། ཁྲུས་ལས་ཆོས་འདོད་དང་ནི་རིགས་སྨྲས་གྲོགས། །
སྡིག་པ་གཞོམ་ཕྱིར་གདུང་བ་རྩོམ་ཞེས་པ། །བླུན་པོ་ཤེས་རབ་འཆལ་པའི་རྟགས་ལྔ་ཡིན། །ཞེས་ཁ་
ཆེ་ནས་བསྒྱུར་བའི་འགྱུར་ལས་བྱུང་བ། དཔགས་པར་སྣང་མོད།འོན་ཀྱང་རང་ཉིད་ནང་པ་ཡང༌།
མཚོ་དེ་ལ་ཀླུ་ཡི་རྒྱལ་པོ་མ་དྲོས་པ་གནས་ཤིང་། ཀླུ་དེ་ནི་ས་བཅུ་པ་ལ་གནས་པའི་བྱང་ཆུབ་སེམས་
དཔའ་ཡིན་པས།དེའི་སྔོན་གྱི་སྨོན་ལམ་གྱི་མཐུ་དང༌།གང་གཱ་ལ་ཡང༌། དག་བྱེད་ཀྱི་ལྷ་མང་དུ་ཡོད་
པས དེ་རྣམས་ཀྱི་མཐུས། མ་དྲོས་པ་དང༌། གང་གཱ་སོགས་ཀྱི་ཆུ་འཐུངས་ཤིང་ཁྲུས་བྱས་པས་གྲིབ་
ལ་སོགས་པའི དྲི་མ་མ་དག་པ་རྣམས་སྦྱོང་བར་བྱེད་པའི་ནུས་པ་ཡོད་པར་འདོད་དགོས་། དཔེར་ན།
རྣམ་འཇོམས་སོགས་ཀྱི་ཆུས་ཁྲུས་བྱས་པས་སྡིག་པ་འདག་པར་འདོད་དགོས་པ་བཞིན་ནོ། །རྣམ་
འཇོམས་ལ་གཟུངས་ཀྱི་ནུས་པ་ཡོད་པས་སོ།།ཞེས་ན།གོང་དུ་དེ་གཉིས་ལ།དེ་ལས་ལྷག་པའི་ནུས་
པ་ཡོད་པར་བསྟན་ཟིན་པས་རྒོལ་བའི་གནས་མེད་དོ། །རྒྱས་པར་ཤེས་པར་འདོད་ན། ཁྱད་པར་
འཕགས་བསྟོད་ཀྱི་འགྲེལ་པར་ལྟའོ །
102

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཉིས་པ་ལ་དཔེ་བསྟན་པ་དང་། མཚན་ཉིད་ཀྱི་སྒོ་ནས་ངོ་བོ་ངོས་བཟུང་བ་གཉིས་ལས།
དང་པོ་ནི། ཛ་ཧཱུ་ཡི་བུ་མོའི་གོས། །འཕྲོག་བྱེད་རྐང་པའི་རྩེ་ལ་བཏགས། །ལྷ་མིན་དོགས་མེད་ལྷ་
དགའ་བའི། །དགའ་སྟོན་རྒྱལ་མཚན་རྒྱལ་གྱུར་ཅིག །ཅེས་པས་བསྟན་ཏེ།དྲང་སྲོང་ཛདྣའི་བུ་མོ་སྟེ།
གང་གཱ་ནི་རྒྱལ་མཚན་གྱི་གོས་སུ་བཀོད་ལ། འཕྲོག་བྱེད་དེ་ལྷ་ཁྱབ་འཇུག་ཆེན་པོའི་རྐང་པ་ནི།རྒྱལ་
མཚན་གྱི་ཡུ་བར་བཀོད་ཅིང༌།དེའི་རྩེ་ལ་བ་དན་གྱི་ཚུལ་དུ་བཏགས་པའི། གང་གཱ་ལྷ་ཡི་རྒྱལ་མཚན་
དུ་བཀོད་པ་དེ་ནི། འཛམ་བུའི་གླིང་དུ་ཕྱར་ཞིང་རྩུབས་པ་ལས སྤྱིར་ལྷ་ཡི་རྒྱལ་མཚན་ཕྱར་བ་ལ།
ལྷ་མ་ཡིན་རྣམས་སྐྲག་ཅིང་དོགས་པ་ཡིན་པ་ལས། ད་ལན་འདི་ལྟ་བུའི་རྒྱལ་མཚན་འདི་ལ། ལྷ་མ་
ཡིན་རྣམས་དགོས་པ་མེད་ཅིང་།ལྷ་རྣམས་ཤིན་ཏུ་དགའ་བའི་དགའ་སྟོན་གྱི་རྒྱལ་མཚན་ཆེན་པོ་ཡིན་
པས དུས་དང་གནས་སྐབས་ཐམས་ཅད་དུ་རྒྱལ་བར་གྱུར་ཅིག །ཅེས་ཤིས་པ་བརྗོད་པའི་སྒོ་ནས་
གང་གཱ་ལ་བསྟོད་པའོ། །
གཉིས་པ་ནི། གང་ཞིག་རྟོག་གི་ཁྱད་པར་གྱི། །ཚོགས་ཀྱི་གཟུགས་ནི་འདི་འདྲ་བ། །དེ་ཡི་
རྐང་པ་ལ་བཀོད་འདི། །ཁྱད་པར་དང་བཅས་གཟུགས་ཅན་། །ཞེས་པས་བསྟན་ཏེ།དེ་ཡང༌།གོང་
དུ་བསྟན་པའི་ཚིག་སྦྱོར་གང་ཞིག་ཁྱབ་འཇུག་གི་རྐང་པ་ལ། གང་གཱ་རྟོག་གམ། རྒྱལ་མཚན་ནམ།
བ་དན་གྱི་ཚུལ་དུ་བཏགས་པ་འདི་ལ། ལྷ་མ་ཡིན་རྣམས་དགོས་པ་མེད་པ་དང༌། ལྷ་རྣམས་དགའ་
བའི་ཁྱད་པར་རྣམ་པ་གཉིས་དང་ལྡན་པའི་ཚོགས་ཀྱི་གཟུགས་ནི། གོང་དུ་བསྟན་པ་འདི
ཁྱབ་འཇུག་དེའི་རྐང་པ་ལ་རྒྱལ་མཚན་སོགས་སུ་བཀོད་པ་འདི་ནི། གཞན་ལས་ཁྱད་པར་དུ་
འཕགས་པའི་ཁྱད་པར་དང་བཅས་གཟུགས་ཅན་ཞེས་བྱའོ །ཅི་ཏོག་དང་རྒྱལ་མཚན་ལ་ཁྱད་པར་
མེད་དམ་ཞེ་ན། ཁྱད་པར་བྱས་པའང་ཡོད་མོད། སྐབས་འདིར་ཀེ་རུ་ཞེས་པའི་སྐད་དོད་ཡོད་པས།
དེ་ཡང་རྟོག་དང་རྒྱལ་མཚན་གཉིས་ཀ་ལ་འཇུག་པས་ཁྱད་པར་མེད་པར་བྱའོ།།
བཅུ་གཉིས་པ་འགལ་བའི་གཟུགས་ཅན་ལ། དཔེ་བཤད་པ་དང༌། ངོ་བོ་ངོས་བཟུང་བ་
གཉིས་ལས། དང་པོ་ནི། པདྨ་རྣམས་ནི་མི་འཛུམ་ཞིང༌། །ནམ་མཁའ་ལ་ཡང་མི་འགྲོ་བ །ཁྱོད་
གདོང་ཟླ་བས་བདག་གི་ནི། །སྲོག་རྣམས་འཕྲོག་པ་ཉིད་དུ་བལྟ། །ཞེས་པས་བསྟན་།ཀྱེ། མཛེས་
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལྡན་བཞིན་བཟངས་མ་ཁྱོད་ཉོན་ཅིག །ཁྱོད་ཀྱི་གདོང་ཟླ་བའི་གཟུགས་སུ་བཀོད་པ་འདི་ནི།ཟླ་བའི་
བྱེད་ལས་པདྨ་ཟུམ་པར་བྱེད་ཅིང་ནམ་མཁའ་ལ་འགྲོ་བ་ཡིན་པ་ལས། པདྨ་རྣམས་ནི་མི་འཛུམ་ཞིང་། །
ནམ་མཁའ་ལ་ཡང་མི་འགྲོ་བར། །ཟླ་བའི་བྱེད་ལས་མ་ཡིན་པ། །སྲེད་ལྡན་བདག་གི་སྲོག་རྣམས་
འཕྲོག་པར་བྱེད་པ་ཉིད་དུ་བལྟ་ཞིང༌། ལུས་ཉམས་པར་བྱེད་པ་འདི་ཅི་ཞིག་ཡིན་ཞེས། མཚར་བའི་
ཚིག་བརྗོད་པའོ། །གཉིས་པ་ནི། ཟླ་བའི་བྱ་བ་བྱ་མིན་དང༌། །གཞན་གྱི་བྱ་བ་བྱ་བ་འདིར། །ཡང་
དག་བསྟན་ཏེ་དེ་ཡི་ཕྱིར། །འགལ་བ་ཞེས་པའི་གཟུགས་ཅན་། །ཞེས་པས་བསྟན་ཏེ།དེ་ཡང༌།ཟླ་
བའི་བྱ་བ་པདྨ་ཁ་ཟུམ་པ་དང༌། ནམ་མཁའ་ལ་འགྲོ་བ་ཡིན་པ་ལས བྱ་བ་མ་ཡིན་པས་ཏེ། དེ་མི་
བྱེད་པ་དང༌། གཞན་མཚོན་བྱ་ལ་སོགས་པའི་བྱ་བ་སྲོག་འཕྲོག་པའི་བྱ་བ་དེ། ཁྱོད་གདོང་ཟླ་བ་
འདིས་བྱེད་པར་ཡང་དག་པར་གོང་དུ་བསྟན་ཏེ། རྒྱུ་མཚན་དེའི་ཕྱིར། བྱ་བ་འགལ་བས་ན། འགལ་
བ་ཞེས་པའི་གཟུགས་ཅན་ནོ། །
བཅུ་གསུམ་པ་རྒྱུའི་གཟུགས་ཅན་ལ དཔེ་བཤད་པ་དང་།ངོ་བོ་གཏན་ལ་ཕབ་པ་གཉིས་
ལས།དང་པོ་ནི།ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱི་རི་བོ་ཡིན། །འཇིག་རྟེན་རྣམས་ལ་
འདོད་པ་ནི། །སྟེར་ཕྱིར་དཔག་བསམ་རྐང་འཐུང་ངོ༌། །ཞེས་པས་བསྟན་ཏེ།ཀྱེ། ས་བདག་རྒྱལ་པོ་
ཆེན་པོ་ཞེས་བོས་ནས། ཁྱོད་ནི་ཟབ་ཅིང་གཏིང་དཔག་དཀའ་བས་ན། རྒྱ་མཚོ་ཡིན་ནོ་ཞེས་བྱ་སྟེ།
གཞན་ཡང་ཤིན་ཏུ་བརླིང་ཞིང་བརྟན་པ་ཉིད་ཀྱི་རི་བོ་ཡིན་ལ། འཇིག་རྟེན་རྣམས་ལ་ཡིད་ཀྱི་འདོད་
པའི་ཤིང་རྟ་འགེངས་ཤིང་གཏེར་བར་བྱེད་པའི་ཕྱིར་ན། དཔག་བསམ་རྐང་འཐུང་ངོ་། །ཞེས་ཤེས་
པར་བྱའོ །ཞེས་བཤད་དོ།།
གཉིས་པ་ནི། འདིར་ནི་ཟབ་པ་ལ་སོགས་པའི། །རྒྱུ་རྣམས་ངག་གི་རྒྱ་མཚོ་རི། །དཔག་
བསམ་ཤིང་ཡང་བྱེད་པས་ན། །འདི་ནི་རྒྱུ་ཡི་གཟུགས་ཅན་། །ཞེས་པས་བསྟན་ཏེ། གོང་དུ་བསྟན་
པའི་ཚིག་སྦྱོར་འདིར་ནི་ཟབ་པ་དང་། ལ་སོགས་པས་བརླིང་བ་དང་། འདོད་པ་སྟེར་བའི་རྒྱུ་མཚན་
རྣམས་རྟགས་སུ་བཀོད་པ་དག་གིས། རིམ་པ་ལྟར རྒྱ་མཚོ་དང༌།རི་དང༌། དཔག་བསམ་ཤིང་དུ་
ཡང་། སྐྱེས་བུ་དེ་འགོད་པར་བྱེད་པས་ན། དེ་མ་ཐག་གོང་དུ་བཤད་པ་འདི་ནི།རྒྱུའི་གཟུགས་ཅན་
104

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་བྱའོ །བཅུ་བཞི་པ་སྦྱར་བའི་གཟུགས་ཅན་ནི། གྲོགས་མོ་ཁྱོད་ཀྱི་གདོང་པད་ནི། །ངང་པའི་
རྒྱལ་པོས་ཉེར་སྤྱོད་འོས། །དྲི་ཞིམ་བུང་བས་དོན་གཉེར་འོས། །ཞེས་པས་སྦྱར་བའི་གཟུགས་ཅན་ནོ། །
ཞེས་པས་བསྟན་ཏེ།ཀྭ་ཡེ གྲོགས་མོ་ཞེས་བོས་ནས་ཁྱོད་ཀྱི་གདོང་པ་མཛེས་ཤིང་བལྟ་ན་སྡུག་པ།
པདྨའི་གཟུགས་སུ་བཀོད་པ་འདི། རཱ་ཛ་ཧམ་པ་ཞེས་མིའི་རྒྱལ་པོ་དང་། ངང་པའི་རྒྱལ་པོ་གཉིས་ཀ་
ལ་འཇུག་པས་སྒྲ་སྦྱར་བ་ཡིན་ལ། དེས་ན་མི་ཡི་རྒྱལ་པོས་གདོང་དང༌། ངང་པའི་རྒྱལ་པོས་པདྨ་ལ་
ཉེ་བར་སྤྱད་པར་འོས་པ་ཡིན་ལ། པདྨ་དང་གདོང་པ་གཉིས་ཀ་ཡང༌། དྲི་ཞིམ་པ་དང་ལྡན་པས། བུང་
བ་དང་རྒྱལ་པོས་དོན་དུ་གཉེར་བ་སྟེ། འདོད་བྱར་འོས་སོ །ཞེས་པ། སྒྲ་དང་དོན་སྦྱར་བ་འདི་ནི
སྦྱར་བའི་རྒྱན་དང་། གཟུགས་ཅན་གྱི་རྒྱན་གཉིས་ངག་གཅིག་ལ་ཡོད་པས་ན།སྦྱར་བའི་གཟུགས་
ཅན་ཞེས་བྱའོ །
གཟུགས་ཅན་བཅོ་ལྔ་པ་དང༌། བཅུ་དྲུག་པ་ལ་ཐུན་མོང་དུ་མཚན་ཉིད་དང་མིང་འདོགས་
བསྟན། དབྱེ་བ་དཔེ་སྦྱོར་སོ་སོར་བཤད་པ་གཉིས་ལས། དང་པོ་ནི། གཙོ་བོ་དང་ནི་ཕལ་པ་ལ། །
ཆོས་མཐུན་ཆོས་མི་མཐུན་མཐོང་བས། །དཔེ་དང་ཟློག་པ་ཅན་ཞེས་པའོ། །གཟུགས་ཅན་རྣམས་ལ་
གཉིས་འདོད་དཔེར །ཞེས་པས་བསྟན་ཏེ། གཙོ་བོ་ཟླ་བ་དངོས་དང༌། ཕལ་པ་གདོང་གི་ཟླ་བ་ལ
ཆོས་མཐུན་པ་མཐོང་བ་དཔེའི་ངོ་བོ་ཅན་དང༌། དེ་གཉིས་ལ་ཆོས་མི་མཐུན་པ་མཐོང་བ། ཟློག་པ་
ཅན་ཞེས་པའི་གཟུགས་ཅན་རྣམ་པ་གཉིས་འདོད་དེ།དཔེར་བརྗོད་འོག་ནས་འཆད་ཅེས་པའོ། །
གཉིས་པ་ལ།དཔེའི་གཟུགས་ཅན་དང༌།ལྡོག་པ་ཅན་གྱི་གཟུགས་ཅན་གཉིས་ལས།དང་
པོ་ནི། མྱོས་པས་ཀུན་ཏུ་དམར་བ་ཡི། །བཀབ་པ་བཞིན་གྱི་ཟླ་བ་ནི། །འཆར་ཁའི་དམར་བ་ཕུན་
ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པས་བསྟན་ཏེ། ཀྭ་ཡེ། ལུས་ཕྲ་གཞོན་ནུ་མ་ཁྱོད་
ཉོན་ཅིག །ཁྱོད་ལང་ཚོ་རྒྱས་པ་ལས་བྱུང་བའི་ཆས་པས་དྲག་ཏུ་མྱོས་པས། ཁུར་ཚོས་ལི་ཁྲི་བྱུགས་པ་
ལྟར་དུ།ཀུན་ཏུ་དམར་བའི་མདངས་ཀྱི་བཀབ་སྟེ་ཁྱབ་པ་ཡི།བཞིན་གྱི་ཟླ་བ་རྒྱས་པ་འདི་ནི།འཆར་
ཁའི་དམར་འོད་ཀྱི་མདངས་ཕུན་སུམ་ཚོགས་པས་ཁྱབ་པའི། འཆར་བཞིན་པའི་ཟླ་བ་དངོས་འདི་ལ་ནི།
རབ་ཏུ་འགྲན་པར་བྱེད་།།ཞེས་གཙོ་བོ་ཕལ་པ་གཉིས་ཀ་ལ་ཐུན་མོང་དུ་ཡོད་པའི་ཆོས་མཐུན་པའི།
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དམར་བ་བསྟན་པས་དཔེའི་གཟུགས་ཅན་ཞེས་བྱའོ། །
གཉིས་པ་ནི།ལྷ་རྣམས་ཀྱི་ནི་ཟླ་བ་དང༌། །བདག་གིས་ཁྱོད་གདོང་ཟླ་བ་འཐུངས །འདི་
ནི་གང་བ་མ་ཡིན་ཡང་། །འདི་ནི་རྟག་ཏུ་དཀྱིལ་འཁོར་རྫོགས། །ཞེས་པས་བསྟན་ཏེ ཀྱེ།མཛེས་མ་
མིག་ཡངས་མ་ཞེས་བོས་ནས། ལྷ་རྣམས་ཀྱི་ནི་ཟླ་བ་བདུད་རྩིའི་རང་བཞིན་འདི་འཐུངས་པས་ཚིམ་ལ།
སྲེད་ལྡན་བདག་གིས་ནི། ཁྱོད་གདོང་ཟླ་བའི་བདུད་རྩི་འདི་འཐུངས་པས་ཚིམ་ཞིང་ངོམས་པས་ན།
ཟླ་བ་དང་ཁྱོད་གདོང་ཟླ་བ་ལ་ཁྱད་པར་ཅི་ཞིག་ཡོད་དེ།མེད་འོན་ཀྱང་ཟླ་བ་འདི་ནི། སྟོད་སྨད་ལ་
འཕེལ་འགྲིབ་བྱེད་པས། དུས་རྟག་ཏུ་གང་བ་མ་ཡིན་པས་སྐྱོན་དང་ལྡན་ཡང་ཁྱོད་ཀྱི་གདོང་གི་ཟླ་བ་
འདི་ནི། དུས་རྟག་ཏུ་དཀྱིལ་འཁོར་ཡོངས་སུ་རྫོགས་ཤིང་། འཕེལ་འགྲིབ་མེད་པས་ཟླ་བས་ལྷག་གོ། །
ཞེས་པ་འདི་ནི་སྔོན་ལ་མཚུངས་པར་བསྟན་ནས ཕྱིས་མི་མཚུངས་པའི་ཆོས་འགའ་ཞིག་བསྟན་ཏེ།
མཚུངས་པ་ལྡོག་པས་ན།ལྡོག་པ་ཅན་གྱི་གཟུགས་ཅན་ཞེས་བྱའོ། །
བཅུ་བདུན་པ་འགོག་པའི་གཟུགས་ཅན་ནི། མཛེས་མ་ཁྱོད་གདོང་ཟླ་བས་། །འདི་ལྟར་
གཞན་དག་གདུང་བྱེད་པས། །ཟླ་ཉིད་དུ་བརྗོད་མིན་ཞེས་པ། །དེ་ནི་སྨད་པའི་གཟུགས་ཅན་ནོ། །
ཞེས་པས་བསྟན་ཏེ། ཀྱེ མཛེས་མ་ཙ་ཀོ་རའི་མིག་ཅན་མ་ཁྱོད་ཉོན་ཅིག །ཁྱོད་ཀྱི་གདོང་ཟླ་བས་ནི།
འདི་ལྟར་སྐྱེ་འདོད་ཆགས་ཅན་གཞན་དག །ཆགས་པའི་མེས་གདུང་ཞིང་སྲེག་པར་བྱེད་པས་ན།
ཟླ་བ་ཉིད་དུ་བརྗོད་པ་མ་ཡིན་ནོ། །ཞེས། ཟླ་བ་ཡིན་པ་བཀག་སྟེ། འགོག་པ་དེ་ནི་སྨོད་པའི་
གཟུགས་ཅན་ཞེས་བྱའོ། །གལ་ཏེ་ཟླ་བ་ཡིན་ན།ཟླ་བ་ནི་བསིལ་བའི་རང་བཞིན་ཅན་ཡིན་པས་དྲོད་
བསྐྱེད་པ་མི་རིགས་སོ །ཞེས་པའོ། །
བཅོ་བརྒྱད་པ་མཉམ་འཇོག་གི་གཟུགས་ཅན་ནི། གཏུམ་མོ་ཁྱོད་གདོང་ཟླ་བས་ཀྱང༌། །
བརྩེ་བ་མེད་པར་བདག་སྲེག་པ། །བདག་གི་བསྐལ་བ་ཉིད་ཀྱིའང་སྐྱོན། །ཞེས་འདི་མཉམ་འཇོག་
གཟུགས་ཅན་། །ཞེས་པས་བསྟན་ཏེ། ཀྱེ། གཏུམ་མོ་ཞེས་བོས་ནས། ཁྱོད་གདོང་ཟླ་བ་བསིལ་
བས་ཀྱང་བརྩེ་བ་མེད་པར། བདག་ཆགས་པའི་མེས་དྲག་ཏུ་སྲེག་པ་འདི། ཁྱོད་ཀྱི་གདོང་མཛེས་པ་
ཟླ་བའི་སྐྱོན་ཡིན་པར་མ་ཟད། བདག་རང་ཁྱོད་ལ་ཆགས་པའི་སྐལ་བ་ངན་པ་ཉིད་ཀྱི་འང་སྐྱོན་
106

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཡིན་།ཞེས་པས་འདི་ནི། གཉིས་ཀ་ལ་སྐྱོན་མཉམ་དུ་འཇོག་པས་ན། མཉམ་འཇོག་གི་གཟུགས་
ཅན་ཞེས་བྱའོ། །བཅུ་དགུ་པ་གཟུགས་ཅན་གྱི་གཟུགས་ཅན་ནི།ཁྱོད་གདོང་འདམ་སྐྱེས་དོ་ར་འདིར། །
སྨིན་མའི་འཁྲི་ཤིང་གར་མཁན་མ། །རོལ་སྒེག་དགའ་བར་གར་བྱེད་དོ། །ཞེས་པ་གཟུགས་ཅན་གྱི་
གཟུགས་ཅན། ཞེས་པས་བསྟན་ཏེ། ཀྭ་ཡེ། མཛེས་ལྡན་བཞིན་བཟངས་མ་ཁྱོད་ཉོན་ཅིག །ཁྱོད་ཀྱི་
གདོང་མཛེས་པ་ནི། འདམ་སྐྱེས་པདྨའི་གཟུགས་སུ་བཀོད་ལ།པདྨ་དེ་ཉིད་གར་གྱི་ས་གཞིའི་དོ་ར་རུ་
བཀོད་ནས།དེར་སྨིན་མ་འཁྲི་ཤིང་དུ་བཀོད་ལ།འཁྲི་ཤིང་དེ་ཉིད་ཀྱང་ལྷ་ཡི་གར་མཁན་མ་རུ་བཀོད་
ཅིང་། དེ་ཉིད་རོལ་སྒེག་དང་བཅས་པའི་དགའ་བས་གར་བྱེད་དོ། །ཞེས་པ་འདི་ནི་གཟུགས་ཅན་
ཉིས་འཐུད་དུ་སྦྲེལ་བས་ན།གཟུགས་ཅན་གྱི་གཟུགས་ཅན་ཞེས་བྱའོ། །
ཉི་པ་བསྙོན་དོར་གྱི་གཟུགས་ཅན་ལ།དཔེ་བརྗོད་པ་དང་།དོན་བསྟན་པ་གཉིས་ལས།
དང་པོ་ནི། འདི་ནི་གདོང་མིན་འདི་པདྨ། །འདི་དག་མིག་མིན་འདི་བུང་བ། །ཁྱོད་ཀྱི་སོ་ཡི་འོད་ཟེར་
མིན། །འདི་རྣམས་གེ་སར་ཉིད་ཡིན་ནོ། །ཞེས་པས་བསྟན་ཏེ། ཀྭ་ཡེ། སྐལ་བཟངས་མཛེས་མ་ཁྱོད་
ཉོན་ཅིག །ཁྱོད་ཀྱི་གདོང་བ་འདི་ནི། ཁྱོད་ཀྱི་གདོང་པ་མ་ཡིན་གྱི། ཤིན་ཏུ་མཛེས་གྲགས་པས་འདི་
ནི་པདྨ་ཡིན་། །ཁྱོད་ཀྱི་མིག་འདི་དག་གཉིས་ནི་མིག་མ་ཡིན་ཏེ། འདི་དག་ནི་བུང་བ་འཁོར་ཞིང་
ལྡིང་བའོ། །དཀར་ལ་འཚེར་བ་འཁོར་མོ་ཡུག་ཏུ་འཁོར་བ་འདི་ནི། ཁྱོད་ཀྱི་སོ་ཡི་འོད་ཟེར་མ་
ཡིན་ཏེ། །འདི་རྣམས་པདྨའི་གེ་སར་ཉིད་ཡིན་ནོ། །ཞེས་པ་འདི་ནི། གདོང་ལ་སོགས་པ་གདོང་མ་
ཡིན་ནོ །ཞེས་སོགས་དངོས་སུ་བསྙོན་དོར་འདེབས་པས་ན་བསྙོན་དོར་གྱི་གཟུགས་ཅན་ཞེས་བྱའོ།།
གཉིས་པ་། གདོང་ལ་སོགས་པ་ཉིད་ཟློག་སྟེ། །པདྨ་ལ་སོགས་གཟུགས་བྱས་ནས། །
ཡོན་ཏན་ཁྱད་འཕགས་གསལ་བྱེད་པ། །དེ་ནི་བསྙོན་དོར་གཟུགས་ཅན་ནོ། །ཞེས་པས་བསྟན་ཏེ།
དེ་ཡང་གདོང་དང་། ལ་སོགས་པའི་མིག་དང་། སོ་ཡི་འོད་ཟེར་གསུམ་པོ་ཉིད། དེ་གསུམ་མ་ཡིན་
ཞེས་བཟློག་སྟེ། དངོས་སུ་བསྙོན་ནས། པདྨ་དང་ལ་སོགས་པས་བུང་བ་དང༌། གེ་སར་གྱི་གཟུགས་
སུ་རིམ་པ་ལྟར་བྱས་ནས མཛེས་པ་ལ་སོགས་པའི་ཡོན་ཏན་ཁྱད་འཕགས་གསལ་བར་བྱེད་པ་
ཉིད། དངོས་པོ་རང་གི་ངོ་བོ་ལ་བསྙོན་ནས། གཞན་ཡིན་ནོ་ཞེས་སྟོན་པ་དེ་ནི། བསྙོན་དོར་གྱི་
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཟུགས་ཅན་ཞེས་བྱའོ།།
གསུམ་པ་དཔེ་དང་ཐུན་མོང་གི་མཇུག་སྡུད་ནི། གཟུགས་ཅན་དཔེ་ཡི་རྣམ་རྟོག་རྣམས། །
མཐའ་ཡོད་མ་ཡིན་དེ་ཡི་ཕྱིར །བློ་ལྡན་རྣམས་ཀྱི་ཕྱོགས་ཙམ་བསྟན། །མ་བརྗོད་རྗེས་སུ་དཔག་
པར་བྱ །ཞེས་པས་བསྟན་ཏེ། གཟུགས་ཅན་གྱི་རྒྱན་དང༌། དཔེའི་རྒྱན་གྱི་རྣམ་རྟོག་གི་དབྱེ་བ་
རྣམས། རྒྱས་པར་ཕྱེ་ན་བསམ་གྱིས་མི་ཁྱབ་ཅིང༌། མཐའ་ཡོད་པ་མ་ཡིན་པ་དེའི་ཕྱིར། སྙན་ངག་
མཁན་སྐྱེ་བོ་བློ་གྲོས་དང་ལྡན་པ་རྣམས་ཀྱི་ཕྱོགས་ཙམ་ཞིག་སྔོན་དུ་བསྟན་པ་དེ་ལས། ཁོ་བོས་
གསར་དུ་རྒྱས་པར་མ་བརྗོད་པས། འདི་ཙམ་ལ་རྗེས་སུ་དཔགས་ནས་རིགས་བསྒྲེས་ཏེ་ཤེས་པར་
བྱའོ།།ཞེས་གདམས་པའོ །
བཞི་པ་གསལ་བྱེད་ཀྱི་རྒྱན་ལ་གསུམ། མཚན་ཉིད་ཀྱི་མདོར་བསྟན། དཔེར་བརྗོད་ཀྱི་
རྒྱས་པར་བཤད། མ་བཤད་པ་བསླབ་ཚུལ་ལོ །དང་པོ་ནི།རིགས་དང་བྱ་བ་ཡོན་ཏན་དང༌། །རྫས་
ཚིག་གཅིག་ལ་གནས་པ་ཡི། །གལ་ཏེ་ངག་ཀུན་ལ་ཕན་ན། །དེ་ནི་གསལ་བྱེད་དུ་བརྗོད་དཔེར། །
ཞེས་པས་བསྟན་ཏེ།རིགས་ཞེས་བྱ་བ་སྤྱི་ལ་ཁྱབ་བྱེད་དུ་འཇུག་པ་དང༌། ལས་བྱ་བ་དང༌།གཟུགས་
སོགས་ཡོན་ཏན་དང༌། རིལ་པོའི་ངོ་བོ་རྫས་ཀྱི་ཚིག་རྣམས རྐང་པའི་མཐའ་ཐོག་བར་གསུམ་གང་
རུང་ཞིག་ལ་གནས་པའི་ཚིག་དེ་ཉིད་ཀྱི་ནུས་པས། གལ་ཏེ་ཤོ་ལོ་ཀ་གཅིག་གམ་གཉིས་ལ་སོགས་
པའི་ངག་ཀུན་ལ་ཕན་ཞིང་གསལ་བར་བྱེད་པ་དེ་ནི་གསལ་བྱེད་ཀྱི་རྒྱན་གྱི་མཚན་ཉིད་དུ་སྔོན་གྱི་
མཁས་པ་རྣམས་ཀྱིས་བརྗོད་ལ། དེ་རྣམས་ཀྱི་དཔེར་བརྗོད་འོག་ནས་འཆད་པར་བྱེད་དོ། །ཞེས་
པའོ། །
གཉིས་པ་ལ་གནས་གསུམ་གྱི་གསལ་བྱེད།ཕྲེང་བའི་གསལ་བྱེད། འགལ་དོན་གྱི་གསལ་
བྱེད།དོན་གཅིག་གི་གསལ་བྱེད། སྦྱར་བའི་གསལ་བྱེད་དང་ལྔ་ལས། དང་པོ་ལ་གསུམ། ཐོག་མ་
དང་། བར་དང་། མཐའི་གསལ་བྱེད་། །དང་པོ་ལ་ཡང་བཞི། རིགས། བྱ་བ།ཡོན་ཏན་རྫས་
བརྗོད་པའི་གསལ་བྱེད་།།དང་པོ་ནི། ལྷ་ཡི་གི་འཁྲི་ཤིང་གི། །འདབ་མ་སྙིང་པ་ལྷག་པར་བྱེད། །
དུད་པའི་ལུས་ཅན་རྣམས་ཀྱིས་ཀྱང༌། །ཞེས་པ་གསར་དུ་འཇོམས་པར་ནུས །ཞེས་པས་བསྟན་ཏེ།
108

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དེ་ཡང་ལྷོ་ཕྱོགས་རི་བོ་མ་ལ་ཡ་ནས།འོངས་པའི་རླུང་ཤིན་ཏུ་བསིལ་བ་དག་གིས། བྱེད་ལས་ཧ་རིའི་
ཙན་དན་རྒྱས་པའི་འཁྲི་ཤིང་ཡལ་ག་བསྐྱོད་པས། མེ་ཏོག་དང༌། འདབ་མ་རྙིང་པ་རྣམས་ཐུར་དུ་
ལྷགས་པས་ཏེ་འབེབས་པར་བྱེད་ཅིང༌།གཞན་ཡང༌།ནུ་མའི་ཁུར་གྱིས་དུད་པའི་ལུས་ཅན་གཞོན་ནུ་
མ་རྣམས་ཀྱིས་ཀྱང་། རང་གི་མཛའ་བོ་ལ་མི་འདུད་པའི་ཁེངས་པ་ཡོད་པ་རྣམས་གསར་དུ་འཇོམས་
པར་ནུས་།ཅིའི་ཕྱིར་ན།རླུང་དེས་བསིལ་བར་བྱས་པས། ཆགས་པ་དྲག་ཏུ་སྐྱེས་པ་ནི་རྒྱུ་ལས་སོ། །
དེས་ན། བསིལ་བའི་རིགས་བུ་གཅིག་པའི།ལྷོ་ཡི་རླུང་ཞེས་བྱ་བ།ཐོག་མ་ན་ཡོད་ཅིང༌། དེས་ཚིག་
རྐང་འོག་མ་གཉིས་ལའང་ཁྱབ་དགོས་པས་ན། རིགས་བརྗོད་པའི་ཐོག་མའི་གསལ་བྱེད་དོ །ཞེས་
བྱའོ།།
གཉིས་པ་བྱ་བའི་གསལ་བྱེད་ནི། རྒྱུའོ་ཆུ་གཏེར་བཞི་ངོགས་ཀྱི །སྐྱེད་མོའི་ཚལ་དུ་སོ་
ཅན་ཏེ། །ཁོར་ཡུག་རི་བོའི་ཁོངས་སུ་ཡང་། །ཁྱོད་ཀྱི་ཡོན་ཏན་ཀུན་ད་དཀར། །ཞེས་པས་བསྟན་ཏེ།
དེ་ཡང་། རྒྱུའོ་ཞེས་པ་བཤགས་བཞིར་བཟུང་ནས། གང་དུ་རྒྱུ་ན།ཤར་ཕྱོགས།ལྷོ་ཕྱོགས།ནུབ་
ཕྱོགས། བྱང་ཕྱོགས་ཀྱི་ཆུ་གཏེར་ཆེན་པོ་བཞིའི་ངོགས་།འགྲམ་གྱི་སྐྱེད་མོའི་ཚལ་དུའོ །གང་རྒྱུ་ན།
སོ་ཅན་། ལྷ་དབང་གི་གཞོན་པ་མཆེ་བ་དྲུག་དང་ལྡན་པའི། ཕྱོགས་ཀྱི་གླང་པོ་ཆེ་བརྒྱད་རྒྱུའོ། །དེ་
རྣམས་གང་ཞེ་ན། ཨ་མ་ར་ཀོ་ཥར། ས་སྲུངས་བུ་དང་པདྨ་དཀར། །གཡོན་འབྲེལ་མིག་སྨན་པ་ལ་
དགའ། །མེ་ཏོག་སོ་ཅན་ས་ཀུན་ལ། །ཆ་མཛེས་ཕྱོགས་ཀྱི་གླང་པོ་བརྒྱད། །ཅེས་བཤད་། །འདིར་
འགའ་ཞིག་གིས།སོ་ཅན་ནི།ཆུ་སྲིན་འཆད་པ་ཡོད་དེ་ནོར་པའོ། །ཡང་རྒྱུའོ། །གང་དུ་རྒྱུ་ན།འཇིག་
རྟེན་གྱི་ཁམས་ཀྱི་ཁོར་ཡུག་ལྕགས་ཀྱི་རི་བོའི་ནང་ཁོངས་ཀྱི་ས་སྟེང་ཀུན་ཏུ་རྒྱུའོ། །གང་རྒྱུ་ན། རྒྱལ་
པོ་ཆེན་པོ་ཁྱོད་ཀྱི་དཔའ་བ་དང་། བབརྟུལ་ཕོད་པའི་ཡོན་ཏན་ཀུན་དང་དཀར་པོ་དང་འདྲ་བའི་
གྲགས་པའི་འོད་དཀར་པོ་རྒྱུའོ། །དེ་སྙིང་གི་དགའ་བ་ཕུན་སུམ་ཚོགས་པ་བསྐྱེད་པར་བྱེད་པ་ཡིན་ལ།
དེ་ཡང་། རྒྱུའོ་ཞེས་བྱ་བའི་བྱ་བ་བརྗོད་པ་ཐོག་མ་ན་ཡོད་ཅིང༌། དེ་ཚིག་རྐང་འོག་མ་གཉིས་ལའང༌།
གསལ་བྱེད་ལ་འཇུག་པས་ན།བྱ་བ་བརྗོད་པའི་གསལ་བྱེད་། །ཞེས་བྱའོ།།
གསུམ་པ་ཡོན་ཏན་ནི། སྔོ་བསངས་ཉིད་དོ་ཕྱོགས་རྣམས་ནི། །དབྱར་སྐྱེས་སྤྲིན་གྱི་འཕྲེང་
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བ་ཡིས །ས་ཡང་རྩྭ་སྔོན་གསར་པ་ནི། །ཤིན་ཏུ་གཞོན་པའི་འཕྲེང་བས་། །ཞེས་པས་བསྟན་ཏེ།
དེ་ཡང་སྔོ་བསངས་ཉིད་དུ་བྱེད་དོ། །གང་བྱེད་ན། ས་གཞིའི་ཁྱོན་འདི་ཡང་བྱེད་། །གང་གི་བྱེད་ན།
རྩྭ་སྔོན་གསར་པ་ཤིན་གཞོན་པའི་འཕྲེང་བ། ས་ལ་ཤའི་མདོག་ལྟར་མཛེས་པ་འདི་ཡི་བྱེད་དོ། །དེ་
ཡང༌། སྔོ་བསངས་ཉིད་དོ་ཞེས་སྔོན་པོའི་ཡོན་ཏན་བརྗོད་པ་ཐོག་མ་ན་ཡོད་ཅིང་། དེའི་ཚིག་རྐང་
འོག་མ་གཉིས་ལའང་འཇུག་པས་གསལ་བར་བྱེད་པས་ན། ཐོག་མའི་ཡོན་ཏན་བརྗོད་པའི་གསལ་
བྱེད་ཅེས་བྱའོ། །
བཞི་པ་རྫས་བརྗོད་པ་ནི།ཁྱབ་འཇུག་རྣམ་གནོན་ལ་གནས་པས། །ད་ནུའི་བུ་ཡི་འབྱོར་པ་
དག །གང་དུ་བཏང་ཞིང་ལྷ་རྣམས་ཀྱིས། །ཕུན་ཚོགས་གང་ན་གནས་པ་བླངས །ཞེས་པས་བསྟན་།
དེ་ཡང་། ལྷ་ཁྱབ་འཇུག་ཆེན་པོ་དེ། ལྷ་མ་ཡིན་གྱི་དགྲ་བོའི་དཔུང་ཚོགས་རྣམ་པར་གནོན་པའི་མཐུ་
སྟོབས་ལ་གནས་པའི་མཐུ་ཡི། དེ་ནུའི་བུ་ལྷ་མ་ཡིན་གྱི་དཔུང་ཚོགས་རྣམས་བཅོམ་ནས་དེ་རྣམས་ཀྱི་
ལོངས་སྤྱོད་འབྱོར་པ་དག་ཕྲོགས་ཏེ། ལྷ་མ་ཡིན་རྣམས་དབུལ་པའི་གནས་གང་ཞིག་ཏུ་བཏང་ཞིང༌།
གཞན་ཡང་ལྷ་རྣམས་ཀྱི་ལོངས་སྤྱོད་མངའ་ཐང༌། དཔལ་འབྱོར་ཕུན་སུམ་ཚོགས་པ་ཕྱོགས་གང་ན་
གནས་པ་རྣམས་ཀྱང་དང་དུ་བླངས་ཤིང་། དར་བར་བྱས། ཞེས་པ་ནི། ཁྱབ་འཇུག་རང་གི་ངོ་བོ་རྫས་
བརྗོད་པ་ཐོག་མ་ན་ཡོད་ཅིང༌། དེ་ཚིག་རྐང་ཕྱི་མ་གཉིས་ལའང་གསལ་བྱེད་དུ་འཇུག་པས་ན། རྫས་
བརྗོད་པའི་ཐོག་མའི་གསལ་བྱེད་ཅེས་བྱའོ།།
གཉིས་པ་བར་གྱི་གསལ་བྱེད་ལ་གཉིས། མཚམས་སྦྱར་བ་དང༌། དཔེ་སྦྱོར་དངོས་ལ་
འཇུག་པའོ། །དང་པོ་ནི། ཞེས་པ་དང་པོའི་གསལ་བྱེད་བསྟན། །དེ་བཞིན་བར་དང་མཐའ་ཡི་ཡང་། །
ཚིག་དག་བདག་གི་བསྟན་པར་བྱ། །དེ་དག་འགའ་ཞིག་འདི་ལྟ་སྟེ། །ཞེས་པས་བསྟན་། དེ་ཡང་།
ལྷོ་ཡི་རླུང་ཞེས་པ་ལ་སོགས་པ་གོང་དུ་བསྟན་པའི་ཚིག་སྦྱོར་འདི་རྣམས་ཀྱི། དང་པོའི་གསལ་བྱེད་
བསྟན་ཟིན་ནས། དེ་བཞིན་དུ་བར་དང་མཐའི། རིགས། བྱ་བ། ཡོན་ཏན་རྫས་ལ་སོགས་པའི་
གསལ་བྱེད་ཀྱི་ཚིག་དག །དབྱུག་པ་ཅན་བདག་གི་སྐབས་འདིར་བསྟན་པར་བྱ་བ་ཡིན་ལ། དེ་དག་
རྒྱས་པར་འཆད་ན། རིགས། བྱ་བ། ཡོན་ཏན། རྫས་ལ་སོགས་པ་བཞི། བཞིའི་སྒོ་ནས་འཆད་
110

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དགོས་ཀྱང་། རིགས་དང་བྱ་བ་ཙམ་དུ་བསྡུས་ནས་སྟོན་པའི་དཔེར་བརྗོད་འགའ་ཞིག་འདི་ལྟ་སྟེ།
ཞེས་པའོ །
གཉིས་པ་ལ། རིགས་བརྗོད་པའི་བར་གྱི་གསལ་བྱེད་དང༌། བྱ་བ་བརྗོད་པའི་བར་གྱི་
གསལ་བྱེད་གཉིས་ལས་དང་པོ་ནི། གར་བྱེད་ནི་ཙུ་ལ་འཕང་། །གླུ་ཡང་ལེན་ནོ་མཇུག་སྒྲོ་ཅན། །
དགའ་བས་རྒྱས་པའི་མིག་དག་ཀྱང་། །ཆུ་འཛིན་ལ་ནི་གཏོད་པར་བྱེད། །ཅེས་པས་བསྟན་ཏེ།དེ་
ཡང་། གར་བྱེད་དོ། །གང་དུ་བྱེད་ན། ཤིང་ནི་ཙུ་ལ་ལོ་འདབ་རྒྱས་པའི་འཕང་སྟེ། ཡལ་གའི་སྟེང་དུ་
བྱེད་། །ཇི་ལྟར་དུ་བྱེད་ན།སྐད་སྙན་པ་སྒྲོག་པའི་ཀླུ་ཡང་ལེན་ཞིང་བྱེད་དོ། །སུ་ཞིག་བྱེད་ན།རྨ་བྱ་
མཇུག་སྒྲོ་ཅན་དག་བྱེད་དོ། །དེའི་ཚེ་རྨ་བྱའི་རིགས་མཇུག་སྒྲོ་ཅན་ཏེ། སྤྲིན་མཐོང་བས་དགའ་ཞིང་
དང་བ་རྒྱས་པའི་མིག་གཉིས་པོ་དག་ཀྱང༌།ཆུ་འཛིན་གསར་པ་ནམ་མཁའ་ལ་བགྲོད་ཅིང་འོང་བ་ལ་
ནི་གཏོད་དེ། ལྟ་བར་བྱེད་ཅེས་པ་འདི་ནི། མཇུག་སྒྲོ་ཅན་ཞེས། རྨ་བྱའི་རིགས་བརྗོད་པའི་ངག་བར་
ན་ཡོད་ཅིང་། དེ་ཉིད་ཀྱི་ངག་ཀུན་གསལ་བར་བྱེད་པས་ན། རིགས་བརྗོད་པའི་བར་གྱི་གསལ་བྱེད་
ཅེས་བྱའོ།།
གཉིས་པ་བྱ་བ་བརྗོད་པའི་བར་གྱི་གསལ་བྱེད་ནི།དྲི་བཞོན་དལ་བུ་འགྱུ་བྱེད་དེ། །ཟླ་བ་
དག་ཀྱང་མེ་རུ་འགྱུར། །ཙན་དན་བྱུག་པ་ལྷུང་བ་ཡང་། །མཚོན་ལྷུང་འཁྱམ་པ་རྣམས་ལའོ །ཞེས་
པས་བསྟན་།དེ་ཡང་ལྷོ་ཕྱོགས་རི་བོ་མ་ལ་ཡའི་དྲི་བཞོན།ཙན་དན་གྱི་ངོས་ལ་བདར་ཞིང༌། དལ་
བུར་ས་གཞིའི་ངོས་ལ་འགྱུ་བར་བྱེད་པ་ཤིན་ཏུ་བསིལ་བ་དེ་ཉིད་ཀྱི་བྱེད་ལས།ཤར་ཕྱོགས་རི་བོ་ཅོད་
པཎ་ལས་འོངས་པའི ཟླ་བ་ཆུ་ཤེལ་གྱི་ནོར་བུའི་འོད་ཟེར་ཤིན་ཏུ་བསིལ་བ་དག་ཀྱང་། ཆགས་ལྡན་
གྱི་ལུས་ལ་དྲོད་སྐྱེད་པའི་མེར་འགྱུར་ལ། གཞན་ཡང༌། ཧ་རིའི་ཙན་དན་བདར་བའི་ལྡེ་གུའི་བྱུག་པ་
ལུས་ལ་ལྷུང་བ་སྟེ།བྱུག་པ་ཡང༌། མཚོན་ཆ་ལྷུང་བ་བཞིན་དུ། ལུས་ལ་སྡུག་བསྔལ་བསྐྱེད་པའི་
གྲོགས་སུ། འགྲོན་བུ་བུད་མེད་དང་བྲལ་ནས།གཞན་ཡུལ་དུ་ཡུན་རིང་དུ་འཁྱམས་པའི་སྐྱེ་བོ་རྣམས་
ལ་འགྱུར་རོ། །ཞེས་པ་འདི་ནི། བྱ་བ་བརྗོད་པའི་ཚིག་འགྱུར་ཞེས་པ་བར་ན་ཡོད་པས། ངག་ཕྱི་མའི་
མཐར་ཡང་།འགྱུར་ཞེས་པ་གསལ་བར་སྦྱར་དགོས་པས་།བྱ་བའི་བར་གྱི་གསལ་བྱེད་ཅེས་བྱའོ །
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་མཐའི་གསལ་བྱེད་ལ། རིགས་དང་བྱ་བ་གཉིས་ལས། དང་པོ་ནི། ཆུ་འཛིན་
གྱིས་ནི་རབ་གཏོར་ཆུ། །ཁྱིམ་གྱི་གཙུག་ཕུད་ལྡན་པའི་ཚོགས། །གློག་གི་ཐག་པ་གཡོ་བ་ཡང༌། །མེ་
ཏོག་གཞུ་ཅན་དག་གི་དཔུང༌། །ཞེས་པས་བསྟན་ཏེ།དེ་ཡང༌།ཆུ་འཛིན་གསར་པའི་སྤྲིན་གྱིས། རབ་
ཏུ་གཏོར་བའི་ཆུ་ཆར་ཟིམ་བུ་འབབ་པ་དང༌། ཁྱིམ་གྱི་ནང་ནང་གནས་པའི་རྨ་བྱ་གཞོན་ནུ། གཙུག་
ཕུད་ལྡན་པའི་ཚོགས་རྣམས་དགའ་བས་གར་བྱེད་པ་ཁང་རྩེར་རོལ་བ་དང༌། འབྲུག་སྒྲ་དང་བཅས་
པའི་ཆར་སྤྲིན་སྔོན་པོའི་དཀྱིལ་ན། གློག་གི་ཐག་པའི་ཞགས་པ་ཁྱབ་འཇུག་ཏུ་གཡོ་བ་སྟེ། འདི་
གསུམ་ཡང༌། མེ་ཏོག་གཞུ་ཅན་ཏེ། འདོད་ལྷ་དག་གི་དཔུང་སྟེ། ཆགས་པ་བསྐྱེད་པའི་གྲོགས་སུ་
གྱུར་ནས། གདུང་བར་འགྱུར་ཞེས་འདོད་ལྷའི་རིགས་བརྗོད་པའི་ཚིག །མེ་ཏོག་གཞུ་ཅན་ཞེས་པའི་
ཚིག །མཐའ་ན་ཡོད་ཅིང་དེ་ངག་གོང་བ་ཀུན་ལ་གསལ་བར་འཇུག་པས་ན མཐའི་རིགས་ཀྱི་
གསལ་བྱེད་ཅེས་བྱའོ །
གཉིས་པ་བྱ་བ་བརྗོད་པའི་གསལ་བྱེད་ནི།ཁྱོད་ཀྱི་ཏྤལ་རྣ་བ་ལ། །འདོད་པས་མདའ་ནི་
མདའ་སྟན་ལ། །ངས་ཀྱང་སེམས་ནི་འཆི་བ་ལ །གསུམ་པོ་འདི་ནི་མཉམ་དུ་བྱས །ཞེས་པས་
བསྟན་ཏེ། ཀྭ་ཡེ། མཛེས་མ་ཁྱོད་ཀྱི་ཨུཏྤལ་སྔོན་པོ་རྣ་བ་ལ་རྒྱན་དུ་བྱས་པ་འདི་དང༌། འདོད་པའི་ལྷ་
མྱོས་བྱེད་ལ་སོགས་པའི་མདའ་ལྔ་པོ་འདི་ཡི་མདའ་བསྟན་མེ་ཏོག་གི་གཞུ་ལ་བྱས་པ་འདི་དང༌།དེ་
གཉིས་སུ་མ་ཟད། ངས་ཀྱང་སེམས་ནི་འཆི་བ་ལ་ཐུག་པ་ཙམ་དུ་ཆགས་པ་དྲག་པོ་སྐྱེ་བར་བྱས་པ་
དང༌། གསུམ་འདི་ནི་དུས་མཉམ་སྟེ།གཅིག་ཆར་དུ་བྱས་ཞེས་པ་འདི་ནི། བྱ་བའི་ཚིག་བྱས་ཤེས་
པ་སྔ་མ་ཀུན་གྱི་མཐར་སྦྱར་དགོས་ཤིང༌། སྦྱར་བས་ངག་ཀུན་གསལ་བར་བྱེད་པའི་ཕྱིར། བྱ་བའི་
མཐའི་གསལ་བྱེད་ཅེས་བྱའོ། །
གཉིས་པ་འཕྲེང་པའི་གསལ་བྱེད་ལ། དཔེ་བཤད་པ།དོན་བསྟན་པ་གཉིས་ལས། དང་པོ་ནི
དཀར་ཕྱོགས་ཀྱི་ནི་འོད་དཀར་ཅན། །འཕེལ་བྱེད་དེ་ཡིས་མདའ་ལྔ་པ། །དེས་ཀྱང་ཆགས་པ་ཆགས་
པས་ཀྱང༌། །ན་ཆུང་དགའ་བའི་དགའ་སྟོན་དཔལ། །ཞེས་པས་བསྟན་ཏེ། དེ་ཡང་ཡར་ངོ་དཀར་
ཕྱོགས་ཀྱི་ནི།འོད་དཀར་ཅན་ཟླ་བ་ཉིན་རེ་བཞིན་འཕེལ་བར་བྱེད་ལ། དེ་ལྟ་བུར་འཕེལ་བའི་ཟླ་བ་
112

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དེ་ཡིས། མདའ་ལྔ་པ་འཕེལ་བར་བྱེད་ལ། མདའ་ལྔ་པ་དེས་ཀྱང་ཆགས་པ་འཕེལ་བར་བྱེད་ཅིང༌།
ཆགས་པས་ཀྱང་ན་ཆུང་རྣམས་ཀྱི་དགའ་བའི་དགའ་སྟོན་འཁྲིག་པའི་དཔལ་འཕེལ་བར་བྱེད་དོ། །
ཞེས་པ་འདི་ནི། འཕེལ་བའི་ངག་དང་པོར་ཡོད་པས། འཕེལ་བ་འདི་ནི་ངག་ཕྱི་མ་ཕྱི་མ་རྣམས། སྔ་
མ་སྔ་མ་ལ་ལྟོས་པའི་ངག་འཕྲེང་བ་རབ་ཏུ་ལྡན་པའི་ཕྱིར་དུ་སྦྱར་དགོས་པས། འཕྲེང་བའི་གསལ་
བྱེད་ཅེས་བྱའོ། །མདའ་ལྔ་ནི་གང་ཞེ་ན། འཆི་མེད་མཛོད་ཀྱི་འགྲེལ་པ་ཀ་མ་དྷེ་ནུར། དགའ་བྱེད་
དང༌། སྲེད་བྱེད་དང༌།རྨོངས་བྱེད་དང་། སྐེམ་བྱེད་དང༌།འཆི་བྱེད་ཀྱི་མདའ་ཞེས་བྱ་བ་རྣམ་པ་ལྔ་ལ་
གསུངས་ལ། གཤིན་རྗེ་གཤེད་ནག་པོའི་འགྲེལ་པ།བྲམ་ཟེ་དཔལ་འཛིན་གྱི་མཛད་པ་ལས།མྱོས་
བྱེད་དང༌།རྨོངས་བྱེད་དང༌། འདར་བྱེད་དང༌།ལྟུང་བྱེད་དང་།རྒྱལ་བྱེད་ཀྱི་མདའ་ཞེས་བྱ་བ་རྣམ་པ་
ལྔ་ལ་གསུངས་སོ།།དེས་ན་མདའ་ལྔའི་ཚིག་གང་དུ་བྱུང་ཡང༌།འདི་རྣམས་དྲན་པར་བྱེད་དགོས་སོ། །
གཉིས་པ་ནི། ཞེས་སོགས་དང་པོའི་གསལ་བྱེད་ནའང༌། སྔ་མ་སྔ་མ་ལ་ལྟོས་པའི། །ངག་
གི་འཕྲེང་བ་རབ་ལྡན་ཕྱིར། །དེ་ནི་འཕྲེང་བའི་གསལ་བྱེད་འདོད། །ཅེས་པས་བསྟན་ཏེ། དཀར་
ཕྱོགས་ཞེས་སོགས་ཤོ་ལོ་ཀ་གོང་དུ་བསྟན་པ་གཅིག་པོ་འདིའི། འཕེལ་བྱེད་ཅེས་བྱ་བ་དང་པོར་སྨོས་
པས བྱ་བ་བརྗོད་པའི་དང་པོའི་གསལ་བྱེད་ཡིན་མོད་ནའང༌། ངག་སྔ་མ་སྔ་མ་ལ།ཕྱི་མ་ཕྱི་མ་ལྟོས་
པའི། ངག་གི་འཕྲེང་བ་རབ་ཏུ་ལྡན་པའི་གསལ་བྱེད་ཡིན་པའི་ཕྱིར།དེ་ནི་འཕྲེང་བའི་གསལ་བྱེད་དུ་
འདོད་དོ། །ཞེས་པའོ །
གསུམ་པ་འགལ་དོན་གྱི་གསལ་བྱེད་ལ།དཔེ་བཤད་པ་དང༌།མཚན་ཉིད་ཀྱི་སྒོ་ནས་ངོ་བོ་
ངོས་གཟུང་བ་གཉིས་ལས། དང་པོ་ནི།རླུང་གི་རྩུབས་པའི་ཆུ་ཐིགས་ཅན། །སྤྲིན་གྱི་ལུས་མེད་དག་
གི་ནི། །ཨ་བ་ལེ་པ་འཕེལ་བར་བྱེད། །རྔུལ་གྱི་དག་སེལ་བར་བྱེད། །ཅེས་པས་བསྟན་ཏེ།དེ་ཡང༌།
རླུང་གི་རྩུབ་པ་སྟེ། ཆར་རླུང་དྲག་པོས་བསྐྱོད་པའི་ཆུ་ཆར་གྱི་ཐིགས་པ་དྲག་ཏུ་འབབ་པ་ཅན་དང་
ལྡན་པའི།ཆར་སྤྲིན་སྔོན་པོ་གློག་གི་ཞགས་པ་ཅན་གྱིས།ལུས་མེད་འདོད་པའི་ལྷ་དག་ནི། ཨ་བ་ལེ་
པ་སྟེ། ཆགས་པའི་གདུང་བ་དག་ནི་འཕེལ་བར་བྱེད་ལ། རྔུལ་གྱི་ཨ་བ་ལེ་པ་སྟེ། གདུང་བ་དག་ནི་
སེལ་བར་བྱེད་། །ཞེས་འཕེལ་བ་དང༌། སེལ་བའི་བྱ་བ་འགལ་བ་གཉིས་སྤྲིན་ལ་ཡོད་པར་བསྟན་
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞིང་། ཨ་བ་ལེ་པའི་ཚིག་གིས། ཕྱི་མའི་ཨ་བ་ལེ་པ་ཡང་གསལ་བར་སྟོན་པས། འགལ་བའི་དོན་གྱི
གསལ་བྱེད་ཅེས་བྱའོ །
གཉིས་པ་ནི། འདིར་ནི་སྤྲིན་གྱི་ཚིག་དག་དང༌། །ཨ་བ་ལེ་པའི་ཚིག་དག་གིས། །བྱ་བ་
འགལ་བ་ལྡན་པ་དེ། །འགལ་བའི་དོན་གྱི་གསལ་བྱེད་། །ཞེས་པས་བསྟན་ཏེ། དེ་ཡང་གོང་དུ་
བསྟན་པའི་ཚིག་སྦྱོར་གྱི་ངག་འདི་ནི། བྱེད་པ་པོར་གྱུར་པ་སྤྲིན་གྱི་ཚིག་དག་དག་དང་། ལས་སུ་གྱུར་
པ་ཨ་བ་ལེ་པའི་ཚིག་གིས བྱ་བ་འགལ་བ། འཕེལ་བ་དང༌། སེལ་བ་གཉིས་སྤྲིན་ལ་ལྡན་པར་སྦྱར་
བ་དེ་ནི།བྱ་བ་འགལ་བས་ན། འགལ་བའི་དོན་གྱི་གསལ་བྱེད་ཅེས་བྱའོ། །
བཞི་པ་དོན་གཅིག་པའི་གསལ་བྱེད་ནི། དཔེ་བཤད་པ་དང༌།དོན་བསྟན་པ་གཉིས་ལས།
དང་པོ་ནི།ཆུ་འཛིན་དག་གི་འཕྲེང་བ་འདིས།།ཕྱོགས་རྣམས་ཀྱི་ནི་གོ་སྐབས་ཕྲོགས །སྐར་མ་ཡི་ནི་
ཚོགས་རྣམས་བཟུང་། །དིང་ཡང་བདག་གི་སྲོག་རྣམས་ལེན། །ཞེས་པས་བསྟན་ཏེ།དེ་ཡང་། དབྱར་
གྱི་དུས་། མཚན་མོ་སྤྲིན་ནག་འཁྲིགས་པའི་ཆུ་འཛིན་དག་གི་འཕྲེང་བ་བྱེད་པ་པོ་འདིས བྱེད་
ལས ཤར་ཕྱོགས་ལ་སོགས་པའི་ཕྱོགས་རྣམས་ཀྱིས་ནི་གོ་སྐབས་ཡངས་པ་ཕྲོགས་། འདོམ་གང་
ཙམ་ཡང་མི་སྣང་བར་བྱས་པ་དང༌།དེའི་ཚེ་སྐར་མ་ཡི་ནི་ཚོགས་རྣམས་བཙོན་དུ་བཟུང་ནས།ཅི་ཡང་
མི་མངོན་པར་བྱས་ཤིང༌།གཞན་ཡང་།དུས་དིང་ཡང་མཚན་མོ་གནག་པས་ཆགས་པའི་བྱས་ནས།
སྲེད་ལྡན་བདག་གི་སྲོག་རྣམས་ཆགས་པས་ཉེན་པས། ད་ལྟ་ཉིད་དུ་ལེན་ཏེ། འཆི་ལ་ཐུག་པ་ཙམ་དུ་
བྱེད་ཅེས་པའོ།།
གཉིས་པ་ནི། གང་ཕྱིར་ཆུ་འཛིན་འཕྲེང་བ་ཡིས། །བྱ་བ་གཅིག་ཉིད་གསལ་བྱེད་འདིར། །
དུ་མའི་སྒྲ་ཡི་ཉེར་བླངས་པ། །དེ་ཕྱིར་དོན་གཅིག་གསལ་བྱེད་དོ། །ཞེས་པས་བསྟན་ཏེ།དེ་ཡང་གང་
གི་ཕྱིར།ཆུ་འཛིན་གྱི་འཕྲེང་བ་བྱེད་པ་པོར་གྱུར་པ་འདི་ཡིས། ཆགས་པས་གཟིར་བའི་བྱ་བ་གཅིག་
ཉིད་དམ་མི་སྣང་བའི་བྱ་བ་ཅིག་ཉིད་ཀྱི་དོན་གསལ་བར་བྱེད་པ་ལ། སྐབས་འདིར་ཕྲོགས་སོ། །
བཟུང་ངོ་། །ལེན་ནོ། །ཞེས་བྱ་བ་དུ་མའི་སྒྲ་ཡིས། ཉེ་བར་བླངས་ཏེ།སྦྱར་བ་དེའི་ཕྱིར།དོན་གཅིག་
གསལ་བྱེད་ཅེས་བྱའོ །
114

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལྔ་པ་སྦྱར་བའི་གསལ་བྱེད་ལ། དཔེ་སྦྱོར་དང༌། མཚན་ཉིད་ཀྱི་སྒོ་ནས་ངོ་བོ་ངོས་བཟུང་བ་
གཉིས་ལས། དང་པོ་ནི།དྲི་ཡི་བཞོན་པ་ཡིད་འོང་མཐོང༌། །སྔོ་བསངས་ཏ་མ་ལ་ཡི་། །སྤྲིན་ནི་
མཁའ་ལ་བྱེད་དེ། །གླང་ཆེན་འདི་དག་ས་ལའོ །ཞེས་པས་བསྟན་ཏེ། དེ་ཡང་ཙན་དན་དང༌།
གྷིང་གི་དྲི་ཡི་བཞོན་པར་གྱུར་པ་དང༌། ཡིད་དུ་འོང་ལ་སྤངས་ཤིན་ཏུ་མཐོ་བར་གྱུར་པ་དང༌། སྔོ་
བསངས་ཤིང་ཏ་མ་ལའི་འོད་དང་ལྡན་པའི་ཁྱད་ཆོས་གསུམ་འདི། ཁྱད་གཞི་སྤྲིན་དང་། གླང་པོ་
གཉིས་ལ་མཉམ་ཉིད་དུ་ལྡན་པས་སྦྱར་བ་ཡིན་ལ།དེ་ཡང་། ཁྱད་ཆོས་སྤྲིན་ནི་ནམ་མཁའ་ལ་རྒྱུ་བར་
བྱེད་ལ། གླང་ཆེན་འདི་དག་ས་གཞིའི་ངོས་ལ་རྒྱུ་ཞིང་འགྲོ་བར་བྱེད་དོ། །ཞེས་པ་འདི་ནི། སྤྲིན་དང་
གླང་པོ་གཉིས་དག་ལ། དྲིའི་བཞོན་པ་སོགས་གསུམ་མཉམ་ཉིད་དུ་ཁྱད་མེད་དུ་ཡོད་ལ་རྒྱུ་བར་བྱེད་
ཅེས། བར་གྱི་བྱ་བའི་གསལ་བྱེད་ཀྱི་ཚིག་ཡོད་ཀྱང་དོན་སྦྱར་བས་ན། སྦྱར་བའི་གསལ་བྱེད་ཅེས་
བྱའོ།།
གཉིས་པ་ནི། འདིར་ནི་ཆོས་རྣམས་ཐ་དད་མིན། །སྤྲིན་དང་གླང་པོ་རྣམ་དག་ཀྱང་། །རྒྱུ་བ་
ཉིད་ཀྱི་འབྲེལ་བའི་ཕྱིར། །སྦྱར་བའི་དོན་གྱི་གསལ་བྱེད་། །ཅེས་པས་བསྟན་ཏེ། གོང་དུ་བསྟན་
པའི་ཚིག་སྦྱོར་འདི་ནི། དྲི་ཡི་བཞོན་པ་དང་། ཡིད་འོང་མཐོ་བ་དང་། སྔོ་བསངས་ཏ་མ་ལའི་འོད།
ཅེས་པའི་ཆོས་རྣམས་ཐ་དད་མིན་པར། སྤྲིན་དང་གླང་པོ་རྣམ་དག་ལ་ཐུན་མོང་དུ་ཡོད་ཀྱང་དེ་གཉིས་
རྒྱུ་བ་ཐ་དད་ཙམ་མ་རྟོགས་རྒྱུ་བ་ཉིད་ཀྱི་འབྲེལ་བའི་ཕྱིར།སྦྱར་བའི་དོན་གྱི་གསལ་བྱེད་ཅེས་བྱའོ།
གསུམ་པ་མ་བཤད་པ་བསླབ་པའི་ཚུལ་ནི། རྣམ་པ་འདི་ཉིད་ཁོ་ན་ཡི། །གསལ་བྱེད་ལ་ནི་
རྣམ་རྟོག་པ།།ལྷག་མ་རྣམས་ཀྱང་རྗེས་མཐུན་པར། །མཁས་པ་རྣམས་ཀྱི་རྟོགས་པར་བྱ།།ཞེས་པས་
བསྟན་ཏེ། དེ་ཡང་བཤད་མ་ཐག་པའི་གསལ་བྱེད་ཀྱི་དབྱེ་བའི་རྣམ་པ་འདི་ཉིད་ཙམ་ཁོ་ན་ལ་བརྟེན་
པ་ཡི་ནི། གསལ་བྱེད་ཀྱི་དབྱེ་བ་ལ་ཕྱེ་ན་དུ་ཙམ་ཡོད་སྙམ་པའི་རྣམ་པར་རྟོག་པའི་སྤྲོས་པ་ལྷག་མ་
མང་དུ་ཡོད་པ་རྣམས་ཀྱང༌། གོང་དུ་བསྟན་པ་རྣམས་དང་རྗེས་སུ་མཐུན་པར་མཁས་པ་རྣམས་ཀྱིས།
རིག་པས་དཔགས་ལ་རྟོགས་པར་བྱའོ།།ཞེས་འདོམས་པའོ། །
ལྔ་པ་སྐོར་རྒྱན་ལ་གསུམ། མཚན་ཉིད། དབྱེ་ན། སོ་སོའི་དཔེར་བརྗོད་དོ། །དང་པོ་ནི།
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསལ་བྱེད་ཀྱི་ནི་གནས་ཉིད་དུ། ཞེས་པས་བསྟན་ཏེ། དེ་ལ་སྐོར་རྒྱན་ནི། བཤད་མ་ཐག་པའི་
གསལ་བྱེད་ཀྱི་གནས་ནི།ཐོག་མཐའ་བར་གསུམ་མིན་པ་ཉིད་བཞིན་དུ། འདིར་ཡང་།ཐོག་མཐའ་
བར་གསུམ་གང་རུང་དུ།དོན་ནམ། ཚིག་གམ།དོན་ཚིག་གཉིས་ཀ་བཟླས་ཏེ་བརྗོད་པ་ནི། བསྐོར་
བའི་མཚན་ཉིད་དོ། །
གཉིས་པ་ནི། དོན་སྐོར་དང་ནི་ཚིག་སྐོར་དང་། །གཉིས་ཀ་བསྐོར་བ་ཞེས་པ་ཡི། །རྒྱན་
གསུམ་པོ་དག་འདོད་དེ་དཔེར། །ཞེས་པས་བསྟན་ཏེ། དེ་ཡང༌།ཚིག་མི་འདྲ་བས་དོན་ཅིག་བཟླས་
ཏེ་བརྗོད་པས་དོན་བསྐོར་དང༌། དོན་མི་འདྲ་བ་ཚིག་འདྲ་བའི་སྒོ་ནས་བཟླས་ཏེ་བརྗོད་པས་ཚིག་
སྐོར་དང༌།དོན་ཚིག་གཉིས་ཀ་བཟླས་ཏེ་བརྗོད་པས གཉིས་ཀ་སྐོར་བ་ཞེས་པའི རྒྱན་གསུམ་པོ་
དག་ཏུ་སྔོན་གྱི་མཁས་པ་རྣམས་འདོད་དེ།དེ་གསུམ་སོ་སོར་དཔེར་བརྗོད་ན།འོག་ནས་སྟོན་པར་
བྱེད་ཅེས་པའོ། །
གསུམ་པ་སོ་སོའི་དཔེར་བརྗོད་ལ།གསུམ་ལས།དང་པོ་ནི།ཀ་དམ་པ་ནི་རྣམ་པར་རྒྱས། །
ཀུ་ཌ་ཛོ་ཀ་མ་རབ་གསལ། །ཀ་ན་ད་ལྱ་ནི་རབ་ཏུ་བྱེད། །ཀུ་ཀུ་བྷ་ཡང་གྱེས་པར་གྱུར། །ཞེས་པས་
བསྟན་ཏེ། དེ་ཡང་སོ་ཀའི་དུས་སམ། དུས་གཞན་དུ་ནི་ཡུལ་ཁམས་འགའ་ཞིག་ཏུ་ཤིང་ཀ་དམ་པ
ཞེས་བྱ་བ་ནི་རྣམ་པར་རྒྱས་ལ། འགའ་ཞིག་ཏུ་ཀུ་ཌ་ཛོ་ཀ་མ་ནི། རབ་ཏུ་གསལ་བར་བྱས་ཞེས་པ་
དང༌། འགའ་ཞིག་ཏུ། ཀན་ད་ལྱ་ནི་རབ་ཏུ་ཁ་ཕྱེ་བར་གྱུར་ལ། འགའ་ཞིག་ཏུ། ཀུ་ཀུ་བྷ་ཞེས་བྱ་བ་
ཡང་གྱེས་པར་གྱུར་ཏོ། །ཞེས་རྒྱས་པའི་དོན་བརྗོད་པའོ། །དེས་ན་ཤིང་འདི་རྣམས། རྣམ་པར་རྒྱས
རབ་ཏུ་གསལ། རབ་ཏུ་བྱེ། གྱེས་པར་གྱུར་ཅེས།དོན་ཤིང་རྒྱས་པ་གཅིག་པོ་དེ་ཉིད་བཟླས་ཏེ་ཡང་
ཡང་དུ་བརྗོད་པས་ན།དོན་སྐོར་ཞེས་བྱའོ། །གཉིས་པ་ཚིག་སྐོར་ནི། སྤྲིན་གྱི་འཕྲེང་བ་དག་གི་ནི། །
རྨ་བྱའི་ཚོགས་རྣམས་འདོད་ལྡན་བྱེད། །ཆུ་སྲིན་རྒྱལ་མཚན་ཅན་གྱི་གདོང༌། །ན་ཆུང་རྣམ་ཡིད་འདོད་
ལྡན་བྱེད །ཅེས་པས་བསྟན་ཏེ། དེ་ཡང༌། དབྱར་གྱི་དུས་སུ། སྤྲིན་གྱི་འཕྲེང་བ་ཤིན་ཏུ་མཛེས་པ་ལྷ་
ཡི་རྔ་དབྱངས་སྒྲོག་པ་དག་གི་ནི། རྨ་བྱའི་ཚོགས་རྣམས་ཡིད་དགའ་བ་སྐྱེས་ཏེ། སྙན་པའི་སྒྲ་སྒྲོག
ཅིང་། འདོད་ཆགས་དང་ལྡན་པར་བྱེད་ལ། གཞན་ཡང༌།ཆུ་སྲིན་གྱི་མགོ་བོའི་རྟོག་གི་མཚན་པའི་
116

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
རྒྱལ་མཚན་ལག་ཏུ་བཟུང་བ་ཅན་གྱི་བདུད་ཀྱི་སྟེ། དགའ་རབ་དབང་ཕྱུག་དེ་ཉིད་ཀྱི། དུས་དེ་རིང་
ནས་བཟུང་སྟེ། ན་ཆུང་གཞོན་ནུ་ཕོ་མོ་རྣམས་ཡིད་འདོད་ཆགས་དང་ལྡན་པར་བྱེད་ཅེས་པའོ །
འདིར་རྨ་བྱ་འདོད་ལྡན་དུ་བྱེད་པ་དང༌། ན་ཆུང་འདོད་ལྡན་དུ་བྱེད་པ་གཉིས། དོན་མི་འདྲ་ཡང༌།
ཚིག་འདྲ་བ་འདོད་ལྡན་བྱེད་བཟླས་ཏེ་བསྐོར་བས་ན།ཚིག་སྐོར་ཞེས་བྱའོ།།
གསུམ་པ་ནི།ཀུན་ལས་རྒྱལ་ནས་དེ་རིང་ཁྱོད། །བཙུན་མོ་རྣམས་དང་རྩེ་བར་བྱེད། །ཁྱོད་
ཀྱི་སྒྲ་སྡེ་མཐོ་རིགས་སོང༌། །ལྷ་མོ་རྣམས་དང་རྩེ་བར་བྱེད། །ཅེས་པས་བསྟན་ཏེ།ཀྱེ།མི་ཡི་བདག་
པོ་ཆེན་པོ་ཁྱོད། རང་གི་དགྲ་བོའི་ཚོགས་དང་གཡུལ་འཐབ་པ་ལས། དགྲ་བོ་ཀུན་ལས་རྒྱལ་ནས
དུས་དེ་རིང་སྟེ། ད་ལྟ་རྒྱལ་པོ་ཁྱོད་རང་གི་བཙུན་མོ་རྣམས་དང་ལྷན་ཅིག་ཏུ་སྐྱེད་མོས་ཚལ་དུ་རྩེད་
འཇོ་ལ་རོལ་ཞིང་བརྩེ་བར་བྱེད་ལ། གཞན་ཡང༌། ཁྱོད་ཀྱི་དགྲ་བོའི་སྡེ་ཡི་དམག་ཚོགས་ཕམ་སྟེ།
གཡུལ་དུ་ཤི་བ་རྣམས་མཐོ་རིགས་སུ་སོང་སྟེ། ལྷར་སྐྱེས་ནས། ད་ལྟ་ལྷ་མོ་གཞོན་ནུ་མ་རྣམས་དང་
ལྷན་ཅིག་ཏུ། ཕོ་བྲང་དུ་རྩེ་ཞིང་དགའ་བར་བྱེད་དོ། །ཞེས་ཤི་བ་ཕུལ་བྱུང་གི་རྒྱན་བརྗོད་པ་སྟེ།དེ་
ཡང༌།དྲང་སྲོང་རྒྱས་པའི་གཞུང་ལས།གཡུལ་དུ་བསད་པ་རྣམས་ལྷར་སྐྱེ་བོ།ཞེས་པ་དང༌།ལྷ་ཡིས་
བསད་པས་མཐོ་རིགས་ཐོབ །ཅེས་པའི་གྲུབ་མཐའ་ལ་རྟེན་པའི་དབང་དུ་བྱས་སོ། །དེས་ན། རྩེ་
བར་བྱེད།རྩེ་བར་བྱེད་ཅེས་ཚིག་སྐོར་བ་དང༌།ཀུལ་ལས་རྒྱལ་ནས་བཙུན་མོ་ལ་རྩེ་བ་དང་།དགྲ་སྡེ་
མཐོ་རིགས་སུ་སྐྱེས་ནས། ལྷ་མོ་ལ་རྩེ་བ་གཉིས་དགྲ་ལས་རྒྱལ་བར་དོན་གཅིག་པས། དོན་སྐོར་
ཡིན་ལ།དེས་ན་འདི་ནི་དོན་ཚིག་གཉིས་ཀ་སྐོར་བ་ཞེས་བྱའོ།།
དྲུག་པ་འགོག་པའི་རྒྱན་ལ་གསུམ། མཚན་ཉིད་ཀྱི་སྒོ་ནས་དབྱེ་བ་མདོར་བསྟན།ཕྱེ་བ་སོ་
སོའི་སྒོ་ནས་རྒྱས་པར་བཤད། མ་བཤད་པ་བསླབ་ཚུལ་ལོ། །དང་པོ་ནི། དགག་པ་བརྗོད་པ་འགོག་
པ་སྟེ། །དུས་གསུམ་ལ་ལྟོས་རྣམ་པ་གསུམ། །དེ་ནས་དེ་ཡང་དགག་བྱ་ཡི། །དབྱེ་བ་མཐའ་ཡས་ཕྱིར་
མཐའ་ཡས། །ཞེས་པས་བསྟན་ཏེ། ཚུལ་གང་ཡང་རུང་བའི་ཚིག་གིས་དགག་པ་བརྗོད་ནས། དངོས་
པོ་གང་ཞིག་བཀག་པ་དེ་ནི་འགོག་པ་སྟེ། དེ་ནི་འགོག་པའི་མཚན་ཉིད་ཡིན་ལ། དབྱེ་བ་མདོར་
བསྡུས་ན། དགག་བྱ་དུས་གསུམ་ལ་ལྟོས་ནས་འགོག་པ་ཡང་རྣམ་པ་གསུམ་མོ། །འདི་ནི་གཙོ་བོའི་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དབང་དུ་བྱས་པ་ཡིན་ལ། རྒྱས་པར་ཕྱེ་ན།དུས་གསུམ་འགོག་པ་བསྟན་པའི་རྗེས་དེ་ནས་འགོག་པ་
དེ་ཡང་རྒྱས་པར་ཕྱེ་ན་མཐའ་ཡས་། དགག་བྱའི་དབྱེ་བ་མཐའ་ཡས་པའི་ཕྱིར་རོ། །དེས་ན་འདི་ནི་
ཚིག་སྦྱོར་གང་དུ་དགག་བྱ་གང་ཞིག་འགོག་པའི་སྒོ་ནས་རྒྱན་དུ་སྦྱར་བས་ན། འགོག་རྒྱན་ནོ། །
གཉིས་པ་ལ། དུས་གསུམ་འགོག་པ་བཤད། ཁྱད་པར་ཉི་བཤད་པ་ལ། དང་པོ་ལ་ཡང་
གསུམ། བྱུང་བ་འགོག་པ། ད་ལྟར་བ། འགོག་པ། འབྱུང་འགྱུར་འགོག་པའོ། །དང་པོ་ལ། དཔེ་
བསྟན་པ་དང་། དཔེའི་དོན་བཤད་པ་གཉིས་ལས། དང་པོ་ནི། ལུས་མེད་ཀྱི་ནི་མེ་ཏོག་གི། །མདའ་
ལྔས་ཀུན་ལ་རྒྱལ་བར་གྱུར །ཅེས་པ་མི་སྲིད་ཡང་ན་ནི། །དངོས་པོའི་ནུས་པ་རྣམ་པར་བཀྲ། །ཞེས་
པས་བསྟན་ཏེ། ལུས་མེད་འདོད་པའི་ལྷ་ཁྱོད་ཀྱི་ནི། ཤིན་ཏུ་འཇམ་ལ་ཉུང་བའི་མེ་ཏོག་གི་མདའ་ལྔ་
པོ་འདི་འཕངས་པས། ས་གསུམ་གྱི་འགྲོ་བ་ཀུན་ལས་རྒྱལ་བར་གྱུར་ཏོ། །ཞེས་པ་འདི་འདྲ་མི་སྲིད་དེ།
རྒྱུ་དེ་ལས་འབྲས་བུ་འདི་འདྲ་འབྱུང་བར་མི་རིགས་སོ། །ཞེས་པ་ནི་དགག་བྱའོ །འགོག་བྱེད་
འོན་ཀྱང་ཡང་ན་ནི།དངོས་པོའི་ནུས་པ་བསམ་གྱིས་མི་ཁྱབ་ཅིང༌།རྣམ་པར་བཀྲ་བས་ན། འདོད་ལྷ་
དང༌། མདའ་རྣམས་ཀྱི་ནུས་པ་ཡང་བསམ་གྱིས་མི་ཁྱབ་པས་དེ་ལྟ་བུ་སྲིད་། །ཞེས་མི་སྲིད་མཉམ་
པའི་བློ་སྔར་བྱུང་བ་འགོག་པས་ན།འདས་པ་འགོག་པ་ཞེས་བྱའོ། །
གཉིས་པ་ནི། ཞེས་པ་འདི་ནི་སྟོབས་ཀྱིས། །ལས་མེད་རྒྱལ་བར་མི་རིགས་བློ།།དེ་ལྟར་
།འདི་འང་འདི
གྱུར་བཀག་དེ་ཡི་ཕྱིར། །འདི་འདྲ་འདི་ནི་བྱུང་བ་འགོག །ཅེས་པས་བསྟན་ཏེ དེ་ཡང་དངོས་པོའི་
ནུས་པ་རྣམ་པར་བཀྲ། ཞེས་པ་གོང་དུ་བཤད་མ་ཐག་པའི་དཔེར་བརྗོད་འདི་ནི། སྲིད་གསུམ་ལས་
རྒྱལ་བའི་རྒྱུ་མདའ་ལྔ་ལས་མེད་པའི་སྟོབས་ཀྱིས། ལུས་མེད་འདོད་མ་སྟེ། འཇིག་རྟེན་གསུམ་ལས་
རྒྱལ་བ་མི་རིགས་སོ །སྙམ་པའི་བློ་སྔ་མ་དེ་ལྟར་གྱུར་པ་། བློ་ཕྱི་མས དངོས་པོའི་ནུས་པ་སྣ་
ཚོགས་མཐོང་བའི་རྒྱུའི་སྟོབས་ལས་བཀག་པ་དེའི་ཕྱིར།རྣམ་པ་འདི་འདྲ་བ་དེ་ནི། སྔོན་བྱུང་བ་
འགོག་པ་ཞེས་བྱ་བའི་མཚན་ཉིད་ཡིན་ཏེ། འདི་ནི་རྒྱལ་བར་མི་སྲིད་དོ་སྙམ་པའི་བློ་སྔོན་དུ་བྱུང་བ་དེ་
བཀག་ནས།སྲིད་པར་སྒྲུབ་པས་ན།འབྱུང་བ་འགོག་པ་ཞེས་བྱའོ། །
གཉིས་པ་ལ་ཡང་དཔེ་བསྟན་པ་དང༌།དཔེའི་དོན་བཤད་པ་གཉིས་ལས།དང་པོ་ནི།སྙན་
118

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སྒྲོག་མ་དག་ཅི་ཡི་ཕྱིར། །རྣ་བ་ལ་ནི་ཨུཏྤལ་འཛུག།ལས་འདི་ལས་ནི་མིག་ཟུར་དག།ཡོངས་རྫོགས་
མིན་པར་སེམས་སམ་ཅི །ཅེས་པས་བསྟན་ཏེ། ཀྱེ། ངག་སྙན་པོར་སྒྲོག་པའི་མཛེས་མ་དག་ཉོན་
ཅིག །ཁྱོད་ཅིའི་ཕྱིར་རྣ་བ་གཉིས་དག་གི་སྙན་གོང་ལ་ནི། ཨུཏྤལ། རྒྱན་དུ་འཛུག་ཅིང་མཛེས་པར་
བྱེད་པ་དེ་ཅི་ཡིན། སྐྱེ་བོའི་ཡིད་དགའ་བར་བྱེད་དགོས་སོ་ཞེ་ན། སྐྱེ་བོའི་ཡིད་རང་དབང་མེད་དུ་
འཕྲོག་པའི་ལས་འདི་ལ་ནི། ཁྱོད་ཀྱི་མིག་ཟུར་གཡས་གཡོན་དུ་གཡོ་བའི་མཛེས་པ་དག་གིས་ཡིད་
འཕྲོག་པར་ནུས་ན། ཨུཏྤལ་རྒྱན་དུ་བྱས་པ་ཅི་ཞིག་བྱ།ཨུཏྤལའི་བྱེད་ལས་ནི། སྐྱེ་བོའི་ཡིད་འཕྲོག་
པར་བྱེད་པ་ལས་མེད་ལ།དེ་ནི་མིག་ཟུར་དཀྱུ་རིང་བ་གཡས་གཡོན་དུ་གཡོ་བ་དག་གི་ཡོངས་སུ་རྫོགས་
པར་བྱས་པ་ཡིན་པ་ལས དེ་ལྟ་བུ་མ་ཡིན་པར་སེམས་སམ།ཅི་སྟེ། སེམས་པར་མི་རིགས་། །
ཞེས་རང་གི་མཛའ་བོས་འགོག་པའོ། །
གཉིས་པ་ནི། འགའ་ཞིག་དཀར་མིན་ཨུཏྤལ། །རྣ་བར་བྱེད་ལ་མཛའ་བོ་ཡིས། །དེ་ལྟར་
བསྟོད་པས་འགོག་བྱེད་པ། །འདི་ནི་མངོན་གྱུར་འགོག་པའོ། །ཞེས་པས་བསྟན་ཏེ།མཛེས་མ་འགའ་
ཞིག །དཀར་བ་མ་ཡིན་པའི་ཨུཏྤལ་སྔོན་པོ་རྣ་བའི་རྒྱན་དུ་བྱེད་པ་ལ། རང་གི་མཛའ་བོ་ཡིས།
ཨུཏྤལ་འདི་ཡི་ཞིག་བྱ།མིག་ཟུར་ཤིན་ཏུ་མཛེས་པ་འདི་ཡི་ཆོག་མོད།ཅེས་དེ་ལྟར་ངོ་སྟོད་ཀྱི་མིག་
ཟུར་ལ་བསྟོད་ནས།ཨུཏྤལ་སྔོན་པོ་རྣ་རྒྱན་དུ་བྱས་པ་མངོན་གྱུར་པ་སྟེ། ད་ལྟ་རྒྱན་དུ་བྱས་བཞིན་པ།
འགོག་པར་བྱེད་པ་འདི་ནི།སྔོན་གྱུར་འགོག་པ་ཞེས་བྱའོ།།
གསུམ་པ་ལ། དཔེ་བསྟན་པ་དང༌། དེའི་དོན་བཤད་པ་གཉིས་ལས། དང་པོ་ནི། ཇོ་བོ་
བདེན་པར་སྨྲ་འོ་བདག །གཞན་དང་ཙུམ་པ་ནས་འཕོས་པ། །རྒྱ་སྐྱེགས་ཀྱི་ནི་དམར་མིག་གིས། །
ཁྱོད་ཀྱི་མཐོང་བར་འགྱུར་མ་ལགས། །ཞེས་པས་བསྟན་། དགའ་མ་རང་གི་བདག་པོ་ལ། ཀྱེ། ཇོ་
བོ་ཞེས་བོས་ནས། ཁོ་མོ་ནི་དྲང་པོའི་ཚིག་གི་བདེན་པར་སྨྲའོ། །བདག་ནི་སྐྱེ་བོ་གཞན་དང་ལྷན་ཅིག་
ཏུ་འཚོགས་ནས། ཙུམ་པ་ན་སྟེ།འོ་བྱས་ཤིང་ཁ་སྤྱད་པ་དེ་ཁྱོད་ཀྱི་མཐོང་ནས། སླར་མ་བཟོད་པ་
ལས་འཕོས་པའི་ཁྲོ་བས་རྒྱུ་བྱས་ནས རྒྱ་སྐྱེགས་ཀྱི་བྱུགས་པ་ལྟར། དམར་བའི་མིག་གི་ནི། ཁྱོད་
ཀྱིས་དུས་ནམ་ཡང་མཐོང་བར་འགྱུར་བ་མ་ལགས་ཏེ། བདག་ནི་ཉེས་པ་དེ་ལྟ་བུ་མི་བྱེད་པས ཁྱོད་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཀྱི་གནོད་པ་མི་འབྱུང་ཞེས་པའོ།།
གཉིས་པ་ནི།སྔར་ཉིད་ཤིན་ཏུ་ཁེངས་ལྡན་མས། །ནམ་ཞིག་འདི་ཡི་གནོད་པ་དག །འབྱུང་
བ་དེ་ལྟར་འགོག་བྱེད་པ། འདི་ནི་འབྱུང་འགྱུར་འགོག་པའོ། །ཞེས་པས་བསྟན་ཏེ། དེ་ཡང༌། སྔར་
ཉིད་ནས་ཀྱང༌།ཁྱིམ་བདག་གི་བརྟུལ་ཞུགས་བཟུང་ཞིང༌།ད་དུང་ཀྱང་ཁྱིམ་བདག་གི་བརྟུལ་ཞུགས་
རྟག་ཏུ་འཛིན་པར་འདོད་པའི། ཤིན་ཏུ་ཁེངས་མ་དང་ལྡན་མས།དུས་ནམ་ཞིག་སྟེ། མ་འོངས་པའི་
དུས་སུ། ཁྱིམ་བདག་འདི་ཡི་གནོད་པ་དག །སྐྱེ་བོ་གཞན་དང་འགྲོགས་པ་ལས་འབྱུང་བ་གོང་དུ་
བསྟན་པའི་ཚུལ་དེ་ལྟ་བུ་འགོག་པར་བྱེད་པ་འདི་ནི། མ་འོངས་པར་འབྱུང་འགྱུར་གྱི་གནོད་པ་འགོག་
པས་ན།འབྱུང་འགྱུར་འགོག་པ་ཞེས་བྱའོ། །
གཉིས་པ་ལ་ཉི་ཤུ་ལས། དང་པོ་ལ་དཔེ་བསྟན་པ་དང༌། དེའི་དོན་བཤད་པ་གཉིས་ལས།
དང་པོ་ནི། ལུས་ཕྲ་ཁྱོད་ཀྱི་ཡན་ལག་རྣམས། །འཇམ་པ་ཉིད་དུ་གནས་པ་རྫུན། །གལ་ཏེ་བདེན་པར་
འཇམ་པ་ན། །གློ་བུར་དུ་བདག་ཅི་ལ་གདུང༌། །ཞེས་པས་བསྟན་ཏེ།ཀྱེ ལུས་ཕྲ་མ་ཞེས་བོས་ནས།
ཁྱོད་ཀྱི་ཡན་ལག་དང་ཉིང་ལག་རྣམས། པདྨའི་འདབ་མ་ལྟར་འཇམ་པ་ཉིད་དུ་གནས་སོ། །ཞེས།
འཇིག་རྟེན་ན་གྲགས་པ་དེ་ནི་རྫུན་ཉིད་དེ། དེ་ལྟ་བུ་ཡང་མ་ཡིན་པར་གལ་ཏེ་བདེན་པར་འཇམ་པ་
ཉིད་དུ་གྱུར་ན། ཡན་ལག་དེ་ཉིད་ལ་རེག་ཙམ་གྱིས། གློ་བུར་དུ་བདག་གདུང་བ་དྲག་པོས་ཅི་ལ་
གདུང་སྟེ།གདུང་བར་མི་རིགས་སོ། །ཅིའི་ཕྱིར་ཞེ་ན།འཇམ་པ་ནི་བདེ་བའི་ཡིན་ལ།གདུང་བའི་
རྒྱུ་མིན་། །
གཉིས་པ་ནི། གང་ཕྱིར་དེ་ལྟར་འདོད་ལྡན་གྱིས། །དེ་དང་འགལ་བའི་ཆོས་ཀྱི་འདིར། །
བུད་མེད་ལུས་ནི་འཇམ་པ་དག །འགོག་པ་འདི་ནི་ཆོས་འགོག་པའོ །ཞེས་པས་བསྟན་ཏེ། གང་གི་
ཕྱིར་གོང་དུ་བསྟན་པའི་ཚུལ་དེ་ལྟར།སྐྱེ་བོ་འདོད་ཆགས་དང་ལྡན་པ་འགའ་ཞིག་གིས།བུད་མེད་ཀྱི་
ཡན་ལག་འཇམ་པ་དེ་དང་འགལ་བའི་ཆོས།།དྲག་ཏུ་གདུང་བར་བྱེད་པའི་སྐྱོན་གྱི་འདིར།དགག་བྱ་
བུད་མེད་ཀྱི་ལུས་ཀྱི་ཡན་ལག་འཇམ་པ་དག་འགོག་པར་བྱེད་པ་འདི་ནི།ཆོས་ཅན་ཡན་ལག་གི་ཆོས་
འཇམ་པ་འགོག་པས་ན།ཆོས་འགོག་པ་ཞེས་བྱའོ། །
120

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཉིས་པ་ལ་ཡང་། དཔེ་བསྟན་པ་དང༌། དེའི་དོན་བཤད་པ་གཉིས་ལས དང་པོ་ནི དེ་
ནི་མཛེས་པ་མ་ཡིན་ཞེས། །རྣམ་དབྱེ་འདི་ནི་ཅི་ལས་སྐྱེས། །དེར་ནི་འོད་ཙམ་གཡོ་བ་ཉིད། །མཐོང་
བར་འགྱུར་གྱི་རྟེན་མ་ཡིན། །ཞེས་པས་བསྟན་ཏེ དེ་ཡང་བརྗོད་པར་འདོད་པའི་སྐབས་ལྡན་མ་
འགའ་ཞིག་ལ། ཕུལ་བྱུང་གི་བསྟོད་པ་དེ་ནི། མཛེས་པ་འམ། མཛེས་པ་མ་ཡིན་། །ཞེས་པའི་རྣམ་
དབྱེ་བྱེད་པ་འདི་ནི་ཅི་ལས་སྐྱེས་། ཁྱད་ཆོས་མཛེས་མ་མཐོང་བར།ཁྱད་གཞི་མཛེས་མི་མཛེས་
ལ་དཔྱོད་པ་མི་འཐད་པས་སོ །དེས་ན།རྩོད་གཞིའི་གནས་དེར་ནི། རྟེན་ཆོས།འོད་དཀར་ཁྱིལ་ཁྱིལ་
བ་ཙམ་ཞིག་གཡོ་བ་ཉིད་མཐོང་བར་འགྱུར་གྱིས།རྟེན་བུད་མེད་ལ་སོགས་མཐོང་བ་ནི་མ་ཡིན་།
ཞེས་རྟེན་ཆོས་ཅན་བུད་མེད་འགོག་པས་ན།ཆོས་ཅན་འགོག་པའི་ཕུལ་བྱུང་གི་རྒྱན་ཡང་ཡིན་།།
གཉིས་པ་ནི། གང་ཕྱིར་གཟུགས་ཅན་མ་ངོ་མཚར། །བརྗོད་པར་འདོད་པས་འོད་ཅེས་
པའི། །ཆོས་འདི་ཁས་བླངས་ཆོས་ཅན་དག །འགོག་འདི་ཆོས་ཅན་འགོག་པའོ། །ཞེས་པས་བསྟན་ཏེ།
དེ་ཡང་གང་གི་ཕྱིར། གོང་དུ་བསྟན་པའི་ཚིག་སྦྱོར་འདི་ནི། ནུ་མའི་ཁུར་གྱི་དུད་པའི་གཟུགས་ཅན་
མའི།ངོ་མཚར་བའི་ཕུན་སུམ་ཚོགས་པའི་ཡོན་ཏན་བརྗོད་པར་འདོད་པས། དེར་ནི་འོད་ཙམ་གཡོ་
བ་ཉིད་མཐོང༌།ཅེས་པའི་ཆོས་འདི་ཁས་བླངས་ཤིང་མ་བཀག་པར།རྟེན་ཆོས་ཅན་མཛེས་མ་དག་མ་
མཐོང་ཞེས། ཕུལ་བྱུང་གི་རྒྱན་གྱི་ཆོས་ཅན་བུད་མེད་འགོག་པ་འདི། ཆོས་ཅན་འགོག་པའི་རྒྱན་ཞེས་
བྱའོ།།
གསུམ་པ་ལ་ཡང༌། སྔར་བཞིན་གཉིས་ལས། དང་པོ་ནི། ཁྱོད་ཀྱི་མིག་དག་དམར་གྱུར་
ཞིང་། །མཆུ་ཡི་ཡལ་འདབ་གཡོ་བ་དང༌། །སྨིན་མ་འཁྱོག་སྟེ་དེ་ལྟ་ནའང༌། །ཉེས་པ་མེད་པས་བདག་
མི་འཇིགས། ཞེས་པས་བསྟན་ཏེ། དེ་ཡང༌། མཛེས་མ་རང་གི་མཛའ་བོ་ལ། ཀྭ་ཡེ། གཏུམ་པོ་ཞེས་
བོས་ནས། ཁྱོད་ཀྱི་མི་གཉིས་དག་ཁྲོས་པས་དམར་པོར་འགྱུར་ཞིང༌། ཡ་མཆུ་མ་མཆུའི་ཡལ་འདབ་
གཉིས་དག་འདར་ཞིང་གཡོ་བ་དང༌།སྨིན་མ་ཁྱག་ཁྱོག་ཏུ་འཛིངས་ཏེ།ཁྲོས་པར་གྱུར་པ་དེ་ལྟ་ནའང༌།
འཇིགས་པའི་རྒྱུ་བདག་ནི་སྐྱེས་པ་གཞན་དང་འགྲོགས་པའི་ཉེས་པ་མེད་པས། བདག་ནི་མི་
འཇིགས་སོ །ཞེས། འཇིགས་པའི་རྒྱུའི་གཙོ་བོ་རང་གི་ཉེས་པ་འགོག་པས་ན།རྒྱུ་འགོག་པ་ཞེས་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱའོ།།
གཉིས་པ་ནི། གང་ཕྱིར་མཛའ་མོ་མཁས་པ་ཡི། །འཇིགས་པ་ཡི་ནི་རྒྱུ་ཡི་གཙོ། །རང་གི་
ཉེས་པ་འགོག་བྱེད་པ། །དེ་དག་འདིར་ནི་རྒྱུ་འགོག་པའོ། །ཞེས་པས་བསྟན་། དེ་ཡང་། གང་གི་
ཕྱིར་ཚིག་སྦྱོར་འདི་ནི། མཛའ་མོ་རང་གི་ཉེས་པ་སྤོང་བ་ལ་མཁས་པ་དེ་ཡིས་ནི། རང་གི་མཛའ་བོ་
ཁྲོས་པའི་རྣམ་འགྱུར་དང་ལྡན་ལ། འཇིགས་པའི་རྒྱུ་ཡི་གཙོ་བོ སྐྱེས་པ་གཞན་འགྲོགས་པའི། རང་
གི་ཉེས་པ་འགོག་པར་བྱེད་པ་དེ་དག །སྐབས་འདིར་ནི་རྒྱུ་འགོག་པ་ཞེས་བྱའོ །
བཞི་པ་ལ་ཡང༌།སྔར་བཞིན་གཉིས་ལས། དང་པོ་ནི། མཛའ་དག་ནི་རིང་ན་གནས། །
ཆུ་འཛིན་བགྲོད་ལྡན་འདི་ནི་འོངས། །ནེ་ཙུ་ལ་ཡང་རྒྱས་པ་མཐོང༌། །བདག་ཤི་མིན་པ་འདི་ཅི་ཀྭ། །
ཞེས་པས་བསྟན་ཏེ། མཛའ་བོ་དང་བྲལ་ནས་ཡུན་རིང་དུ་སོང་བའི་མཛེས་མ་འགའ་ཞིག་གི་སྨྲས་པ།
ཀྭ་ཡེ། བདག་གི་མཛའ་བོ་དག་ནི། ལོངས་སྤྱོད་ཚོལ་བའི་ཕྱིར་རྒྱང་རིང་ན་གནས་ལ་མཛའ་བོ་ཡོད་
པའི་ས་ཕྱོགས་དེ་ནས།ཆུ་འཛིན་དཀར་པོ་ལག་ལྡན་གཡོ་བ་ལྟ་བུ་བགྲོད་པ་དང་ལྡན་ཞིང་གཡོ་བ་
འདི་ནི། བདག་འབོད་པའི་ཕྱིར་འོངས་པ་འདྲ་ལ། གཞན་ཡང་།ཤིང་ནེ་ཙུ་ལ་ཞེས་བྱ་བ།མཛའ་བོ་
དྲན་བྱེད་དུ་གཅིག་ལ་གཅིག་འཁྲིལ་དུ་ཡོད་ཅིང༌། དེ་ཉིད་ཀྱི་ལོ་འདབ་དང༌། མེ་ཏོག་རྣམ་པ་སྣ
ཚོགས་པ་ཡང་རྒྱས་པར་མཐོང་བས་ན། ཀྱེ་མ་བདག་ད་ལྟ་ཉིད་དུ་ཤི་བ་མ་ཡིན་པ་འདི།ཅི་ཞིག་ཡིན་
ན་ཀྭ། ཞེས་ཆགས་པ་དྲག་པོ་སྐྱེས་ནས། འཆི་བའི་རྒྱུ་དེ་གསུམ་འཛོམ་ནས་ཀྱང༌། འབྲས་བུ་འཆི་བ་
མི་འབྱུང་བར་བསྟན་པས་ན།འབྲས་བུ་འགོག་པ་ཞེས་བྱ་འོ། །1
གཉིས་པ་ནི།དེ་རྒྱུ་ཆུ་འཛིན་བགྲོད་པ་སོགས། །མི་ཟད་པ་དག་ཉེར་བཀོད་ནས། །འབྲས་
བུ་འཆི་བ་ཟློག་པའི་ཕྱིར། །དེ་ནི་འབྲས་བུ་འགོག་པའོ། །ཞེས་པས་བསྟན་ཏེ། དེ་ཡང་ཆགས་པས་
དྲག་ཏུ་གདུངས་པས། འཆི་བའི་རྒྱུ་ཆུ་འཛིན་བསྒྲོད་ཅིང་འོང་བ་དང་། ལ་སོགས་པས་མཛའ་བོ་དང་
བྲལ་བ་དང༌།མཛའ་བོ་དྲན་བྱེད་གཅིག་ལ་གཅིག་འཁྲིལ་དུ་བྱས་པ།ནེ་ཙུ་ལ་རྒྱས་པ་སོགས་མི་ཟད་
པ་དག་ཉེ་བར་བཀོད་ནས། འབྲས་བུ་འཆི་བ་ཟློག་པ་སྟེ།བཀག་པ་དེའི་ཕྱིར། དེ་ནི་འབྲས་བུ་
འགོག་པ་ཞེས་བྱའོ །
122

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལྔ་པ་ལ་ཡང་སྔར་བཞིན་གཉིས་ལས། དང་པོ་ནི། གལ་ཏེ་གཤེགས་ན་གཤེགས་པར་
མཛོད། །ཁྱོད་ཀྱི་བགྲོད་པས་བདག་ལ་ནི། །གདུང་བ་ཡུན་རིངས་འབྱུང་མི་འགྱུར། །འདི་ལ་ཁྱོད་ནི་
དོགས་མི་འཚལ། །ཞེས་པས་བསྟན་ཏེ། དེ་ཡང་ཁྱིམ་བདག་འགའ་ཞིག་གིས། ཡུལ་གཞན་དུ་
འགྲོ་བོ། །ཞེས་དགའ་མ་ལ་སྨྲས་པའི་ཚེ། དགའ་མས་དེ་འགོག་པ་ནི། མཛའ་བོ་ཁྱོད་གལ་ཏེ་
གཤེགས་ན་མྱུར་དུ་གཤེགས་པར་མཛོད་ཅིག །ཁྱོད་ཀྱི་ཡུལ་གཞན་དུ་བགྲོད་པས། བདག་ལ་ནི།
སྡུག་བསྔལ་གྱི་གདུང་བ་ཡུན་རིང་དུ་འབྱུང་བར་མི་འགྱུར་ཏེ་མྱུར་དུ་འཆི་བས་སོ །བདག་འཆི་བ་
འདི་ལ། ལང་ཚོ་ཅན་ཁྱོད་ནི་འདི་ལ་ཐེ་ཚོམ་གྱི་དོགས་པ་མི་འཚལ་།ངེས་པར་འཆིའོ །ཞེས་འཆི་
བའི་སྡིགས་ཀྱི་འགྲོ་བ་ལྡོག་པའོ།།
གཉིས་པ་ནི། ཞེས་པ་འཆི་བ་གསལ་བྱེད་པའི། །རྗེས་སགནང་ཉིད་ཀྱི་སྒོ་ནས་ནི། །
མཛའ་བོའི་བསྒྲོད་པ་འགོག་བྱེད་པ། །དེ་ནི་རྗེས་གནང་འགོག་པར་བརྗོད། །ཅེས་པས་བསྟན་།དེ་
ཡང་གལ་ཏེ་གཤེགས་ན་གཤེགས་པར་མཛོད་ཅེས་པས མཛའ་བོ་འགྲོ་བར་རྗེས་སུ་སྣང་ནས།
ཁྱོད་ཀྱི་བགྲོད་པས་བདག་ལ་། །གདུང་བ་ཡུན་རིང་འབྱུང་མི་འགྱུར། །ཞེས་པ་འཆི་བ་གསལ་བར་
བྱས་པའི་སྒོ་ནས་མཛའ་བོ་འགྲོ་བ་འགེགས་པ་འདི་། རྗེས་སྣང་ཉིད་ཀྱི་སྒོ་ནས་མཛའ་བོའི་བགྲོད
པ་འགོག་པར་བྱེད་པས་ན།དེ་ནི་རྗེས་སྣང་གི་འགོག་པར་བརྗོད་པར་བྱའོ །
དྲུག་པ་ལ་ཡང་གཉིས་ལས། དང་པོ་།ནོར་ནི་མང་པོ་རྙེད་འགྱུར་ཞིང༌། །ལམ་དུ་ཡང་ནི་
བདེ་ཞིང་དགེ། །བདག་སྲོག་ལ་ཡང་ཐེ་ཚོམ་མེད། །འོན་ཀྱང་མཛའ་བོ་འགྲོ་མི་བྱ། །ཞེས་པས་
བསྟན་ཏེ། དེ་ཡང༌། མཛའ་བོས། ཁོ་བོ་ཚོང་ལ་འགྲོ་བྱས་པས། དགའ་མས། ཀྱེ།ཤེས་ལྡན་ཁྱེད་
ཕྱིན་ན་ནོར་ནི་མང་པོ་རྙེད་པར་ཡང་འགྱུར་ཞིང༌། ལམ་དུ་ཡང་ནི་གེགས་མེད་པས། བདེ་ཞིང་དགེ་
བར་ཡང་འགྱུར་ལ། བདག་པོ་ཁྱོད་ཀྱི་སྲོག་ལ་ཡང་འཆི་བའི་ཉེན་གྱི་ཐེ་ཚོམ་མེད་པས་ཡུལ་དུ་ཉེ་
བར་འཁོར་ཡོང་མོད།འོན་ཀྱང་ཁོ་མོ་ཁྱོད་དང་མ་བྲལ་བ་དགའ་བས།མཛའ་བོ་ཁྱོད་ཡུལ་གཞན་དུ་
འགྲོ་བར་མི་བྱའོ།།ཞེས་དབང་ཆེས་འགོག་པས་ན།དབང་གི་འགོག་པ་ཞེས་བྱའོ། །
གཉིས་པ་ནི།མཛའ་བོ་འགྲོ་བར་སྦྱོར་བ་ཡི། །རྒྱུ་རྣམས་དག་ནི་རབ་བཤད་ནས། །དབང་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཉིད་ཀྱི་ནི་དེ་འགོག་པ། །འདི་འདྲ་དབང་གི་འགོག་པའོ །ཞེས་པས་བསྟན་། དེ་ཡང་། མཛའ་བོ་
འགྲོ་བར་སྦྱོར་བའི་རྒྱུ།ནོར་རྙེད་པ་དང༌།ལམ་དུ་བར་ཆད་མེད་པ་དང༌།མཛའ་བོ་ལ་སྲོག་ཉེན་མེད་
པ་རྣམས་དག་ནི་རབ་བཤད་ནས། དབང་ཆེ་ཉིད་ཀྱི་ནི་མཛའ་བོའི་བགྲོད་པ་དེ་འགོག་པར་བྱེད་པ།
འདི་འདྲ་བ་དེ་ནི་དབང་གི་འགོག་པ་ཞེས་བྱའོ། །
བདུན་པ་ལ་ཡང་གཉིས་ལས དང་པོ་ནི། བདག་ནི་གསོན་རེ་སྟོབས་དང་ལྡན། །ནོར་གྱི་
བསམ་པ་སྟོབས་ལྡན་མིན། །མཛའ་བོ་གཤེགས་སམ་བཞུགས་ལགས་སམ།།རང་གི་གནས་སྐབས་
སྨོས་པ་ལགས། །ཞེས་པས་བསྟན་ཏེ། དེ་ཡང༌། ཁོ་མོ་བདག་ནི་མཛའ་ཁྱོད་ཡུན་རིང་དུ་གསོན་
ནས། ཁོ་མོའི་ཁྱིམ་བདག་ཏུ་གནས་རེ་བའི་བསམ་པ་སྟོབས་དང་ལྡན་པར་ཡོད་ལ།ནོར་འདོད་
པའི་བསམ་པ་ནི་སྟོབས་དང་ལྡན་པར་ཡོད་པ་མ་ཡིན་པས དེས་ན་མཛའ་བོ་ཁྱོད་གཤེགས་སམ་
བཞུགས་ལགས་སམ། ཁོ་མོ་རང་གི་བསམ་པའི་གནས་སྐབས་ཁྱེད་རང་ལ་དྲང་པོར་སྨོས་པ་
ལགས་སོ། །ཞེས་མ་གུས་པའི་ཚིག་བརྗོད་པས་ན། མ་གུས་པས་འགོག་པའོ །ཡང་ན་ཁོ་མོ་བདག་
ནི་མ་ཤི་བར་དུ་ཡུན་རིང་དུ་གསོན་ནས། ཁྱེད་དང་ལྷན་ཅིག་ཏུ་འགྲོགས་སུ་རེ་བའི་བསམ་པ་ནི།
ཁྱོད་ལ་ཡོད་ན་སྟོབས་དང་ལྡན་པ་ཡིན་གྱི།ནོར་འདོད་ཅིང་ཚོལ་བའི་བསམ་པ་ནི་སྟོབས་དང་ལྡན་
པ་མ་ཡིན་ནོ། །དེའི་ཅིའི་ཕྱིར་ཞེ་ན། ཁྱོད་དང་བྲལ་ན་བདག་ནི་ངེས་པར་འཆི་བར་འགྱུར་བས་
བདག་ལ་ནོར་གྱི་ཅི་ཞིག་བྱ། ཁྱོད་རང་ལ་ཡང་བདག་མེད་པས་ནོར་གྱི་ཅི་ཞིག་བྱ་ན། དེའི་ཕྱིར།
མཛའ་བོ་ཁྱོད་གཤེགས་སམ་བཞུགས་ལགས་སམ། ཁོ་མོ་རང་གི་ཡིད་ལ་བསམ་པའི་གནས་སྐབས་
ཁྱེད་རང་ལ་དྲང་པོར་སྨྲས་པ་ཡིན་། །ཞེས་ཀྱང་བྱའོ། །
གཉིས་པ་ནི། གང་ཕྱིར་འདིར་ནི་ཆགས་ལྡན་མས། །མཛའ་བོའི་བགྲོད་པ་འགོག་བྱེད་
ཅིང་། །མ་གུས་བཞིན་དུ་ཚིག་སྦྱར་བས། །འདི་ནི་མ་གུས་པས་འགོག་པའོ །ཞེས་པས་བསྟན་ཏེ།
གང་གི་ཕྱིར་གོང་དུ་བསྟན་པའི་ཚིག་སྦྱོར་འདི་ནི། ཆགས་ལྡན་མས་གཤེགས་སམ་བཞུགས་ལགས་
སམ། ཞེས་མ་གུས་བཞིན་དུ་ཚིག་སྦྱར་ནས། མཛའ་བོ་ཡུལ་གཞན་དུ་བགྲོད་པ་འགོག་པར་བྱེད་པ་
འདི་ནི།མ་གུས་པས་འགོག་པ་ཞེས་བྱའོ །
124

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བརྒྱད་པ་ལ་གཉིས་ལས། དང་པོ་ནི། མཛའ་བོ་གལ་ཏེ་གཤེགས་ན་བཞུད། །ཁྱོད་ཀྱི་
ལམ་ནི་ཤིས་གྱུར་ཅིག །གང་དུ་ཁྱོད་ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག །ཅེས་
པས་བསྟན་ཏེ།དེ་ཡང་། ཀྱེ། མཛའ་བོ་ཁྱོད་གལ་ཏེ་གཤེགས་ན།མྱུར་དུ་བཞུད་ཅིག །ཁྱོད་ལམ་དུ་
གཤེགས་པའི་ལམ་དེར་ཡང༌། བར་ཆད་མེད་པར་དགེ་ལེགས་དང་ལྡན་ཞིང་། བཀྲ་ཤིས་པར་གྱུར་
ཅིག །ཁོ་མོ་ནི་ཁྱོད་ལ་གདུངས་པའི་དབང་གིས་ཁྱོད་དང་བྲལ་མ་ཐག་ཏུ་འཆི་ཞིང༌། ཤི་མ་ཐག་ཏུ་
ཁྱོད་གང་དུ་གཤེགས་པའི་གནས་དེར་བདག་ཀྱང་ལྷན་ཅིག་ཏུ་སྐྱེ་བ་ཉིད་དུ་གྱུར་ཅིག །ཅེས་སྨོན་ཞིང་
ཤིས་པ་བརྗོད་པས་ན།ཤིས་པ་བརྗོད་པའི་འགོག་པ་ཞེས་བྱའོ། །
གཉིས་པ་ནི། དེ་ལྟར་ཤིས་བརྗོད་ལམ་གྱིས་གང༌། །རང་གི་གནས་སྐབས་གསལ་བྱེད་
ལས། །མཛའ་བོའི་བགྲོད་པ་འགོག་བྱེད་པ། །འདི་ནི་ཤིས་བརྗོད་ཀྱིས་འགོག་པའོ །ཞེས་པས་
བསྟན་། དེ་ལྟར་གོང་དུ་བསྟན་པའི་དཔེར་བརྗོད་དུ། ཁྱོད་ཀྱི་ལམ་ནི་ཤིས་གྱུར་ཅིག །ཅེས་ཤིས
བརྗོད་ཀྱི་སྒོ་ནས་ལམ་གེགས་མ་བྱས་པར། གང་དུ་ཁྱོད་ནི་གཤེགས་པ་དེར། བདག་ཀྱང་སྐྱེ་བ་ཉིད་
གྱུར་ཅིག །ཅེས་དགའ་མ་རང་གི་འཆི་བའི་གནས་སྐབས་གསལ་བར་བྱེད་པས མཛའ་བོ་ཡུལ་
གཞན་དུ་བགྲོད་པ་འགོག་པར་བྱེད་པ་འདི་ནི།ཤིས་བརྗོད་ཀྱི་འགོག་པ་ཞེས་བྱའོ། །
དགུ་པ་ལ་ཡང་གཉིས་ལས།དང་པོ་ནི། གལ་ཏེ་ཁྱོད་འགྲོ་བདེན་ཉིད་ན། །ཁྱོད་ཀྱི་གཞན་
ལ་འགའ་ཞིག་ཚོལ། །བདག་ནི་གླགས་ཚོལ་འཆི་བ་ཡི། །དེ་རིང་ཉིད་དུ་འགོག་པར་འགྱུར། །ཞེས་
པས་བསྟན་ཏེ། དེ་ཡང་། གལ་ཏེ་མཛའ་བོ་ཁྱེད་འགྲོ་བ་བདེན་པ་ཉིད་ཡིན་ན། ཁྱོད་ཀྱི་དགའ་མ་
གཞན་པ་འགའ་ཞིག་ཚོལ་བ་ཞོག་ཅིག །བདག་གིས་ཁྱེད་ལ་ཕན་མི་ཐོགས་ཏེ། ཁྱེད་དང་བྲལ་མ་
ཐག་ཏུ། བདག་ནི་ཁྱེད་དང་བྲལ་བའི་གདུང་བ་དྲག་པོས་གདུངས་ཤིང༌། འཆི་བདག་གི་གླགས་
བཙལ་ནས་འཆི་བ་ཡིས་དེ་རིང་ཉིད་དུ་འགོག་སྟེ། སྲོག་འཕྲོག་པར་འགྱུར་རོ །ཞེས་རྩུབ་མོའི་ཚིག་
སྨྲས་པའོ །གཉིས་པ་ནི། གང་ཕྱིར་མཛའ་བོའི་དབང་གྱུར་མས། །མཛའ་བོའི་བགྲོད་པ་འགོག་
བྱེད་པ།།ཚིག་རྩུབ་ཡི་གེ་སྔོན་འགྲོ་ཅན། །འདི་ནི་རྩུབ་མོའི་འགོག་པའོ། །ཞེས་པས་བསྟན་ཏེ།གང་
གི་ཕྱིར་མཛའ་བོ་ལ་ལྷག་པར་ཆགས་ཤིང༌། ཤིན་ཏུ་མཛའ་བའི་དབང་དུ་གྱུར་པའི་ཆགས་ལྡན་མས་
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མཛའ་བོའི་བགྲོད་པ་འགོག་པར་བྱེད་པ་ལས། གལ་ཏེ་ཁྱེད་འགྲོ་བ་བདེན་ན། ཁྱེད་རང་དགའ་མ་
གཞན་ཞིག་འཚོལ་བ་ཞོག་ཅིག །ངེད་ནི་འཆི་བས་ཁྱེད་ལ་ཕན་མི་ཐོགས་སོ། །ཞེས་པའི་ཚིག་རྩུབ་
ཀྱི་ཡི་གེ་སྟེ།གཏམ་སྔོན་དུ་འགྲོ་བ་ཅན་འདི་ནི།རྩུབ་མོས་འགོག་པའོ།།
བཅུ་པ་ལ་ཡང་གཉིས་ལས དང་པོ་ནི། གལ་ཏེ་གཤེགས་ན་མྱུར་དུ་བཞུད། །ཕྱི་ནས་
གཉེན་འདུན་འཁྲུགས་པའི་ཁས །བསྒྲགས་པའི་ཆོ་ངེས་འགྲོ་བ་ཡི། །གེགས་གྱུར་ཁྱོད་ཀྱི་རྣ་བར་
འོང༌། །ཞེས་པས་བསྟན་ཏེ།གལ་ཏེ་མཛའ་བོ་ཁྱོད་གཤེགས་ན།མ་འགོར་བར་མྱུར་དུ་བཞུད་ཅིག།
དེ་ལྟ་མ་ཡིན་པར་ཡུན་རིང་འགོར་ན། ཁྱེད་ནི་འགྲོ་ངེས་པས་བདག་ནི་འཆི་ལ ཤི་བའི་རྗེས་སུ་ཕྱི་
རོལ་ནས། ཁོ་མོའི་གཉེན་འདུན་དང་བྲན་གཡོག་རྣམས་འདུས་ནས། བདག་བའི་མྱ་ངན་གྱི་
སེམས་འཁྲུགས་པའི་ཁས ངུ་འབོད་སྣ་ཚོགས་བསྒྲགས་པའི་ཆོ་ངེས་ཆེན་པོ་རྣམས། ཁྱོད་ཀྱི་རྣ་བར་
འོང་ལ། དེའི་ཚེ་ཁྱོད་འགྲོ་བའི་གེགས་སུ་གྱུར་ནས། ཁྱོད་ཀྱི་མི་ཐོན་ལ། དེ་ལྟར་ཁྱོད་ནི། བདག་
ཀྱང་མེད་ལ།ནོར་ཡང་མེད་པར་འགྱུར་བས། མྱུར་དུ་སོངས་ཤིག་ཅེས་གྲོགས་བྱེད་པ་སྐད་དུ་སྟོན་
པས་གྲོགས་ཀྱི་འགོག་པའོ །
གཉིས་པ་ནི། གང་ཕྱིར་འདིར་ནི་མཐའ་གཅིག་ཏུ། །ཆགས་མས་གྲོགས་ཉིད་བྱེད་པ་ཡིན། །
མཛའ་བོའི་བསྒྲོད་པ་འགོག་པ་ནི། །གྲོགས་ཉིད་ཀྱི་ནི་འགོག་པའོ། །ཞེས་པས་བསྟན་ཏེ། གང་གི་
ཕྱིར་བཤད་མ་ཐག་པའི་ཚིག་སྦྱོར་འདིར་ནི།མཐའ་གཅིག་ཏུ་སྟེ།སྙིང་ནས་ཡིན་པ་སྐད་དུ་བྱས་ནས།
ཆགས་ལྡན་མས་མཛའ་བོ་འགྲོ་བར་སྦྱོར་བ་ཡི། གྲོགས་ཉིད་བྱེད་པའི་ངག་གི་ཚིག །འགྲོ་ན་མྱུར་དུ་
བཞུད་ཅིག་ཅེས་པའི་ཟོལ་གྱི་ཚིག་འདི་ཡིས།མཛའ་བོའི་བསྒྲོད་པ་འགོག་པ་འདི་ནི། གྲོགས་བྱེད་
པ་ཉིད་ཀྱི་སྒོ་ནས་འགོག་པས་གྲོགས་ཀྱི་འགོག་པའོ །བཅུ་གཅིག་པ་གཉིས་ལས། དང་པོ་ནི།
བཞུད་ཅེས་ཁྱོད་དགེས་བརྗོད་འདོད་ཀྱང༌། །བདག་ཉིད་དགའ་བར་བྱེད་པའི་ཚིག །མ་གཤེགས་
ཤེས་པ་ཁ་ནས་ནི། །བྱུང་བར་གྱུར་ལ་བདག་ཅི་བྱེད། །ཅེས་པས་བསྟན་ཏེ། དེ་ཡང་ཁོ་མོ་ནི་མཛའ་
བོ་ཁྱོད་རྟག་ཏུ་དགེས་པའི་བྱ་བ་བྱེད་པར་འདོད་པ་ཡིན་པས། ད་ལྟ་ཡང༌། བཞུད་ཅེས་ཁྱོད་རང་ཇི་
ལྟར་དགེས་པ་བཞིན་དུ། ཀུན་སློང་ལ་བརྗོད་པར་འདོད་པ་ཡོད་དུ་ཟིན་ཀྱང་ཁོ་མོ་རང་གི་ཞེ་འདོད་ལ།
126

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཁྱེད་བསྡད་ན་དགའ་བས། བདག་ཉིད་རང་གི་སེམས་དགའ་བར་བྱེད་པའི་ཚིག །མ་གཤེགས་ཞེས་
པ་ཁ་ནས་ནི། རང་དབང་མེད་དུ་བྱུང་བར་གྱུར་པ་ལ། བདག་འགྱོད་ཀྱང་ཐབས་ཅི་ཞིག་བྱེད་དུ་ཡོད་
དེ་མེད་ཅེས་པའོ །
གཉིས་པ་ནི། མི་འདོད་དངོས་ལ་འབད་བྱས་པའི །འབྲས་བུ་ཕྱིན་ཅི་ལོག་སྐྱེད་པས །
དོན་མེད་ཉེ་བར་བསྟན་པའི་ཕྱིར། །དེ་ནི་འབད་པས་འགོག་པའོ། །ཞེས་པས་བསྟན་།མི་འདོད་
པའི་དངོས་པོ་མཛའ་བོ་འགྲོ་བ་ལ་སྦྱོར་བ་ཡིན་ལ། དེ་ལ་འབད་པ་དྲག་པོ་བྱས་ནས་བཞུད་ཅེས་
བརྗོད་པར་འདོད་ཀྱང༌། འབྲས་བུ་ཕྱིན་ཅི་ལོག་མ་གཤེགས་ཞེས་པའི་ཚིག་རང་དབང་མེད་དུ་སྐྱེད་
ཅིང་བྱུང་བས་ན། འབད་པ་བྱས་ཀྱང་དོན་མེད་དུ་ཉེ་བར་བསྟན་པའི་ཕྱིར། ཚིག་སྦྱོར་འདི་ནི་མཛའ་
བོ་དགེས་པའི་ཚིག་ལ་འབད་པ་དྲག་ཏུ་བྱས་ནས་འགོག་པས་ན།འབད་པས་འགོག་པ་ཞེས་བྱའོ། །
བཅུ་གཉིས་པ་ལ་གཉིས་ལས། དང་པོ་ནི། སྐད་ཅིག་ལྟ་ལ་གེགས་བྱེད་པའི། །རྫི་མ་སྐྱོད་
པ་ལ་ཁྲོ་བ། །ཁྱོད་ཀྱི་མཛའ་ལ་འགྲོ་བ་སྨྲོས། །བདག་ནི་དེ་ཡི་འདོད་པ་འདོད། །ཅེས་པས་བསྟན་ཏེ།
མཛའ་བོ་བདག་ནི་དཀའ་ཐུབ་ཀྱི་ནགས་སུ་བསམ་གཏན་ནམ།ཡུལ་གཞན་དུ་ཚོང་ལ་འགྲོ་ཡི།ཁྱོད་
ཀྱི་གེགས་མ་བྱེད་ཅིག་ཅེས་དགའ་མ་ལ་སྨྲས་པ་དང༌། དགའ་མས་བདག་ནི་རང་དབང་ཅན་མ་ཡིན་
པས། ཁྱོད་ཀྱི་བདག་ཁྱེད་རང་དང་མཛའ་བའི་མཛའ་བོ་གཅིག་ཡོད་པ་དེ་ལ་འགྲོ་བ་སྨྲོས་ཤིག །
མཛེས་པས་གཏོང་ན་བདག་གིས་ཀྱང་གཏོང་ཕོད་པས། བདག་ནི་མཛའ་བ་དེའི་འདོད་པ་གང་ཡིན་
པ་དེ་དག་ཀྱང་འདོད་། །མཛའ་བ་དེ་ཅི་ཙམ་དུ་མཛའ་ཞེ་ན། ཁྱོད་ཀྱི་གདོང་ལ་ལྟ་བའི་མིག་ལ།
སྐད་ཅིག་ཙམ་གེགས་བྱེད་པའི་རྫི་མ་སྐྱོད་པ་ལ་ཡང་། འདིས་བདག་གི་འདོད་པའི་དོན། གདོང་ལ་
རྒྱུན་མི་ཆད་དུ་བལྟ་བའི་གེགས་བྱས་།ཞེས་འཕྲོག་པར་བྱེད་ཅིང་འབྲལ་མི་ཕོད་པར་མཛའ་བའོ།།
གཉིས་པ་ནི། གང་ཕྱིར་མཛའ་བའི་གཞན་དབང་ལ། །དེ་ཡི་བསྒྲོད་པ་འགོག་བྱེད་ཅིང༌། །
དོན་འདི་ཉེ་བར་གསལ་བྱེད་ཕྱིར། །འདི་ནི་གཞན་དབང་འགོག་པའོ། །ཞེས་པས་བསྟན་ཏེ།གང་གི་
ཕྱིར་ཁྱོད་དང་འབྲལ་མི་ཕོད་པར།ཤིན་ཏུ་མཛའ་བ་འམ།དགའ་མ་ལ་སོགས་པ་གཞན་གྱི་དབང་དུ་
གྱུར་པའི་དགའ་མ་དེ་ཡིས། བདག་ལ་ནི་ཁྱོད་གཏོང་བའམ། དབང་མེད་ཀྱི་ཁྱོད་རང་མཛའ་བ་ལ་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འགྲོ་བ་དྲིས་ཤིག །དེས་བཏང་ན་བདག་གིས་ཀྱང་གཏོང་ངོ༌། །ཞེས་མཛའ་བ་ལ་སྙད་བཏགས་ནས་
མཛའ་བོ་ཡུལ་གཞན་དུ་བསྒྲོད་པ་བར་བྱེད་པའི་དོན།ཤིན་མཛའ་བ་འབྲལ་མི་ཕོད་པ་འདི་ཉེ་
བར་གསལ་བར་བྱེད་པའི་ཕྱིར་ཚིག་སྦྱོར་འདི་ནི་དགའ་མ་ལས་གཞའ་མཛའ་བའི་དབང་གི་འགོག་
པས།གཞན་དབང་གི་འགོག་པ་ཞེས་བྱའོ།།
བཅུ་གསུམ་པ་ལ་ཡང་གཉིས་ལས དང་པོ་ནི། མགོན་འབྲལ་བ་བཟོད་པར་བགྱི། །
གང་གི་མིག་བསྒོས་བདག་ལ་ནི། །འདོད་པ་བསྣུན་དུ་མ་མཐོང་བའི། །མཐོང་མིན་མིག་སྨན་བདག་
ལ་རྩོལ །ཞེས་པས་བསྟན་ཏེ། དེ་ཡང༌། མགོན་པོ་ཞེས་རང་གི་མཛའ་ལ་བོས་ནས ཁྱོད་དང་
འབྲལ་བའི་སྡུག་བསྔལ་འདི། ཁོ་མོས་བཟོད་པར་བགྱི་ཡི། ཁྱོད་དང་བྲལ་མ་ཐག་ཏུ། འདོད་ལྷས་
འདོད་པའི་མདའ་ལྔ་བསྣུན་ནས་འཆི་བར་འགྱུར་ཞིང་། དེ་ནི་བདག་གི་མི་བཟོད་པས། འདོད་ལྷ་
གང་གིས་མཐོང་བར་མི་འགྱུར་བའི་མིག་སྨན་བསྒོས་པ་སྟེ་བཀུས་པས། བདག་ལ་ནི། འདོད་པས་
མདའ་བསྣུན་དུ་མི་མཐོང་བའི་མཐོང་བྱ་མ་ཡིན་པ་འདི། མི་སྣང་བའི་མིག་སྨན་ཅིག་འཇིག་རྟེན་ན་
ཡོད་པས་དེ་ཚོལ་ལས་བདག་ལ་རྩོལ་ལ་སོངས་ཤིག །ཅེས་དཀའ་བའི་ཐབས་བཀོད་དེ་འགོག་པའོ །
གཉིས་པ་ནི། འཚོ་བའི་ཐབས་ནི་དཀའ་བ་དག །ཉེ་བར་བཀོད་ནས་བདག་པོ་ནི། །འགྲོ་བ་འགོག་
པར་བྱེད་པའི་ཕྱིར། །འདི་འདྲ་ཐབས་ཀྱི་འགོག་པར་བརྗོད། །ཅེས་པས་བསྟན་ཏེ། མཛའ་བོ་དང་
བྲལ་ན། ཆགས་པས་ཉེན་ནས་འཆི་བར་འགྱུར་བས། སྲོག་འཚོ་བའི་ཐབས་ནི་འཇིག་རྟེན་ན་ཤིན་ཏུ་
རྙེད་པར་དཀའ་བ་མི་སྣང་བའི་མིག་སྨན་སློང་བའི་ཚིག་ཐབས་མཁས་པ་དག་ཉེ་བར་བཀོད་ནས།
རང་གི་བདག་པོ་ནི་ཡུལ་གཞན་དུ་འགྲོ་བ་འགོག་པར་བྱེད་པའི་ཕྱིར། ཚིག་སྦྱོར་འདི་འདྲ་བ་ནི།
ཐབས་ཀྱི་འགོག་པར་མཁས་པ་རྣམས་ཀྱིས་བརྗོད་དོ།།
བཅུ་བཞི་པ་ལ་ཡང་གཉིས་ལས། དང་པོ་ནི།ཇོ་བོ་ཁྱོད་ཀྱི་ཞལ་ནས་ཚིག །བདག་འགྲོ་
ཞེས་པ་ངེས་པར་བྱུང་། །མཛའ་བ་དམན་པ་ཁྱོད་ཀྱི་ད། །མ་ཕྱིན་ན་ཡང་བདག་ལ་ཅི། །ཞེས་པས་
བསྟན་ཏེ། ཀྱེ། ཇོ་བོ་ཞེས་བོས་ནས། ཁྱོད་ཀྱི་ཞལ་ནས་མི་འདྲ་བའི་ཚིག །བདག་བོར་ནས་འགྲོ་
ཞེས་པ་ངེས་པར་བྱུང་བས་ན། དེ་འདྲ་བརྗོད་ཕོད་པའི་ཕྱིར། མཛའ་བ་དམན་པ་སྙིང་རིང་པོ་ཁྱོད་
128

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཀྱིས། ད་མ་ཕྱིན་པར་བསྡད་ན་ཡང་བདག་ལ་དགོས་པ་ཅི་ཞིག་ཡོད་དེ།མེད་།།ཞེས། འཁང་པའི་
ཁྲོས་ཚིག་བརྗོད་དེ་འགོག་པ་ན།ཁྲོ་བས་འགོག་པ་ཞེས་བྱའོ །
གཉིས་པ་ནི། མཛའ་བ་རྒྱས་པས་མ་བསྡམས་པའི། །བདག་ཉིད་ཁྲོ་བས་མཛའ་བོ་ཡི། །
འགྲོ་བ་རྩོམ་པ་ལྡོག་པ་གང༌། །དེ་ནི་བས་འགོག་པའོ །ཞེས་པས་བསྟན་ཏེ། ཀྱེ། མཛའ་བོ་ཁྱེད་
བདག་དང་ཤིན་ཏུ་མཛའ་ཞིང་བྱམས་པ་རྒྱས་པས་འབྲལ་མི་ཕོད་པའི་སྙིང་ཉེ་བས་མ་བསྡམས་པའི་
བདག་ཉིད་ཅན་གྱི་མཛའ་བ་དམན་པ་ཁྱོད་ཀྱིས། ད་མ་ཕྱིན་པར་བསྡད་ན་ཡང་བདག་ལ་དགོས་པ་
མེད་དོ། །ཞེས། ཀོ་ལོང་གི་ཚིག་དྲག་ཏུ་སྡོམ་པའི་ཁྲོ་བས། མཛའ་བོ་ཡི་འགྲོ་བ་ཡུལ་གཞན་དུ་
བགྲོད་པའི་རྩོམ་པ་ལྡོག་པ་གང་ཡིན་པའི་ཚིག་སྦྱོར་འདི་ནི།ཁྲོ་བས་འགོག་པ་ཞེས་བྱའོ །
བཅོ་ལྔ་པ་ཡང་གཉིས་ལས། དང་པོ་ནི།མ་བསྣམ་བུ་མོས་རྣ་བ་ལ། །མ་བྱས་ཆང་ལ་མ་
བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར །ཅེས་པས་བསྟན་ཏེ།
འདིར་རྒྱལ་པོ་འགའ་ཞིག་གིས། དགྲ་བོ་རྣམས་བཅོམ་ཞིང་ཕམ་པར་བྱས་ནས།དགྲ་བོའི་ཡུལ་
སྟོངས་སུ་བཅུག་པས། དགྲ་བོའི་རྫིང་གི་ཨུཏྤལ་ལ། སྔར་བཞིན་ལོངས་སྤྱོད་མཁན་མེད་པར།རྒས་
ཤིང་ཟེགས་པར་གྱུར་པ་ལ་མྱ་ངན་གྱི་ཚིག་འདི་ལྟར་དུ་བརྗོད་པ་སྟེ། ཡུལ་སྟོངས་པས་དགྲ་བོའི་རྫིང་
དེའི་ཨུཏྤལ་མ་བསྣོམ་སྟེ། ཨུཏྤལ་ལའི་དྲི་བསྣོམ་མཁན་ཡང་མེད་ལ། ཡུལ་དར་ན། བུ་དང་བུ་མོ་
གཞོན་ནུ་མ་རྣམས་ཀྱིས་རྣ་རྒྱན་དུ་བྱས་ཏེ་ངོམ་ཞིང་།གཅིག་གིས་གཅིག་གིས་དཔུང་པ་ལ་ལག་སྒྲེལ་ཏེ།
དགའ་བའི་གཏམ་བརྗོད་པ་ཡིན་པ་ལ།དེ་ལྟ་བུ་བྱེད་མཁན་ཡང་མེད་པས། རྣ་བ་ལ་རྒྱན་དུ་མ་བྱས་
ཞེས་པའོ །གཞན་ཡང༌།བཏུང་བའི་ཆང་ལ་ཡང༌། ཁ་དོག་བསྒྱུར་བའི་ཆེད་དམ།དྲི་ཞིམ་པའི་ཕྱིར་
མ་བཏབ་པར་ཏེ། འདེབས་མཁན་ཡང་མེད་པས། ཀྱེ། རྒྱལ་པོ་ཆེན་པོ། ཁྱོད་ཀྱི་དགྲ་བོའི་ཁྲུས་ཀྱི་
རྫིང་བུ་ཤིན་ཏུ་ཉམས་དགའ་བ། མཐའ་ཨ་མོ་ལིང་ཀའི་རྡོའི་ཕ་གུས་རྩིགས་པ།ཐེམ་སྐས་བཞི་དང་
ལྡན་པ། བྱ་སྐད་སྙན་པ་སྒྲོགས་ཤིང་ཆུ་བོ་མཐིང་ཁའི་མདོག་ཏུ་ཡོད་པ་ཉིད་དུ་མེ་ཏོག་དང༌། ཨུཏྤལ་
སྔོན་པོ་སྐྱེས་པ་རྣམས་ལོངས་སྤྱོད་མཁན་མེད་པས་རྒས་ཤིང་ཟེགས་པར་གྱུར་པས། ཤིན་ཉམས་
ཐག་གོ།།ཞེས་མྱ་ངན་གྱི་ཚིག་བརྗོད་ཅིང༌།རང་གི་རྒྱལ་པོ་ལ་དཔའ་བའི་བསྔགས་པ་བརྗོད་པའོ།།
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ནི། མྱ་ངན་བཅས་ཤིང་ཨུཏྤལ་ལ། །དེ་འོས་ལས་ནི་ལྡོག་བྱས་ནས། །མྱ་ངན་
འོས་པའི་སྐབས་སྟོན་ཕྱིར། །འདི་ནི་མྱ་ངན་གྱིས་འགོག་པའོ །ཞེས་པས་བསྟན་། དེ་ཡང་དགྲ་
བོའི་རྒྱལ་སྲིད་སྟོངས་ནས།ཁྲུས་ཀྱི་རྫིང་བུའི་ཨུཏྤལ་ལ་སོགས་ལ་ལོངས་སྤྱོད་མཁན་མེད་པ་ལ་མྱ་
ངན་བྱེད་པ་ལྟར་གྱི་ཚིག་དང་བཅས་ཤིང་། དེ་ཡང་། ཨུཏྤལ་བསྣམ་པ་དང་། རྣ་རྒྱན་དང༌། ཆང་ལ་
གདབ་པར་འོས་པ་ལ དེ་གསུམ་ལས་ཟློག་པར་བྱས་ནས།ལོངས་སྤྱོད་མཁན་མེད་པ་ལ་མྱ་ངན་
བྱེད་པར་འོས་པའི་གནས་སྐབས།ཨུཏྤལ་ཟེགས་པར་སྟོན་པའི་ཕྱིར།ཚིག་སྦྱོར་འདི་ནི་མྱ་ངན་གྱི་
འགོག་པ་སྟེ།བསྣམ་པ་ལ་སོགས་པ་གསུམ་གྱི་དགག་བྱ་ཨུཏྤལ་སྔོན་པོ་ཟེགས་པ་ནི་འགོག་བྱེད་།།
བཅུ་དྲུག་པ་ལ་ཡང་གཉིས་ལས། དང་པོ་ནི།དོན་ནི་འགལ་ཡང་ཚོགས་མ་བྱས།།རིག་པ་
འགའ་ཡང་མ་སྒྲུབས་ཤིང༌། །དཀའ་ཐུབ་འགའ་ཡང་མ་བསགས་པར། །ན་ཚོད་མཐའ་དག་སོང་
བར་གྱུར། །ཅེས་པས་བསྟན་ཏེ།དེ་ཡང་། ཚེ་འདི་ལ་མཁོ་བའི་དོན་ནི།ནོར་རྫས་ལ་སོགས་པ་ཡིན་
ལ། དེ་ནི། འགའ་ཡང་ཚོགས་པར་མ་བྱས་ཏེ། མ་བསགས་ལ། འདི་ཕྱི་གཉིས་ཀ་ལ་ཡང་མཁོ་བའི་
རིག་པ། སྒྲ་དང་ཚད་མ་སོགས་རིག་པའི། གནས་ཆེ་བ་ལྔ་དང་། ཆུང་བ་ལྔ་ལ་སོགས་པ་འགའ་ཡང་
མ་བསྒྲུབས་ཏེ། བསླབ་པར་མ་བྱས་ཤིང༌། ཕྱི་མ་ལ་མཁོ་བའི་ཆོས་ལ་དཀའ་ཐུབ་དང༌། བསམ་
གཏན་ལ་སོགས་འགའི་ཚོགས་ཀྱང་། དུས་ནམ་ཡང་མ་བསགས་པར། ད་ནི་ཆོས་བྱེད་པའི་དུས།
བྱིས་པ་དང༌། གཞོན་པ་དང༌། དར་ལ་བབ་པ་སོགས་ཀྱི་ན་ཚོད་མཐའ་དག་སོང་སྟེ། རྒས་པའི་
མཐའ་ལ་ཐུག་པར་གྱུར་པས་ན། ཁོ་བོའི་སྐྱེ་བ་འདི་དོན་མེད་དུ་སོང་ངོ་། །ཞེས་འགྱོད་པའི་ཚིག་
བརྗོད་པའོ། །
གཉིས་པ་ནི། གང་ཕྱིར་འདི་ནི་ཚེ་སོང་བ། །དོན་སྒྲུབ་ལ་སོགས་འགོག་པ་ནི། །འགྱོད་པ་
གཙོ་བོར་སྟོན་བྱེད་པ། །འདི་ནི་འགྱོད་པ་འགོག་པའོ། །ཞེས་པས་བསྟན་ཏེ། དེ་ཡང་རྒྱུ་མཚན་གང་
གི་ཕྱིར་ན།ད་ལན་སྐྱེ་བ་འདིར་ནི་ཚེ་སོང་ཞིང་རྒས་པར་གྱུར་པས།འཇིག་རྟེན་འདིའི་དོན་བསྒྲུབ་
པ་ལ་སོགས་ཡོང་སྙམ་དུ་འགོག་པ་ནི་དགག་བྱ་ཡིན་ལ།གཞོན་པའི་ཚེ་འདི་རྣམས་སྒྲུབས་ཡིན་པ་
ལས མ་བསྒྲུབས་པས་འགྱོད་དོ་སྙམ་པའི་འགྱོད་པ་གཙོ་བོར་སྟོན་པས་འགོག་པར་བྱེད་པ་འདི་ནི་
130

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འགྱོད་པས་འགོག་པ་ཞེས་བྱའོ །
བཅུ་བདུན་པ་ལ་ཡང་གཉིས་ལས དང་པོ་ནི། ཅི་འདི་སྟོན་གྱི་ཆུ་འཛིན་ནམ། །ཡང་ན་
ངང་པའི་ཚོགས་སམ་ཅི། །སྒྲ་ནི་རྐང་གདུབ་ཀྱིས་འདྲ་བ། །ཐོས་པ་དེ་ནི་ཆུ་འཛིན་མིན། །ཞེས་པས་
བསྟན་། དེ་ཡང་སྐྱ་ལིང་བ་ཞིག་ནམ་མཁའ་ལ་མཐོང་བའི་ཚེ ཅི་ནམ་མཁའ་ལ་དཀར་པོ་སྐྱ་ལིང་
དུ་གཡོ་བ་འདི།སྟོན་ཀའི་ཆུ་འཛིན་དཀར་པོ་བ་ཡིན་ནམ།ཡང་ན་ངང་སྐྱ་དཀར་པོའི་ཁྱུའི་ཚོགས་
ནམ་མཁའ་ལ་ལྡིང་ཞིང་འཕུར་བ་ཡིན་ནམ། ཅི་ཞིག་གུ་སྙམ་དུ་རྟོག་ཅིང་གཞིག་དགོས་པའི་ཐེ་ཚོམ་
ཟ་བ་ནི་བགག་བྱའོ། །དེ་ལྟར་བརྟགས་པས། རྣ་བའི་བུ་གར་སྒྲ་ནི་རྐང་གདུབ་ཀྱི་སྒྲ་འདྲ་བ། སིལ་
སིལ་བའི་སྒྲ་སྐད་སྙན་པོ་བརྒྱུད་མར་ཐོས་པས། སྒྲ་འདི་ནི་ངང་པ་ལ་ཡོད་པའི་རྐང་གདུབ་ཀྱི་སྒྲ་ཡིན་
ཞིང༌།ཆུ་འཛིན་ལ་མེད་ལ། དེའི་ཕྱིར་སྐྱ་ལིང་བ་འདི་ནི་ཆུ་འཛིན་མ་ཡིན་ནོ། །སྙམ་དུ་ངེས་པ་ནི་
འགོག་བྱེད་། །ངང་པ་ལ་རྐང་གདུབ་ཀྱི་སྒྲ་ཇི་ལྟར་དུ་ཡོད་སྙམ་ན།རྒྱ་གར་གྱི་རྒྱལ་པོ་རྣམས།རང་
གི་མངའ་འོག་གི་པད་མཚོ་ལ་འཁོར་བའི་ངང་སྐྱའི་རྒྱལ་པོ་བཟུང་ནས། ལས་ཀ་ལ་གསེར་དངུལ་གྱི་
རྐང་གདུབ་སྟེར་ཞིང༌། དེ་བྱིན་པའི་ནུས་པས། བྱའི་རྒྱལ་པོ་དེ་ཡུལ་དེར་གནས་པས། བྱ་རྣམས་
འཚོག་ཅིང་ཡུལ་དེ་ཉམས་དགའ་བར་བྱེད་ཅེས་གྲག་གོ། །འཁྲུལ་གཞི་མེད་སྙམ་ན། རྒྱ་གར་ནི་ཐང་
འཇམ་ཆེ་པས་མཚན་མོ་སྤྲིན་རྣམ་པ་གཞི་ལ་བབས་ཏེ་སྔ་དྲོ་ཤར་ཕྱོགས་ནས་རླུང་དལ་བུར་ལངས་
པའི་ཚེ སྤྲིན་རྣམས་ནམ་མཁའ་ལ་འགྲོ་བ་ཡིན་ལ། དེ་དང་མཐུན་པར་སྔ་དྲོའི་ཚེ་ངང་སྐྱའི་ཁྱུ་ཡང་
ནམ་མཁའ་ལ་འཕུར་བས དེ་གཉིས་འཁྲུལ་གཞི་ཡོད་ལ།བོད་ན་ནི་འཁྲུལ་གཞི་མེད་དོ། །སྟོན་
ཀའི་ཆུ་འཛིན་ངེས་པར་བགར་བ་ནི། སྟོན་ཀའི་ཆུ་འཛིན་ནི། ས་སེར་ཐག་ཆད་པས། རླུང་དྲག་ཏུ་
ལྡང་ཞིང་རྒྱུ་བས་གཡོ་ལ།གཞན་རྣམས་དེ་ལྟ་བུ་དང་མི་ལྡན་པས་མི་གཡོ་བའོ། །
གཉིས་པ་ནི།ཆོས་འདི་ངང་པ་ལ་ཡོད་ཅིང་། །སྤྲིན་གྱི་རིགས་ལ་མ་རེག་པས། །གང་ཞིག་
ཐེ་ཚོམ་འགོག་བྱེད་པ། །འདི་ནི་ཐེ་ཚོམ་འགོག་པའོ། །ཞེས་པས་བསྟན་། དེ་ཡང་། གང་གི་ཕྱིར།
རྐང་གདུབ་ཀྱི་སྒྲ་འདྲ་བའི་སིལ་སིལ་བའི་ཆོས་རྣ་བའི་བུ་གར་ཐོབ་པ་འདི། ངང་པ་ལ་ཡོད་ཅིང་།
སྤྲིན་གྱི་རིགས་ལ་མ་རེག་པ་སྟེ། མེད་པར་མཐོང་བ་དེའི་ཕྱིར། སྐྱེ་བོ་གང་ཞིག །ནམ་མཁའ་ལ་སྐྱ་
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལིང་དུ་གཡོ་བ་འདི་སྤྲིན་ནམ། ངང་པ་ཅི་ཞིག་ཡིན་སྙམ་པའི་ཐེ་ཚོམ་རང་དབང་མེད་དུ་ཆོད་དེ།ཆུ་
འཛིན་ཡིན་ནམ་སྙམ་པའི་ཐེ་ཚོམ་འགོག་པར་བྱེད་པའི་ཚིག་སྦྱོར་འདི་ནི། ཐེ་ཚོམ་འགོག་པའི་རྒྱན་
ཞེས་བྱའོ།།
བཅོ་བརྒྱད་པ་ལ་ཡང་གཉིས་ལས། དང་པོ་ནི། བདུད་རྩིའི་བདག་ཉིད་པདྨ་ལ། །སྡང་
ཞིང་སྣུམ་པའི་དཀར་འབྲས་ཅན། །ཁྱོད་གདོང་ཟླ་བ་འདི་ཡོད་བཞིན། །ཟླ་བ་གཞན་གྱི་ཅི་ཞིག་བྱ། །
ཞེས་པས་བསྟན་ཏེ། དེ་ཡང་།ཀྭ་ཡེ། མཛེས་ལྡན་གཞོན་ནུ་མ་ཁྱོད་ཀྱི་གདོང་པ་འདི་ཡོད་བཞིན་དུ།
ནམ་མཁའ་ལ་འཁོར་བའི་ཕྱི་རོལ་གྱི་ཟླ་བ་གཞན་འདི་ཡིས་ཅི་ཞིག་བྱ་སྟེ། དགོས་པ་མེད་དོ། །ཅིའི་
ཕྱིར་ཞེ་ན། ཟླ་བ་ལ་ཡོད་པའི་ཡོན་ཏན་བདུད་རྩིའི་ཟག་པའི་བདག་ཉིད་དང༌། པདྨ་ལ་སྡང་བ་སྟེ།
འདྲེན་པ་དང༌།སྣུམ་ཞིང་དཀར་བའི་འབྲས་བུ་ཅན་གྱི་ཁྱད་ཆོས་གསུམ་པོ་འདི་ནི་ཁྱོད་ཀྱི་གདོང་པ་
ལ་ཡང་ཡོད་ལ།ཟླ་བ་ལ་ཡང་དེ་ལས་ལྷག་པ་ནི་མེད་པས།དེས་ན་དོན་མེད་དོ་ཞེས་བྱའོ །
གཉིས་པ་ནི།ཡོན་ཏན་ཟླ་བ་ལ་བརྟེན་པ། །དེ་མཚུངས་ཡོན་ཏན་བསྟན་བྱས་ནས། །གཙོ་
བོའི་ཟླ་བ་འགོག་བྱེད་པ། །རྣམ་པ་དེ་ལྟར་སྦྱར་བས་འགོག །ཅེས་པས་བསྟན་ཏེ།དེ་ཡང་ནམ་
མཁའི་ཟླ་བ་ལ་བརྟེན་པའི་ཡོན་ཏན་བདུད་རྩི་ཟག་པ་སོགས་གསུམ་པོ་དེ་དང་མཚུངས་པའི་ཡོན་
ཏན། མིག་གི་བདུད་རྩི་ཟག་པ་ལ་སོགས་པ་གསུམ་ཕལ་པ་གདོང་གི་ཟླ་བ་ལ་ཡོད་པར་བསྟན་པར་
བྱས་ནས། གདོང་གི་ཟླ་བ་འདི་ཉིད་ཀྱི་ཆོག་གི།ནམ་མཁའི་ཟླ་བས་ཅི་ཞིག་བྱ་ཞེས་གཙོ་བོ་ཟླ་བ་
འགོག་པར་བྱེད་ཅིང༌།བདུད་རྩི་ཟག་པ་སོགས་ཀྱི་ཡོན་ཏན་རྣམ་པ་དེ་ལྟ་བུ་གསུམ་ནི།གཉིས་ཀ་ལ་
ཁྱད་མེད་དུ་སྦྱར་རུང་དུ་བྱུང་བའི་སྒོ་ནས་གཙོ་བོ་ཟླ་བ་འགོག་པས་ན།སྦྱར་བས་འགོག་པ་ཞེས་བྱའོ །
བཅུ་དགུ་པ་ལ་ཡང་གཉིས་ལས། དང་པོ་ནི།ཐམས་ཅད་མནན་ཡང་ཁྱོད་ཀྱི་ནི །རྣམ་
གནོན་ཚིམ་པ་མེད་པ་མཚར། །འོན་ཀྱང་སྲེག་ཟ་འབར་བ་ལ། །ཚིམ་པ་དག་ནི་ནམ་ཞིག་མཐོང་། །
ཞེས་པས་བསྟན་ཏེ།ཀྱེ། རྒྱལ་པོ་ཆེན་པོ་ཞེས་བོས་ནས། ཁྱོད་ཀྱི་དཔའ་བ་དང་བབརྟུལ་ཕོད་པ་དང༌།
གཏོང་བ་ལ་སོགས་པས་འགྲོ་ཐམས་ཅད་ཟིལ་གྱིས་མནན་ནས། ད་རུང་རྣམ་པར་གནོན་པ་ལ་
ངོམས་ཤིང་ཚིམ་པ་མེད་པ་ནི།ངོ་མཚར་ཆེ་ཞིང་རྨད་དུ་བྱུང་བའོ །ཞེས་པ་ནི་དགག་བྱ། དེ་འགོག་པ་ནི
132

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འོན་ཀྱང་མཚར་རྒྱུ་ཅི་ཡང་མེད་།དཔེར་ན་སྲེག་བྱ་བུད་ཤིང་ཟ་བའི་མེ་འབར་བ་ལ་ཡང༌།བུད་ཤིང་
མང་དུ་བྱིན་ཡང༌།ངོམས་ཤིང་ཚིམ་པ་དག་ནི་དུས་ནམ་ཞིག་མཐོང་སྟེ། ནམ་ཡང་མ་མཐོང་བ་དང་
འདྲ་བར་ཁྱོད་ཀྱི་རྣམ་གནོན་ཡང་ཚིམ་པ་མེད་དོ། །ཞེས་དོན་གཞན་གྱི་འགོག་པས། དོན་གཞན་
འགོག་པའོ །
གཉིས་པ་ནི།གང་ཕྱིར་འདིར་ནི་དོན་གཞན་དག།དེ་ཡི་ཆོས་མཚུངས་བསྟན་བྱས་ནས། །
ཡ་མཚན་རྩོམ་པ་འགོག་བྱེད་པ། །འདི་ནི་དོན་གཞན་འགོག་པའོ། །ཞེས་པས་བསྟན་ཏེ། གང་ཕྱིར་
ཚིག་སྦྱོར་འདིར་ནི་ཐམས་ཅད་མནན་ཡང་ཚིམ་པ་མེད་པ་དོན་གཞན་དག་གི་སྒྲུབ་པ་ལ། དེའི་ཆོས་
མཚུངས་སྲེག་ཟ་མེ་འབར་བ་བུད་ཤིང་གི་ཚིག་པ་མེད་པ་བསྟན་པར་བྱས་ནས།ཐམས་ཅད་མནན་
ཡང་ཚིམ་པ་མེད་པའི་ཡ་མཚན་གྱི་རྩོམ་པ་ངོ་མཚར་བ་དེ།དོན་གཞན་སྲེག་ཟ་མེ་འབར་བས་འགོག་
པར་བྱེད་པས་ན།འདི་ནི་དོན་གཞན་འགོག་པ་ཞེས་བྱའོ།།
ཉི་ཤུ་པ་ལ་ཡང་གཉིས་ལས། དང་པོ་ནི། སྦྱིན་པ་ཞེས་ནམ་ཡང་ནི། །མི་དབང་ཁྱོད་ལ་
མི་སྟོད་དེ། །གང་ཕྱིར་སློང་བས་ཁྱོད་ཀྱི་ནོར། །རང་གི་ཉིད་དུ་བསམས་ནས་ལེན། །ཞེས་པས་
བསྟན་ཏེ།དེ་ཡང༌།ཀྱེ།ལྷ་ཞེས་བོས་ནས།མི་བདག་ཁྱོད་ཀྱི་སྦྱིན་པ་མང་དུ་བཏང་ཡང༌།སློང་བ་པོ་
རྣམས་ཀྱིས མིའི་དབང་པོ་ཁྱོད་ལ་སྦྱིན་པ་པོ་ཆེན་པོ་ཡིན་ནོ། །ཞེས་དུས་ནམ་ཡང་མི་བསྟོད་དེ།རྒྱུ་
མཚན་གང་གི་ཕྱིར་ན།སློང་བ་པོ་རྣམས་ཀྱིས།ཁྱེད་ཀྱི་ནོར་སྦྱིན་པར་མང་དུ་བཏང་བ་རྣམས་སློང་བ་
པོ་ཁོ་རང་རྣམས་ཀྱི་ནོར་ཉིད་དུ་བསམས་ནས་ལེན་པའི་ཕྱིར་རོ །འདིའི་དོན་ནི། རྒྱལ་པོའི་ནོར་
རྣམས་ལ། ངེད་རང་སློང་མོ་བ་རྣམས་ཁོ་ནས་ལོངས་སྤྱོད་པས། ངེད་རང་རྣམས་ཀྱི་ནོར་ཡིན་ལ།
རྒྱལ་པོ་ནི་བང་མཛོད་པ་ཙམ་དུ་བས་ན་མི་སྟོད་དོ་ཞེས།ཤུགས་ལ་རྒྱལ་པོ་གཏོང་ཕོད་ཤིན་ཏུ་ཆེ་བའི་
བསྔགས་པ་བརྗོད་པའོ། །གཉིས་པ་ནི། ཞེས་པ་ལ་སོགས་འགོག་པ་ནི། །རྒྱུ་འགོག་པ་ཞེས་བཤད་
པའོ། །ཞེས་པས་བསྟན་། དེ་ཡང་སྦྱིན་པ་པོ་ཞེས་གོང་དུ་བཤད་པའི་སྐབས་དེར་མ་ཐག་པར
རྒྱལ་པོས ནོར་ལ་སོགས་པ་སྦྱིན་པར་བཏང་བ་རྣམས་སློང་བ་པོ་རང་གི་ཡིན་པས་ཁྱེད་ལ་མི་
སྟོད་དོ། །ཞེས། བསྟོད་པའི་ཡུལ། རྒྱལ་པོའི་ནོར་ཡིན་པ་འགོག་པ་ནི།རྒྱུ་འགོག་པའི་རྒྱན་ཡིན་། །
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་སྙན་ངག་མཁན་རྣམས་ཀྱི་བཤད་དོ། །གསུམ་པ་མ་བཤད་པ་བསླབ་ཚུལ་ནི།ཕྱོགས་འདི་ཉིད་
ཀྱི་རྣམ་པར་རྟོག །གཞན་རྣམས་དག་ཀྱང་དཔག་པར་ནུས། །ཞེས་པས་བསྟན་ཏེ། གོང་དུ་བསྟན་
པའི་འགོག་རྒྱན་གྱི་ཕྱོགས་འདི་རྣམས་ལ་གོང་བར་བྱས་པ་ཙམ་ཉིད་ཀྱིས། འགོག་རྒྱན་གྱི་རྣམ་པར་
རྟོགས་པ་འདིར་མ་བཤད་ཅིང༌།བསྟན་བཅོས་གཞན་ལས་བཤད་པ་ཕྱིན་ཅི་ལོག་གི་འགོག་པ་དང་།
ངེས་པ་འགོག་པ་དང་། རབ་ཏུ་དང་བས་འགོག་པ་ལ་སོགས་པ་གཞན་རྣམས་དག་ཀྱང་འདི་ལས་
རྗེས་སུ་དཔགས་ནས་ཤེས་པར་ནུས་སོ །ཞེས་བརྗེས་བསྟན་གྱི་འདོམས་པའོ །
བདུན་པ་དོན་གཞན་བཀོད་པའི་རྒྱན་ལ་གསུམ། མཚན་ཉིད། དབྱེ་བ། དཔེར་བརྗོད་ཀྱི་
སྒོ་ནས་རྒྱས་པར་བཤད་པའོ། །དང་པོ་ནི། གང་ཞིག་དངོས་འགའ་རབ་བརྗོད་ནས། །དེ་ཡི་སྒྲུབ་
བྱེད་ནུས་པ་ཅན། །དངོས་པོ་གཞན་དག་འགོད་པ་སྟེ། །དོན་གཞན་བཀོད་པར་ཤེས་པར་བྱ། །ཞེས་
པས་བསྟན་ཏེ། དེ་ཡང་། ཚིག་སྦྱོར་གང་ཞིག་ཏུ་བརྗོད་པར་འདོད་པའི། དངོས་པོ་འགའ་ཞིག་སྔོན
ལ་རབ་ཏུ་བཀོད་ཅིང༌། དམ་བཅས་ནས། དངོས་པོ་དེའི་དོན་རྣམས་སྒྲུབ་པར་བྱེད་ནུས་པའི་ནུས་པ་
ཅན་གྱི་དངོས་པོ་གཞན་དེ་བས་ཁྱད་ཆེ་བ་དག །ཕྱིས་འགོད་པའི་ཚིག་སྦྱོར་དེ་ནི།དོན་གཞན་བཀོད་
པའི་རྒྱན་དུ་ཤེས་ཤིང་རྟོག་པར་བྱའོ། །གཉིས་པ་ནི། ཀུན་ཁྱབ་ཁྱད་པར་ལ་གནས་དང༌། །སྦྱོར་བ་
ཅན་དང་འགལ་བ་ཅན། །མི་འོས་བྱེད་དང་འོས་པའི་བདག །འོས་དང་མི་འོས་ཟློག་པའོ། །འདི་ཡི་
དབྱེ་བ་དེ་ལྟ་སོགས། །སྦྱོར་བ་རྣམས་ལ་རབ་ཏུ་མཚོན། །ཞེས་པས་བསྟན་།དེ་ཡང༌། བསྒྲུབ་བྱའི་
དངོས་པོ་འགའ་ཞིག་སྔོན་ལ་རབ་ཏུ་བཀོད་ནས། ཕྱིས་འདིའི་སྒྲུབ་བྱེད་ནུས་པ་ཅན། དངོས་པོ་
གཞན་དག་འགོད་པ་ནི། །འགྲོ་བ་བརྟན་གཡོ་ཐམས་ཅད་དེ། །ཀུན་ལ་ཁྱབ་པ་ཅིག་འགོད་པ་ན།
ཀུན་ཁྱབ་ཅེས་བྱ་བའི་དོན་གཞན་བཀོད་པ་ཞེས་བྱ་ལ། དེ་བཞིན་དུ་སྒྲུབ་བྱེད་དེ། ཁྱད་པར་འགའ་
ཞིག་ཁོ་ན་ལ་གནས་པ་འགོད་པའི་ཆ་ནས།ཁྱད་པར་ལ་གནས་པའི་དོན་གཞན་བཀོད་པ་ཞེས་བྱའོ། །
གཞན་ཡང་སྦྱར་བ་ཅན་ནི། སྒྲ་ཅིག་ཉིད་དོན་ཐ་དད་ལ་སྦྱར་བ་དང་། འགལ་བ་ཅན་ནི། ཕན་ཚུན་
འགལ་བ་ཅན་དང༌།མི་འོས་བྱེད་ནི།དོན་དེས་བྱ་བར་འོས་པ་བྱེད་པ་དང༌།འོས་པ་ནི།དོན་དེས་བྱ་
བར་འོས་པའི་བདག་ཉིད་བྱེད་པ་དང་།འོས་དང་མི་འོས་ནི།ཆ་གཅིག་ནས་འོས་ཤིང་། ཆ་གཅིག་
134

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ནས་མི་འོས་ཤིང༌།ཆ་གཅིག་ནས་མི་འོས་པ་དང༌།དེ་ལས་བཟློག་པ་ནི།མི་འོས་ཤིང་འོས་པ་སྟེ།དེ་
ལྟར་ན་རེ་ཞིག་བརྒྱད་། །དེས་ན་དོན་གཞན་བཀོད་པ་འདིའི་དབྱེ་བ་བརྒྱད་པོ་དེ་ལྟ་བུ་ལ་སོགས་པ།
རིགས་དང་། བྱ་བ་དང༌།ཡོན་ཏན། རྫས་དང་། ཁྱད་པར་དང༌། ཁྱད་པར་ཅན་ལ་སོགས་པའི་དོན་
གཞན་བཀོད་པ།སྙན་ངག་གི་སྦྱོར་བ་རྣམས་ལ་རབ་ཏུ་མཚོན་ནས་བསྟན་པ་མང་དུ་ཡོད་དོ།།
གསུམ་པ་ལ་དམ་བཅའ་བ་དང༌།ངོ་བོ་བསྟན་པ་གཉིས་ལས དང་པོ་ནི། འདི་རྣམས་
རང་བཞིན་བསལ་བྱའི་ཕྱིར། །དཔེར་བརྗོད་འཕྲེང་བ་བསྟན་པར་བྱ། །ཞེས་པས་བསྟན་།གོང་དུ་
བསྟན་པའི་བརྒྱད་འདི་རྣམས་ཀྱི་རང་བཞིན་ཏེ།ངོ་བོ་གསལ་བར་བསྟན་ལ་དབབ་པའི་ཕྱིར་དུ་
དཔེར་བརྗོད་པའི་འཕྲེང་བ་རྣམས་འོག་ནས་རིམ་པ་བཞིན་དུ་བསྟན་པར་བྱའོ། །ཞེས་པའོ། །གཉིས་
པ་ལ། ཀུན་ཁྱབ་ལ་སོགས་བརྒྱད་ལས། དང་པོ་ནི།ངེས་པ་ལ་ནི་སུ་ཡི་འགོངས། །ལེགས་ལྡན་
འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང་། །ནུབ་པར་གྱུར་པ་ཉིད་ལ་ལྟོས །ཞེས་པས་བསྟན་ཏེ
དེ་ཡང༌། སྡུག་པ་ཤི་བ་འམ། ན་ཚོད་ཡལ་བས་རྒས་འཁོགས་པ་ལ་སོགས་པའི་མྱ་ངན་ཅན་ལ་དེ་
བསལ་བའི་ཕྱིར་དུ་དབུགས་དབྱུང་གི་ཚིག་ལ་གསོན་པའི་སྐྱེས་པའི་མཐའ་ངེས་པར་འཆི་བས་ཁྱབ་
པ་ནི་དངོས་པོའི་རང་བཞིན་ཡིན་ལ།དེ་བཞིན་དུ་ལང་ཚོ་གཞོན་པའི་ན་ཚོད་ཀྱི་མཐའ་ངེས་པར་
རྒས་པས་ཁྱབ་པ་འདི་ཡང༌དངོས་པོའི་གནས་ཚོད་དམ། རང་བཞིན་ཡིན་པས་དེ་གཉིས་ལ་ནི།
སྟོབས་ལྡན་གྱི་སྐྱེ་བོ་སུ་ཡི་དགོངས་ཏེ། འདའ་བའམ།རྒལ་བར་མི་ནུས་སོ །ཞེས་བརྗོད་ནས།
དེའི་སྒྲུབ་བྱེད་ནུས་པ་ཅན་དངོས་པོ་གཞན་འགོད་པ་ནི། ལེགས་ལྡན་འགྲོ་བ་རྣམས་ཀྱི་མིག་ཏུ་གྱུར་
པའི་ཉི་མ་དང་ནི་ཟླ་བ་ཡང༌། ཉིན་རེ་བཞིན་དུ་རྒས་ཤིང་ནུབ་པར་གྱུར་པ་ཉིད་ལ་ལྟོས་ཤིག་ཅེས།
སྐྱེས་པ་ཐམས་ཅད་ཀྱི་མཐའ་འཆི་བ་དང། ཤར་བ་ཐམས་ཅད་ཀྱི་མཐའ་ནུབ་པས་ཁྱབ་པས་བརྗོད་
པས།ཀུན་ཁྱབ་ཀྱི་དོན་གཞན་བཀོད་པ་ཞེས་བྱའོ། །
གཉིས་པ་ཁྱད་པར་ཅན་གྱི་དཔེ་སྦྱོར་ནི།གཞན་གྱི་སྡུག་བསྔལ་ཞི་སླད་། །བདག་ཐོབ་
མིན་ནམ་ཆེན་པོ་རྣམས། །ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་བ་འཕྲོག་པར་བྱེད། །
ཅེས་པས་བསྟན་ཏེ དེ་ཡང་། སེམས་ཅན་གཞན་གྱི་སྡུག་བསྔལ་ཐམས་ཅད་ཞི་བའི་སླད་དུ། སྐྱེས་
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བུ་ཆེན་པོ་བརྩེ་བ་དང་ལྡན་པ་རྣམས།སྙིང་རྗེའི་བདག་ཉིད་ཐོབ་ནས་འཇུག་པ་མ་ཡིན་ནམ་སྟེ།ཡིན་
པ་ལ་ངོ་མཚར་རྒྱུ་ཅི་ཡོད།སྐྱེས་བུ་དམ་པ་དག་གི་ཆོས་ཉིད་ཡིན་པས་སོ། །དེ་ཉིད་དོན་གཞན་གྱི་
སྒྲུབ་པ་ལ། སྐྱེས་བུ་དམ་པ་སྙིང་རྗེའི་བདག་ཉིད་ཐོབ་པ་རྣམས་ལྟ་ཅི་སྨོས ཆུ་འཛིན་བེམས་པོར་
གྱུར་པའི་སྤྲིན་པ་འདི་དག་ཀྱང༌། ལུས་ཅན་རྣམས་ཀྱི་ལུས ཉི་མའི་ཚ་བས་ཡོངས་སུ་གདུངས་པ་
རྣམས་བསྐྱབ་པའི་ཕྱིར་དུ་ནམ་མཁའི་སྐྱོན་ཀུན་ཁེངས་པར་བྱས་ནས། ཚ་གདུང་གི་གདུང་བ་རྣམས་
འཕྲོག་པར་བྱེད་པའི་ངང་ཚུལ་ཅན་ཡིན་པའོ། །དེས་ན་ལན་ལ་མི་ལྟོས་པར་གཞན་ལ་ཕན་པའི་ཁྱད་
པར་ཕུན་སུམ་ཚོགས་པ་ནི།ཆེན་པོ་རྣམས་ཁོ་ནའི་ཁྱད་ཆོས་ཡིན་པས། ཁྱད་པར་ཅན་གྱི་དོན་གཞན་
བཀོད་པ་ཞེས་བྱའོ། །1
གསུམ་པ་སྦྱར་བ་ཅན་གྱི་དོན་གཞན་བཀོད་པ་ནི། མ་ལ་ཡ་ཡི་རླུང་གི་ནི། །འཇིག་རྟེན་
དགའ་བ་སྐྱེད་པར་བྱེད། །དཱཀྵི་ཎྱ་དང་ཡང་དག་ལྡན། །ཀུན་གྱི་སྙིང་སྡུག་མ་ཡིན་ནམ། །ཞེས་པས་
བསྟན་ཏེ། དེ་ཡང་། ལྷོ་ཕྱོགས་རི་བོ་མ་ལ་ཡའི་རླུང་ཤིན་ཏུ་བསིལ་ཞིང༌།ཙནྡན་གྱི་དྲིས་བསྒོས་པ་
དག་གི་ནི། འཇིག་རྟེན་པའི་འགྲོ་བ་རྣམས་ཀྱི་སྙིང་ལ་དགའ་བ་ཕུན་སུམ་ཚོགས་པ་སྐྱེད་པར་བྱེད་དོ། །
དེའི་སྒྲུབ་བྱེད་དོན་གཞན་བཀོད་པ་ནི།དཱཀྵི་ཎྱའི་སྒྲ་དང་ཡང་དག་པར་ལྡན་པ་སྟེ།དེ་ལ་རཱཀྵ་ཎྱའི་སྒྲ་
ནི་ལྷོ་ཡི་རླུང་དང༌། གཡས་ཕྱོགས་དང་རྗེས་སུ་མཐུན་པ་སོགས་དུ་མ་འཇུག་པས། དེ་ཡང་འཇིག་
ག་ཅིང་དྲག
རྟེན་ཀུན་གྱི་སྙིང་དུ་སྡུག་ཅིང་དགའ་བར་བྱེད་པ་མ་ཡིན་ནམ་སྟེ།ཡིན་ཞེས་པ་དེ་ལྟ་བས་ན།མ་ལ་
ཡའི་རླུང་ཤིན་ཏུ་བསིལ་བས་དགའ་བ་བསྐྱེད་པ་ལྟ་སྨོས། ཞེས་པའོ། །འདི་ནི་དཱཀྵི་ཎྱའི་སྒྲ་གཅིག་
པོ་འདི་ལྷོ་ཡི་རླུང་སོགས་དོན་དུ་མ་ལ་འཇུག་ཅིང༌། སྦྱར་བའི་སྒོ་ནས་དོན་གཞན་བཀོད་པས་ན།
སྦྱར་བའི་དོན་གཞན་བཀོད་པ་ཞེས་བྱའོ །
བཞི་པ་འགལ་བ་ཅན་གྱི་དཔེ་སྦྱོར་ནི། མཚན་མོར་བྱེད་འདི་དྲི་མ་དང༌། །ལྡན་ཡང་འགྲོ
བ་དགའ་བ་བསྐྱེད། །གཉིས་སྐྱེས་དབང་པོ་སྐྱོན་ལྡན་ཡང༌། །གཞན་རྣམས་རྗེས་སུ་འཛིན་པར་ནུས། །
ཞེས་པས་བསྟན་ཏེ དེ་ཡང་མཚན་མོར་བྱེད་པ་ཟླ་བའི་དཀྱིལ་འཁོར་འདི་རི་བོང་གཟུགས་ནག་པོ་
ར་རིའི་དྲི་མ་དང་ལྡན་ཡང༌།འགྲོ་བ་ཀུན་གྱི་སྙིང་གི་དགའ་བ་ཕུན་སུམ་ཚོགས་པ་སྐྱེད་པར་བྱེད་དོ།།
136

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བྱས་པ་ལ་ཁོ་ན་རེ།དྲི་མ་དང་ལྡན་ན་དགའ་བ་སྐྱེད་པར་ག་ལ་ནུས། དགའ་བ་སྐྱེད་པ་ལ་དྲི་མ་མེད་
པ་དགོས་སོ་ཞེས དེ་སྒྲུབ་པ་ལ་སྒྲུབ་བྱེད་ནུས་པ་ཅན་གཞན་འགོད་པ་ནི། ཟླ་བ་དྲི་མ་དང་ལྡན་ཡང་
དགའ་བ་སྐྱེད་པར་ནུས་ཏེ།གཉིས་སྐྱེས་དབང་པོའི་གཉིས་སྐྱེས་ནི།སྤྱིར་ཁྱུང་དང་།སེ་དང་།ཟླ་བ་
དང༌། བྲམ་ཟེའི་རྒྱལ་པོ་རྣམས་ལ་འཇུག་པ་ལས་སྐབས་འདིར། བྲམ་ཟེའི་རྒྱལ་པོ་ཡིན་པས། དེ་
ཉིད་བྲམ་ཟེའི་ཆོ་ག་ཉམས་པ་ལ་སོགས་པའི་སྐྱོན་ཆེ་བ་དང་ལྡན་ཡང་གདུལ་བྱ་གཞན་རྣམས་ཕན་
འདོགས་ཀྱི་རྗེས་སུ་འཛིན་ཅིང༌། ཕན་པ་རྒྱ་ཆེན་པོ་འབྱུང་བར་ནུས་སོ །དེས་ན་དྲི་མ་དང་ལྡན་པས་
དགའ་བ་སྐྱེད་པ་འགལ་བ་དེ་སྒྲུབ་པ་ལ།སྐྱོན་དང་ལྡན་པས་གཞན་རྗེས་སུ་འཛིན་པ་འགལ་བ་དེ་
བཀོད་པས་ན།འགལ་བའི་དོན་གཞན་བཀོད་པ་ཞེས་བྱའོ། །
ལ་པ་མི་འོས་བྱེད་པའི་དོན་གཞན་བཀོད་པ་ནི།
ལྔ་པ་མི་འོས་བྱེད་པའི་དོན་གཞན་བཀོད་པ་ནི། སྦྲང་རྩི་འཐུངས་པའི་མགྲིན་སྙན་ལས། །
བྱུང་བ་བུང་བའི་སྒྲ་དག་ཀྱང༌། །རྣ་བར་རྩུབ་པ་ཉིད་འགྱུར་བ། །འདོད་ལྡན་རྣམས་ཀྱི་སྡིག་འདི་འདྲ། །
ཞེས་པས་བསྟན་ཏེ། དེ་ཡང་། སྦྲང་རྩིའི་མེ་ཏོག་གི་བཅུད་ཡང་ཡང་འཐུངས་པའི་མགྲིན་པ་སྙན་པོ་
ལས། དར་དིར་དུ་བྱུང་བའི་བུང་བའི་སྒྲ་འཇམ་པོ་དག་ཀྱང༌། མཛའ་བོ་དང་ཡུན་རིང་དུ་བྲལ་བས་
ཉེན་པའི་བུ་མོ་འགའ་ཞིག་གི་རྣ་བར། ཁབ་རྩེ་གཙུག་པ་བཞིན་དུ་རྩུབ་ཅིང༌།ཡིད་དུ་མི་འོང་བ་ཉིད་
དུ་འགྱུར་བ་ནི་མི་འོས་པ་ཡིན་ཡང༌། དེ་འདྲ་སྲིད་པར་སྒྲུབ་པའི་སྒྲུབ་བྱེད་ནུས་པ་ཅན་སྤྱི་ཁྱབ་དུ་
འགོད་པ་ནི། འདི་ལྟ་བུ་བུང་བའི་སྒྲ་སྙན་ཀྱང་རྣ་བར་རྩུབ་པ་འདི་ནི། འདོད་ལྡན་གཅིག་ཁོ་ནའི་སྐྱོན་
མ་ཡིན་གྱི། འདོད་པ་ལ་སེམས་རྩེ་གཅིག་ཏུ་སོང་བའི་ཆགས་ལྡན་གྱི་སྐྱེ་བོ་རྣམས་ཀྱི་སྡིག་པ་སྟེ།
ཉེས་པའི་སྐྱོན་ནི་འདི་འདྲ་བའི་རང་བཞིན་ཡིན་། དེ་ནི་ཡུལ་ཡིད་དུ་འོང་བ་གཞན་ལ་མི་རྩིའི་སྟེང་དུ།
ཡིད་སྡང་ཞིང་སེམས་འཁྲུག་པར་འགྱུར་བས།སྒྲ་སྙན་པ་ཡིད་དུ་འོང་བ་ཡང༌།རྣ་བར་རྩུབ་པ་ཉིད་དུ་
གྱུར་པ་ནི།མི་འོས་པ་ཡིན་པས།མི་འོས་པའི་དོན་གཞན་བཀོད་པ་ཞེས་བྱའོ།།
དྲུག་པ་འོས་པའི་དོན་གཞན་བཀོད་པ་ནི། ཆུ་སྐྱེས་འདབ་མའི་མལ་སྟན་འདིས། །བདག་
གི་ལུས་འདི་གདུང་བར་བྱེད།།སྲེག་པའི་བདག་ཉིད་སྲེག་ཟ་དང༌། །འདྲ་བས་རིག་པ་མ་ཡིན་ནམ།
ཞེས་པས་བསྟན་།ཆུ་སྐྱེས་ཏེ། པདྨའི་འདབ་མའི་མལ་སྟན་ཤིན་ཏུ་འཇམ་ལ་མཉེན་ཞིང་བསིལ་བ་
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གདན་དུ་གཏིང་པ་འདིས། ཡིད་རང་དབང་མེད་དུ་དགའ་བ་སྐྱེད་ལ། དེའི་དབང་གི་ཆགས་པ་དྲག་
ཏུ་སྐྱེད་ཅིང༌། དེ་ལས་ཀྱང་བདག་གི་ལུས་ལ་མེ་འབར་བ་ལྟ་བུའི་དྲོད་བསྐྱེད་པར་བྱེད་ལ། དཔེ་ནི་
རྟག་ཏུ་ལུས་གདུང་ཞིང་སྲེག་པར་བྱེད་དོ། །པདྨའི་འདབ་མ་ནི་འཇམ་ན་དེས་ལུས་གདུང་བ་འོས་
སམ་ཞེ་ན།འོས་པ་ཉིད་དུ་སྟོན་པ། དངོས་པོ་གཞན་འགོད་པ་ནི། བུད་ཤིང་སོགས་སྲེག་པའི་བདག་
ཉིད།སྲེག་ཟ་མེ་དྲོད་སྐྱེད་པར་བྱེད་པ་དེ་དང་འདྲ་བར། པད་འདབ་ཀྱིས་ཀྱང་དྲོད་དྲག་ཏུ་བསྐྱེད་པར་
མཚུངས་པས་ན། དེའི་ཕྱིར་ལུས་གདུང་བར་རིག་པ་མ་ཡིན་ནམ་སྟེ། རིགས་ཤིང་འོས་པ་ཡིན་པས།
དེས་ན་འོས་དོན་གཞན་བཀོད་པ་ཞེས་བྱའོ། །སྐབས་འདི་ཊཱིཀ་བྱེད་སྔ་མ་དག་གི་པདྨའི་འདབ་མ་
སྲེག་ཟ་མེ་དང་འདྲ་བའི་ཚུལ་ནི།དམར་བར་ཆོས་མཚུངས་པ་ལ་བྱས་ཏེ།གཞུང་དོན་མ་ཡིན་། །
བདུན་པ་འོས་པ་དང་མི་འོས་པའི་དོན་གཞན་བཀོད་པ་ནི། བསིལ་ཟེར་ཅན་གྱི་ཉམས་
བྱེད་མོད། །དཔྱིད་ཀྱི་བདག་ནི་ཅི་ལ་གདུང༌། །དྲི་མ་ཅན་གྱི་སྤྱོད་པའི་ལས །དག་པས་མི་འོས་པ་
མིན་ནམ། །ཞེས་པས་བསྟན་ཏེ། དེ་ཡང༌། སྲོད་ཀྱི་དུས་སུ་བསིལ་ཟེར་ཅན་ཟླ་བའི་འོད་ཟེར་གྱིས་
ཕོག་པས། ཆགས་པ་རྒྱས་ཏེ་དྲོད་འབར་ནས་ལུས་སེམས་རང་བཞིན་དུ་གནས་པ་ཉམས་པར་བྱེད་
པ་ནི་རིགས་མོད། དྲི་མ་མེད་པ་དཔྱིད་ཀའི་དུས་ཀྱིས། འདོད་ལྡན་བདག་གི་ལུས་ནི། ཚ་བས་ཅི་ལ་
གདུང་བར་བྱེད་དེ། གདུང་བར་མི་བྱེད་ཅེས་པ་ལ།དེ་གཉིས་ཀྱི་སྒྲུབ་བྱེད་ནུས་པ་ཅན་གཞན་འགོད་
པ་ནི། སྤྱིར་དྲི་མ་ཅན་ཀུན་གྱི་སྤྱོད་པའི་བྱེད་ལས་། ལུས་སེམས་ཉམས་པར་བྱེད་པ་ཡིན་པས་
རིགས་ལ། དཔྱིད་ཀ་དག་ཅིང་དྲི་མ་མེད་པས་ནི། དྲི་མ་ཅན་གྱི་བྱེད་ལས། ལུས་སེམས་གདུང་བར་
མི་འོས་པ། མ་ཡིན་ནམ་སྟེ།ཡིན་ནོ་ཞེས་པའོ། །འདིར་ཟླ་བས་འོས་ཤིང་། དཔྱིད་ཀྱི་མི་བོས་པར་
བསྟན་པས།འོས་ཤིང་མི་པའི་དོན་གཞན་བཀོད་པ་ཞེས་བྱའོ། །
བརྒྱད་པ་མི་འོས་པ་དང་འོས་པའི་དོན་གཞན་བཀོད་པ་ནི། ཀུ་མུད་ལྡན་ཡང་སྲེག་བྱེད་ན། །
པདྨའི་འབྱུང་གནས་ཅིས་མི་བྱེད། །ཟླ་བས་བཟུང་རྣམས་རྩུབ་པ་ན། །ཉི་མས་བཟུང་བ་འཇམ་མི་
འགྱུར།།ཞེས་པས་བསྟན་ཏེ།དེ་ཡང་ཀུ་མུད་ལྡན་པ་ཟླ་བས་ཀྱང་ཆགས་པའི་མེ་བསྐྱེད་ནས།འདོད་
ལྡན་གྱི་ལུས་སེམས་གདུང་ཞིང་སྲེག་པར་བྱེད་ན། པདྨའི་འབྱུང་གནས་ཉི་མས་ཅིའི་ཕྱིར་གདུང་བར་
138

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མི་བྱེད་དེ། བྱེད་པར་འོས་ཞེས་པའོ །དེའི་སྒྲུབ་བྱེད་ནུས་པ་ཅན་གཞན་འགོད་པ་ནི། ཟླ་བ་བསིལ་
བས་རྗེས་སུ་བཟུང་ཞིང་ཁ་བྱེ་བའི་ཀུ་མུད་དའི་ཚལ་རྣམས་ལུས་སེམས་གདུང་ཞིང་རྩུབ་པ་ཡིན་ན།
ཉི་མ་བའི
ཉི་མ་ཚ་བའི་རང་བཞིན་ཅན་གྱི་རྗེས་སུ་བཟུང་ཞིང་རྒྱས་པའི་པདྨའི་ཚལ་ཡང་། ལུས་སེམས་གདུང་
བ་ལ་འཇམ་པར་མི་འགྱུར་ཏེ།ཤིན་ཏུ་རྩུབ་པར་འགྱུར་རོ། །འདིར་བསིལ་བས་རྗེས་སུ་བཟུང་བ་
རྩུབ་པར་མི་རིགས་པ་དང༌། ཚ་བས་རྗེས་སུ་བཟུང་བ་རྩུབ་པར་རིགས་པར་བསྟན་པས་མི་འོས་པ་
དང་འོས་པའི་དོན་གཞན་བཀོད་པ་ཞེས་བྱའོ།།
བརྒྱད་པ་ལྡོག་པ་ཅན་གྱི་རྒྱན་ལ་མཚན་ཉིད་དང༌།དཔེ་སྦྱོར་བཤད་པ་གཉིས་ལས།དང་
པོ་ནི། སྒྲ་འཇུག་པ་འམ་རྟོགས་པ་ཡིས །དངོས་པོ་གཉིས་ནི་མཚུངས་འགྱུར་བ །དེ་ཡི་དབྱེ་བ་
བརྗོད་པ་གང༌། །དེ་ནི་ལྡོག་པ་ཅན་ཞེས་བརྗོད། །ཅེས་པས་བསྟན་ཏེ། མཚུངས་པའི་སྒྲ་དངོས་སུ་
འཇུག་པའམ། ཡང་ན། འདྲ་བ་ཤུགས་ལ་རྟོགས་པ་ཡིས་ཀྱང་རུང་སྟེ། དངོས་པོ་གཉིས་ནི་སྔར་
མཚུངས་པར་གྱུར་པ་ལས། སླར་ཡང་དེ་གཉིས་ཁྱད་པར་གྱི་ཆོས་འགའ་ཞིག་གི་སྒོ་ནས་མི་མཚུངས་
པའི་དབྱེ་བ་ཡང༌། ཕྱིས་བརྗོད་པ་གང་ཡིན་པ་དེ་ནི། སྔར་མཚུངས་པས་ལྡོག་ནས་མི་མཚུངས་པར་
བྱེད་པས་ན།ལྡོག་པ་ཅན་ནམ།འབྱེད་བྱེད་ཀྱི་རྒྱན་ཞེས་བརྗོད་པར་བྱའོ། །
གཉིས་པ་ལ་སྒྲ་མཚུངས་པའི་ལྡོག་པ་ཅན་དང༌།རྟོགས་པ་མཚུངས་པའི་ལྡོག་པ་ཅན་
གཉིས་ལས། དང་པོ་ལ་དབྱེ་བ་དང༌། མཇུག་བསྡུད་བསྟན་པ་གཉིས་ལས། དང་པོ་ལ་བཞི་ལས
གཅིག་གི་ཟློག་པ་ཅན་ལ། དཔེ་བཤད་པ་དང༌།དོན་བསྟན་པ་གཉིས་ལས། དང་པོ་། བརྟན་དང་
ཆེ་བའི་བདག་ཉིད་དང༌། །ལཱ་ཝ་ཎུ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་
ལུས་འདི་འདྲ་ཉིད་ཀྱིས་སོ །ཞེས་པས་བསྟན་ཏེ། ཀྱེ་རྒྱལ་པོ་ཆེན་པོ་ཁྱོད། རྒྱ་མཚོ་ཆེན་པོ་གཉིས་
བརྟན་པར་ཆོས་མཚུངས་ཏེ། ཁྱོད་ནི་སྐྱེ་བོས་བསྒྱུར་དུ་མི་རུང་བས་བརྟན་ལ།རྒྱ་མཚོ་གཏིང་གཡོ་བ་
མེད་པས་བརྟན་པའོ། །ཆེ་བའི་བདག་ཉིད་དུ་ཡང་ཆོས་མཚུངས་ཏེ། ཁྱོད་ནི་ཡོན་ཏན་གྱི་ཆེ་བའི་
བདག་ཉིད་ཡིན་ལ་རྒྱ་མཚོ་ནི་རྒྱ་ཆེ་བས་ཆེ་བའི་བདག་ཉིད་དོ། །ལཱ་ཝ་ཎུ་དང་ལྡན་པར་ཡང་ཆོས་
མཚུངས་ཏེ། ཁྱོད་ནི་རོལ་སྒེག་གི་མཛེས་པའི་ལཱ་ཝ་ཎུ་དང་ལྡན་ལ། རྒྱ་མཚོ་ནི་ལཉྪའི་ཡི་ལཱ་ཝ་ཎུ་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དང་ལྡན་ཞིང༌།གཞན་ཡང༌།ཟབ་པ་དང་ཡིད་དུ་འོང་བ་ལ་སོགས་པའི་ཡོན་ཏན་གྱིས།ཁྱོད་དང་རྒྱ་
མཚོ་གཉིས་མཚུངས་སོ་ཞེས སྔོན་ལ་མཚུངས་པར་བསྟན་ནས། ཕྱིས་མི་མཚུངས་པར་སྟོན་པའི་
འབྱེད་བྱེད་ནི་འདི་དག་སྟེ།འོན་ཀྱང་ཁྱོད་གཉིས་མི་འདྲ་བའི་ཁྱད་པར་ཐ་དད་པ་དག་མཐོང་སྟེ།
ཁྱོད་ཀྱི་ལུས་གསེར་གྱི་མདོག་དང་འདྲ་ཞིང༌།རྐང་ལག་མགོ་མིག་ལ་སོགས་པས་རྒྱན་པ་འདི་འདྲ་བ་
ཉིད་ཀྱི་སྒོ་ནས་རྒྱ་མཚོ་དང་མི་མཚུངས་སོ་ཞེས་འབྱེད་པའོ །
གཉིས་པ་ནི།གཅིག་ལ་གནས་པའི་ཆོས་ཀྱི་ནི། །གཉིས་ཀ་ལ་གནས་ཐ་དད་དག །རྟོགས་
པའི་ཡུལ་དུ་གྱུར་པའི་ཕྱིར།།འདི་ནི་གཅིག་གི་ལྡོག་པ་ཅན། །ཞེས་པས་བསྟན་ཏེ།དེ་ཡང་།སྐྱེས་བུ་
གཅིག་ཁོ་ན་ལ་གནས་པའི་ཁྱད་ཆོས་གཅིག །སྒྲས་དངོས་སུ་བརྗོད་པར་ཟིན་པ། དཔེར་ན། ཁྱོད་
ལུས་འདི་འདྲ། ཞེས་པ་ལྟ་བུ་འདི་ཉིད་ཀྱིས་ནི། སྐྱེས་བུ་དང་རྒྱ་མཚོ་གཉིས་ཀ་ལ་གནས་པའི་ཁྱད་
ཆོས་མི་འདྲ་བ་ཐ་དད་པ་སོ་སོའི་སྟེང་ན་ཡོད་པ་དག །རྟོགས་པའི་རྐྱེན་ནམ་ཡུལ་དུ་གྱུར་པའི་ཕྱིར།
འདི་ནི་གཅིག་གི་ལྡོག་པ་ཅན་ཞེས་བྱ་སྟེ།གཅིག་ཁོ་ནའི་ཁྱད་ཆོས་སྨོས་པའི་ཕྱིར་རོ། །ཡང་ན་གཞན་
རྣམས་སྔར་དང་འདྲ་བ་ལ། སྐྱེས་བུ་དང་རྒྱ་མཚོ་གཉིས་ཀ་ལ་ཐུན་མོང་དུ་གནས་པའི་སྔར་བསྟན་
པའི་མཚུངས་པའི་ཆོས་དེ་རྣམས་ཀྱིས་མཚུངས་པར་བྱས་ཀྱང༌། དེ་གཉིས་མི་མཚུངས་པར་ཐ་དད་དུ་
རྟོགས་པ་ཞེས་སོགས་འདྲའོ །
གཉིས་པ་གཉིས་ཀའི་ལྡོག་པ་ཅན་ལ། སྔར་བཞིན་གཉིས་ལས། དང་པོ་།ཆུ་ཡི་ཕུང་པོ་
དག་དང་ཁྱོད། །མཚམས་ལས་མི་འདའ་ཟབ་པ་སྟེ། འདི་ནི་མིག་སྨན་དང་མཚུངས་ལ། །ཁྱོད་ནི་
གསེར་གྱི་འོད་ཅན་། །ཞེས་པས་བསྟན་།ཀྭ་ཡེ། ཆུ་ཡི་ཕུང་པོས་ཏེ། རྒྱ་མཚོ་ཆེན་པོ་དག་དང༌།
རྒྱལ་པོ་ཆེན་པོ་ཁྱོད་གཉིས མཚམས་ལས་མི་འདའ་བར་ཆོས་མཚུངས་ཏེ། རྒྱ་མཚོ་ཆུ་མཚམས་དང་
རྒྱལ་པོ་ཁྲིམས་ཀྱི་མཚམས་ལས་མི་འདའ་བས་སོ། །ཟབ་པར་ཡང་ཆོས་མཚུངས་ཏེ། རྒྱ་མཚོ་གཏིང་
ཟབ་སྟེ་སུས་ཀྱང་མི་རྟོག་པ་དང༌། རྒྱལ་པོའི་བློའི་གཏིང་སུས་ཀྱང་དཔག་པར་མི་ནུས་པས་ན་ཟབ་
པའོ །འོན་ཀྱང་མི་མཚུངས་ཏེ། རྒྱ་མཚོ་འདི་ནི་ཁ་དོག་ནི་སྔོ་ཞིང་གནག་པས་མིག་སྨན་དང་
མཚུངས་ལ། རྒྱལ་པོ་ཁྱོད་ནི་ཁ་དོག་ནི་གསེར་གྱི་འོད་ཅན་།མདོག་ཅན་དུ་གྱུར་པས་མཛེས་པའོ །
140

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་སོ།།
གཉིས་པ་ནི། གང་ཕྱིར་འདིར་ནི་གཉིས་ཀ་ཡི། །འབྱེད་བྱེད་ཡོན་ཏན་ནག་པོ་དང༌། །སེར་
པོ་གཉིས་ཀ་ཐ་དད་བསྟན། །འདི་ནི་གཉིས་ཀའི་ཟློག་པ་ཅན། །ཞེས་པས་བསྟན་།དེ་ཡང༌། གང་
གི་ཕྱིར་གོང་དུ་བསྟན་པའི་ཚིག་སྦྱོར་འདིར་ནི། རྒྱ་མཚོ་དང་རྒྱལ་པོ་གཉིས་ཀའི་སྟེང་ན་མི་མཚུངས་
པར་ཐ་དད་དུ་འབྱེད་པར་བྱེད་པའི་ཡོན་ཏན་ནག་པོ་དང༌།སེར་པོ་གཉིས་ཡོད་པ་དེའི་སྒྲས་དངོས་སུ་
ཟིན་པར་བསྟན་པའི་ཁྱད་ཆོས་དེ་གཉིས་ཀས་ཁྱད་གཞི་ཆོས་ཅན་གཉིས་པོ་ཐ་དད་དེ་མི་མཚུངས་
པར་བསྟན་པ་འདི་ནི། ཆོས་ཅན་གཉིས་ལ་གནས་པའི་ཁྱད་ཆོས་གཉིས་སྨོས་པའི་སྒོ་ནས་མི་
མཚུངས་པར་བསྟན་པས།གཉིས་ཀའི་ལྡོག་པ་ཅན་ཞེས་བྱའོ །
གསུམ་པ་སྦྱར་བ་ཅན་གྱི་ལྡོག་པ་ཅན་ལ་ཡང༌།སྔར་བཞིན་གཉིས་ལས།དང་པོ་ནི། ཁྱོད་
དང་རྒྱ་མཚོ་དུར་བཱ་། །སེམས་ཅན་ཆེན་པོ་བརྗིད་དང་ལྡན། །འདི་ཡི་ཁྱོད་ཉིད་ཐ་དད་དེ། །འདི་ནི་
ཆུ་བདག་ཁྱོད་མཁས་སོ །ཞེས་པས་བསྟན་ཏེ།ཀྱེ།རྒྱལ་པོ་ཆེན་པོ་ཁྱོད་དང་རྒྱ་མཚོ་གཉིས་ཁྱད་
ཆོས་གསུམ་པོ་འདིས་ཆས་ཆོས་མཚུངས་ཏེ།ཇི་ལྟར་དུ་མཚུངས་ན།དུར་ནི་ངན་པ་དང་དཀའ་བ་ལ་
འཇུག །བཱ་རོ་ན་ཆུ་དང་བཟློག་པ་ལ་འཇུག་པས། རྒྱ་མཚོ་སྟེང་དུ་ཆུ་ངན་པ་བ་ཚྭའི་ཆུ་དང༌། རྒྱལ་
པོའི་སྟེང་དུ་བཟློག་དཀའ་བ་འམ། ཐུབ་དཀའ་བ་ལ་འཇུག་གོ། །མ་ཧཱ། ས་ཏྭ་ཞེས་པ། སེམས་ཅན་
ཆེན་པོ་དང༌།སྙིང་སྟོབས་ཆེན་པོ་ལ་འཇུག་པས།རྒྱ་མཚོའི་སྟེང་དུ་སེམས་ཆེན་པོ་ཆུ་སྲིན་དང་བཅས་
པ་ལ་འཇུག་ལ། རྒྱལ་པོའི་སྟེང་དུ་སྙིང་སྟོབས་ཆེན་པོ་ཅན་ལ་འཇུག་གོ། །ཏེ་ཛས་།རྒོད་མ་ཁའི་
མེ་དང༌། གཟི་བརྗིད་གཉིས་ལ་འཇུག་པས། རྒྱ་མཚོ་ནི་རྒོད་མ་ཁའི་མེ་དང་བཅས་ལ། རྒྱལ་པོ་ནི་
གཟི་བརྗིད་ཤིན་ཏུ་ཆེ་བ་དང་བཅས་པའོ །ཞེས་པ་འདི་གསུམ་ཀ་ཡང་། གཉིས་ཀ་ལ་མཉམ་ཉིད་དུ་
སྒྲ་སྦྱར་བའི་སྒོ་ནས་མཚུངས་པར་བྱས་ཀྱང༌། འབྱེད་བྱེད་མི་མཚུངས་པ་ནི། འོག་ནས་འཆད་པའི་
ཁྱད་ཆོས་གཉིས་པོ་འདི་ཡི། ཁྱེད་གཉིས་ཐ་དད་ཅིང་མི་མཚུངས་ཏེ། དེ་ཡང༌། རྒྱ་མཚོ་དེ་ནི་ཆུ་ཡི་
བདག་ཉིད་ཡིན་པས། བླུན་པའི་རང་བཞིན་ཅན་བེམ་པོ་ཡིན་ལ།རྒྱལ་པོ་ཁྱོད་ནི་ཤེས་རབ་དང་ལྡན་
པའི་སྐྱེས་བུ་མཁས་ཤིང་མཛངས་ལ་དེས་པའི་བདག་ཉིད་ཅན་ཡིན་པས་། །གཉིས་པ་ནི་འདི་ནི་
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྦྱོར་བའི་ཚུལ་ལྡན་ཕྱིར། སྦྱར་བ་ཅན་ཞེས་བཟུང་བར་མཛོད།ཅེས་པས་བསྟན་ཏེ། དེ་ཡང་གོང་དུ་
བསྟན་པའི་ཚིག་སྦྱོར་འདི་ནི། དུར་བཱ་རོ་ལ་སོགས་པའི་སྒྲ་གསུམ་པོ་འདི། ཆོས་ཅན་གཉིས་ཀའི་
སྟེང་དུ་སྒྲ་སྦྱར་བའི་ཚུལ་དང་ལྡན་པའི་སྒོ་ནས་མཚུངས་ཀྱང་ཆུ་བདག་དང༌།མཁས་པའི་ཁྱད་ཆོས་
གཉིས་པོ་འདིས་སྔར་མཚུངས་པ་དེ་ཟློག་པའི་ཕྱིར།སྦྱར་བའི་ལྡོག་པ་ཅན་ཞེས་བཟུང་ཞིང༌།ཐ་སྙད་
བདག་པར་མཛོད་ཅིག་ཅེས་པའོ། །
བཞི་པ་འགོག་པ་ཅན་ལ། གཏན་ཚིགས་ཀྱི་ལྡོག་པ་ཅན་ལ་གཉིས་ཏེ། དམ་བཅའ་བ་དང༌།
དཔེར་བརྗོད་དོ། །དང་པོ་ནི། འགོག་པ་ཅན་དང་གཏན་ཚིགས་ཅན། །གཉིས་པོ་དེ་ཡང་བསྟན་
པར་བྱ། །ཞེས་པས་བསྟན་། དེ་ཡང་སྦྱར་བ་ཅན་སོགས་སྔར་བསྟན་པ་དེ་བཞིན་དུ། འགོག་པ་
ཅན་གྱི་ལྡོག་པ་ཅན་དང༌། གཏན་ཚིགས་ཅན་གྱི་ལྡོག་པ་ཅན་གཉིས་པོ་དེ་ཡང་འོག་ནས་དཔེར་
བརྗོད་པའི་སྒོ་ནས་བསྟན་པར་བྱའོ །ཞེས་པའོ །གཉིས་པ་ལ་ཡང་འགོག་པ་ཅན་གྱི་ལྡོག་པ་ཅན
དང༌།གཏན་ཚིགས་ཅན་གྱི་ལྡོག་པ་ཅན་གཉིས་ལས་དང་པོ་ནི།ལུགས་དང་ལྡན་ཞིང་བརྟན་པ་དང་། །1
རིན་ཆེན་འབྱུང་གནས་ཡིན་མོད་ཀྱང༌། །དྲི་མ་ལྡན་པ་ཆུ་སྲིན་གནས། །ཁྱོད་ཀྱི་འགྲན་ཟླར་འགྱུར་མ་
ཡིན། །ཞེས་པས་བསྟན་ཏེ། དེ་ཡང༌།ཀྱེ།རྒྱལ་པོ་ཆེན་པོ་ཞེས་བོས་ནས། ཁྱོད་ནི་རྒྱལ་པོའི་ཁྲིམས་
ལུགས་བཟང་པོ་དང་ལྡན་ཞིང༌།རྒྱུད་གཞན་གྱི་བསྒུལ་བར་མི་ནུས་པས་བརྟན་པ་དང༌། རིན་པོ་ཆེ་
གསེར་དངུལ་སོགས་པ་དུ་མའི་འབྱུང་གནས་ཡིན་པ་ལྟར། རྒྱ་མཚོ་ཡང་སྔར་གྱི་ཆུ་མཚམས་ལས་མི་
འདའ་བའི་ལུགས་དང་ལྡན་ཞིང༌། འདོམ་བདུན་ནམ་བཅུ་གཉིས་མན་ཆད་མི་གཡོ་བས་བརྟན་པ་
དང༌།རིན་པོ་ཆེ་མུ་ཏིག་དང་། དུང་དང༌། མན་ཤེལ་ལ་སོགས་པའི་འབྱུང་གནས་ཡིན་པས།རྒྱལ་པོ་
ཁྱོད་དང་མཚུངས་མོད་འོན་ཀྱང་མི་མཚུངས་པའི་འབྱེད་བྱེད་ལ། རྒྱ་མཚོ་ནི་བ་ཚྭ་ལ་སོགས་པའི་དྲི་
མ་དང་ལྡན་ཞིང་། ཆུ་སྲིན་གདུག་པ་ཅན་གནས་པའི་གནས་སུ་གྱུར་པས་རྒྱལ་པོ་ཁྱེད་ཀྱི་འགྲན་ཟླ་སྟེ།
ཁྱོད་དང་འདྲ་བར་འགྱུར་བ་མ་ཡིན་ནོ། །ཞེས་ཁྱོད་ཀྱི་འགྲན་ཟླ་ཡིན་པ་འགོག་པས་ན། འགོག་པ་
ཅན་གྱི་ལྡོག་པ་ཅན་ཞེས་བྱའོ། །
གཉིས་པ་ནི། རི་གླིང་རྒྱ་མཚོར་བཅས་པ་ཡི། །ས་གཞི་མཐའ་དག་འཛིན་མོད་ཀྱང༌། །
142

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལག་འགྲོ་རྣམས་ཀྱི་རྗེར་འགྱུར་ཕྱིར། །ལྷག་མ་ཅན་ནི་ཁྱོད་བས་དམན། །ཞེས་པས་བསྟན་ཏེ། དེ་
ཡང་། ཀྱེ། མིའི་བདག་པོ་ཆེན་པོ་ཞེས་བོས་ནས། དེ་ལ་ལྷག་མ་ཅན་གྱི ཀླུའི་རྒྱལ་པོ་མཐའ་ཡས་
སམ། ནོར་རྒྱས་ཀྱི་བུའོ། །ཀླུ་བདག་དེ་ནི་རི་ཀུན་ནས་རྩེགས་པ་ལ་སོགས་པ་གསེར་གྱི་རི་བདུན་
དང༌། སིང་ག་ལའི་གླིང་ལ་སོགས་པའི་གླིང་བཞི་དང༌།རོལ་མཚོ་བདུན་ལ་སོགས་པ་རྒྱ་མཚོ་ཆེན་པོ་
བཞི་དང་བཅས་པའི་ས་གཞི་མཐའ་དག་འཛིན་པ་ཙམ་དུ། རྒྱལ་པོ་ཁྱོད་དང་འདྲ་ཞིང་མཚུངས་མོད་
ཀྱང༌། ལག་འགྲོ་ཀླུ་ནི་དུད་འགྲོ་ཡིན་ལ།ཀླུ་རྒྱལ་ནི་དེ་རྣམས་ཀྱི་རྗེ་བོའམ་དཔོན་དུ་གྱུར་པ་ཡིན་
པའི་ཕྱིར།མི་བདག་ཁྱེད་བས་དམན་ཏེ། ཁྱོད་ནི་མི་རྣམས་ཀྱི་རྗེ་བོ་གྱུར་པ་ཡིན་པས་སོ །འདི་ནི་རྒྱུ་
མཚན་རྟགས་སུ་བཀོད་པའི་ཆ་ནས་མཚུངས་པ་ལྡོག་པས་ན། གཏན་ཚིགས་ཅན་གྱི་ལྡོག་པ་ཞེས་
བྱའོ།།
གཉིས་པ་མཇུག་སྡུད་ནི།སྒྲ་དག་འཇུག་པར་མཚུངས་པ་ཡི།།ལྡོག་པ་ཅན་ནི་འདི་འདྲ་སྟེ། །
ཞེས་པས་བསྟན་།དེ་ཡང༌།དངོས་སུ་ཟིན་པའི་སྒྲ་གཅིག་གམ།གཉིས་ལ་སོགས་པ་མང་པོ་དག །
དཔེ་དོན་གཉིས་ཀ་ལ་མཉམ་ཉིད་དུ་འཇུག་པར་མཚུངས་པའི་སྒོ་ནས་འདྲ་བར་བྱས་ཀྱང༌།ཁྱད་ཆོས་
གཞན་ཞིག་གི་སྒོ་ནས།མི་མཚུངས་པར་འབྱེད་པའི་ལྡོག་པ་ཅན་ནི།གོང་དུ་བསྟན་པ་བཞིན་པ་འདི་
འདྲ་བ་རྣམས་ཡིན་། །ཞེས་མཇུག་བསྡུད་བསྟན་པའོ། །
ཞས་མཇུག་བསྡུད་བསྟན
གཉིས་པ་རྟོགས་པ་མཚུངས་པའི་ལྡོག་པ་ཅན་ལ། དམ་བཅའ་དང་དཔེ་བརྗོད་གཉིས་
ལས། དང་པོ་ནི། རྟོགས་པར་གྱུར་པ་མཚུངས་པ་ཡི། །ཡོད་པ་དེ་ནི་རྗེས་སུ་བསྒྲུབ། །ཅེས་པས་
བསྟན་ཏེ།དེ་ཡང༌། མཚུངས་ཆོས་སྒྲ་དངོས་སུ་ཟིན་པ་མེད་ནའང༌།ཤུགས་སམ་སྐབས་ལས་རྟོགས་
པར་གྱུར་པའི་སྒོ་ནས་མཚུངས་པའི་ལྡོག་པ་ཅན་ཡང་ཡོད་པ་དེ་ནི། རྗེས་སུ་བསྒྲུབ་སྟེ་འོག་ནས་
བསྟན་པར་བྱའོ།།ཞེས་འདོམས་པའོ། །
གཉིས་པ་ལ།དོན་གྱི་གོ་བའི་ལྡོག་པ་ཅན།འབྱེད་བྱེད་མཚུངས་པའི་ལྡོག་པ་ཅན།རིགས་
མཐུན་འབྱེད་པའི་ལྡོག་པ་ཅན་དང་གསུམ་ལས། དང་པོ་ལ་ཡང་གསུམ་སྟེ། དཔེ་དང་དཔེ་ཅན་གྱི་
དབྱེ་བ་ཙམ་གྱི་ལྡོག་པ་ཅན་དང་། དཔེ་བས་དཔེ་ཅན་ལྷག་པའི་ལྡོག་པ་ཅན་དང༌། དེ་གཉིས་ཀྱི་དོན་
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྡུ་བའོ །དང་པོ་ནི།ཁྱོད་ཀྱི་གདོང་དང་པདྨ་སྟེ། །འདི་གཉིས་ཀྱི་ནི་ཁྱད་པར་ཡང༌། །པདྨ་ཆུ་ལས་
སྐྱེས་པ་དང༌། །ཁྱོད་གདོང་ཁྱོད་ལ་བརྟེན་པའོ །ཞེས་པས་བསྟན་ཏེ། དེ་ཡང༌། ཁྱོད་ཀྱི་གདོང་པ་
དང་པདྨ་སྟེ།ཞེས་དཔེ་དོན་སྦྱར་བ་ཙམ་གཏོགས། མཚུངས་ཆོས་དངོས་སུ་བསྟན་པའི་མཚུངས་པ་ནི་
མེད་མོད་ཀྱི།འོན་ཀྱང་། མཛེས་པ་སོགསཤུགས་ལ་རྟོགས་པའི་མཚུངས་པ་སྟེ། མི་མཚུངས་པར་
འབྱེད་པ་ནི། འདི་གཉིས་ཀྱི་མི་མཚུངས་པའི་ཁྱད་པར་ཡང༌། པདྨ་ཆུ་ལས་སྐྱེས་པ་དང་། ཁྱོད་ཀྱི་
གདོང་པ་ནི་ཁྱོད་རང་ཉིད་ལ་རྟེན་པའི་ཁྱད་པར་ཙམ་ཐ་དད་པ་ཉིད་ཀྱི་སྒོ་ནས་མི་འདྲའོ། །དེས་ན་
རྟེན་ཐ་དད་པ་ཙམ་གྱི་སྒོ་ནས་མཚུངས་པ་ལྡོག་པས་ན།དབྱེ་བ་ཙམ་གྱི་ལྡོག་པ་ཅན་ཞེས་བྱའོ། །
གཉིས་པ་ནི། རི་དྭགས་མིག་ལ་སྨིན་སྒེག་དང༌། །མྱོས་པའི་དམར་བས་རེག་པ་མེད། །
ཁྱོད་ཀྱི་མིག་ནི་གཉིས་འདི། །ཡོན་ཏན་དེ་དག་ཉིད་ཀྱིས་བརྒྱན། །ཞེས་པས་བསྟན་ཏེ། དེ་ཡང་། ཀྱེ
མཛེས་མ་ཞེས་བོས་ནས རི་དྭགས་ཀྱི་མིག་ལ་སྨིན་མ་འཁྱོག་པའི་རྣམ་འགྱུར་སྒེག་པ་དང་། ཆགས་
པས་མྱོས་པའི་དམར་བས་རེག་པ་མེད་དེ་མ་གོས་ལ། མཛེས་མ་ཁྱོད་ཀྱི་མིག་ནི། སྨིན་མ་སྒེག་ཅིང་
མཛེས་པ་དང༌། ཆགས་པས་མྱོས་པའི་དམར་བ་གཉིས་པོ་འདིའི་ཡོན་ཏན། དེ་དག་ཉིད་ཀྱི་མཛེས་
པར་བརྒྱན་པས་ལྷག་གོ་ཞེས་པའོ། །འདིར་མིག་གཉིས་འདྲ་བར་དངོས་སུ་མ་བསྟན་ཀྱང་། འབྱེད་
བྱེད་ཀྱི་ཤུགས་ལ་འདྲ་བར་རྟོགས་པའི་སྒོ་ནས་མཚུངས་མོད།ཁྱོད་ཀྱི་མིག་ནི་ཡོན་ཏན་དེ་དག་ཉིད་
ཀྱི་བརྒྱན་པའི་སྒོ་ནས་དཔེ་རི་དྭགས་ཀྱི་མིག་ལ་མེད་པར་ལྡོག་པས་ན།དཔེ་བས་དཔེ་ཅན་ལྷག་པའི་
ལྡོག་པ་ཅན་ཞེས་བྱའོ། །
གསུམ་པ་ནི། སྔ་མར་དབྱེ་བ་ཙམ་ཞིག་བརྗོད། །འདིར་ནི་ལྷག་མ་ཉིད་བསྟན་། །ཞེས་
པས་བསྟན་ཏེ། དེ་ཡང་།དཔེར་བརྗོད་སྔ་མར་རྟེན་གྱི་དབྱེ་བ་ཐ་དད་པ་ཙམ་གྱི་འབྱེད་བྱེད་བརྗོད་ལ།
ཕྱི་མ་འདིར་ནི་དཔེ་བས་དཔེ་ཅན་ལྷག་པའི་འབྱེད་བྱེད་ཡོན་ཏན་གཉིས་ཉིད་ཀྱིས། ལྷག་པར་བསྟན་
པའི་སྒོ་ནས་ལྡོག་པའོ། །
གཉིས་པ་ལ་གསུམ། དམ་བཅའ། དཔེ་བསྟན་པ།དེ་དག་གི་གནས་ལུགས་བཤད་པའོ། །
དང་པོ་ནི། སླར་ཡང་མཚུངས་པའི་ལྡོག་པ་ཅན། །གཞན་དག་རབ་ཏུ་བསྟན་པར་བྱ །ཞེས་པས་
144

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
བསྟན་། དེ་ཡང༌། སླར་ཡང་སྟེ། ད་དུང་ཡང་རྟོགས་པ་མཚུངས་པའི་ལྡོག་པ་ཅན་གཞན་དག་ཀྱང་
རབ་ཏུ་བསྟན་པར་བྱའོ། །ཞེས་འདོམས་པའོ། །
གཉིས་པ་ལ་གཉིས མཚུངས་དང་འབྱེད་བྱེད་གཉིས་ཀ་སྒྲ་དངོས་སུ་ཟིན་པ་དང༌།
མཚུངས་ཆོས་མ་ཟིན་ལ་འབྱེད་བྱེད་སྒྲས་དངོས་སུ་ཟིན་པའོ །དང་པོ་ནི། ཁྱོད་ཀྱི་གདོང་དང་པདྨ་
དཀར། །རྒྱས་ཤིང་དྲི་བཟངས་ལྡན་པ་སྟེ། །པདྨ་ལ་ནི་བུང་བ་འཁོར། །ཁྱོད་ཀྱི་གདོང་ལ་མིག་རབ་
གཡོ། །ཞེས་པས་བསྟན་ཏེ།ཀྱེ།མཛེས་མ་ཁྱོད་ཀྱི་གདོང་དང༌།པདྨ་དཀར་པོ་གཉིས་རྣམ་པར་རྒྱས་
ཤིང་།དྲི་བཟང་པོ་ཡིད་དུ་འོང་བ་དང་ལྡན་པར་མཚུངས་པས་ཏེ། འདྲ་བར་ཟད་མོད།འོན་ཀྱང་པདྨ་
ལ་ནི་བུང་བ་འཁོར་ཞིང་ལྡིང་ལ་ཁྱོད་ཀྱི་གདོང་ལ་ནི་མིག་རབ་ཏུ་གཡོ་བའི་ཁྱད་པར་འདི་གཉིས་ཙམ་
གྱི་ཐ་དད་།ཞེས་པའི་སྒོ་ནས་མི་མཚུངས་པར་བསྟན་པས། མཚུངས་ཆོས་དང་འབྱེད་བྱེད་
གཉིས་ཀ།དངོས་སུ་བསྟན་པའི་སྒོ་ནས།གཉིས་ཀའི་ལྡོག་པ་ཅན་ཞེས་བྱའོ། །
གཉིས་པ་ལ་དཔེ་བསྟན་པ་དང་དོན་བཤད་པ་གཉིས་ལས། དང་པོ་ནི། ཟླ་བ་འདི་ནི་
མཁའ་ཡི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་སྐར་འཕྲེང་བ་ཅན། །ཆུ་འདི་ཀུ་མུད་རྒྱས་
པ་ཅན། །ཞེས་པས་བསྟན་ཏེ། དེ་ཡང་ནམ་མཁའ་ལ་རྒྱུ་བའི་ཟླ་བ་འདི་ནི། ནམ་མཁའ་མཛེས་པར་
བྱེད་པའི་རྒྱན་ཡིན་ལ ཆུ་ལ་རྩེ་ཞིང་རོལ་བའི་ངང་པ་འདི་ནི། ཆུ་གཏེར་མཛེས་པར་བྱེད་པའི་ཆུ་ཡི་
རྒྱན་ཡིན་ལ། དེ་བཞིན་དུ་ནམ་མཁའ་ཤིན་ཏུ་དྭངས་པ་འདི་རྒྱུ་སྐར་གྱི་འཕྲེང་བ་ཤིན་ཏུ་མཛེས་པས་
སྐོར་བ་ཅན་ཡིན་ལ། རྒྱ་མཚོ་ཤིན་ཏུ་དྭངས་ཤིང་གསལ་བའི་ཆུ་འདི་ཡང་། མེ་ཏོག་ཀུ་མུ་དའི་ཚལ་
རབ་ཏུ་རྒྱས་པ་ཅན་ཡིན་ནོ །ཞེས ཆོས་ཅན་ཟླ་བ་དང༌། ངང་པ་གཉིས་པ་གཉིས་དཀར་བའི་སྒོ་
ནས་མཚུངས་ཀྱང༌། འབྱེད་བྱེད་ནམ་མཁའི་རྒྱན་དང༌། ཆུའི་རྒྱན་དུ་གྱུར་པས་ཐ་དད་པ་དང༌། དེ་
བཞིན་དུ།ཆོས་ཅན་ནམ་མཁའ་དང་ཆུ་གཉིས་དྭངས་པའི་སྒོ་ནས་མཚུངས་ཀྱང༌། རྒྱུ་སྐར་འཕྲེང་བ་
དང་ཀུ་མུད་རྒྱས་པའི་ཁྱད་པར་ཡོད་པའི་ཆ་ནས་མི་མཚུངས་པར་བསྟན་པའི་ནས་མཚུངས་ཆོས་
དངོས་སུ་མ་བསྟན་ལ། འབྱེད་བྱེད་དངོས་སུ་བསྟན་པས་ན།དངོས་སུ་བསྟན་ལ་མ་བསྟན་པའི་ལྡོག་
པ་ཅན་ཞེས་བྱའོ། །
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་། འདིར་ནི་ཟླ་བ་ངང་པ་དག །དཀར་བ་ཉིད་སོགས་རྟོགས་པ་དང༌། །མཁའ་
དང་ཆུ་ནི་དག་པར་ཡང་། །རྟོགས་པར་མཚུངས་པའི་དབྱེ་བ་བྱས། །ཞེས་པས་བསྟན་ཏེ། དེ་ཡང་།
ཚིག་སྦྱོར་འདིར་ནི། ཟླ་བ་དང་། ངང་པ་དག་མཚུངས་ཆོས་དཀར་བ་ཉིད་དང༌། མཛེས་པ་སོགས་
སྒྲས་དངོས་སུ་མ་ཟིན་ཡང༌། ཤུགས་ལ་རྟོགས་པའི་སྒོ་ནས་མཚུངས་པར་བྱས་ལ། དེ་གཉིས་ཀྱི་མི་
འདྲ་བའི་འབྱེད་བྱེད་མཁའི་རྒྱན་དང༌།ཆུ་ཡི་རྒྱན་ཞེས་སྒྲ་དངོས་སུ་ཟིན་པའི་སྒོ་ནས་མི་མཚུངས་པར་
བྱས་ཤིང༌།དེ་བཞིན་དུ་མཁའ་དང་། ཆུའི་མཚུངས་ཆོས། དག་ཅིང་དྭངས་པ་དང༌། སྔོ་བ་ལ་སོགས་
པར་གྱུར་པ་ཡང་། སྒྲས་དངོས་སུ་མ་ཟིན་པས་ཤུགས་ལ་རྟོགས་པའི་སྒོ་ནས་མཚུངས་པར་བྱས་ཀྱང༌།
མི་མཚུངས་པར་དབྱེ་བ་བྱེད་པའི་འབྱེད་བྱེད་ནི། རྒྱུ་སྐར་འཕྲེང་བ་ཅན་དང༌།ཀུ་མུད་རྒྱས་པ་ཅན་
ཞེས།སྒྲས་དངོས་སུ་ཟིན་པའི་སྒོ་ནས་མཚུངས་པ་ལྡོག་པར་བྱས་པས་ན།རྟོག་པ་མཚུངས་པའི་ལྡོག་
པ་ཅན་ཞེས་བྱའོ །
གསུམ་པ་ནི། སྔ་མ་ལ་ནི་སྒྲ་བཞིན་མཚུངས། །གཉིས་ཀ་ལ་ཡང་ཐ་དད་བྱེད། །བུང་བ་
མིག་ལ་སོགས་པ་མཚུངས །དེ་ཕྱིར་མཚུངས་པའི་ཟློག་པ་ཅན། །ཞེས་པས་བསྟན་ཏེ། དེ་ཡང་
དཔེར་བརྗོད་སྔ་མ། ཁྱོད་ཀྱི་གདོང་དང་པདྨ་ཞེས་པའི་སྐབས་སུ རྒྱས་ཤིང་དྲི་བཟངས་ལྡན་ཞེས
མཚུངས་ཆོས་སྒྲས། དངོས་སུ་ཟིན་པར་བརྗོད་པའི་སྒོ་ནས་མཚུངས་ལ། ཕྱི་མ་ནི་མཚུངས་ཆོས་སྒྲས་
དངོས་སུ་མ་ཟིན་པའོ །དེས་ན་དཔེར་བརྗོད་སྔ་ཕྱི་གཉིས་ཀ་ལ་ཡང༌། ཐ་དད་དུ་བྱེད་པའི་འབྱེད་
ཆོས། བུང་བ་དང༌། མིག་དག་དང༌། ལ་སོགས་པས། མཁའ་དང༌། ཆུ་དང་རྒྱུ་སྐར་དང་། ཀུ་མུད་
རྣམས་མཚུངས་པའི་སྒྲ་ཡིན་པར་བསྟན་པ་དེའི་ཕྱིར།མཚུངས་པའི་ལྡོག་ཅན་ཞེས་བྱའོ། །
གསུམ་པ་རིགས་མཐུན་འབྱེད་པའི་ལྡོག་པ་ཅན་ལ། དཔེ་བསྟན་པ་དང༌། དོན་བཤད་པ་
གཉིས་ལས། དང་པོ་ནི། རིན་ཆེན་སྣང་བས་མི་འཕྲོགས་ཤིང༌། ཉི་མིའི་འོད་ཀྱི་མི་ལྡོག་ལ། ལང་ཚོ
ལས་བྱུང་ན་ཆུང་གིས་མུན་པ་ལྟ་བས་འགོག་པར་བྱེད།ཅེས་པས་བསྟན་ཏེ།དེ་ཡང༌།ནོར་བུ་རིན་
ཆེའི་འོད་ཀྱིས་ཀྱང་མི་འཕྲོགས་ཤིང་། ཞི་བར་མི་ནུས་པ་དང་།ཉི་མའི་འོད་ཀྱི་མི་ལྡོགས་ཏེ་མི་སེལ་ལ།
དེ་ལྟ་བུའི་ལང་ཚོ་རྒྱས་པ་ལས་བྱུང་བའི་ན་ཆུང་གཞོན་ནུ་མ་རྣམས་ཀྱི་ཆགས་པའི་མུན་པས ཆགས་
146

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པ་དང་བྲལ་བའི་དེ་ཁོ་ན་ཉིད་ལྟ་བ་ལ་སྒྲིབ་པ་འམ། འགོག་པར་བྱེད་པའི་ཕྱིར་ན། མུན་པ་དང་ཆོས་
མཚུངས་ལ།རིན་ཆེན་སྣང་བས་མི་འཕྲོག་པ་སོགས་ཀྱི་སྒོ་ནས་མི་མཚུངས་པར་བསྟན་པས།རིགས་
མཐུན་ལྡོག་པ་ཅན་ཞེས་བྱའོ། །
གཉིས་པ་ནི མུན་པའི་རིགས་ལས་མུན་པ་འདི། །ལྟ་བ་འགོག་པ་ཉིད་ཀྱི་མཚུངས། །
གཞན་དག་གི་ནི་ཐ་དད་བསྟན། །འདི་ནི་རིགས་མཐུན་ལྡོག་པ་ཅན། །ཞེས་པས་བསྟན་ཏེ།དེ་ཡང་།
མུན་པའི་རིགས་དུ་མ་ཡོད་པ་ལས།ན་ཆུང་གི་མུན་པ་འདི་ནི་གནས་ལུགས་དེ་ཁོ་ན་ཉིད་ཀྱི་གཟུགས་
ལྟ་བ་དེ། འགོག་པའམ། གེགས་བྱེད་པ་ཉིད་ཀྱི་སྒོ་ནས། ཐ་མལ་བའི་མུན་པ་དང་ཆོས་མཚུངས་ལ།
འབྱེད་བྱེད་གཞན་དག་རིན་ཆེན་སྣང་བས་མི་འཕྲོག་པ་དང༌། ཉི་མའི་འོད་ཀྱི་མི་ལྡོག་པས་ནི། ཕྱི་
རོལ་གྱི་མུན་པ་ལས་ཐ་དད་ཅིང་མི་མཚུངས་པར་བསྟན་ཏེ། དེས་ན། ན་ཆུང་གི་མུན་པ་འདིས་ནི།
མཐོང་བ་འགོག་པར་མཚུངས་པས མུན་པ་གཞན་དང་རིགས་མཐུན་ཞིང༌།འོད་ཟེར་གྱིས་གསལ་
མི་ནུས་པས མུན་པ་ཅི་ཙམ་ལས་ལྡོག་པར་བསྟན་པས་ན། རིགས་མཐུན་ལྡོག་པ་ཅན་ཞེས་བྱའོ། །
དཔེ་དང་ལྡོག་པ་ཅན་རྒྱན་གྱི་ཁྱད་པར་ནི། དངོས་པོ་གཉིས་མཚུངས་པར་སྟོན་པ་ཙམ་ནི་དཔེ་རྒྱན
ཡིན་ལ། སྔོན་དུ་མཚུངས་པར་བསྟན་ནས། ཕྱིས་ཁྱད་ཆོས་འགའ་ཞིག་གི་སྒོ་ནས་མི་མཚུངས་པར་
བསྟན་ཏེ་ཟློག་པས་ན་ལྡོག་པ་ཅན་།།
དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་དང་དཔེར་བརྗོད་པའོ། །དང་པོ་ནི
གང་ཞིག་རབ་གྲགས་རྒྱུ་དག་གམ། །རྒྱུ་གཞན་ཅུང་ཟད་དག་བཟློག་ནས།།གང་དུ་རང་གི་ངོ་བོ་ཉིད།།
བསྟན་པ་དེ་ནི་སྲིད་པ་ཅན། །ཞེས་པས་བསྟན་ཏེ། དེ་ཡང་། གང་ཞིག་འཇིག་རྟེན་ལ་རབ་ཏུ་གྲགས་
པའི་རྒྱུ་དག་གམ། འཇིག་རྟེན་ལ་རབ་ཏུ་གྲགས་པའི་རྒྱུ་གཞན་ཅུང་ཟད་དག་ཟློག་ཅིང་བཀག་ནས།
ཚིག་སྦྱོར་གང་དུ་འབྲས་བུ་རང་གི་ངོ་བོ་ཉིད་སྟོན་པ་དེ་ནི་སྲིད་པ་ཅན་གྱི་རྒྱན་ཞེས་བྱའོ།།
གཉིས་པ་ལ་ཡང་གཉིས་ཏེ། རབ་ཏུ་གྲགས་པའི་རྒྱུ་བཀག་ནས་འབྲས་བུ་རང་གི་ངོ་བོ་
སྟོན་པ་དང༌། རྒྱུ་གཞན་ཅུང་ཟད་བཀག་ནས་འབྲས་བུ་རང་གི་ངོ་བོ་སྟོན་པའོ། །དང་པོ་ལ་ཡང༌།
དཔེ་བསྟན་པ་དང་། དེའི་དོན་བཤད་པ་གཉིས་ལས། དང་པོ་ལ་ཡང་གཉིས་ཏེ། དེའི་དང་པོ་ནི། མ་
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འཐུངས་མྱོས་པའི་ཀ་དམ་པ། །མ་ཕྱིས་དྲི་མ་མེད་པའི་མཁའ། །དྲུངས་པར་མ་བྱས་དྭངས་པའི་ཆུ། །
འགྲོ་བའི་ཡིད་ནི་འཕྲོག་པར་འགྱུར །ཞེས་པས་བསྟན་ཏེ དེ་ཡང་མྱོས་པའི་འཇིག་རྟེན་ན་རབ་
ཏུ་གྲགས་པ་ནི། ཆང་ལ་སོགས་པ་འཐུངས་པ་ཡིན་ལ། དྲི་མ་མེད་པའི་ཕྱིས་པ་དང༌།ཆུ་དྭངས་
པའི་རྒྱུ་ནོར་བུ་ཀ་ཏ་ཀ་ལ་སོགས་པ་ཆུ་ནང་བཅུག་ནས། དྲུངས་པར་བྱེད་པ་རྣམས་ཡིན་པ་ལས དེ་
རྣམས་བཀག་ནས་འབྲས་བུ་རང་གི་ངོ་བོ་སྟོན་པ་ནི། མ་འཐུངས་པར་མྱོས་ཤིང་བཟི་བ་ནི་ཡོད་།
སྟོན་དུས་ཀྱི་བྱ་བ་དམ་པ། ཆུ་ནང་ན་སྐད་སྙན་པ་སྒྲོག་ཅིང༌། བཟི་བཟི་བོ་ལྟ་བུར་རྒྱུ་བ་འདིའོ། །ཀ་
དམ་པ་ནི།བོད་སྐད་དུ་བསྒྱུར་ན་ཐིང་རིལ་ཡིན་ཞེས་གྲག་གོ། །གཞན་ཡང༌།མ་ཕྱིས་ཀྱང་དྲི་མ་མེད་
པ་ནི་ཡོད་།སྟོན་དུས་ཀྱི་ནམ་མཁའ་རྡུལ་གྱི་དྲི་མ་མེད་ཅིང་དྭངས་པ་འདིའོ། །ནོར་བུ་ཀ་ཏ་ཀ་ལ་
སོགས་པས་དྲུངས་པར་མ་བྱས་ཀྱང་།དྭངས་པ་ནི་ཡོད་དེ།སྟོན་དུས་ཀྱི་ཆུ་སྔོན་པོ་དྭངས་ཤིང་རྒྱུ་བ་
འདིའོ །འདི་གསུམ་མཐོང་བས་འགྲོ་བའི་ཡིད་ནི་རང་དབང་མེད་དུ་འཕྲོག་ཅིང་དགའ་བར་
འགྱུར་རོ།།ཞེས་པའོ །གཉིས་པ་ནི།སྨན་མ་བསྐུས་པར་དཀར་མིན་མིག །མནན་པ་མེད་པར་སྨིན་
མ་དམའ། །མཚོན་མ་བསྒོས་པར་དམར་བ་ནི། །མཛེས་མ་ཁྱོད་ཀྱི་མཆུ་འདིའོ། །ཞེས་པས་བསྟན་ཏེ།
དེ་ཡང་། ཀྭ་ཡེ། མཛེས་ལྡན་བཞིན་བཟངས་མ་ཁྱོད་ཉོན་ཅིག །ཁྱོད་ཀྱི་མིག་ཤིན་ཏུ་གནག་ཅིང་
དཀར་བ་མ་ཡིན་པ་འདི། གནག་པའི་རྒྱུ་མི་སྨན་ལ་སོགས་པ་སྐུད་དགོས་པ་ཡིན་པ་ལས མ་སྐུས་
པར་གནག་པ་འདི་ཤིན་ཏུ་མཚར་ཆེའོ། །གཞན་ཡང་ཁྱོད་ཀྱི་སྨིན་མ་ཤིན་ཏུ་དམའ་བ་འདི་ཡང་།
དམའ་བའི་རྒྱུ་མནན་དགོས་པ་ཡིན་པ་ལས་མནན་པ་མེད་པར་དམའ་བ་འདི་ཡང་མཚར་ཆེའོ། །དེ་
བཞིན་དུ་མཛེས་མ་ཁྱོད་ཀྱི་མཆུ་ཤིན་ཏུ་དམར་ཞིང་དྭངས་པ་འདི་ཡང་། དམར་བའི་རྒྱུ་ཤིང་ཀེང་ཤུ་
ཀའི་འདབ་མ་དང་། ལི་ཁྲི་ལ་སོགས་པའི་མཚོན་གྱིས་བསྐོས་དགོས་པ་ཡིན་པ་ལས དེ་ལྟ་བུས་མ་
བསྒོས་པར་ཡང་དམར་བ་འདི་ཤིན་ཏུ་མཚར་ཆེའོ། །ཞེས་རྒྱུ་བཀག་ནས། འབྲས་བུ་རང་གི་ངོ་བོ་
གནག་པ་སོགས་སྲིད་པར་སྟོན་པས་ན། སྲིད་པ་ཅན་གྱི་རྒྱན་ཞེས་བྱའོ། །
གཉིས་པ་ནི།གང་ཕྱིར་མ་འཐུངས་ལ་སོགས་སྐྱེད།།མྱོས་པ་ཉིད་སོགས་རྒྱུ་གཞན་ཅན། །
རྒྱུ་མེད་དག་ཀྱང་བརྗོད་འདོད་པ། །དེ་ལ་འདིར་ནི་འགལ་བ་མེད། །ཅེས་པས་བསྟན་ཏེ། དེ་ཡང༌།
148

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གང་གི་ཕྱིར་ཚིག་རྐང་གཉིས་པོ་འདིར། མ་འཐུངས་པ་དང༌། ལ་སོགས་པས། མཚོན་མ་བསྒོས་པ་
ལ་སོགས་ཀྱི་བར་ལས་སྐྱེས་པའི་མྱོས་པ་ཉིད་སོགས་ནས་དམར་བའི་བར་གྱི་འབྲས་བུ་དེ་རྣམས་ནི་
རབ་ཏུ་གྲགས་པའི་རྒྱུ་དང་། དེ་ལས་གཞན་མ་གྲགས་པའི་ཅུང་ཟད་ཡོད་པ་ཅན་རྣམས་བཀག་
ནས། རྒྱུ་མེད་པའི་འབྲས་བུ་དག་བརྗོད་པར་འདོད་པ་དེ་ལ། སྙན་ངག་གི་སྐབས་འདིར་འགལ་བའི་
སྐྱོན་མེད་དེ། རྒྱུ་མེད་ཀྱང་འབྲས་བུ་སྲིད་། །ཞེས་སྟོན་པས་ན། སྲིད་པ་ཅན་གྱི་རྒྱན་ཞེས་བྱའོ། །
མཁས་པའི་དབང་པོ་སྤང་ལོས་ནི། སྐབས་འདིར། རབ་ཏུ་གྲགས་པའི་རྒྱུའི་གཙོ་བོ་བཀག་ནས།
གང་ཞིག་གཞན་ཅུང་ཟད་དང་བཅས་པའི་འབྲས་བུ་རང་གི་ངོ་བོ་སྟོན་པ་ལ སྲིད་པ་ཅན་གྱི་རྒྱན་
དུ་བྱས་སོ།།
གཉིས་པ་ནི། བསྒོས་པ་མེད་པར་ཁ་དྲི་ཞིམ། །བཅོས་པ་མེད་པར་ལུས་པོ་མཛེས །རྒྱུ་
མེད་དག་ཏུ་ཟླ་བ་དགྲ། །རྒྱུ་མཚན་མེད་པར་འདོད་པ་གྲོགས། །ཞེས་པས་བསྟན་ཏེ། དེ་ཡང༌།དྲི་
ཞིམ་པའི་རྒྱུ་སྨན་བཟང་པོས་བསྒོས་པ་དང་། མཛེས་པའི་རྒྱུ་བཅོས་པ་དང་། དགྲའི་འཁོན་པ་དང༌།
གྲོགས་ཀྱི་མཐུན་པ་ལ་སོགས་ཡིན་པ་ལས།རྒྱུ་རྣམས་བཀག་ནས། འབྲས་བུ་སྲིད་པར་སྒྲུབ་པ་།
ཀྭ་ཡེ། མཛེས་ལྡན་མ་ཞེས་བོས་ནས། ཁྱོད་ཀྱི་མ་དཔེ་མི་གསལ་བའི་ཞིབ་ཏུ་གཟིགས། བཟང་བའི་
ཆེད་དུ། ག་པུར་དང་། ལི་ཤི་ལ་སོགས་པའི་དྲི་བཟང་པོ་མ་བསྒོས་པ་སྟེ། ཟོས་པ་མེད་པར། རང་
བཞིན་གྱི་ཁ་ཞིམ་པ་དེ་དབུགས་དང་ལྷན་ཅིག་ཏུ་རྒྱུའོ། །གཞན་ཡང༌། སྒེག་ཆོས་ལ་སོགས་ཀྱི་བཅོས་
པ་མིན་པར་རང་བཞིན་གྱི་སྒེག་ཅིང༌། ལུས་པོ་ལྕང་མའི་ལྕུག་ཕྲན་ལྟར་དུ་མཛེས་ལ། གཞན་ཡང་།
དགྲར་འགྲོ་བའི་རྒྱུ། གནོད་པ་ལ་སོགས་བྱས་ནས། ཞེ་འགྲས་པ་མེད་པ་དག་ཏུ་ཡང༌། བྲལ་བས་
ཉེན་པ་འགའ་ཞིག་ལ། ཟླ་བ་ཉིད་དགྲ་རུ་གྱུར་པ་ཡིན་ཏེ། འདི་དྲག་ཏུ་གདུང་བའོ། །དེ་བཞིན་དུ་
མཐུན་པའི་རྒྱུ་མཚན། ཕན་གདགས་པ་ལ་སོགས་པ་ཅི་ཡང་མེད་པར། སྲེད་ལྡན་འགའ་ཞིག་ལ་
འདོད་པ་ཉིད་གྲོགས་ཡིན་ཏེ།ཡང་ནས་ཡང་འཁོར་ཞིང་མི་འདོར་བའོ།།
པེད་སོགས་ཚིག་གིས
གཉིས་པ་ནི།བསྒོས་པ་མེད་སོགས་ཚིག་གིས་འདིར། །རྒྱུ་ནི་དངོས་སུ་རབ་བཟློག་ཅིང༌། །
དྲི་ཞིམ་ཉིད་སོགས་འབྲས་བུ་བརྗོད། །དེ་ཕྱིར་དེ་ནི་སྲིད་པ་ཅན། །ཞེས་པས་བསྟན་ཏེ། དེ་ཡང་
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྒོས་པ་མེད་པ་དང༌། བཅོས་པ་མེད་པ་དང་། རྒྱུ་དང༌། རྒྱུ་མཚན་མེད་པ་སོགས་ཀྱི་ཚིག་དངོས་སུ་
བསྟན་པ་འདི་ཡི། སྐབས་འདིར་རྒྱུ་དེ་རྣམས་ནི་དངོས་སུ་རབ་ཏུ་བཟློག་ཅིང༌། ཁ་དྲི་ཞིམ་པ་དང་།
སོགས་པས་བསྡུས་པ་ལུས་པོ་མཛེས་པ་དང་། ཟླ་བ་དགྲ་རུ་གྱུར་པ་དང༌། འདོད་པ་གྲོགས་སུ་གྱུར་
པའི་འབྲས་བུ་རྣམས་སྲིད་པར་ཚིག་གི་དངོས་སུ་བསྟན་པ་དེའི་ཕྱིར། ཚིག་སྦྱོར་འདི་ནི་རྒྱུ་མ་གྲུབ་
ཀྱང་།འབྲས་བུ་རང་གི་ངོ་བོ་སྲིད་པར་སྟོན་པས་ན།སྲིད་པ་ཅན་གྱི་རྒྱན་ཞེས་བྱའོ། །
བཅུ་པ་བསྡུས་བརྗོད་ཀྱི་རྒྱན་ལ།མཚན་ཉིད་དང༌།དཔེར་བརྗོད་གཉིས་ལས།དང་པོ་ནི
དངོས་པོ་འགའ་ལ་བསམ་བྱས་ན །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱི་
བརྗོད་བྱེད་པ། །དེ་ནི་བསྡུས་པ་བརྗོད་པར་འདོད། །ཅེས་པས་བསྟན་ཏེ། དེ་ཡང་། བསམ་བྱའི་
དངོས་པོ་སྲེད་ལྡན་འགའ་ཞིག་ལ་བསམས་ཤིང་ཡིད་ལ་བྱས་ནས། དེ་དང་མཚུངས་ཤིང་འདྲ་བའི་
དངོས་པོ་གཞན་བུང་བ་ལ་སོགས་པ་འགའ་ཞིག །དངོས་སུ་བསྟན་པའི་ཤུགས་ལ་བསམ་བྱའི་དངོས་
པོ་དེ་ཉིད་ཀྱང་རྟོགས་པས དེས་དེ་ཉིད་ཀྱི་དོན་དེ་བསྡུས་པའི་ཚུལ་གྱི་བརྗོད་པར་བྱེད་པའི་ཚིག་
སྦྱོར་དེ་ནི་བསྡུས་པ་བརྗོད་པའི་རྒྱན་དུ་མཁས་པ་རྣམས་འདོད་། །དེ་ཡང་དཔེར་བརྗོད་ན། རི་བོང་
འཛིན་པ་རྒྱུ་སྐར་འཕྲེང་བ་ཅན། །མཚན་མོ་མཁའ་ལ་རྒྱུ་བ་རྣམས་སྤངས་ནས། །དྭངས་པའི་ཆུ་ནང་
འདི་ན་ཟླ་བ་ཞེས །དབྱིབས་ལ་མཚན་མར་འཛིན་པ་བྱིས་པའི་བློ། །ཞེས་པཎྜི་ཏ་སྨྲི་ཏིས་གསུངས་
པ་ཡིན་ཏེ། དེ་ཡང་བོད་བླུན་རྣམས་ཀྱི པཎྜི་ཏ་ལ་མཁས་པར་མ་ཤེས་པས་མཁས་པའི་མཐོང་མ་
བྱས་ལ།བོད་བཙུན་བླུན་པོ་རྣམས་ལ་མཐོང་ཆེན་པོ་བྱས་པས།ཐུགས་སྐྱོ་ནས་ཚིག་དེ་སྐད་གསུངས་
ཞེས་གྲག་གོ། །
གཉིས་པ་ལ་གཉིས།སྤྱིར་དཔེར་བརྗོད་པ་དང༌། སོ་སོའི་དཔེ་བརྗོད་པའོ། །དང་པོ་ལ་
ཡང༌། དཔེར་བརྗོད་དངོས་དང༌། དེའི་དགོས་པའི་དོན་བཤད་པའོ། །དང་པོ་ནི། བུང་བ་ཇི་ལྟར་
འདོད་པ་བཞིན། །པདྨ་རྒྱས་པ་སྦྲང་རྩི་འཐུང༌། །དྲི་ཞིམ་རྒྱས་པ་མ་ཡིན་ཡང༌། །མེ་ཏོག་ཁ་མ་བྱེ་སྦྱོར་
ལྟོས། །ཞེས་པས་བསྟན་།དེ་ཡང་།བུང་བ་འགའ་ཞིག་རང་ཇི་ལྟར་འདོད་པ་བཞིན་དུ་པདྨ་རྒྱས་པ་
ཉི་མས་ཁ་ཕྱེ་བ་ལ།སྦྲང་རྩི་འཐུང་རྒྱུ་ཡོད་བཞིན་དུ། དེས་མི་ཚིམ་པར་དྲི་ཞིམ་པ་དང༌།སྦྲང་རྩི་རྒྱས་
150

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པ་མ་ཡིན་པའི་མེ་ཏོག་གི་སྟེང་དུ་ཡང་འཛེགས་ཏེ། མེ་ཏོག་ཁ་མ་བྱེ་ནས་འདུག་ཀྱང༌། མགོ་བོ་
གཙུགས་ཏེ། རྐང་ལག་གི་ཁ་ཕྱེ་ནས་མཆུ་སྦྱོར་ཞིང་སྦྲང་རྩི་འཇིབ་པར་བྱེད་པ་ལ་ལྟོས ཞེས་པའི་
ཚིག་འདི་དངོས་སུ་བསྟན་པའི་ཤུགས་ལ། གཽ་བྱ། ཆགས་ལྡན་འགའ་ཞིག་འདོད་པ་བརྟེན་རན་པའི་
བུད་མེད་གཟུགས་བཟངས་མ་ཡོད་བཞིན་དུ།བརྟེན་མི་རན་པའི་བུ་མོ་འགའ་ཞིག་ལ་འདོད་པ་རྟེན་
པ་མཚར། ཞེས་མ་རེངས་པའི་དོན་ཤུགས་ལ་གོ་བའི་ཚིག་སྦྱོར་། །དེ་ཡང༌། དངོས་བསྟན་གྱི་ཚིག་
འདིས་ཤུགས་བསྟན་གྱི་དོན་གཞན་ཞིག་བསྡུས་ནས་སྟོན་པས་ན་བསྡུས་བརྗོད་ཀྱི་རྒྱན་ཞེས་བྱའོ །
གཉིས་པ་དེའི་དགོངས་པའི་དོན་བཤད་པ་ནི། ཆགས་ལྡན་བུད་མེད་དར་བ་ལ། །དགའ་བའི་རྩེ་
དགས་བཅིངས་པ་དག །བུ་མོ་འགའ་ཞིག་དག་ལ་ཡང༌། །འདོད་པ་འཕེལ་བ་སྟོན་པར་བྱེད། །ཅེས་
དེ་ཡང་ཚིག་སོར་ས་མ་
པས་བསྟན་ཏེ། དེ་ཡང་ཚིག་སྦྱོར་སྔ་མས་བསྡུས་ནས་བསྟན་པའི་དོན་ནི་ཡིན་ཏེ།ཆགས་ལྡན་འགའ་
ཞིག་བུད་མེད་དར་མ་ལང་ཚོ་རྒྱས་པ་པདྨ་རྒྱས་པ་སྦྲང་རྩིས་ཁེངས་པ་ལྟ་བུ་ལ། དགའ་བའི་རྩེ་དགས་
བཅིངས་པ་དག །བུང་བ་སྦྲང་རྩི་ལ་རོལ་བ་བཞིན་དུ། འདོད་པ་བརྟེན་པར་རིགས་མོད་ཀྱང༌།དེས་
མ་ཚིམ་པར།དྲི་ཞིམ་རྒྱས་པ་མ་ཡིན་པའི་མེ་ཏོག་ཁ་མ་བྱེ་བ་ལ་བུང་བ་རྩེ་བ་དང་འདྲ་བར།བུ་མོ་
ལང་ཚོ་དར་ལ་མ་བབ་པ།འདོད་པ་རྟེན་མི་རན་པ་འགའ་ཞིག་དག་ལ་ཡང་། འདོད་པ་འཕེལ་བ་སྟེ
ལུས་ཀྱི་གནས་ངན་ལེན་ཀུན་ཏུ་སྤྱོད་པ་སྟོན་པར་བྱེད་ཅེས་པའོ །
གཉིས་པ་ལ་གཉིས། ཁྱད་པར་ཅན་ཙམ་ཐ་དད་པའི་བསྡུས་བརྗོད་དང༌། སྔོན་མེད་པའི་
བསྡུས་བརྗོད་། །དང་པོ་ལ་གསུམ། མིང་གི་མདོར་བསྟན། དཔེར་བརྗོད་ཀྱི་རྒྱས་པར་བཤད།དེ་
གཉིས་སྦྱར་ཏེ་བཤད་པས་དོན་བསྡུ་བའོ། །དང་པོ་ནི། ཁྱད་པར་ཅན་ཙམ་ཐ་དད་ཅིང༌། །ཁྱད་པར་
རྣམ་པ་མཚུངས་པའང་ཡོད།།ཁྱད་པར་ཐ་དད་ཐ་དད་མིན། །འདི་ནི་གཞན་པ་དག་ཀྱང་ཡོད། །ཅེས་
པས་བསྟན་ཏེ།དེ་ཡང་།ཁྱད་པར་ཅན་ཆོས་ཅན་གཉིས་ཙམ་ཐ་དད་ཅིང་།དེའི་ཁྱད་པར་གྱི་ཆོས་
རྣམས། རྣམ་པ་ཐམས་ཅད་དུ་མཚུངས་པའི་བསྡུས་བརྗོད་ཀྱང་ཡོད་ཅིང༌། འདིར་ཙམ་གྱི་སྒྲས་ནི་
ཁྱད་ཆོས་ཐམས་ཅད་མཚུངས་པར་སྟོན་པའོ །གཞན་ཡང་ཁྱད་པར་ཅན་ཐ་དད་ཅིང༌། ཁྱད་པར་
འགའ་ཞིག་ཐ་དད་ལ། འགའ་ཞིག་ཐ་དད་མ་ཡིན་པའི་བསྡུས་བརྗོད་ཀྱི་རྒྱན་འདི་ནི། སྔར་གྱི་
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྡུས་བརྗོད་ལས་གཞན་པའི་བསྡུས་བརྗོད་དག་ཀྱང་ཡིན་ནོ།།ཞེས་པས་བསྟན་པའོ། །
གཉིས་པ་དཔེ་སྦྱོར་གྱི་རྒྱས་པར་བཤད་པ་ལ། ཁྱད་ཆོས་མཚུངས་པའི་བསྡུས་བརྗོད་དང༌།
ཁྱད་ཆོས་མི་མཚུངས་པའི་བསྡུས་བརྗོད་གཉིས་ལས། དང་པོ་ནི།རྩ་བརྟན་འབྲས་བུའི་ཁུར་གྱི་ནི།།
སློང་རྣམས་རྟག་ཏུ་རྒྱས་པར་བྱེད།།གྲིབ་མ་སྣུམ་པའི་ལྗོན་པ་ཆེ།།འདི་ནི་བདག་གིས་ཡང་དག་ཐོབ།།
ཅེས་པས་བསྟན་།དེ་ཡང༌།དངོས་བསྟན་གྱི་འབྲུ་གནོན་ནི།རྩ་བ་བརྟན་པ་དེ་བསྒུལ་བར་མི་ནུས་
པ་དང༌། ཤིང་ཐོག་གི་འབྲས་བུའི་ཁུར་གྱི་རྫི་ཞིང་སྨིན་པ་ནི། བྱ་དང་སྤྲེའུ་ལ་སོགས་པའི་སློང་པ་པོ་
རྣམས་རྟག་ཏུ་ཚིམ་ཤིང་རྒྱས་པར་བྱེད་ལ། དེའི་གྲིབ་མ་ལ་ཉི་མའི་འོད་ཀྱི་སྐྱ་སེང་གིས་ཐག་ཐིག་ཏུ་
མ་གྱུར་པས་སྣུམ་པ་དང་ལྡན་པའི་ཤིང་ལྗོན་པ་ཆེན་པོ་འདི་ནི་བསོད་ནམས་ཀྱི་ལས་ཅན་བདག་གི་
སྐལ་བས་ཡང་དག་པར་ཐོབ་ཅེས་པ་ནི་ངག་བརྗོད་རྒྱུ་འོ། །བསམ་བྱའམ་གོ་བྱ་ནི། སྐྱེས་བུ་དམ་
པ་འགའ་ཞིག་གཞན་གྱི་སེམས་བསྒུལ་བས་བསྐྱོད་པར་མི་ནུས་པས་རྩ་བ་བརྟན་པ་དང་། སྔོན་སྦྱིན་
པ་བཏང་བའི་ལོངས་སྤྱོད་ཀྱི་འབྲས་བུའི་ཁུར་ཕུན་སུམ་ཚོགས་པས། སློང་པ་པོ་སྐྱེ་བོ་རྣམས་ཀྱི་ཡིད་
ཀྱི་ཤིང་རྟ་རྒྱས་ཤིང་འགེངས་པར་བྱེད་ལ། གཞན་ཡང༌། སྐྱེས་བུ་ཁྱོད་ཀྱི་གྲིབ་ལ་བདེ་བར་མཚོ་བའི་
གྲིབ་མ་སྡུག་པོ་སྟེ། སྣུམ་པ་དང་ལྡན་པའི་རྗེ་དཔོན་ཆེན་པོ་འདི་བསོད་ནམས་ཀྱི་སྐལ་བ་དང་ལྡན་
པས། ཡང་དག་པར་ཐོབ་། །ཞེས་པའི་སྐབས་འདིར། ཁྱད་པར་ཅན་དངོས་སྟན་ལྗོན་ཤིང་དང་།
བསམ་བྱའི་སྐྱེས་བུ་གཉིས་ཐ་དད་ཀྱང༌། དེ་གཉིས་ཀའི་ཁྱད་པར་རྩ་བ་བསྟན་པ་ལ་སོགས་པའི་ཁྱད་
ཆོས་རྣམས་ཐ་དད་མ་ཡིན་པས། ཁྱད་པར་ཅན་ཙམ་ཐ་དད་པའི་བསྡུས་བརྗོད་ཅེས་བྱའོ།།
གཉིས་པ་། ཡལ་གའི་ཁྱོན་ནི་མི་ཆུང་ཞིང༌། །མེ་ཏོག་འབྲས་བུ་ཕུན་སུམ་ཚོགས། །དམ་
པའི་གྲིབ་བསིལ་བརྟན་ལྡན་པའི །ཤིང་འདི་བདག་གི་སྐལ་བས་རྙེད། །ཅེས་པས་བསྟན་ཏེ། དེ་
ཡང༌། ཡལ་གའི་ཁྱོན་ཏེ།ཁོར་ཡུག་གི་རྒྱ་རྣམས་མི་ཆུང་ཞིང་སྤངས་རྣམས་མཐོ་ལ མེ་ཏོག་དང༌།
འབྲས་བུ་ཕུན་སུམ་ཚོགས་ཞེས་པའི་ཁྱད་པར་འདི་གཉིས། ཤིང་སྡོང་ཁོ་ན་ལ་ཡོད་པས་ཁྱད་པར་ཐ་
དད་ལ། དམ་པའི་གྲིབ་བསིལ་ནི། གཉིས་ཀ་ལ་ཐ་དད་མེད་པར་ཡོད་ཅིང་། ཤིང་གི་གྲིབ་མས་ནི།
ཉི་མ་ལ་སོགས་པའི་གདུང་བ་ལས་སྐྱོབ་པས་བསིལ་ཞིང་། སྐྱེས་བུ་དམ་པའི་གྲིབ་མས་ནི། གཞན་
152

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གྱི་གནོད་པ་མེད་དང་འདྲ་བའི་ཚ་གདུང་ལས་སྐྱོབ་པས་བསིལ་བའོ།།བརྟན་པ་དང་ལྡན་པ་ནི།ཤིང་
སྡོང་རླུང་ལ་སོགས་པས་བསྒུལ་བར་མི་ནུས་པས་བསྟན་པ་དང༌།སྐྱེས་བུ་ནི་གཞན་གྱི་བསྒྱུར་དུ་མི
གཏུབ་པས་བརྟན་པའོ །ཁྱད་པར་འདི་གཉིས་ནི་ཤིང་དང་སྐྱེས་བུ་གཉིས་ཀ་ལ་ཁྱད་མེད་དུ་ཡོད་
པས ཁྱད་པར་ཐ་དད་མེ་པའོ །ཆོས་ཅན་སྒྲ་ཇི་བཞིན་པའི་ཤིང་དང་། བསམ་བྱ་སྐྱེས་བུ་གཉིས་ནི་
ཐ་དད་པའོ། །ཡོན་ཏན་དེ་རྣམས་དང་ལྡན་པའི་ཤིང་འདི། བདག་གི་སྐལ་བ་བཟང་པོས་རྙེད་ཅེས་
པའི་སྒྲ་འདི་ངག་ནས་བརྗོད་བྱའོ། །གོ་བྱ་ནི་སྐྱེས་བུ་གོ་བའོ །དེས་ན་འདིར་ནི་ཁྱད་པར་ཐ་དད་ཐ་
དད་མ་ཡིན་པའི་བསྡུས་བརྗོད་དོ། །གསུམ་པ་ནི། གཉིས་ཀ་ལ་ཡང་སྐྱེས་བུ་འགའ །ལྗོན་པ་ཉིད་
ཀྱི་ཉེ་བར་བསྔགས། །ཆོས་རྣམས་ཐམས་ཅད་སྔ་མ་ལ། །ཐུན་མོང་གཞན་ལ་རྣམ་པ་གཉིས །ཞེས་
པས་བསྟན་ཏེ། དེ་ཡང་དཔེར་བརྗོད་གོང་འོག་གཉིས་ཀ་ལ་ཡང༌།ཡིད་ཀྱི་བསམ་བྱ་བླ་མའམ་རྒྱལ་
པོ་སྟེ། སྐྱེས་བུ་མཆོད་གནས་བཟང་པོ་འགའ་ཞིག་ལ་བསམས་ནས། ངག་ཏུ་བརྗོད་པ་ལ་ལྗོན་པ་
ཉིད་ཀྱི་བར་བསྔགས་ཤིང་བསྟོད་ནས་ཡོན་ཏན་གསལ་བར་བྱས་པའོ །དཔེར་བརྗོད་སྔ་མ་ལ།
རྩ་བརྟན་ལ་སོགས་པ་ཁྱད་པར་གྱི་ཆོས་རྣམས་ཐམས་ཅད། ཁྱད་གཞི་ཤིང་དང་སྐྱེས་བུ་གཉིས་ཀའི་
ཐུན་མོང་ཡིན་ལ། གཞན་དཔེར་བརྗོད་ཕྱི་མ་ནི། ཁྱད་པར་གྱི་ཆོས་ཡལ་གའི་ཁྱོན་མི་ཆུང་བ་དང་།
མེ་ཏོག་འབྲས་བུ་ཕུན་སུམ་ཚོགས་པ་ནི་ཤིང་ལ་གྲགས་ལ། སྐྱེས་བུ་ལ་ཡོད་པར་མ་གྲགས་པས་ཐ་
བསིལ་དང་།
དད་པ་དང་། དམ་པའི་གྲིབ་བསིལ་དང༌།བརྟན་ལྡན་གཉིས། གཉིས་ཀ་ལ་ཡོད་པར་གྲགས་པས།
ཐ་དད་མ་ཡིན་པ་ཡོད་པས་རྣམ་པ་གཉིས་ཏེ། སྔར་དཔེར་བརྗོད་པ་ལྟར་། །འདིར། སྐབས་ཀྱི་
དབང་གི་ཤིང་སྡོང་གི་སྒྲས་སྐྱེས་བུ་གོ་སྟེ། སྐྱེས་པ། སྡོང་པོ་གཙུག་པ་འདྲ་བ་ཅིག་འདུག་ཅེས་འཇིག་
རྟེན་ན་ཡང་གླེང་བས་སོ །
གཉིས་པ་ལ་ཡང༌། དཔེ་བསྟན་པ་དང༌། དེའི་དོན་བཤད་པ་གཉིས་ལས། དང་པོ་ནི།
སྦྲུལ་ངན་འགྲོགས་པ་དང་བྲལ་ཞིང༌། །རང་བཞིན་གྱི་ནི་མངར་བའི་ནང༌། །སྐྱེ་མ་ཆུ་ཡི་གཏེར་
འདི་ནི། །དུས་ཀྱི་ཡོངས་སུ་སྐམ་པར་འགྱུར། །ཞེས་པས་བསྟན་ཏེ། དེ་ཡང་། སྤྱིར་རྒྱ་མཚོ་ནི་སྦྲུལ་
ངན་པ་ཀླུ་དང་འགྲོགས་པ་ཡིན་པ་ལས། རྒྱ་མཚོ་འདི་ནི་སྔོན་མེད་པའི་རྒྱ་མཚོ་སྦྲུལ་ངན་འགྲོགས་པ་
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དང་བྲལ་ཞིང༌། སྤྱིར་རྒྱ་མཚོ་ནི་བ་ཚྭའི་རོ་ཅན་ཡིན་ལ། ད་ལན་གྱི་རྒྱ་མཚོ་འདི་ནི། རང་བཞིན་གྱི་
ཡན་ལག་བརྒྱད་ལྡན་གྱི་མཚོ།རོ་མངར་བའི་ནང་གི་ཆ་བཅུད་ཕུན་སུམ་ཚོགས་པ་དང་ལྡན་པའོ། །
དེ་ལ་ཀྱེ་མ་ནི། དམད་པ། སྨོན་པ། ཞུམ་པ།ངོ་མཚར་བ་སོགས་དུ་མ་ལ་འཇུག་ཀྱང༌། འདིར་ཞུམ་
པ་། དེས་ན་སྐྱེ་མ་ཆུ་ཡི་གཏེར་འདི་ནི། བསྐལ་པ་འཇིག་པའི་དུས་ཀྱི་སྐལ་བའི་མེ་རབ་ཏུ་འབར་
བས་ཡོངས་སུ་སྐམ་པར་འགྱུར་རོ། །ཞེས། སྐྱོ་བ་སྐྱེད་པའི་ཚིག་བརྗོད་པའོ། །འདི་ནི་ངག་ཏུ་བརྗོད་
རྒྱུའོ །བསམ་བྱའི་གོ་བྱ་ནི། སྤྱིར་སྐྱེས་བུ་རྣམས་སྐྱེ་བོ་ངན་པ་དང་འགྲོགས་ལ། ད་ལན་གྱི་སྐྱེས་བུ་
འདི་ནི་སྐྱེ་བོ་ངན་པ་དང་མི་འགྲོགས་ཤིང༌།སྤྱིར་སྐྱེས་བུ་རྣམས་རང་བཞིན་གྱི་མངར་བ་མ་ཡིན་པ་སྟེ།
ངང་རྒྱུད་བཟང་པོ་མ་ཡིན་ལ། འདི་ནི་རང་བཞིན་གྱི་མངར་བ་སྟེ། ངང་རྒྱུད་བཟང་པོའི་ནང་གི་
བསམ་པ་རྒྱ་ཆེན་པོ་དང་ལྡན་པ། སྐྱེས་བུ་ཁྱད་པར་ཅན་འདི་ནི། ཀྱེ་མ་མཆི་བདག་གི་དུས་ཀྱི་ཡོངས་
སུ་སྐམ་སྟེ།འཆི་བར་འགྱུར་རོ །ཞེས་པས་སྟོན་པའོ། །གཉིས་པ་དེའི་དོན་བཤད་པ་ནི།རྒྱ་མཚོ་ལ་
ནི་དེ་མཚུངས་པར། །སྐྱེས་བུའི་ལྡོག་གསལ་བྱེད་ཅིང༌། །སྔ་མའི་ཆོས་ནི་ལྡོག་པའི་ཕྱིར། །འདི་ནི་
སྔོན་མེད་བསྡུས་པར་བརྗོད། །ཅེས་པས་བསྟན་ཏེ། དེ་ཡང༌། རྒྱ་མཚོ་ལ་ཡོད་པའི་སྦྲུལ་ངན་
འགྲོགས་པ་དང་བྲལ་བའི་མཚུངས་ཆོས་གཉིས་པོ་འདི་ནི། བསམ་བྱའི་སྐྱེས་བུ་དེ་ལ་ཡང་མཚུངས་
པར་མཉམ་ཉིད་དུ་ཡོད་པས དེ་གཉིས་དང་ལྡན་པའི་ཆུ་གཏེར་དངོས་སུ་བསྟན་པའི་ཤུགས་ལ།
སྐྱེས་བུའི་ལྡོག་པ་གསལ་ཏེ་གོ་བར་བྱེད་ཅིང༌། སྔོན་ཡོད་པར་གྲགས་པའི་སྔ་མའི་རྒྱ་མཚོ་ལ་ཡོད་
པའི་ཆོས་སྦྲུལ་ངན་ཏེ།ཀླུ་དང་།བ་ཚྭའི་རོ་ལྡོག་པའི་ཕྱིར་ན།འདི་འདྲ་བའི་འདི་ནི་སྔོན་མེད་པའི་རྒྱ་
མཚོ་དངོས་སུ་བརྗོད་པ་ལས། སྐབས་ཀྱི་དབང་གི་སྔོན་མེད་པའི་སྐྱེས་བུ་ཁྱད་པར་ཅན་འགའ་ཞིག་
ལ་བསྔགས་ཤིང་བསྟོད་པ་ནི དེ་ཡང་སྔོན་མེད་པའི་རྒྱ་མཚོས་སྔོན་མེད་པའི་སྐྱེས་བུ་བསྡུས་ནས་
བརྗོད་པས་ན།སྔོན་མེད་པའི་བསྡུས་བརྗོད་ཅེས་བྱའོ། །
བཅུ་གཅིག་པ་ཕུལ་བྱུང་གི་རྒྱན་ལ་གསུམ། མཚན་ཉིད་དཔེར་བརྗོད་བསྔགས་པ་བརྗོད་
པའོ། །དང་པོ་ནི། ཁྱད་པར་གྱི་ནི་བརྗོད་འདོད་གང༌། །འཇིག་རྟེན་ཁམས་ལས་རྒལ་གྱུར་པ། །ཕུལ་
དུ་བྱུང་བ་བརྗོད་པས་འདིར། །རྒྱན་གྱི་དམ་པ་ཡིན་ཏེ་དཔེར། །ཞེས་པས་བསྟན་ཏེ། དེ་ཡང་ཁྱད་
154

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པར་གྱི་དངོས་པོ་འགའ་ཞིག་གི་ཁྱད་པར་དུ་འཕགས་པའི་ཡོན་ཏན་མཆོག་ཏུ་གྱུར་པ་བརྗོད་པར
འདོད་པ་གང་ཡིན་པ་འཇིག་རྟེན་གྲགས་པའི་མཚམས་ལས་རྒལ་ཏེ་འདས་པར་གྱུར་པ་འུད་ཤིན་ཏུ་
ཆེ་བས་བསྟན་པ་གང་ཡིན་པ་དེ་ཕུལ་དུ་བྱུང་བའི་རྒྱན་གྱི་མཚན་ཉིད་དུ་བརྗོད་པས་ན། དེ་ནི་འདིར་
རྒྱན་རྣམས་ཀྱི་ནང་ནས་དམ་པ་སྟེ་མཆོག་གྱུར་པ་ཡིན་ཏེ།དཔེར་བརྗོད་ན་ཞེས་པའོ། །
གཉིས་པ་ལ་གཉིས ཁྱད་འཕགས་ལྡན་པ་དཔེར་བརྗོད། ཐེ་ཚོམ་ཕུལ་བྱུང་སོགས་
བརྗོད་པའོ། །དང་པོ་ལ་དཔེར་བརྗོད། དེའི་མིང་འདོགས་དམ་བཅའ་དང་བཅས་པ་གཉིས་ལས།
དང་པོ་ནི། མལླི་ཀ་ཡི་ཕྲེང་ཚོགས་ཅན། །ལུས་ཀུན་ཁྱབ་པའི་ཙན་དན་གཤེར། །དཀར་བའི་གོས་
ཅན་སྔོན་འགྲོ་བ། །ཟླ་བའི་འོད་ལ་མཚོན་མ་ཡིན། །ཞེས་པས་བསྟན་ཏེ། དེ་ཡང་། མེ་ཏོག་མལླི་ཀ་
དཀར་པོའི་ཕྲེང་བའི་ཚོགས་ཤིན་ཏུ་མཛེས་པ་སྦྲང་མ་ལྡིང་བ་ཅན་ནི་མགོ་ཐོད་དུ་བཅིངས་ཤིང༌།རྐང་
ལག་ལ་སོགས་པའི་ལུས་ཀུན་དག་པར་བཀྲུས་ཏེ། ཙན་དན་གྱི་ལྡེ་གུ་གཤེར་བས་ཁྱབ་པར་བྱུགས་
པས་ཤིན་ཏུ་བསིལ་ཞེས་པ་དང་ལྡན་ལ། ཤིན་ཏུ་དཀར་བ་སྲབ་ཅིང་འཇམ་པའི་པཉྩ་ལི་ཀའི་གོས་
གྱོན་པ་ཅན་གྱི་ཆགས་ལྡན་མ་རང་ཉིད།མཛའ་བོའི་སྔོན་དུ་བདར་ཏེ་འགྲོ་བའི་མཛེས་མ་ཡང་ཤིན་ཏུ་
དཀར་བའི་ཟླ་བའི་འོད་ལ་འདྲེས་ནས་འདི་ནི་ཟླ་བའི་འོད་ཡིན་ལ། འདི་ནི་སྔོན་འགྲོ་མ་ཡིན་ཏེ།
ཞེས། ཐ་དད་དུ་མཚོན་པར་ནུས་པ་མ་ཡིན་ཏེ། འོ་མའི་རྒྱ་མཚོ་ལ་ངང་པའི་བུ་མོ་དཀར་མོ་ཞགས་
ནས་འདྲེས་པ་བཞིན་ནོ། །ཞེས་པ་གནས་ལུགས་ལ་དེ་འདྲ་མེད་ཀྱང་། འུད་ཤིན་ཏུ་ཆེ་བས་ཁྱད་པར་
དེ་འདྲ་བའི་སྒྲོ་བཏགས་ནས་བརྗོད་ནས། སྙན་ངག་མཁན་དགའ་བར་བྱེད་པའོ །གཉིས་པ་ནི།ཟླ་
བའི་འདི་ནི་ལྷག་མ་ཉིད། །ཁྱད་འཕགས་ལྡན་བརྗོད་དེ་བཞིན་དུ། །ཐེ་ཚོམ་ཕུལ་བྱུང་ལ་སོགས་
ཀྱང༌། །གསལ་ཕྱིར་ཅུང་ཟད་བསྟན་པར་བྱ། །ཞེས་པས་བསྟན་ཏེ། འདིར་ཅིའི་ཕྱིར་ཁྱད་པར་དུ་
འཕགས་པ་དང་ལྡན་པའི་ཕུལ་དུ་བྱུང་བ་བརྗོད་ཅེ་ན། གནས་ཚོད་ལ་ཟླ་བའི་འོད་ནི་སྔོན་འགྲོ་མ་དེ་
ཉིད་ལས་ལྷག་ཅིང་མཛེས་པ་ཉིད་ཡིན་ཡང་། དེ་གཉིས་ཁྱད་པར་མི་བྱེད་དོ། །ཞེས་སྒྲོ་བཏགས་ནས་
སྔོན་འགྲོ་མ་དེ་ཉིད་ཁྱད་པར་དུ་འཕགས་པའི་ཡོན་ཏན་དང་ལྡན་པར་བརྗོད་པ་ནི། ཁྱད་འཕགས་
ལྡན་པའི་ཕུལ་བྱུང་ཞེས་བྱའོ །དེ་བཞིན་དུ་ཐེ་ཚོམ་ཕུལ་བྱུང་དང༌། ལ་སོགས་པས་ངེས་པ་ཕུལ་བྱུང་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དང་། གྲགས་པ་ཕུལ་བྱུང་སོགས་གསུམ་ཡང་འགལ་བར་རྟོགས་པར་བྱ་བའི་ཕྱིར་དུ།ཅུང་ཟད་ཙམ་
དཔེར་བརྗོད་ཀྱི་སྒོ་ནས་བསྟན་པར་བྱའོ། །ཞེས་པའོ། །
གཉིས་ལ་གསུམ། དང་པོ་ཐེ་ཚོམ་ཕུལ་བྱུང་ནི། དགའ་མ་ཁྱོད་ཀྱི་ནུ་མ་དང༌། །སྤྱི་ཡི་བར་
ནས་སྐེད་པ་། །ཡོད་དམ་མེད་ཅེས་བདག་གི་ནི། །ཐེ་ཚོམ་ད་དུང་བཟློག་མ་གྱུར། །ཞེས་པས་
བསྟན་ཏེ། ཀྱེ་དགའ་མ་གཞོན་ནུ་ལུས་ཕྲ་མ་ཁྱོད་ཉོན་ཅིག །ཁྱོད་ཀྱི་འོ་མ་འཛིན་པའི་ནུ་མ་ཟུང་དག་
དང༌།སྤྱི་སྒོ་སྟེ།ཚང་རའི་བར་ན་སྐེད་པ་ནི་ཡོད་དམ་མེད་ཅེས་ཡུན་རིང་དུ་བརྟགས་ཀྱང་།བདག་གི་
ནི་ཐེ་ཚོམ་དུ་ཟློག་པར་མ་གྱུར་ཏོ། །ཞེས་པ་འདི་འདྲ་བའི་ཐེ་ཚོམ་སྐྱེ་བ་མ་སྲིད་ཀྱང༌། སྙན་ངག་
མཁན་གྱི་འུད་ཤིན་ཏུ་ཆེ་བས་སྒྲོ་བཏགས་ནས། སྐེད་པ་ཤིན་ཏུ་ཕྲ་བའི་ཕུལ་བྱུང་གི་ཡོན་ཏན་བརྗོད་
ཅིང༌། ཐེ་ཚོམ་དང་ལྡན་པས་ན། ཐེ་ཚོམ་ཕུལ་བྱུང་ཞེས་བྱའོ། །གཉིས་པ་ངེས་པ་ཕུལ་བྱུང་ནི།ནི་
ཏམ་བི་ནི་ཁྱོད་ལ་ནི། །སྐེད་པ་ཡོད་ཅེས་ངེས་པར་ནུས །འོ་མ་འཛིན་པའི་ཁུར་གནས་པ། །རྣམ་པ་
གཞན་དུ་སྲིད་མ་ཡིན། །ཞེས་པས་བསྟན་ཏེ། དེ་ཡང་ནི་ཏམ་བི་ནི། བསྒྱུར་ན་ཚང་ར་ཆེན་མོ་ཅན་
ཡིན་པས། ཀྱེ་ཚང་དབུར་དང་ལྡན་པའི་བུ་མོ་གཞོན་ནུ་ཁྱོད་ཉོན་ཅིག །ཁྱོད་ཀྱི་སྤྱི་སྒོ་དང་ནུ་མ་
གཉིས་ཀྱི་བར་ན་ནི། སྐེད་པ་ཡོད་ཅེས་ངེས་པར་དམ་འཆའ་ནུས་པ་ཡིན་ཏེ།རྣམ་པ་གཞན་དུ་ན།འོ་
མ་འཛིན་པའི་ནུ་མའི་ཁུར་ཤིན་ཆེ་ཞིང་ལྗི་བ། བྲང་གི་ངོས་ལ་གནས་པ་དང་ལྡན་པ་སྲིད་པ་མ་ཡིན་།
ན་པ་མེད་པས
སྐྱེད་མེད་ན་དེ་ཉིད་བརྟེན་པ་མེད་པས། ས་ལ་ལྷུང་བར་འགྱུར་མོད།འོན་ཀྱང་སྐེད་པ་ཤིན་ཏུ་ཕྲ་བའི་
ཕུལ་བྱུང་གི་ཡོན་ཏན་བརྗོད་པར་འདོད་ནས། འུད་ཤིན་ཏུ་ཆེ་བས་སྒྲོ་བཏགས་ཏེ། སྐེད་པ་ཡོད་པར་
ངེས་པ་ནི།རྟགས་ཀྱི་སྒྲུབས་ནས་ངེས་དགོས་པར་བཤད་པས་ན།ངེས་པ་ཕུལ་བྱུང་ཞེས་བྱའོ།།
གསུམ་པ་གྲགས་པ་ཕུལ་བྱུང་ནི། ཁྱོད་ཀྱི་གྲགས་པའི་ཕུང་པོ་ནི། །དཔག་ནུས་མིན་ཡང་
འདིར་ཤོངས་པ། །ས་སྐྱོང་སྲིད་པ་གསུམ་གྱི་ནི། །ཁོངས་དག་ཨ་མ་ཤིན་ཏུ་ཡངས། །ཞེས་པས་
བསྟན་ཏེ།ཀྭ་ཡེ་ས་སྐྱོང་རྒྱལ་པོ་ཆེན་པོ་ཞེས་བོས་ནས།ཁྱོད་ཀྱི་དཔའ་བ་དང༌། བབརྟུལ་ཕོད་པ་ལ་
སོགས་པའི་སྙན་པའི་གྲགས་པའི་ཕུང་པོ་ཆེན་པོ་ནི་འདི་ཙམ་ཞེས་སུས་ཀྱང་དཔག་པར་ནུས་པ་མ་
ཡིན་ཡང༌། ས་འོག །ས་བླ། ས་སྟེང་ཀྱི་སྲིད་པ་གསུམ་པོ་འདིར་ཤོང་ཞིང༌། དོགས་པ་མེད་པར་
156

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གནས་པས་ན། སྲིད་པ་གསུམ་གྱི་ཁོངས་དག་ཨེ་མ་ཤིན་ཏུ་ཡངས་ཤིང༌།ངོ་མཚར་ཆེའོ། །ཞེས་པ་
འདི་ནི། གྲགས་པ་ཤིན་ཏུ་ཆེ་བའི་ཕུལ་བྱུང་གི་ཡོན་ཏན།འུད་ཤིན་ཏུ་ཆེ་བ་བརྗོད་པས་ན། གྲགས་པ་
ཕུལ་བྱུང་ཞེས་བྱའོ །
གསུམ་པ་ནི། རྒྱན་ནི་གཞན་པ་དག་ལས་ཀྱང༌། །ངག་གི་དབང་པོས་མཆོད་གྱུར་པ། །
ཕུལ་བྱུང་ཞེས་ནི་བརྗོད་པ་འདི། །གཅིག་པུ་ཉིད་ནི་མཆོག་ཏུ་བརྗོད། །ཅེས་པས་བསྟན་ཏེ། དེ་ཡང་
སྙན་ངག་མཛེས་པར་བྱེད་པའི་རྒྱན་ནི། གཞན་པ་འགའ་ཞིག་སྔར་བཤད་པ་དང༌། ཕྱིས་འཆད་པ་
དག་ལས་ཀྱང་ངག་གི་དབང་པོ་སྙན་ངག་མཁན་རྣམས་ཀྱི་མཆོད་ཅིང་བསྟོད་པའི་འོས་སུ་གྱུར་པ་
ཕུལ་བྱུང་ཞེས་བརྗོད་པ་འདི་ཉིད་གཅིག་པུ་ཉིད་ནི། རྒྱན་རྣམས་ཀྱི་ནང་ནས་ཆེས་མཆོག་ཏུ་གྱུར་པ་
ཡིན་པས། སྔགས་ཤིང་བསྟོད་པ་བརྗོད་པའོ། །འདིར་སློབ་དཔོན་རཏྣ་ཤྲཱིས། བཟློག་པ་ཕུལ་བྱུང༌།
དཔེའི་རྗེས་སུ་སོང་བའི་ཕུལ་བྱུང་། གཟུགས་ཅན་དང་ལྡན་པའི་ཕུལ་བྱུང༌། རབ་བརྟགས་དང་ལྡན་
པའི་ཕུལ་བྱུང་རྣམས་ཀྱི་དཔེར་བརྗོད་ཕྱོགས་ཏེ་ཙམ་མཛད་པའང་ཡོད་པས སྤྱིར་ཕུལ་བྱུང་ལ་
བསམ་གྱི་མི་ཁྱབ་མོད།འོན་ཀྱང་འདི་རྣམས་ལ་གོམས་ཤིང་འདྲིས་པར་བྱས་པས་ཕུལ་བྱུང་གི་སྤྲོས་
པ་དཔག་ཏུ་མེད་པ་ཤེས་པར་འགྱུར་བས། སློབ་དཔོན་གྱི་འདི་ཙམ་ལ་བསྡུས་ནས་བསྟན་པ་ཡིན་གྱི།
གཞན་བསྟན་མི་ནུས་པ་ནི་མ་ཡིན་ནོ། །
བཅུ་གཉིས་པ་རབ་རྟོག་གི་རྒྱན་ལ་གསུམ།མཚན་ཉིད། དཔེར་བརྗོད།རབ་རྟོག་གསལ་
བྱེད་། །དང་པོ་ནི། སེམས་ལྡན་དག་གི་ཅིག་ཤོས་ཀྱི། །རྣམ་པ་གཞན་དུ་གནས་པའི་ཚུལ། །གང་དུ་
རྣམ་པ་གཞན་རབ་རྟོགས་པ། །དེ་ནི་རབ་རྟོག་ཏུ་རིག་དཔེར། །ཞེས་པས་བསྟན་དེ་ཡང་སེམས་
ཀ་ཆགས་དག་གམ་ཅིག་ཤོས་སེམས་མེད་ཀྱི་དངོས་པོ་བེམས་པོ་ཡང་རུང་སྟེ། རང་གི་ངོ་བོ་
ལས་རྣམ་པ་གཞན་དུ་སྒྲོ་མ་བརྟགས་པར་རང་ཉིད་ཇི་ལྟར་གནས་པའི་ཚུལ་ལམ་གྱི་རང་བཞིན་དེ་
ཉིད་ངག་གང་དུ་རང་གི་ངོ་བོ་ལས་རྣམ་པ་གཞན་དུ་རབ་ཏུ་རྟོག་ཅིང་སྒྲོ་བཏགས་ནས་བརྗོད་པ་དེ་ནི།
རབ་རྟོག་ཏུ་རིག་ཅིང་ཤེས་པར་བྱའོ། །དེ་ཡང་དཔེར་བརྗོད་ན།ཇི་ལྟར་ཞེ་ན།འོག་ནས་བརྗོད་པར་
བྱའོ། །ཞེས་པའོ། །གཉིས་པ་ལ སེམས་ལྡན་གྱི་རབ་རྟོག་དང་། སེམས་མེད་ཀྱི་རབ་རྟོག་གཉིས་
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལས། དང་པོ་ལ་དཔེ་བསྟན་པ་དང་། དོན་བཤད་པ་གཉིས་ལས། དང་པོ་ནི། ཉིན་གུང་ཉི་མས་
གདུངས་པ་ཡི། །གླང་པོ་དག་ནི་མཚོར་འཇུག་པ། །ཉི་མའི་ཕྱོགས་གྱུར་པདྨོ་རྣམས། །གཞོམ་པར་
འདོད་པ་ཡིན་ནམ་སྙམ། །ཞེས་པས་བསྟན་ཏེ། དེ་ཡང༌། སོས་ཀའི་དུས་ཀྱི་ཉིན་གུང་ཉི་མ་ཤིན་ཏུ་ཚ་
བས་གདུངས་པའི་གླང་པོ་ཆེ་དག་ནི། པདྨའི་མཚོ་ཤིན་ཏུ་བསིལ་བར་འཇུག་པ་ཡང་། རང་གི་གནས་
ཚོད་བསིལ་བ་སོགས་དོན་དུ་གཉེར་བའི་ཕྱིར། པད་མཚོར་འཇུག་པ་ཡིན་ཡང༌།དེ་ལས་རྣམ་པ་
གཞན་དུ་སྒྲོ་བཏགས་ནས་བརྗོད་པ་ནི། གླང་པོའི་བསམ་པ་ལ། ཀྱེ། ཉི་མ་འདིས་བདག་ལ་གནོད་
པ་ཆེས་པ་སྐྱལ་བས ཉི་མ་རང་ཉིད་ལ་གནོད་པར་མི་ནུས་ཀྱང༌། ཉི་མའི་ཐུན་ཕྱོགས་། ཉི་མས་
བསྐྱངས་པར་གྱུར་པ། ཆུ་ནང་ན་གནས་པའི་པདྨོ་འདི་རྣམས། ལེགས་པར་གཞོམ་ཞིང་།རྩ་བ་ནས་
དབྱུང་བར་འདོད་པ་ཡིན་ནམ། སྙམ་མོ་ཞེས་སྒྲོ་བཏགས་ནས་བརྗོད་པའོ།།
གཉིས་པ་ནི། ཁྲུས་དང་བཏུང་དང་པད་རྩ་དང༌། །བཟའ་ཕྱིར་ལག་ལྡན་ཆུར་འཇུག་པ། །
དེ་ནི་ཁོན་ལན་བླན་ཕྱིར་ཞེས། །སྙན་ངག་མཁན་གྱི་རབ་བརྟགས་བརྗོད། །ཅེས་པས་བསྟན་ཏེ། དེ་
ཡང་གླང་པོ་ཆེ་ཚ་བས་གདུངས་པས།ཁྲུས་བྱ་བ་དང་། ཆུ་བཏུང་བ་དང༌། པདྨའི་རྩ་བ་ཟ་བའི་ཕྱིར་དུ།
ལག་ལྡན་ཆུ་ཡི་ནང་དུ་འཇུག་པ་། གླང་པོ་རང་གི་གནས་ཚུལ་ཡིན་པ་ལས། དེ་ཉིད་ལ་སྒྲོ་བཏགས་
ནས གླང་པོ་དེ་ནི་ཉི་མ་ལ་འཁོན་ལན་བླན་པའི་ཕྱིར་དུ། ཉི་མའི་ཕྱོགས་སུ་གྱུར་པའི་པདྨ་རྣམས་
གཞོམ་ཞིང་། གནོད་པ་བྱ་བར་འདོད་པ་ཡིན་། །ཞེས་སྙན་ངག་མཁན་གྱི་རབ་ཏུ་སྒྲོ་བཏགས་ཤིང་
བརྗོད་པ་འདི་ནི། སེམས་ལྡན་གླང་པོ་ཆེ་ལ་རབ་རྟོགས་ཏུ་བྱས་པས སེམས་ལྡན་གྱི་རབ་རྟོགས་
ཅེས་བྱའོ །
གཉིས་པ་སེམས་མེད་ཀྱི་རབ་རྟོག་ལ། ཨུཏྤལ་ལ་བརྩམས་པ་དང༌། མུན་པ་ལ་བརྩམས་
པ་གཉིས་ལས།དང་པོ་ལ་ཡང་སྔར་བཞིན་གཉིས་ལས།དང་པོ་ནི། འདི་ནི་བདག་གི་རིང་བ་དག །
འགོག་བྱེད་རྣ་བའི་རྒྱན་ཞེས་ཏེ། །ཁྱོད་ཀྱི་མིག་གི་རྣ་བ་ཡི། །ཨུཏྤལ་དག་ལ་འགོངས་པ་འདྲ། །ཞེས་
པས་བསྟན་ཏེ། དེ་ཡང་ཨུཏྤལ་དཀྱུ་རིང་ཞིང་།ཤིན་ཏུ་སྔོ་བ་འདི་ནི།མིག་བདག་གི་དཀྱུས་རིང་བའི་
འོད་ཟེར་གྱི་རོལ་བ་དག་འགོག་པར་བྱེད་པའི་ཕྱིར་དུ།རྣ་བའི་རྒྱན་དུ་འོངས་ཤིང་ངོམས་པ་ལྟར་ཡིན་ན།
158

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཁོ་བོ་ཅིའི་ཕྱིར་འགྲན་པར་མི་འདོད་ཅེས་ཏེ་འགྲན་པར་འདོད་ནས།ཁྱོད་ཀྱི་མིག་ཟུར་གཡས་གཡོན་
དུ་གཡོ་བའི་འོད་ཟེར་གྱི་ཆགས་པ་དག་གི་ནི། རྣ་བའི་རྒྱན་དུ་འོངས་པའི་ཨུཏྤལ་སྔོན་པོའི་དཀྱུ་རིང་
བ་དག་ལ་རེག་ཅིང་འགོངས་ནས་འཛིངས་པ་འདྲ་ཞེས་པའོ །འདིར་འདྲ་ཞེས་པ་ནི། རབ་བརྟགས་
གསལ་བྱེད་ཡིན་གྱི།དཔེ་མ་ཡིན་ནོ།།གཉིས་པ་ནི།མིག་ཟུར་ཆར་ནི་ལྷུང་གྱུར་པའི། །མིག་གི་འོད་
ཀྱི་ཨུཏྤལ་ལ། །རེག་པ་མིན་ཡང་སྙན་ངག་མཁན། །དེ་ལྟར་རབ་ཏུ་བརྟགས་ཏེ་བརྗོད། །ཅེས་པས་
བསྟན་ཏེ།དེ་ཡང་མིག་ཟུར་གཡས་གཡོན་དུ་གཡོ་བའི་མིག་ཟུར་གྱི་ཆར་ནི། ལྷུང་བར་གྱུར་པའི་
མིག་གི་འོད་ཟེར་ཤིན་ཏུ་མཛེས་པ་དག་གིས། རྣ་བའི་རྒྱན་དུ་འོངས་པའི་ཨུཏྤལ་སྔོན་པོ་དག་ལ
རེག་པ་མིན་ཡང་སྙན་ངག་མཁན་མཁས་པས་མིག་གི་འོད་དང་ཨུཏྤལ་རེག་ཅིང་འཛིང་བར་བྱེད་
ཉ །
ཅེས།དེ་ལྟར་གནས་ཚུལ་ལས་རྣམ་པ་གཞན་དུ་རབ་ཏུ་སྒྲོ་བཏགས་། སེམས་མེད་མིག་གི་འོད་
དང་ཨུཏྤལ་བརྗོད་པས སེམས་མེད་ཀྱི་རབ་བརྟགས་ཞེས་བྱའོ། །
གཉིས་པ་མུན་པ་ལ་བརྩམ་པ་ལ། དཔེ་བསྟན་པ་དང་། དེ་ཉིད་ལ་རྩོད་པ་སྤང་བ་གཉིས་
ལས དང་པོ། མུན་པ་ལུས་ལ་བྱུགས་པ་བཞིན། །མཁའ་ནི་མིག་སྨན་ཆར་འབེབས་བཞིན། །ཞེས་
འདི་ཡང་ངོ་རབ་བརྟགས་པའི། །མཚན་ཉིད་ལྡན་པ་ཤིན་ཏུ་མང༌། །ཞེས་པས་བསྟན་ཏེ། དེ་ཡང་
མཚན་མོ་མུན་པ་ཤིན་ཏུ་འཁྲིགས་པའི་དུས་སུ། རང་གི་ལུས་མི་མཐོང་བ་ལ་སྒྲོ་བཏགས་པ་ནི། མུན་
པ་ལུས་ལ་འབྱུག་པ་བཞིན།།ཞེས་བྱེད་པ་པོ་འགའ་ཞིག་གིས། འབྱུག་བྱ་མུན་པ།འབྱུག་གཞི་ལས་
ལ་འཇུག་པ་སྟེ། །བྱུག་པ་བཞིན་དུ་གྱུར་པས་མི་མཐོང་བའོ། །ཞེས་པ་དང༌།ཡང་། ནམ་མཁའ་ཤིན་
ཏུ་གནས་པར་གྱུར་པ་ལ།མཁའ་ནི་མིག་སྨན་ཆར་འབེབས་བཞིན། ཞེས།མཁའ་བྱེད་པ་པོས་མིག་
སྨན་ཤིན་ཏུ་གནག་པའི་ཆར་དྲག་ཏུ་འབེབས་པ་བཞིན། ཤིན་ཏུ་གནོག་ཞེས་པ་འདི་ཡང༌། རབ་
རྟོགས་གི་མཚན་ཉིད་ཡིན་ལ།དེ་ལས་གཞན་ཡང༌། ཡང་ངོ་ཞེས་པའི་ཡང་གི་སྨྲས། རབ་ཏུ་རྟོག་
པའི་མཚན་ཉིད་དང་ལྡན་པ་ཤིན་ཏུ་མང་བར་ཡོད་པས། འདི་རྣམས་ལ་དཔགས་ནས་གཞན་ཡང་
མང་དུ་ཤེས་པར་བྱའོ། །གཞན་ཡང་། བཞིན་གྱི་སྒྲ་དང་། དཔའ་བོའི་སྐྱེས་རབས་སུ དེ་ནི་ཨནྡ་
རྙིལ་གྱི་མདོག་ལྟར་སྔོ། །ཉི་མའི་འོད་ཀྱིས་གནམ་སྔོན་བཞུ་བ་བཞིན། །ཁོ་ར་ཁོར་ཡུག་ཆུ་མཚམས་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལྟར་མི་མངོན། །གཏིང་དཔག་དཀའ་བའི་མཚོ་འཇིང་ནང་དུ་ཞུགས། །ཞེས་པ་དང༌། ཟེའུ་འབྲུ་
དཀར་པོ་སོ་ཡི་འཕྲེང་བ་ཅན། །བདུད་ལ་འཕྱ་བ་བཞིན་དུ་དགོད་པར་གྱུར། །ཅེས་པའི་བཞིན་
གཉིས་ཀྱང༌།རབ་རྟོགས་ཡིན་པས་དཔེ་མ་ཡིན་ནོ། །
གཉིས་པ་ལ། འདོད་པ་བརྗོད་ཅིང་དེ་དགག་པ་དང་། རང་གི་ལུགས་བཞག་པ་གཉིས་
ལས། དང་པོ་ལ་འདོད་པ་བརྗོད་པ་དང༌།དེ་དགག་པ་གཉིས་ལས། དང་པོ་ནི། འདིར་ནི་གཞན་གྱི་
སྒྲ་ཡི་འགའ། །དཔེ་ཉིད་དུ་ནི་འཁྲུལ་པ་སྐྱེད། །ཅེས་པས་བསྟན་ཏེ།དེ་ཡང༌།མུན་པ་ལུས་ལ་བྱུགས་
པ་བཞིན །ཞེས་སོགས་ཀྱི་སྐབས་འདིར་ནི། བཞིན་གྱི་སྒྲ་ཡིས་རྒོལ་བ་པོ་འགའ་ཞིག །དཔེའི་རྒྱན་
ཉིད་དུ་འཁྲུལ་པ་སྐྱེད་ནས་དཔེ་རྒྱན་ཡིན་ཟེར་།།
གཉིས་པ་དེ་དགག་པ་ལ། ལུང་དང་འགལ་བར་བསྟན་པ་དང༌། རིག་པ་དང་འགལ་བར་
བསྟན་པ་གཉིས་ལས། དང་པོ་ནི། ཏིང་ངའི་མཐའ་ཡི་དཔེ་མ་ཡིན། །ཞེས་པ་ཡིད་ཆེས་གསུང་
བཟླས་ནས། །ཞེས་པས་བསྟན་ཏེ། དེ་ཡང་འབྱུག་པ་བཞིན།ཞེས་པའི་འཇུག་པའི་སྐད་དོད་ལ།
ལིམྦ་ཏི། ཞེས་པ་དང༌། ཆར་འབེབས་བཞིན། ཞེས་པའི་ཆར་འབེབས་པའི་སྐད་དོད་ལ། ཝཏྟ་ཏི
ཞེས་པ་ཡོད་ལ། དེ་གཉིས་ཀྱི་སྒྲུབ་ཚུལ་ལ། ཙནྡྲ་པ་ལས། ཏིང་དང༌། ཀ་ལཱ་པ་ལས ཏིའི་མཐའ་
ཅན་དུ་བྱས་ལ། དེ་ནི་བྱ་བ་གཙོ་བོར་གྱུར་པ་ཡིན་པས་དཔེ་མ་ཡིན་། །གལ་ཏེ་དཔེ་ཡིན་ན། དེ་
ཕན་གྱི་རྐྱེན་དགོས་སོ །ཞེས་སྔོན་གྱི་མཁས་པ་ར་ཝརྣ་དང༌། པཱ་ཎི་པ་དང༌། ཙནྡྲ་པ་ལ་སོགས་པ་
རྣམས་ཡིད་ཆེས་པའི་གསུང༌།ཀ་ལཱ་པ་དང༌།ཙནྡྲ་པ་ལས་ཡང་ཡང་དུ་བཟླས་སོ། །གསུངས་པས་ན།
དེ་ལས་རྒལ་ཏེ་དཔེར་སྨྲ་བ་དེ་ནི།ལུང་ལས་རྒལ་བ་ཡིན་པས་མི་རིགས་སོ་ཞེས་བྱའོ། །
གཉིས་པ་ལ།དགག་པ་དངོས་དང༌། དགོས་པ་བསུ་བ་གཉིས་ལས།དང་པོ་ནི། དཔེ་དང་
དཔེ་བྱ་ཉིད་དུ་ནི། །མཚུངས་པའི་ཆོས་ལ་ལྟོས་པས་ན། །འབྱུག་པ་དང་ནི་མུན་པ་ལ། །ཆོས་འདི་
མཐོང་བར་གྱུར་ཏམ་ཅི། །ཞེས་པས་བསྟན་།དེ་ཡང་།དཔེ་དོན་ཡིན་ན་སྤྱིར་དཔེ་དང་དཔེར་བྱ་སྟེ།
དཔེ་དོན་གཉིས་དག་ཏུ་འགྲོ་བ་ལ་ནི། དེ་གཉིས་ལ་ཐུན་མོང་དུ་ཡོད་པའི་ཡོན་ཏན་ནམ། བྱ་བ་ལ་
སོགས་པའི་མཚུངས་ཆོས་གཅིག་ལ་ངེས་པར་ལྟོས་དགོས་པ་ཡིན་པས་ན། དེ་འདི་ལ་མེད་དེ། ཇི་
160

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལྟར་དུ་མེད་ན། འབྱུག་པ་དང་མུན་པ་གཉིས་པོ་དཔེ་དོན་ཡིན་ན།དེ་གཉིས་ལ་ཐུན་མོང་དུ་ཡོད་པའི་
མཚུངས་ཆོས་བྱ་བ་འམ། ཡོན་ཏན་ལ་སོགས་པའི་ཆོས་གཅིག་མཐོང་དགོས་པ་ལས དེ་ལྟ་བུའི་
ཆོས་མཐོང་བར་གྱུར་ཏམ་ཅི།མ་མཐོང་བས་དཔེ་དོན་མ་ཡིན་། །ཞེས་བྱའོ།།
གཉིས་པ་ལ་འབྱུག་པ་མཚུངས་ཆོས་ཡིན་པ་དགག །བྱེད་པོ་དཔེ་ཡིན་པ་དགག །འཇུག་
པ་དང་མུན་པ་མཚུངས་པ་དགག་པ་དང་གསུམ་ལས། དང་པོ་ནི།གལ་ཏེ་འབྱུག་པ་ཉིད་འདོད་ན། །
འབྱུག་ཅེས་བྱ་བ་གཞན་པ་ཅི། །དེ་ཉིད་ཆོས་དང་ཆོས་ཅན་ཡང་། །ཞེས་པ་མ་སྨྱོས་འཆད་མ་ཡིན། །
ཞེས་པས་བསྟན་ཏེ། དེ་ཡང་རྒོལ་བ་པོ་ཁྱེད་གལ་ཏེ། འབྱུག་པ་ཉིད་ཁོ་རང་མཚུངས་ཆོས་སུ་འདོད་
པ་ཡིན་ནོ་ཞེ་ན།འོ་ན་ཁྱོད་ཀྱི་གོང་དུ་འཇུག་པ་དཔེར་བྱས་མུན་པ་དོན་དུ་བྱས་པས་ན།དཔེར་འགྲོ་
རྒྱུའི་འབྱུག་གོ། །ཞེས་བྱ་བའི་འབྱུག་པ་དེ་ནས། གཞན་མཚུངས་ཆོས་སུ་འགྲོ་རྒྱུའི་འབྱུག་པ་གཉིས་
པ་ཅི་ཞིག་ལོགས་སུ་བསྟན་རྒྱུ་ཡོད་དེ། མེད་པས། འབྱུག་པ་མཚུངས་ཆོས་སུ་སྨྲ་བ་ཐོང་ཞིག་བྱས་
པས། ཁོ་ན་རེ། དཔེར་འགྲོ་རྒྱུའི་འབྱུག་པ་དེ་ཉིད་མཚུངས་ཆོས་ཀྱང་ཡིན་ལ།ཆོས་ཅན་དཔེ་ཡང་
ཡིན་པས་སྐྱོན་མེད་དོ། །ཞེ་ན། དེ་ལྟ་བུ་ནི་སྨྱོན་པ་དག་སྲིད་ཀྱི། མ་སྨྱོས་པའི་སྐྱེ་བོ་སེམས་རྣལ་དུ་
གནས་པ་ནི། འཆད་པ་མ་ཡིན་།ཆོས་ཅན་དཔེ་དང༌།མཚུངས་ཆོས་ནི་ཐ་དད་པར་འཇིག་རྟེན་དང་
བསྟན་བཅོས་ལས་གྲུབ་པའོ།།
གཉིས་པ་ནི། གལ་བྱེད་པ་དཔེ་ཡིན་ན། །བྱ་ཚིག་ལ་ནི་དབང་བྲལ་འགྱུར། །རང་གི་བྱ་
སྒྲུབ་མ་ནུས་པའི །གཞན་གྱི་ལྟོས་བྱར་མི་འགྱུར་རོ། །ཞེས་པས་བསྟན་ཏེ། ཡང་ཁྱོད་གལ་ཏེ།
འཇུག་པར་བྱེད་པའི་བྱེད་པ་དཔེ་ཡིན་ན། འབྱུག་པ་མཚུངས་ཆོས་ཡིན་། །ཞེ་ན། འོ་ན་ནི་བྱེད་པ་
དཔེ་ཉིད་ཡིན་པའི་ཕྱིར།བྱ་ཚིག་འཇུག་གོ་ཞེས་པ།ཏིང་ངའི་མཐའ་ཅན་ལ།བྱེད་ཚིག་འདི་ནི་དབང་
དང་བྲལ་བར་འགྱུར་ཏེ། དཔེ་དེ་སྒྲུབ་མི་ནུས་པས་སོ། །དེ་ལྟ་ན། རང་གི་བྱ་བ་འཇུག་པའང་སྒྲུབ་
པར་བྱེད་མི་ནུས་པས་ན། གཞན་མུན་པ་སོགས་ཀྱི་ལྟོས་བྱ་དཔེར་མི་འགྱུར་ཏེ། དཔེ་ནི་རབ་གྲུབ་
པ་དང་། ཆོས་མཐུན་པ་ཉིད་ཀྱི་བསྒྲུབ་བྱ་སྒྲུབ་པར་བྱེད་པ་ཡིན་ན། འདིར་འཇུག་པའི་བྱེད་པས་ནི།
མུན་པའི་བསྒྲུབ་པར་བྱེད་པ་མ་ཡིན་པས་སོ།
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་ལ། དགག་པ་དངོས་དང༌། དེ་ཉིད་དཔེས་སྒྲུབ་པ་གཉིས་ལས།དང་པོ་ནི།གང་
གིས་འབྱུག་པ་འདི་དང་ནི། །མུན་པ་མཚུངས་ཞེས་སྨྲ་ན་ཡང་། །དེ་ཡང་ཡོན་ཏན་མཚུངས་པ་ལྟ། །
ལུས་ལ་ཞེས་པ་མ་འབྲེལ་ལོ །ཞེས་པས་བསྟན་ཏེ། ཡང་རྒོལ་བ་པོ་ཁྱོད་དག་གང་གིས་འབྱུག་པ་
དོན་དུ་བྱས་པ་འདི་དང་ནི། མུན་པ་དཔེར་བྱས་པ་དེ་གཉིས་མཚུངས་སོ་ཞེས་སྨྲ་ན་ཡང༌། ཁྱེད་འདོད་
པའི་དཔེ་དོན་གོ་ཟློག་ཏུ་བྱས་པ་དེ་གཉིས་ལ་ཡང་། ཡོན་ཏན་དང་བྱ་བ་ལ་སོགས་པ་འགའ་ཞིག་གི་
སྒོ་ནས་མཚུངས་པའི་མཚུངས་ཆོས་ཐུན་མོང་བ་གཅིག་ཡོད་པར་ལྟ་དགོས་པ་ལས དེ་ལྟ་བུ་ནི་སྔར་
དང་འདྲ་བར་རྙེད་པ་མ་ཡིན་། །ཁྱད་པར་ལུས་ལ་ཞེས་པའི་ཚིག་དེ་ཡང༌།བར་དེར་དཔེ་དོན་ལ་མ་
འབྲེལ་བ་ཡིན་ཏེ། འབྱུག་པ་ལུས་ལ་མུན་པ་བཞིན། །ཞེས་བརྗོད་བྱ་ཅི་ཡང་མེད་པར་འགྱུར་བས།
དགོས་པ་མེད་དོ། །ཞེས་བྱའོ།།
གཉིས་པ་ནི། དཔེར་ན་ཁྱོད་གདོང་ཟླ་བ་བཞིན། །ཞེས་པ་མཛེས་པ་རྟོགས་གྱུར་ཏེ། །དེ་
བཞི་འབྱུག་པ་འདི་ལ་། །འབྱུག་པ་ལས་གཞན་རྟོགས་མ་ཡིན། །ཞེས་པས་བསྟན་།དེ་ཡང༌།
དཔེར་ན་ཁྱོད་གདོང་ཟླ་བ་བཞིན། ཞེས་པའི་དཔེ་ཟླ་བས། དོན་གདོང་པ་དེའི་མཛེས་པ་ཤུགས་ལ་
རྟོགས་པར་གྱུར་པ་དེ་བཞིན་དུ། མུན་པ་དཔེར་བྱས་པ་དེ་ཉིད་ཀྱིས། འབྱུག་པ་དོན་དུ་བྱས་པ་འདི་
ལ་ནི། འབྱུག་པ་ལས་གཞན་པའི་མཚུངས་ཆོས་ཟུར་པ་གཅིག་རྟོགས་ཡོད་པ་མ་ཡིན་ཏེ།དེས་ན་
དཔེ་དོན་དུ་རྟོག་པའི་ལོག་རྟོག་ཐོང་ཞིག་ཅེས་འདོམས་པའོ། །
གཉིས་པ་རང་ལུགས་ནི།དེ་ཕྱིར་འབྱུག་པ་འདི་དང་ནི། །མུན་པ་བྱེད་པ་ལུས་ཀྱང་ལས། །
ཉེ་བར་སྦྱོར་དོན་སྐྱེས་བུ་ཡིད། །ད་ལྟར་རབ་བརྟགས་ཞེས་འདོད་བྱ། །ཞེས་པས་བསྟན་ཏེ།དེ་ཡང༌།
དཔེ་རྒྱན་དུ་འདོད་པ་བཀག་ཟིན་པ་དེའི་ཕྱིར། འབྱུག་པ་འདི་དང་ནི། མུན་པ་གཉིས་བྱེད་པ་པོར་ཉེ་
བར་སྦྱར། ལུས་ལས་སུ་ཉེ་བར་སྦྱར་བའི་དོན་དེ་ལ། སྐྱེས་བུ་སྙན་ངག་མཁས་པ་དེ་ཡིས། གནས་
ཚུལ་ལ་མུན་པ་ལུས་ལ་བྱུགས་པ་མེད་ཀྱང༌།ཤིན་གནག་ཅིང་མི་མཐོང་བ་ལ། མུན་པ་ལུས་ལ་
བྱུགས་པ་བཞིན། ཞེས་དེ་ལྟར་རྣམ་པ་གཞན་དུ་རབ་ཏུ།སྒྲོ་བཏགས་ནས་བརྗོད་པས་ན། རབ་
བརྟགས་ཞེས་བྱ་བའི་རྒྱན་དུ་འདོད་པར་བྱ་ཡི། དཔེ་མ་ཡིན་ནོ། །དེ་བཞིན་དུ།མཁའ་ནི་མིག་སྨན་
162

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཆར་འབེབས་བཞིན།།ཞེས་པའི་བཞིན་གྱི་སྒྲ་ཡང༌།རིག་པ་འདི་རྣམས་ཀྱི་དཔེ་མ་ཡིན་པར་གྲུབ་བོ།།
བཞི་པ་རབ་རྟོགས་གསལ་བྱེད་ནི། སྙམ་དང་དོགས་དང་དཔེ་དང་འདྲ། །མིན་ནམ་ཞེས་
པ་ལ་སོགས་པའི །སྒྲ་ཡིས་རབ་བརྟགས་གསལ་བར་བྱེད། །བཞིན་གྱི་སྒྲ་དང་དེ་དང་འདྲ། །ཞེས་
པས་བསྟན་ཏེ། དེ་ཡང༌། དཔག་བསམ་འཁྲི་ཤིང་དུ།སྟོབས་ལྡན་ས་འོག་རབ་ཏུ་ཞུགས། །ད་དྷི་ཙ་
ཡང་རྒྱུས་ལྷག་ཅིང༌། །ཆུ་གཏེར་འདི་ཡང་འཁྲུག་མི་འདོད། །འདི་ནི་སྟོང་པ་ཡིན་ནམ་སྙམ། །ཞེས་པ་
ལྟ་བུ་སྙམ་དང༌།སྟོབས་དང་མི་འཇིགས་མ་འདྲེས་ཐུབ་པའི་ཆོས །ཐུགས་རྗེ་ཆེ་སོགས་ཕུལ་བྱུང་
ཡོན་ཏན་རྣམས། །མ་ལུས་ཁྱོད་ཀྱི་ཐུགས་ལ་བསྡུས་པ་ཡིས། །སྐྱེ་དགུ་འདི་དག་འཁོར་བར་འཁྱམས་
ཀྱི་དོགས། །ཞེས་པ་ལྟ་བུ་དོགས་དང་། འགྲོ་བའི་བླ་མ་ཁྱེད་ཀྱི་སྐུ་མཐོང་བས། །གཟི་བརྗིད་ཕུང་པོ་
ཆེན་པོ་འདི་འདྲའི་ཁུར །བདག་གི་བཟོད་པར་ནུས་པ་མིན་ནོ་ཞེས། །རྒྱ་མཚོའི་གོས་ཅན་སྐྲག་པས་
འདར་བ་འདྲ། །ཞེས་པ་ལྟ་བུ་འདྲ་དང་། ཚངས་པའི་རྩེ་རུ་ལྟ་ཆེད་སྟེང་སོང་ཡང་། །ཕྱིན་པས་ཆེས་
ཆེར་མཐོ་བར་གྱུར་པ་བཞིན། །ཁྱོད་ཀྱི་གཙུག་ཏོར་རྩེ་མོ་མ་མཐོང་བས། །ཡི་ཆད་ཚངས་པའི་གནས་
སུ་གནས་པར་ངེས། །ཞེས་པ་ལྟ་བུ་ངེས་དང༌། གང་གི་བཞིན་རས་མཛེས་དང་སྲང་ལ་གཞལ་ཚེའང་
ཉིད་ཀྱི་ནི། །རྒྱུ་སྐར་བདག་པོ་དེ་ནི་མཁའ་ལ་ལྷག་པར་འཛེགས་པ་མ་ཡིན་ནམ། །ཞེས་པ་ལྟ་བུ་མིན་
ནམ་ཞེས་པ་ལ་སོགས་པའི་སྒྲ་ཚིག་སྦྱོར་གང་དང་གང་དུ་བྱུང་བ་དེ་ནི། རབ་བརྟགས་ཀྱི་རྒྱན་དུ་
བར་རྟོགས་པར་བྱེད་དགོས་སོ །དེ་བཞིན་དུ་བཞིནགསལ་བར་རྟོགས་པར་བྱེད་དགོས་སོ། །དེ་བཞིན་དུ་བཞིན་གྱི་སྒྲ། དཔག་བསམ་འཁྲི་ཤིང་དུ།ཁྲོ་
དང་རྨོངས་པ་མི་ཐུལ་ན། །བདག་ཅག་དོན་མེད་ཁུར་འགྱུར་ཞེས། །དེ་རྣམས་རལ་པ་ངོ་ཚ་ནས། །ས་
གཞི་ལ་ནི་འབྱར་བ་བཞིན། །ཞེས་པ་ལྟ་བུ་བཞིན་གྱི་སྒྲ་ཡང༌།སྔར་བཤད་པ་དེ་དག་རྣམས་དང་འདྲ་
བར་རབ་བརྟགས་ཀྱི་རྒྱན་དུ་ཤེས་པར་བྱའོ། །
བཅུ་གསུམ་པ་རྒྱུའི་རྒྱན་ལ མཚམས་སྦྱར་བ་དང་། རྒྱུ་རྒྱན་དངོས་ལ་འཇུག་པ་གཉིས་
ལས། དང་པོ་ནི། རྒྱུ་དང་ཕྲ་མོ་ཆ་རྣམས་ནི། །ཚིག་རྣམས་དག་གི་རྒྱན་གྱི་མཆོག །ཅེས་དེ་ཡང༌།
རྒྱུའི་རྒྱན་དང༌། ཕྲ་མོའི་རྒྱན་དང༌།ཆའི་རྒྱན་རྣམས་ནི་སྙན་ངག་གི་རྒྱན་དང་ལྡན་པའི་ཚིག་རྣམས་
དག་གི་ནང་ནས།རྒྱན་གྱི་མཆོག་ཡིན་ནོ།།ཞེས་ཅེས་པར་གདམས་པའོ།།
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ལ་གསུམ། མདོར་བསྟན། རྒྱས་བཤད་དོན་བསྡུ་བའོ། །དང་པོ་ནི། རྒྱུ་ནི་བྱེད་
པ་ཤེས་བྱེད་དེ། །དེ་དག་རྣམ་པ་དུ་མ་དཔེར། །ཞེས་པས་བསྟན་ཏེ། དེ་ཡང༌།རྒྱུའི་དབྱེ་བ་རིགས་
བསྡུས་ན། བྱེད་པོའི་རྒྱུ་དང༌། ཤེས་བྱེད་ཀྱི་རྒྱུའོ། །དེ་ལ་བྱེད་པོའི་རྒྱུ་ནི།འབྲས་བུ་སྔར་མེད་སྐྱེད་
པར་བྱེད་པ་ས་བོན་ལྟ་བུའོ། །ཤེས་བྱེད་ཀྱི་རྒྱུ་ནི། དངོས་པོ་འགའ་ཞིག་ལ་བརྟེན་ནས། དངོས་པོ་
འགའ་ཞིག་རྟོགས་པར་བྱེད་། དུ་བའི་རྟགས་ལས་མེ་རྟོགས་པ་ལྟ་བུའོ །རྒྱུ་གཉིས་པ་དེ་དག་ལ་
དབྱེ་ན།རྣམ་པ་དུ་མ་ཡོད་དེ།དཔེར་བརྗོད་རྣམས་འོག་ནས་སྟོན་པར་བྱེད་ཅེས་པའོ།།
གཉིས་པ་ལ་གསུམ དངོས་པོའི་རྒྱུ། དགག་པའི་རྒྱུ། མཚར་བའི་རྒྱུའོ །དང་པོ་ལ་
གཉིས། བྱེད་པ་པོའི་རྒྱུ་དང་ཤེས་བྱེད་ཀྱི་རྒྱུའོ། །དང་པོ་ལ་གསུམ། འགྲུབ་བྱེད་ཀྱི་རྒྱུ་དང༌། ཉམས་
པའི་རྒྱུ། ལས་ཀྱི་རྒྱུའོ། །དང་པོ་ལ། དཔེར་བརྗོད་པ་དང༌། རྒྱུ་བྱེད་པའི་ཚུལ་བསྟན་པ་གཉིས་ལས།
དང་པོ་ནི། མ་ལ་ཡ་ཡི་རླུང་གིས་ནི། །ཙན་དན་ལྗོན་པ་གསར་པ་ཡི། །ཡལ་འདབ་བསྐྱོད་པར་བྱེད་
པ་འདི། །ཀུན་གྱི་དགའ་བ་སྐྱེད་པར་བྱེད། །ཅེས་པས་བསྟན་ཏེ། ལྷོ་ཕྱོགས་རི་བོ་མ་ལ་ཡའི་རི་ངོས་
ལས་བབས་པའི་རླུང་ཤིན་ཏུ་བསིལ་བ་དག་གིས་ནི། ཙན་དན་གྱི་ཤིང་ལྗོན་པ་དག་ལས་གསར་དུ་
སྐྱེས་པའི་ཡལ་འདབ་རྣམས་སྐྱེད་པར་བྱེད་ནུས་ཅིང༌། དལ་བུར་གཡོ་བར་བྱེད་པ་འདི་ནི། འཇིག་
རྟེན་པ་ཀུན་གྱི་ལུས་ལ་ཕོག་ན།སྙིང་གི་དགའ་བ་ཕུན་སུམ་ཚོགས་པར་སྐྱེད་པར་བྱེད་དོ་ཞེས་པའོ།11
གཉིས་པ་ནི། དགའ་བ་སྐྱེད་པར་འོས་པ་ཡི། །རང་བཞིན་ཉེ་བར་སྦྱོར་བ་འདིར། །རྒྱན་
ཉིད་དུ་ནི་རབ་བསྟན་ཏེ། །ལྡོག་པ་དག་ཀྱང་དེ་དང་མཚུངས།།ཞེས་པས་བསྟན་ཏེ།དེ་ཡང་། གོང་དུ་
བཤད་པའི་མ་ལ་ཡའི་རླུང་གི་འགྲོ་བ་ཀུན་གྱི་སྙིང་ལ་དགའ་བ་སྐྱེད་པར་འོས་པའི་མཚན།ཤིན་
བསིལ་ཞིང་བཟང་པོའི་རང་བཞིན་དང་ལྡན་པ། ཉེ་བར་སྦྱར་བའི་ངག་འདིར་བཀོད་པ་རྣམས།
སྐྱེད་བྱེད་ཀྱི་རྒྱུའི་རྒྱན་ཉིད་དུ་རབ་ཏུ་བསྟན་། །དེར་མ་ཟད། དགའ་བ་བསྐྱེད་པ་ལས་ལྡོག་པ་མི་
དགའ་བ་སྐྱེད་པ་དག་ཀྱང༌།དགའ་བ་སྐྱེད་པ་དེ་དང་མཚུངས་པར་སྐྱེད་བྱེད་ཀྱི་རྒྱུ་ཞེས་བྱའོ། །
གཉིས་པ་ལ། དངོས་བསྟན་པ་དང་ཞར་བྱུང་གཉིས་ལས། དང་པོ་ལ་དཔེ་བསྟན་པ་དང༌།
དོན་བཤད་པ་གཉིས་ལས། དང་པོ་ནི།མ་ལ་ཡ་ཡི་ཆུ་རྒྱུན་ལ། །རེག་ཅིང་ཙན་དན་ནགས་སྐྱོད་པའི། །
164

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
རླུང་འདི་འགྲོན་པོ་རྣམས་ཀྱི་ནི། །ཉམས་པ་བྱ་ཕྱིར་ཉེ་བར་གནས། །ཞེས་པས་བསྟན་ཏེ།དེ་ཡང་ལྷོ་
ཕྱོགས་ཀྱི་རི་བོ་མ་ལ་ཡའི་རི་ངོས་ལས་བབས་པའི ཆུ་རྒྱུན་གྱི་ཤིན་ཏུ་བསིལ་ཞིང་དྭངས་པ་རེག་
ཅིང་ཙན་དན་གྱི་ནགས་འཐུག་པོའི་ཡལ་ག་རྣམས། བསྐྱོད་ཅིང་འོངས་པའི་རླུང་ཤིན་ཏུ་བསིལ་བ་དྲི་
ངད་བཟང་པོ་དང་ལྡན་པ་དག་གི་ནི།འགྲོན་པོ་བུད་མེད་དང་བྲལ་ནས་ཡུན་རིང་དུ་སོང་བ་རྣམས་ཀྱི་
སྲོག་ཉམས་པ་སྟེ།འཆི་བར་བྱ་བའི་ཕྱིར་དུ་ཉེ་བར་གནས་སོ།།ཞེས་པའོ། །
གཉིས་པ་ནི། དེ་ལྟར་གྱུར་པའི་རླུང་གི་ནི། །བྲལ་བའི་རིམས་ལས་བྱུང་གྱུར་པ། །ཡིད་
འོང་ལ་སྲེད་སྐྱེ་བོ་ལ། །ཉམས་པ་སྒྲུབ་པར་བྱེད་པར་ནུས། །ཞེས་པས་བསྟན་ཏེ། དེ་ཡང༌། གོང་དུ་
བསྟན་པ་དེ་ལྟ་བུར་གྱུར་པའི་རླུང་།ཤིན་ཏུ་བསིལ་བ་དྲི་བཟང་པོ་དང་ལྡན་པ་དག་གི་ནི། འགྲོན་པོ་
བུད་མེད་དང་བྲལ་བའི་གནས་སྐབས་ཀྱི་རིམས། ཆགས་པའི་གདུང་བ་དྲག་པོ་ལས་བྱུང་བར་གྱུར་
པའི་རྒྱུས། རང་གི་དགའ་མ་ཡིད་འོང་མ་དེ་ལ། ཡང་དང་ཡང་དུ་སྲེད་ཅིང་འཁྱུད་པར་འདོད་པའི་སྐྱེ
བོ་ལ། ལུས་སེམས་རང་བཞིན་དུ་གནས་པ་ཉམས་ཤིང་།སྲོག་འཕྲོག་པ་བསྒྲུབ་པར་བྱེད་ནུས་ཞེས་
པའོ།།
གཉིས་པ་ལ། རྒྱུ་བྱེད་ཚུལ་དང་། གོ་རིམ་བསྟན་པ་གཉིས་ལས། དང་པོ་ནི། འགྲུབ་པར་
བྱེད་དང་རྣམ་འགྱུར་ལ། །དེ་ཉིད་ལ་ལྟོས་རྒྱུ་ཉིད་དོ། །འཐོབ་བྱའི་ལས་ལ་ཕལ་ཆེར་ནི། །བྱ་བ་ལ་
ལྟོས་རྒྱུ་ཉིད་། །ཞེས་པས་བསྟན་ཏེ། དེ་ཡང་། འགྲུབ་པར་བྱེད་པའི་རྒྱུ་ནི། སྔར་མེད་གསར་དུ་
སྐྱེད་པར་བྱེད་པ་ཡིན་ལ།རྣམ་པར་འགྱུར་བྱའི་ནི། སྔར་ཡོད་གནས་སྐབས་གཞན་དུ་བསྒྱུར་བར་
བྱེད་པའི་བྱ་བ་དག་ཡིན་ལ། དེས་ན་རྒྱུ་དེ་གཉིས་ནི། བྱེད་པ་པོ་རླུང་དང་འདོད་པ་དག་ཉིད་ལ་ལྟོས་
ཤིང་བརྟེན་པའི་རྒྱུ་ཉིད་ཡིན་། རིག་བྱེད་ལ་སོགས་བཀླག་པས་འཐོབ་པར་བྱ་བ་ལྟ་བུའི་ལས་ལ།
འཐོབ་བྱེད་ཀྱི་རྒྱུ་ཞེས་བྱ་སྟེ།དེ་དག་ཕལ་ཆེར་ནི་བྱ་བ་ལས་ལ་ལྟོས་པའི་རྒྱུ་ཉིད་ཁོ་ན་ཡིན་གྱི།སྔ་མ་
ལྟར་བྱེད་པ་པོའི་ངོ་བོ་ལ་ལྟོས་པ་མ་ཡིན་ནོ། །ཞེས་བྱའོ། །
གཉིས་པ་ནི། འགྲུབ་པར་བྱེད་པའི་རྒྱུ་དག་ནི། །བསྟན་ཏེ་ལྷག་མ་གཉིས་པོ་ཡི། །དཔེར་
བརྗོད་གཉིས་ནི་བཀོད་བྱས་ནས། །ཤེས་པར་བྱེད་པ་བསྟན་པར་བྱ། །ཞེས་པས་བསྟན་ཏེ།དེ་ཡང༌།
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འབྲས་བུ་དངོས་པོའི་ངོ་བོ་དང༌། དངོས་པོ་མེད་ཀྱི་ངོ་བོ་ཉམས་པ་དག་འགྲུབ་པར་བྱེད་པའི་རྒྱུ་
གཉིས་དག་ནི་སྔར་བསྟན་ཟིན་ཏེ། ལྷག་མ་རྣམ་པར་འགྱུར་བྱ་དང༌། འཐོབ་བྱའི་ལས་དག་གི་རྒྱུ་
གཉིས་པོའི་དཔེར་བརྗོད་གཉིས་། ད་ལྟ་ཉིད་དུ་བཀོད་བྱས་ནས།དེའི་རྗེས་སུ་ཤེས་པར་བྱེད་པའི་
རྒྱུའི་དཔེར་བརྗོད་ཡང་འོག་ནས་བསྟན་པར་བྱའོ། །ཞེས་པའོ། །
གསུམ་པ་ལས་ཀྱི་རྒྱུ་ལ།རྣམ་པར་འགྱུར་བྱའི་ལས་ཀྱི་རྒྱུ་དང༌།འཐོབ་བྱའི་ལས་ཀྱི་རྒྱུའོ །
དང་པོ་ནི། ལོ་འདབ་གསར་འཁྲུངས་ནགས་ཚལ་དང༌། །འདབ་བརྒྱ་རབ་ཏུ་རྒྱས་པའི་རྫིང་། །ཟླ་བ་
རྒྱས་པ་འདོད་པ་ཡི། །འགྲོན་པོ་ལྟ་བུའི་དུག་དུ་བྱས། །ཞེས་པས་བསྟན་ཏེ། དེ་ཡང༌། སོས་ཀའི་
ནགས་རླུང་གཡོ་བའི་དུས་སུ་སྐྱེས་པའི། ལོ་འདབ་གསར་དུ་འཁྲུངས་པའི་ནགས་ཚལ་སྔོན་པོ་རྒྱས་
པ་འདི་དང་། དབྱར་ཁའི་དུས་སུ་འདམ་ལས་སྐྱེས་པའི་མེ་ཏོག་འདབ་མ་བརྒྱ་པ། རབ་ཏུ་རྒྱས་པའི་
རྫིང་བུ། བྱ་སྐད་སྙན་པ་སྒྲོག་པས་རྒྱན་པ་འདི་དང༌། སྟོན་དུས་ཟླ་བ་ཉ་གང་ཞིང་རྒྱས་པ་གསལ་ལ་
དྭངས་པ་སྒྲིབ་བྱེད་དང་བྲལ་བ་འོད་དུ་འཕྲོ་བ་སྟེ། ཡིད་དུ་འོང་བའི་དངོས་པོ་དེ་རྣམས་བསྒྱུར་བྱ་ཡིན་ལ།
བསྒྱུར་བྱེད་འདོད་ཆགས་ཀྱི་འདོད་པ་དྲག་པོ་འདི་ཡིས་འགྲོན་པོ་དགའ་བ་དང་བྲལ་ནས་ཡུན་རིང་དུ་
སོང་བའི་མིག་ལྟ་བའི་དུག་།དངོས་པོ་དེ་རྣམས་ཡོངས་སུ་བསྒྱུར་བར་བྱས་པས་དེ་མཐོང་བའི་ཚེ།
མིག་ལ་རྟེན་པའི་གདུང་བ་དྲག་ཏུ་འབྱུང་བས་ན་བསྒྱུར་བྱེད་ཀྱི་རྒྱུ་ཞེས་བྱའོ།།
གཉིས་པ་ནི།ཁེངས་པ་གོམས་པར
གཉིས་པ་ནི།ཁེངས་པ་གོམས་པར་བྱའོ་ཞེས། །གྲོགས་མོ་མཛའ་བའི་གནས་བཀོད་ལ། །
བུ་མོ་སྨིན་འཁྱོག་མིག་ཡོན་གྱི། །མཆུ་ནི་གཡོ་ཞིང་ལྟ་བར་བྱེད། །ཅེས་པས་བསྟན་ཏེ དེ་ཡང་ཉ་
མོ་སྐྱེས་པ་ལ་ཡིད་མ་དགའ་ནས། རང་གི་གྲོགས་མོ་ལ། ཁྱོད་སྐྱེས་པ་ལ་མི་འདུད་པའི་ཁེངས་པའི་
ང་རྒྱལ་དྲག་ཏུ་ཟུང་ལ། རེ་ཞིག་ཚུགས་ཐུབ་པ་ལ་གོམས་པར་བྱའོ། །ཞེས། ངག་ཕྱིན་ཅི་ལོག་བསྒོས་
ནས། གྲོགས་མོ་དེ་མཛའ་བོའི་གནས་གང་ཡིན་པའི་ས་དེར་བཀོད་ནས་བཞག་པ་ལ།བུ་མོ་དེས་ནི
ཕོ་ཉ་མོས་བསླབས་བཞིན་བྱས་ན། སྐྱེས་པ་དེ་རང་གི་གྲོགས་སུ་མི་ཐོབ་པར་རིག་ནས་འཐོབ་པའི་
ཡན་ལག་ཏུ་ཆགས་པས་མྱོས་པའི་སྨིན་མ་འཁྱོག་པོའི་རོལ་སྒེག་དང་བཅས་པའི་མིག་ཟུར་ཡོན་པོ་
ཡང་དང་ཡང་དུ་ལྟ་བར་བྱེད་ཅིང་། པདྨའི་འདབ་མ་གཡོ་བ་བཞིན་དུ་མཆུ་ནི་གཡོ་ཞིང་། མཛའ་བོ་
166

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལ་དགའ་ཞིང་གུས་པས་ལྟ་བར་བྱེད་ཅེས་པའོ། །དེ་ནི་རང་གི་མཛའ་བོར་ཐོབ་པའི་རྒྱུ་ཡིན་པས
འཐོབ་བྱེད་ཀྱི་རྒྱུ་ཞེས་བྱའོ། །
གཉིས་པ་ཤེས་བྱེད་ཀྱི་རྒྱུ་ལ་ཡང་གཉིས།ཕྱི་རོལ་ཏུ་བར་བྱ་བའི་ཤེས་བྱེད་དང༌། ནང་
དུ་གོ་བར་བྱ་བའི་ཤེས་བྱེད་དོ། །དང་པོ་ནི། ཉི་མ་ནུབ་གྱུར་ཟླ་བ་མཛེས། །འདབ་ཆགས་རྣམས་ནི་
གནས་སུ་སོང༌། །ཞེས་པ་འདི་ཡང་དུས་ཀྱི་སྐབས །གོ་བར་བྱེད་པ་ལེགས་པ་ཉིད །ཅེས་པས་
བསྟན་ཏེ། དེ་ཡང་ཉི་མ་ནུབ་རིའི་ཕག་ཏུ་ནུབ་པར་གྱུར་ཅིང༌། ཤར་གྱི་རི་མགོར་ཟླ་བ་ཤར་བ་དེ།
འོད་ཟེར་དཀར་པོའི་འཁོར་ཡུག་ཤིན་ཏུ་གསལ་བ་དང་ལྡན་པས་མཛེས་ལ། འདབ་ཆགས་བྱའི་
ཚོགས་ཆུ་བྱ་གཞོན་ནུ་སྐད་སྙན་པ་སྒྲོག་པ་རྣམས་དང༌། བུང་བ་གཞོན་ནུ་ལང་ལིང་དུ་གཡོ་བ་རྣམས་
རང་རང་གི་གནས་སུ་འཁོད་པ་ལ་སོང་ངོ་། །ཞེས་པའི་ཚིག་སྦྱོར་འདི་ལྟ་བུ་ནི།དངོས་སུ་བསྟན་པའི་
ཤུགས་ལ་ཡང༌དུས་ཀྱི་སྐབས་སྲོད་ཀྱི་ཆ་ག་ཞིང༌། ཤེས་པར་བྱེད་པ་ལ་ལེགས་པ་ཉིད་ཡིན་ནོ། །
ཞེས་པའོ །འདི་ནི་དུས་སྐབས་གོ་བ་ཤེས་བྱེད།རྒྱུ་ཞེས་བྱའོ། །གཉིས་པ་ནི།གྲོགས་མོ་འདོད་པས་
གཟིར་བའི་ཡིད། །ཟླ་བའི་ཟེར་གྱིས་མ་བཟློག་ཤིང༌། །ཙན་དན་ཆུ་ཡི་མ་བཟོད་པའི། །ལུས་ཀྱི་དྲོད་
ཀྱི་གདུང་བ་འཛིན། །ཞེས་པའི་སྦྱོར་བ་རྣམས་ལ་ནི།ཡིད་འོང་ཤེས་བྱེད་རྒྱུ་དག་མཚོན། ཞེས་པས་
བསྟན་ཏེ། དེ་ཡང་། ཀྱེ། གྲོགས་མོ་བཞིན་བཟངས་མ་ཁྱོད་ཉོན་ཅིག །ཁྱོད་ཀྱི་ཡིད་འདོད་པས་དྲག་
ཏུ་གཟིར་ཞིང་མྱོས་པ་འདི། ཤིན་ཏུ་བསིལ་བའི་ཟླ་བའི་ཟེར་གྱི་ཀྱང་མི་བཟློགས་ཤིང༌། ཙན་དན་གྱི་
ཆུ་ཤིན་ཏུ་བསིལ་བས་ཀྱང་མི་བཟོད་པ་སྟེ། མི་སེལ་བའི་ལུས་ཀྱི་དྲོད། ཤིན་ཏུ་ཚ་བའི་གདུང་བ་དྲག་
ཏུ་འཛིན་པར་བྱེད་། །ཞེས་པའི་ཚིག་སྦྱོར་བ་དངོས་སུ་བསྟན་པའི་སྙན་ངག་འདི་ལྟ་བུ་རྣམས་ནི།
ཡིད་དུ་འོང་བའི་ཤེས་བྱེད་ཀྱི་རྣམས་མཚོན་ནས་བསྟན་པ་ཡིན་པས། ཡིད་འོང་ཤེས་བྱེད་ཀྱི་རྒྱུ་
ཞེས་བྱའོ།།འདོད་གཟིར་གོ་བ་ཤེས་བྱེད་ཀྱི་རྒྱུའོ། །
གཉིས་པ་དགག་པའི་རྒྱུ་ལ། རྒྱུ་མེད་པས་འབྲས་བུ་ཡོད་པ་སྐྱེད་པ་དང༌། རྒྱུ་མེད་པས་
འབྲས་བུ་མེད་པ་སྐྱེད་པ་དང༌། དོན་བསྡུ་བའོ། །དང་པོ་ལ་དམ་བཅའ་དང་། དཔེ་བསྟན་པ་གཉིས་
ལས། དང་པོ་ནི། དངོས་མེད་ནི་ཡིད་འཕྲོག་པ། །འགའ་ཞིག་རབ་ཏུ་བསྟན་པར་བྱ། །ཞེས་པས་
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ
བསྟན་ཏེ། དེ་ཡང་། དུས་སྐབས་གོ་བ་དང་། འདོད་གཟིར་གོ་བ་བསྟན་པའི་རྗེས་སུ་སྙན་ངག་གི་
ལུགས་ཀྱི་དངོས་པོ་མེད་པ་ཡང་ཡིན་ལ།རྒྱུ་ཡང་ཡིན་པ།ཡིད་འཕྲོག་ཅིང་ཉམས་དང་ལྡན་པ་འགའ་
ཞིག་རབ་ཏུ་བསྟན་པར་བྱའོ། །ཞེས་པའོ །
གཉིས་པ་ལ་བཞི། སྔ་ན་མེད་པའི་བྱེད་རྒྱུ། ཞིག་ནས་མེད་པའི་བྱེད་རྒྱུ། ཕན་ཚུན་མེད་
པའི་བྱེད་རྒྱུ།སྤངས་ནས་མེད་པའི་བྱེད་རྒྱུའོ། །དང་པོ་ནི། རིག་པ་དག་ནི་མ་གོམས་དང་། །བློ་ལྡན་
རྣམས་དང་མ་འགྲོགས་དང༌། །དབང་པོ་དག་ནི་མ་བསྡམས་པས། །མི་རྣམས་རབ་ཏུ་གདུང་བར་
འགྱུར། །ཞེས་པས་བསྟན་ཏེ། དེ་ཡང་ཚེ་འདིར་རིག་པའི་གནས་ལྔ་ལ་སོགས་པའི་སྐྱོན་ཡོན་འབྱེད་
པའི་བསྟན་བཅོས་དག་ལ་ནི་མ་གོམས་ཏེ། མ་བསླབས་པ་དང༌། སྐྱེ་བོ་གྲོས་དང་ལྡན་པ་བསྟན་
བཅོས་ལ་མཁས་པར་སྦྱངས་ཤིང་ལེགས་བཤད་སྟོན་པ་རྣམས་དང་ཡང་མ་འགྲོགས་པ་དང་། མིག་
སོགས་དབང་པོ་རྣམས་ནི ཡུལ་ལ་འཇུག་པ་མ་བསྡམས་ཤིང༌། བསམ་གཏན་སོགས་སྒོམ་པར་མ་
བྱས་པས།མི་རྣམས་འགྱོད་པ་དྲག་པོས་རབ་ཏུ་གདུངས་ཤིང་སྡུག་བསྔལ་གྱིས་མནར་བར་འགྱུར་རོ། །
ཞེས།རྒྱུ་རིག་པ་གོམས་པ་ལ་སོགས་པའི་དངོས་པོ་མེད་པ་ལས།འབྲས་བུ་སྔར་མ་བྱས་པས་འགྱོད་
པ་གོ་བ་ཤེས་བྱེད་ཀྱི་རྒྱུའོ། །
གཉིས་པ་ནི། འདོད་པའི་གཏམ་གྱི་མྱོས་པ་སོང་། །ལང་ཚོ་ཡི་ནི་རིམས་དག་ཉམས །
རྨོངས་པ་ཟད་ཅིང་སྲེད་པ་འཕོས །བསོད་ནམས་གནས་ལ་ཡིད་དག་བྱས། །ཞེས་པས་བསྟན་ཏེ།
དེ་ཡང༌། སྔོན་ཆད་འདོད་པའི་གཏམ་ཐོས་པ་ཙམ་གྱིས་ཀྱང༌། ཡིད་རང་དབང་མེད་དུ་ཆགས་པས་
དྲག་ཏུ་མྱོས་པར་འགྱུར་བའི་གནས་སྐབས་ཅིག་ཡོད་པ་དེ་ཡང་སོང་ཞིང་འདས་ལ། ལང་ཚོ་སྐྱེ་བའི་
གོ་རིམས་ནི། བྱིས་པ་གཞོན་པ། དར་བབ་དར་ཡོལ་སོགས་ཀྱི་གནས་དག་ཉམས་ཤིང༌།རྒས་པའི་
མཐའ་ལ་སླེབ་པས་འདོད་པས་མྱོས་པའི་རྨོངས་པ་ཡང་ཟད་ཅིང་། རྒྱུ་དེས་མཛེས་ལྡན་མ་ལ་སྲེད་
པའི་ཆགས་པ་ཡང་ཡུལ་འཕོས་པ་བཞིན་དུ་གྱུར་ཏེ། ཚེ་ལྷག་གང་ཡོད་འདི་ལ། བསོད་ནམས་ཀྱི་
ལ་འཕས་པ་བཞན་དུ་
གནས། དགེ་བའི་བྱ་བ་ལ་སེམས་རྩེ་གཅིག་ཏུ་བརྩོན་པ་ལ་ཡིད་དག་རབ་ཏུ་མདུན་པ་བྱས་པ་སྟེ།
འདི་ཡང་རྒྱུ་དགག་པ་ཞིག་ནས་མེད་པས། འབྲས་བུ་བསྐྱེད་པས་ན། ཞིག་ནས་མེད་པའི་བྱེད་རྒྱུ་
168

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཞེས་བྱའོ། །
གསུམ་པ་ནི། ནགས་ཚལ་འདི་དག་ཁྱིམ་མ་ཡིན། །ཆུ་ཀླུང་འདི་དག་བུད་མེད་མིན། །རི་
དྭགས་འདི་དག་བུ་ཚ་མིན། །དེ་ཕྱིར་བདག་ནི་ཡིད་དགའ་། །ཞེས་པས་བསྟན་ཏེ། དེ་ཡང་། ཁྱིམ་
གྱི་ཡིད་ཕྱུང་ནས། ནགས་སུ་ཕྱིན་པའི་སྐྱེ་བོ་ཞིག་གི་ནགས་ཚལ་མེ་ཏོག་རྒྱས་ཤིང་ཡིད་དུ་འོང་བ་འདི་
དག་སྤྱིར་ཁྱིམ་ཡིན་ཡང་།བདག་གི་ཁྱིམ་སྐྱོན་མང་པོ་དང་ལྡན་པ་དེ་མ་ཡིན་ལ ཆུ་ཀླུང་སྐད་སྙན་པ་
སྒྲོག་ཅིང་གྱ་གྱུར་འབབ་པ་འདི་དག །ན་དཱི་ཞེས་བྱ་བ་བུད་མེད་ཀྱི་རྟགས་ཡོད་པས། སྤྱིར་བུད་མེད་
ཡིན་ཡང་། བདག་གི་བུད་མེད་གཡོ་སྒྱུའི་རང་བཞིན་ཅན་དེ་མ་ཡིན་ལ། རི་དྭགས་བག་ཕབ་ནས་
རྩེད་འཇོར་རོལ་ཞིང་ཁྱུས་མོ་ལིང་ལིང་དུ་རྒྱུ་བ་འདི་དག །སྤྱིར་བུ་ཚ་ཡིན་ཡང་། བདག་གི་བུ་ཚ་
བདག་སྡུག་བསྔལ་དུ་འཇུག་པ་དག་མ་ཡིན་པ་དེའི་ཕྱིར། བདག་ནི་གནས་འདིར་ཡིད་རང་དབང་
མེད་དུ་དགའ་ཞིང༌། བདེ་བ་ཉམས་སུ་མྱོང་བའོ། །ཞེས་པ་སྟེ། འདིར་ནི་རྒྱུ་དགག་པ་ཁྱིམ་མ་ཡིན་པ་
སོགས་གསུམ།དངོས་པོ་མེད་པས་འབྲས་བུ་ཁྱིམ་གྱི་ཡིད་འབྱུང་བ་གོ་བས་ན། ཕན་ཚུན་མེད་པའི་
བྱེད་རྒྱུ་ཞེས་བྱ་སྟེ།རྒྱུ་ཕན་ཚུན་གཉིས་མེད་པའོ།།
བཞི་པ་ནི། ཤིན་ཏུ་མ་བརྟག་སྤྱོད་པ་ནི། །འཕགས་པ་རྣམས་ལ་ཡོད་མ་ཡིན། །དེ་ཕྱིར་དེ་
དག་རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ་འཕེལ། ཞེས་པས་བསྟན་ཏེ། དེ་ཡང་ཤིན་ཏུ་མ་
རྟགས་པའི་སྤྱོད་པ་ངན་པ་གྱ་ཚོམ་དུ་གྱུར་པ་ནི། འཕགས་པ་འཁྲུལ་པ་མི་མངའ་བ་རྣམས་ལ་ཡོད་པ་
མ་ཡིན་པ་དེའི་ཕྱིར། འཕགས་པ་དེ་དག་རྣམས་ཀྱི་ནི་ཚེ་འདི་ཕྱིའི་ཕུན་སུམ་ཚོགས་པ་ཐམས་ཅད།
དུས་རྟག་ཏུ་རྣམ་པར་འཕེལ་བར་འགྱུར་། །ཞེས་པས་བསྟན་ཏེ། འདིར་མ་བརྟགས་པའི་སྤྱོད་པ་
རྣམ་པ་ཐམས་ཅད་དུ་སྤངས་པའི་དངོས་པོ་མེད་པས། འབྲས་བུ་ཕུན་ཚོགས་སྐྱེད་པས་ན།སྤངས་
ནས་མེད་པའི་བྱེད་ཞེས་བྱའོ །
གཉིས་པ་མེད་པས་མེད་པ་བསྐྱེད་པ་ནི། སྐྱེད་ཚལ་ས་ཧ་ཀཱ་ར་རྣམས །སྙེ་མ་མ་འཁྲུངས་
པ་མིན་པ། །འགྲོན་ཡི་ནི་བུད་མེད་རྣམས། །ཏིལ་བཅས་ཁྱོར་ཆུ་སྦྱིན་བྱར་འགྱུར། །ཞེས་པས་
བསྟན་ཏེ།སྐྱེད་མོའི་ཚལ་གྱི་ས་ཧ་ཀཱ་ར་རྣམས།སྙེ་མ་མ་འཁྲུངས་པ་མིན་།འཁྲུངས་པར་གྱུར་པའི་
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྙེ་མའི་མེ་ཏོག་རྣམས། འགྲོན་པོ་སྟེ། རང་གི་མཛའ་བོ་དེ་དང་བྲལ་ནས་ཡུན་རིང་དུ་སོང་བའི་བུད་
མེད་གཞོན་ནུ་མ་དེ་རྣམས་ཀྱི་མཐོང་བས། ཆགས་པ་དྲག་ཏུ་རྒྱས་ནས་འཆི་བར་འགྱུར་བས། ཏིལ་
དང་བཅས་པའི་ཁྱོར་ཆུ་སྦྱིན་དགོས་པས་སོ །དེའི་རྗེས་སུ་འབྲངས་པའོ །དེས་ན་རྒྱུ་སྙེ་མ་མ་
འཁྲུངས་པ་མ་ཡིན་ཞེས་པའི་དགག་པ་དངོས་པོ་མེད་པས། འབྲས་བུ་དངོས་པོ་མེད་པ་ཤི་བ་སྐྱེད
པས།མེད་པས་མེད་པ་སྐྱེད་པའི་བྱེད་རྒྱུའོ །
གསུམ་པ་ནི། ཡོད་དང་མེད་པའི་རང་བཞིན་གྱིས། །འབྲས་བུ་སྐྱེད་པ་དག་ལ་འདིར། །
སྔར་མེད་ལ་སོགས་རང་བཞིན་གྱི། །དངོས་པོ་ཡི་ནི་རྒྱུ་ཉིད་། །ཞེས་པས་བསྟན་།དེ་ཡང༌།ཡོད་
པ་སྒྲུབ་པའི་རང་བཞིན་དང༌། མེད་པ་དགག་པའི་རང་བཞིན་གྱིས། འབྲས་བུ་བསྐྱེད་པར་བྱེད་པ་
དག་ལ། སྐབས་འདིར་རྒྱུ་སྔ་ན་མེད་པ་དང༌། ལ་སོགས་པས་ཞིག་ནས་མེད་པ་དང༌། ཕན་ཚུན་མེད་
པ་དང༌།ཤིན་ཏུ་སྤངས་ནས་མེད་པའི་རང་བཞིན་གྱི་དངོས་པོའི་ངོ་བོ་ཡི་ནི།འབྲས་བུ་ཡོད་པར་བྱེད་
པའི་ཉིད་དོ། །དེ་བཞིན་དུ་རྒྱུ་མེད་པའི་རང་བཞིན་སྙེ་མ་མ་སྐྱེས་པ་སྟེ། མ་འཁྲུངས་པ་མིན་ཞེས་
པའི་དགག་པ་དངོས་པོ་མེད་པས། འབྲས་བུ་དངོས་པོ་མེད་པ་ཤི་བ་སྒྲུབ་པར་བྱེད་པའི་རྒྱུ་ཉིད་དོ། །
དེ་ཡང་གལ་ཏེ་མེད་པ་ནི་དོན་བྱེད་པ་དང་བྲལ་ཞིང་། དམིགས་སུ་མི་རུང་བས།རྒྱུ་དང་འབྲས་བུ་
ལྟར་འཇོག་ཅེ་ན།འདིའི་མེད་པ་ནི།དགག་པ་ཙམ་ལ་བྱས་པས།རྒྱུ་དང་འབྲས་བུ་བཞག་ཏུ་རུང་ངོ།།
གསུམ་པ་མཚར་བའི་ལ།སྤྱིའི་སྡོམས་བསྟན་པ་དང༌།དཔེར་བརྗོད་གཉིས་ལས།དང་
པོ་ལ། མིང་གི་དབྱེ་བ་དང་། དེའི་དོན་བཤད་པ་གཉིས་ལས། དང་པོ་ནི། རིང་འབྲས་དེ་དང་ལྷན་
ཅིག་སྐྱེས །དེ་བཞིན་འབྲས་མ་ཐག་སྐྱེས་དང༌། །རིགས་མིན་རིགས་ལ་བྱེད་ཅེས་པ། །མཚར་བའི་
རྒྱུ་རྣམས་གྲངས་མེད་། །ཞེས་པས་བསྟན་ཏེ། དེ་ཡང་ཐག་རིང་ན་གནས་པའི་རྒྱུས། ཐག་རིང་གི་
འབྲས་བུ་སྐྱེད་པ་དང་། འབྲས་བུ་དེ་དང་རྒྱུ་ལྷན་ཅིག་སྟེ། དུས་མཉམ་དུ་སྐྱེས་པ་དང༌།དེ་བཞིན་དུ་
འབྲས་བུ་སྔར་སྐྱེས་ནས།དེའི་རྗེས་ཐོགས་དེ་མ་ཐག་ཏུ་རྒྱུ་སྐྱེས་པ་དང༌། འབྲས་བུ་དེའི་རྒྱུར་རིག་པ་
མ་ཡིན་པས། འབྲས་བུ་དེ་སྐྱེད་པ་དང༌། འབྲས་བུ་དེའི་རྒྱུར་རིག་པས། འབྲས་བུ་དེ་གསལ་བར་
སྐྱེད་པར་བྱེད་དོ། །ཞེས་བྱ་བ་རྣམ་པ་ལྔ་སྟེ། དེ་ལས་སོགས་པ་མཚར་བའི་སྔར་སྒྱུར་མ་གྲགས་
170

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཤིང་། རབ་ཏུ་གྲགས་པའི་རྒྱུ་དང་མི་མཐུན་པའི་རྒྱུའི་རྣམ་གྲངས་དཔག་ཏུ་མེད་ཅིང་། བརྗོད་ཀྱི་མི
ལང་བ་དག་ཡོད་ཞེས་བསྟན་པའོ།།
གཉིས་པ་ནི།འདི་རྣམས་སྦྱར་བའི་ལམ་རྣམས་ལ། །བརྟགས་པའི་ཚུལ་ལ་བརྟེན་པ་།།
ཤིན་ཏུ་མཛེས་པ་ད་མཐོང་སྟེ། །དེ་ཡི་དཔེར་བརྗོད་ཇི་ལྟར་ན། །ཞེས་པས་བསྟན་།དེ་ཡང༌། རབ་
ཏུ་གྲགས་པའི་དང་མི་མཐུན་ན། རྒྱུར་ཇི་ལྟར་རུང་ཞེ་ན། འདི་འདྲའི་རྒྱུ་རྣམས་སྦྱོར་བའི་ལམ་དུ་
གྱུར་པའི་སྙན་ངག་རྣམས་ལ།རྒྱུ་དངོས་མིན་ཡང་རྒྱུར་གདགས་པའི་ཚུལ་ལ་བརྟེན་པ་ནི། སྙན་ངག་
མཁན་རྣམས་ནི་ལུགས་ལ་ཤིན་ཏུ་མཛེས་པ་དག་ཏུ་མཐོང་སྟེ།དེ་རྣམས་དཔེར་བརྗོད་ཇི་ལྟར་ཞེ་ན
འོག་ནས་རིམ་པ་བཞིན་དུ་སྟོན་པར་བྱེད་ཅེས་པའོ །
གཉིས་པ་དཔེར་བརྗོད་ལ། རིང་འབྲས་སོགས་ལྔ་ལས། དང་པོ་ནི། ལུས་ཅན་ཁྱོད་མིག་
ཟུར་ཞེས་། །རྒྱལ་བྱེད་ལུས་སྐྱེས་དག་གི་མཚོན། །གང་དེ་གཞན་ལ་རབ་འཕངས་པ། །དེ་ཡི་
བདག་གི་ཡིད་ཀྱང་བཅོམ། །ཞེས་པས་བསྟན་ཏེ། དེ་ཡང་། ཀྱེ་ལུས་ཅན་མ་ཞེས་བོས་ནས། ཁྱོད་ཀྱི་
མིག་ཟུར་གྱི་མདའ་གཡས་གཡོན་དུ་འཕངས་སོ། །ཞེས་པ་མདའ་འཇིག་རྟེན་གསུམ་ལས་རྒྱལ་བར་
བྱེད་པ། ལུས་སྐྱེས་འདོད་ལྷ་དག་གི་མཚོན་གང་ཡིན་པ་དེ། མདུན་ན་འདུག་པའི་སྐྱེ་བོ་ཆགས་ལྡན་
གཞན་འབེན་དུ་བྱས་པ་ལ། རབ་ཏུ་འཕངས་པ་དེ་ཡིས། འབེན་དུ་མ་བྱས་པ་རྒྱང་རིང་ན་གནས་པ།
བདག་གི་ཡིད་ཀྱང་རང་དབང་མེད་དུ་ཕྲོགས་ཤིང་བཅོམ་མོ་ཞེས་པའོ །ཀྱང་གི་སྒྲ་ནི་་བདག་ཏུ་མ
ཟད་གཞན་དུ་མ་ཡང་བཅོམ་པར་བསྟན་པའོ། །འདི་འདྲ་བ་འདི་ནི་མཚར་ཤིན་ཏུ་ཆེ་བས་མཚར་བའི་
རྒྱུ་ཞེས་བྱའོ།།
གཉིས་པ་འབྲས་ལྷན་ཅིག་པ་། སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཁྲུལ་སྣ་
ཚོགས་ལྷན་ཅིག་ཉིད། །བུད་མེད་རྣམས་ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེས། །ཞེས་པས་
བསྟན་ཏེ། དེ་ཡང་། སྤྱིར་འབྲས་བུ་ལས། རྒྱུ་རྣམས་སྔ་བ་ཡིན་པ་ལས། འདིར་སྐྱེས་བུ་ལུས་སྐྱེས་
ཆགས་པས་མྱོས་པའི་རྣམ་འཕྲུལ། མིག་དམར་ཞིང་འབྲུ་ཚུགས་སུ་ལྟ་བ་དང་།སྨིན་མ་འཁྱོག་པ་དང་།
ཁུར་ཚོས་དམར་བ་ལ་སོགས་པའི་འབྲས་བུ་སྣ་ཚོགས་པ་དང་ལྷན་ཅིག་ཉིད་དུ། བུད་མེད་རྣམས་ལ་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བུ་མོ་ཡི་དུས་ཀྱི་ན་ཚོད་ཡོངས་སུ་ཡོལ་ཞིང་ནུབ་ལ། ལང་ཚོ་དར་ལ་བབ་པ་འདོད་པ་བརྟེན་རན་པའི་
ན་ཚོད། སྐྱེས་བུ་དུས་མཉམ་པའི་རྒྱུ་འབྲས་འདི་ཡང༌། མཚར་ཆེ་བས་ལྷན་ཅིག་སྐྱེས་པའི་འབྲས་
ཞེས་བྱའོ། །
གསུམ་པ་བས་འབྲས་བུ་སྔ་བ་ནི། སྔར་ཉིད་རི་དྭགས་མིག་ཅན་གྱི། །ཆགས་པའི་རྒྱ་
མཚོ་རྒྱས་པར་གྱུར། །ཕྱི་ནས་འོད་ཟེར་རབ་འཕྲོས་ནས། །ཟླ་བ་ཡི་ནི་དཀྱིལ་འཁོར་ཤར། །ཞེས་
པས་བསྟན་ཏེ། དེ་ཡང་།ཟླ་བ་ཤར་ན་རྒྱ་མཚོ་འཕེལ་ཡིན་པ་ལ། ཟླ་བ་མ་ཤར་བའི་སྔར་ཉིད་དུ།
ཉི་མ་ནུབ་པས་བསིལ་བ་དང་ལྡན་པས་རི་དྭགས་མིན་ཅན་མའི་ཆགས་པའི་རྒྱ་མཚོ་རྒྱས་པར་གྱུར་
པའི་འབྲས་བུ་བྱུང་ལ།དེའི་ཕྱི་ནས་རྒྱ་མཚོ་རྒྱས་པའི་། ཟླ་བའི་འོད་ཟེར་རབ་ཏུ་འཕྲོས་ནས། ཟླ་
འཁོར་རབ་ཏ་གསལ་ཞིང་རྒས་པོ
བ་ཉ་གང་བའི་དཀྱིལ་འཁོར་རབ་ཏུ་གསལ་ཞིང་རྒྱས་པ་ཤར་བ་འདི་ནི་རྒྱུ་བས། འབྲས་བུ་སྔ་བར་
བསྟན་ཞིང་།ཤིན་ཏུ་མཚར་ཆེ་བས་སྔ་ཕྱི་གོ་ལོག་གི་འབྲས་ཞེས་བྱའོ །
བཞི་པ་རྒྱུར་རིགས་པ་མ་ཡིན་པས་འབྲས་བུ་སྐྱེད་པ་ནི། ལྷ་གཅིག་ཁྱོད་ཀྱི་ཞབས་
གཉིས་པོ། །དམར་བའི་ཉི་གཞོན་ལ་རེག་པས། །རྒྱལ་པོ་རྣམས་ཀྱི་ལག་པ་ཡི། །པདྨ་ཟུམ་པར་བྱེད་
པ་ཅི། །ཞེས་པས་བསྟན་། དེ་ཡང་། ཀྱེ་ལྷ་གཅིག་ཅེས་བོས་ནས། ཁྱོད་ཀྱི་ཞབས་གཉིས་པོའི་
མཐིལ་དམར་བའི་ཉི་མ་གཞོན་ནུ་དེ་ལ།མཐའི་རྒྱལ་ཕྲན་རྣམས་ཀྱིས་སྤྱི་བོས་གཏུགས་ཤིང་རེག་ལ།
གུས་པས་འདུད་པས་དགའ་བ་དང་བཅས་ཏེ། རྒྱལ་པོ་དེ་རྣམས་ཀྱི་ལག་པ་ཐལ་སྦྱར་ནས་ཕྱག་
འཚལ་བའི་སོར་མོའི་པདྨ་སྤྱི་བོར་ཁ་ཟུམ་པར་བྱེད་པ་འདི་ཅི་ཞིག་གུ་ཞེས་མཚར་ཤིན་ཏུ་ཆེ་བ་སྟེ། དེ་
ཡང་།ཉི་མས་པདྨ་ཁ་ཟུམ་པར་མི་རིག་པ་ལ་ཟུམ་པར་བྱས་པས། མི་རིགས་པའི་རྒྱུ་འབྲས་ཞེས་
བྱའོ།།
ལྔ་པ་རིགས་པའི་འབྲས་ནི། ཁྱོད་ཀྱི་ཞབས་སེན་ཟླ་བ་ཡི། །འོད་ཟེར་ཀུན་ད་དྲི་མེད་
རྣམས །ས་སྐྱོང་རྣམས་ཀྱི་ལག་པ་ཡི། །པདྨ་ཟུམ་པར་བྱེད་ལ་དབང་། །ཞེས་པས་བསྟན་ཏེ། དེ་
ཟུམ་པར་བྱད
ཡང༌། ཀྱེ། རྒྱལ་པོ་ཆེན་པོ་ཞེས་བོས་ནས། ཁྱོད་ཀྱི་ཞབས་སེན་དཀར་པོ་ཟླ་བ་རུ་བཀོད་པ་ཡིས།
འོད་ཟེར་ཤིན་ཏུ་དཀར་བ་མེ་ཏོག་ཀུ་མུ་ད་རུ་བཀོད་པ་དྲི་མ་མེད་པ་རྣམས་ལ།མཐའི་རྒྱལ་ཕྲན་ཏེ།
172

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ས་སྐྱོང་རྒྱལ་པོ་རྣམས་ཀྱིས་ལག་པ་སྤྱི་བོར་ཐལ་མོ་སྦྱར་ནས། ཕྱག་འཚལ་བའི་པདྨའི་ཟེའུ་འབྲུ་དང་
ལྡན་པ་ཟུམ་པར་བྱེད་པ་ལ་དབང་བ་ནི་རིགས་ཏེ།ཟླ་འོད་ཤར་བས་པདྨ་ཟུམ་པར་བྱེད་པས་སོ། །དེ་
ནས་རིགས་པའི་རྒྱུ་འབྲས་ཤིན་ཏུ་མཚར་ཆེ་བ་ཞེས་བྱའོ །གསུམ་པ་དོན་བསྡུ་བ་ནི། ཞེས་པ་རྒྱུ་ཡི་
རྣམ་རྟོག་རྣམས །ལུགས་ནི་འདི་འདྲ་དག་ཏུ་བསྟན། །ཞེས། དེ་ཡང་རྒྱུ་དང་ཕྲ་མོ་ཞེས་རྒྱུའི་མཚན་
ཉིད་དང༌། རྒྱུ་ནི་བྱེད་པོ་ཤེས་བྱེད།ཅེས་གོང་དུ་བསྟན་པའི་རྒྱུའི་རྒྱན་གྱི་རྣམ་རྟོག་གི་དབྱེ་བའི་སྤྲོས་
པ་རྣམས་ཀྱི་ལུགས་མི་འདྲ་བ་མང་དུ་ཡོད་པ་རྣམས་། བཤད་མ་ཐག་པ་འདི་འདྲ་བ་དག་ཏུ་བསྡུས་
ནས་བསྟན་པ་ཡིན་པས། འདི་ལ་དཔགས་ནས་རྒྱུ་རྒྱན་གཞན་ཡང་རིགས་པས་དཔགས་ལ་མང་དུ་
ཤེས་པར་བྱའོ།།ཞེས་འདོམས་པའོ།།
བཅུ་བཞི་པ་ཕྲ་མོའི་རྒྱན་ལ། མཚན་ཉིད་དང་དཔེར་བརྗོད་གཉིས་ལས། དང་པོ་ནི། ཟུར་
དང་རྣམ་པས་མཚོན་པའི་དོན། །ཕྲ་ཕྱིར་ཕྲ་མོ་ཞེས་པར་བརྗོད། །ཅེས་པས་བསྟན་ཏེ། དེ་ཡང་།
དངོས་པོའི་རང་བཞིན་ནམ།ངོ་བོ་གང་ཡིན་པ་དེ།ཟུར་རམ།བརྡའ་དང་བཅས་པ་འགའ་ཞིག་གིས་
མཚོན་ནས། དོན་དེ་སྟོན་པར་བྱེད་པ་ནི། ཕྲ་ཞིང་དོན་རྟོགས་པར་དཀའ་བའི་ཕྱིར། ཕྲ་མོའི་རྒྱན
ཞེས་པར་སྔོན་གྱི་སྙན་ངག་མཁན་རྣམས་ཀྱིས་བརྗོད་དོ།།ཞེས་པའོ། །
གཉིས་པ་ལ་གཉིས་ལས ཟུར་གྱི་ཕྲ་མོ་དང༌། རྣམ་པའི་ཕྲ་མོའོ། །དང་པོ་ལ། དཔེར་
བསྟན་པ་དང༌།དོན་བཤད་པ་གཉིས་ལས དང་པོ་ནི། ནམ་ཞིག་འུ་ཅག་འགྲོགས་འགྱུར་ཞེས །
ཚིགས་སུ་བརྗོད་པར་མ་བཟོད་པའི། །མཛའ་བོ་རིག་ནས་བུད་མེད་ཀྱིས། །རྩེ་དགའི་པདྨ་ཟུམ་པར་
བྱས། །ཞེས་པས་བསྟན་ཏེ། དེ་ཡང༌།སྐྱེ་བོ་མང་པོ་འདུས་ནས་རྩེད་འཇོ་ལ་རོལ་བའི་ཚེ། བུ་མོ་
འགའ་ཞིག་ལ་ཡིད་སོང་བའི་ཆགས་ལྡན་གྱི་སྐྱེ་བོ་འགའ་ཞིག་གི་བསམ་པ་ལ།ཀྱེ་མ་བུ་མོ་འདི་དང༌།
དུས་ཚོད་ནམ་ཞིག་ན། རང་ཅག་ཡུ་བུ་ཅག་གཉིས་ལྷན་ཅིག་ཏུ་འགྲོགས་ཤིང་འཚོགས་པར་འགྱུར་
ཞེས། གདུང་བ་དྲག་ཏུ་ཡོད་པ་དེ། སྐྱེ་བོ་མང་པོའི་ཚོགས་སུ་ངག་ནས་དངོས་སུ་བུ་མོ་ལ་བརྗོད་པར་
མ་བཟོད་པ་སྟེ།ངོ་ཚ་བས་མ་ནུས་པའི་མཛའ་བོ་ཆགས་པའི་རྣམ་འགྱུར་གྱི་བསམ་པ་དེ། བུད་མེད་
མཁས་པས་རིག་ནས།མཛའ་བོ་ལ་མིག་ཟུར་གྱི་བརྡ་བྱས་།ལག་པ་གཡོན་པས་རྩེ་དགའི་མེ་ཏོག་
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གི་ག་ཤ་ལ་རེག་སྟེ།སོར་མོས་པདྨ་ཁ་ཟུམ་པར་བྱས་པའི་བརྡས། མཚན་མོ་འགྲོགས་པར་བསྟན་པ་
ཡིན་ལ། དེ་ནི་མཚར་ཆེ་བས། སྙན་ངག་མཁན་གྱིས་སྙན་ངག་ཏུ་སྦྱར་བའི་ཚིག་ལ། ཟུར་གྱི་ཕྲ་མོ་
ཞེས་བྱའོ །ཅིའི་ཕྱིར་ཟུར་གྱི་ཕྲ་མོ་ཞེས་བྱ། ཞེ་ན། བུ་མོས་མཛའ་བོའི་བསམ་པ་རིག་པ་དང༌།
མཛའ་བོས་བུ་མོའི་ལག་ཏུ་བཟུང་བའི་པདྨ་ཁ་ཟུམ་པའི་བརྡའ་གོ་བ་ཤིན་ཏུ་ཕྲ་བས་ན། ཕྲ་མོ་ཞེས་
བྱའོ། །གཉིས་པ་ནི། ལུས་སྐྱེས་དག་གིས་གཟིར་བ་ཡི། །མཛའ་བོ་དབུགས་དབྱུང་འདོད་པ་ཡི། །
པདྨ་ཟུམ་པར་བྱས་པ་ལས །འདིར་ནི་མཚན་མོ་འགྲོགས་པར་བསྟན། །ཞེས་པས་བསྟན་ཏེ། དེ་
ཡང༌།རང་གི་ལུས་ལས་སྐྱེས་པའི་འདོད་ཆགས་དག་གིས་དྲག་ཏུ་གཟིར་ཏེ་ཉེན་པའི་མཛའ་བོ་ལ།
བུ་མོས་དབུགས་དབྱུང་ཞིང༌། དུས་གདབ་པར་འདོད་པས། བུ་མོ་དེ་ཉིད་ཀྱིས་རང་གི་ལག་པས་མེ་
ཏོག་གི་ག་ལ་རེག་སྟེ། པདྨ་ཁ་ཟུམ་པར་བྱས་པ་ལས། ཡིད་དུ་འོང་བའི་འདུ་བའི་གནས་འདིར་ནི་
སྲོད་ལ་སྟེ། མཚན་མོ་པདྨོ་ཁ་ཟུམ་པའི་དུས་སུ་རང་དང་ལྷན་ཅིག་ཏུ་འགྲོགས་པར་བསྟན་པའོ། །
འདི་ནི་ཤིན་ཕྲ་བའི་ཕྱིར་ཕྲ་མོའི་རྒྱན་ཞེས་བྱའོ། །
གཉིས་པ་ལ་ཡང་དཔེ་དོན་གཉིས་ལས། དང་པོ་ནི། གླུ་ཡི་མདུན་སར་ཁྱོད་ལ་མིག །
གཏད་པ་དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་པ་འགའ་ཞིག་བྱུང་བར་
འགྱུར། །ཞེས་པས་བསྟན་། དེ་ཡང་། གླུ་གར་ལ་སོགས་པ་རྩེད་འཇོ་ལ་རོལ་བའི་དུས་སུ། སྐྱེ་བོ་
མང་པོ་འཚོགས་པའི་མདུན་སར། ལང་ཚོ་ཅན་མ་ཁྱོད་ཀྱི་གདོང་པ་ལ། མིག་ཟུར་ཡང་དང་ཡང་དུ་
གཏད་པའི་ཆགས་ལྡན་དེ་ཡི་གདོང་པའི་ཆུ་སྐྱེས་ལ། འདོད་ཆགས་དྲག་པོ་རྒྱས་པའི་རྣམ་འགྱུར་
གསལ་བ། ཁུར་ཚོས་དམར་བ་དང་། སྨིན་མ་འཁྱོག་ཅིང་གསལ་བ་དང་། བཞིན་རས་ཀྱི་མདངས་
རྒྱས་པ་ལ་སོགས་པའི་སྔོན་མེད་པའི་མཛེས་པ་འགའ་ཞིག་གསར་དུ་བྱུང་བར་གྱུར་པ་དེ། མཛེས་མ་
འགའ་ཞིག་གིས་རིག་ནས། འདོད་དོན་སྒྲུབ་པའི་ཕྱིར་དུ་གནས་དེ་ཉིད་དུ་གནས་ཏེ་གདོད་པས་ན།
རྣམ་པ་དེ་འདྲ་བའི་སྒོ་ནས་ཆགས་པ་རྒྱས་པ་དཔོག་པ་ནི་ཤིན་ཏུ་ཕྲ་བའི་ཕྱིར། རྣམ་པའི་ཕྲ་མོ་ཞེས་
བྱའོ།།
གཉིས་པ་ནི། འདིར་ཡང་རང་བཞིན་མ་བརྗོད་པར། །དགའ་བའི་དགའ་སྟོན་འདོད་པ་
174

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དག །ངེས་པར་གནས་པ་ཉིད་གྱུར་པ། །ཕྲ་མོ་ཉིད་ལས་རྒལ་བ་ཡིན། །ཞེས་པས་བསྟན་། དེ་ཡང་།
གོང་དུ་བསྟན་པའི་ཚིག་སྦྱོར་འདིར་ཡང༌།སྲེད་ལྡན་འགའ་ཞིག །སྲེད་ལྡན་མ་ལ་ཆགས་པའི་རྣམ་
འགྱུར་གྱི་རང་བཞིན་མིག་དམར་བ་སོགས་དངོས་སུ་མཐོང་ནས།བུ་མོ་དེ་ཉིད་ཀྱིས་རང་ལ་ཆགས་
པར་རིག་ནས། དུས་འདེབས་པའི་ཚིག་ལ་སོགས་པ་མ་བརྗོད་པར་འཁྲིག་པའི་དགའ་བའི་དགའ་
སྟོན་འདོད་པའི་བུ་དང་བུ་མོ་དག །གནས་དེ་ནས་གཞན་དུ་མ་སོང་བར། སྐྱེ་བོ་ཚོགས་པ་རྣམས་
གྱེས་གྱེས་ཀྱི་བར་ལ ངེས་པར་གནས་དེ་ཉིད་དུ་གནས་པར་གྱུར་ནས། འདོད་དོན་སྒྲུབ་པ་གང་
ཡིན་པ་དེ་ནི། ཤིན་ཏུ་ཕྲ་བའི་ཕྱིར་ཕྲ་མོ་ཉིད་ལས་རྒལ་བ་མ་ཡིན་པས ཕྲ་མོའི་རྒྱན་ཞེས་བྱའོ། །
འདི་ཡང་སྙན་ངག་པས། འདི་ལྟ་བུའི་རྣམ་འགྱུར་གྱི་བསམ་པ་ཕན་ཚུན་མཐོང་ནས། ངག་གི་མ་
བརྗོད་པར། འདོད་པའི་དོན་སྒྲུབ་པར་མཐོང་བ་དེ་མཚར་བས། སྙན་ངག་ཏུ་བཀོད་པ་ལ་བྱའི།
གཞན་དུ་ན། སྙན་ངག་ཚིག་མ་ཡིན་པར་འགྱུར་རོ །འདིར་མཁས་པའི་དབང་པོ་སྤང་ལོས་ནི།ཟུར་
དང་རྣམ་པས་མཚོན་པའི་དོན ཕྲ་ཕྱིར་ཕྲ་མོ་ཞེས་པར་བཤད།ཅེས་པའི་རྣམ་བཤད་མཛད་པས་
ཟུར་གྱི་དོན་ནི།གསང་སྔགས་པས་རང་གི་ཤེས་རབ་མ་ལ། ལུས་ཀྱི་བྱ་བ་སོར་མོ་གཅིག་བསྟན་པའི་
བརྡའི་ལན་དུ།ཤེས་རབ་མས་སོར་མོ་གཉིས་སྟོན་པའི་བརྡའ་ལ་འདོད་ལ།རྣམ་པ་ནི་ནང་གི་བསམ་
པའི་རྣམ་འགྱུར་ཕྱིར་མངོན་པ་ལ་བྱས་ལ།དེ་ཡང་། དེ་དག་གིས་མཚོན་པར་བྱ་ཞིང་།རྟོགས་པར་
བྱེད་པའི་དོན་ཅན་ནི། སྒྲའི་སྣང་བ་མེད་པར་དངོས་པོ་དེ་ལུས་ཀྱི་རྣམ་པར་རིག་བྱེད་ཙམ་གྱིས་
མཚོན་པར་བྱ་བས་ན། ཕྲ་བའི་ཕྱིར་ཕྲ་མོ་ཞེས་པར་བརྗོད་དོ། །ཞེས་གསུངས་པས། མདོར་ན།བུ་
མོས་པདྨ་ཟུམ་པར་བྱས་པའི་བརྡ་དང༌། མཛའ་བོའི་བཞིན་རས་ལ་དམར་བའི་མདངས་རྒྱས་པའི་
རྣམ་འགྱུར་ཙམ་ལ་ཕྲ་མོའི་རྒྱན་དུ་བྱས་ལ།དེ་ལྟ་ན་ནི།ཚིག་མ་ཡིན་པའི་སྙན་ངག་སྲིད་པར་འགྱུར་
བ་ལས། དེ་ནི་མི་སྲིད་དེ་བསྟན་བཅོས་འདི་ཉིད་རང་ལས། ལུས་ནི་རེ་ཞིག་འདོད་པ་ཡི། །དོན་གྱི་
རྣམ་བཅད་ཚིག་གི་ཕྲེང༌། །ཞེས་སྙན་ངག་གི་ལུས་གསུམ་པོ་ཡང་ཚིག་ཡིན་པར་བསྟན་པ་དང་། འདི་
དག་ཚིག་རྣམས་དག་གི་ནི། །རྒྱན་དུ་སྔོན་གྱི་མཁས་པས་འདོད། །ཅེས་ཐུན་མོང་དང་ཐུན་མོང་མ་
ཡིན་པའི་རྒྱན་འདི་རྣམས། སྙན་ངག་གི་ལུས་གསུམ་པོའི་ཚིག་སྦྱོར་རྣམས་མཛེས་པར་བྱེད་པའི་རྒྱན་
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དུ་བསྟན་པས། སྙན་ངག་ཡིན་ན་ཚིག་ཡིན་པར་བསྟན་ནམ་སྙམ་མོ། །གཞན་ཡང་། འཇམ་དབྱངས་
ཁ་ཆེ་ལ་སོགས་པས་ནི། ཟུར་གྱིས་མཚོན་པའི་དཔེ། དབྱངས་ཅན་མས་བདག་བློ་རྒྱས་པར་འདོད་
པའི་ཚེ། ལག་པར་པདྨ་བཟུང་ནས་ཁ་ཕྱེ་སྟེ། ངག་ཏུ། ཉི་མའི་ཕྱོགས་གྱུར་པདྨ་འདི། །རྟ་བདུན་
དཀྱིལ་འཁོར་རྫོགས་པ་དེས། །འོད་ཟེར་ཕྲེང་བ་རེག་པ་ཡི། །ཟེའུ་འབྲུའི་ཕྲེང་མཛེས་གསལ་བར་
འདོད། །ཅེས་བསམ་བྱའི་དངོས་གཞན་ཞིག་ལ་བསམས་ནས དེ་དང་མཚུངས་པའི་དངོས་པོ་
གཞན་ཞིག་ངག་ཏུ་བརྗོད་ཅིང་བརྡའ་མཚོན།ལག་ཏུ་པདྨ་ཁ་བྱེ་བ་བཟུང་བ་ལ་ཟུར་རྒྱན་དུ་འདོད་ལ།
བསྡུས་བརྗོད་དང་ཁྱད་པར་ཡོད་། བརྡའ་དང་རྣམ་འགྱུར་གྲོགས་སུ་ཡོད་པས་། །ཞེས་གསུངས་
མོད། དེ་ཡང་མི་འཐད་དེ། གལ་ཏེ་དེ་ལྟ་ན་འདིར་ཡང་།བུ་མོས་པདྨ་བཟུང་ནས་ཁ་ཟུམ་པར་བྱས་ཏེ།
ཚིག་འདི་ཉིད་བརྗོད་པར་རིག་པ་ལས། དེ་ནི་བུ་མོས་བརྗོད་པ་མ་ཡིན་པས་སོ། །བརྡའ་དང་རྣམ་
འགྱུར་གྲོགས་སུ་ཡོད་པ་ཙམ་གྱིས་བསྡུས་བརྗོད་མ་ཡིན་པར་མི་འགྱུར་ཏེ། ཚིག་དེ་ཉིད་བསྡུས
བརྗོད་དུ་ཡོད་པས། དེ་གཉིས་གྲོགས་སུ་ལྡན་པའི་བསྡུས་བརྗོད་ཅེས་བྱ་བར་འགྱུར་ལ། དེ་ལྟ་བུ་མ་
ཡིན་ན། དཔེའི་གཟུགས་ཅན་ལ་སོགས་ཡང་། དཔེ་ཡིན་པས་གཟུགས་མ་ཡིན་པར་འགྱུར་བ་
སོགས་ཀྱི་རིག་པ་ཤིན་ཏུ་མང་། །དེས་ན། བརྡ་དང་རྣམ་པ་དེ་ལྟ་བུའི་སྒོ་ནས། དོན་དེ་རིག་པ་ཕྲ་
ཞིང་མཚར་ཆེ་བས་སྙན་ངག་མཁན་གྱིས་སྦྱར་བའོ། །གང་ཞིག་ཕྲ་མའི་གནས་ཚུལ་དཔྱོད་པ་ལ། །
གང་གི་བློ་གྲོས་གཅིག་པོ་མཆོག་ཏུ་གྱུར། །གང་ཞིག་དེ་དང་མཚུངས་པའི་བློ་གྲོས་ཅན། །གང་དུ་
བཙལ་ཀྱང་རྙེད་པར་འགྱུར་ལ་ཡིན། །ཞེས་བར་སྐབས་ཀྱི་ཚིགས་སུ་བཅད་དེ་སྨྲས་པའོ།།
བཅོ་ལྔ་པ་ཆ་རྒྱན་ལ།སྤྱིར་འདོད་པའི་ཆ་རྒྱན་དང་། ཡུལ་ཁ་ཅིག་ཏུ་འདོད་པའི་ཆ་རྒྱན་
དང་གཉིས་ལས།དང་པོ་ལ་གསུམ།མཚན་ཉིད།དཔེར་བརྗོད།དོན་བསྡུ་བའོ། །དང་པོ་ནི།ཆ་ནི་
ཆ་ཡིས་དངོས་པོ་ཡི། །རང་བཞིན་ངེས་པར་གསལ་བ་སྒྲིབ། །དཔེར་བརྗོད་ཉིད་ཀྱིས་འདི་ཡི་ནི། །
རང་བཞིན་ངེས་པར་གསལ་བར་བྱ། །ཞེས་པས་བསྟན་ཏེ།དེ་ཡང་། ཆའི་མཚན་ཉིད་ནི། ཆའི་
དངོས་པོ་སྟེ་ཟོལ་གྱི་ཚིག་གིས་སྔར་སྔོན་དུ་གྱུར་པའི་སྐྱོན་གྱི་རང་བཞིན་གསལ་བར་གྱུར་པ་སྒྲིབ་
ཅིང༌།སྦེད་པའི་ཆ།འོག་ནས་སྟོན་པའི་དཔེར་བརྗོད་ཉིད་ཀྱི་སྒོ་ནས། ཆའི་རྒྱན་འདི་ཡི་རང་བཞིན་
176

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ནམ།གནས་ལུགས་ངེས་པར་གསལ་བར་བསྟན་པར་བྱའོ། །ཞེས་པའོ། །
གཉིས་པ་ལ་ཡང་གཉིས་ལས།དང་པོ་ནི།རྒྱལ་པོའི་བུ་མོ་ལ་ཆགས་བདག།སྤུ་ལོང་རྒྱས་
པ་སྲུང་བ་པོས། །རིག་པར་གྱུར་ལ་སྐྱེད་མོས་ཚལ། །བསིལ་བའི་རླུང་ལྡན་ཡིན་པར་ཤེས། །ཞེས་
པས་བསྟན་། དེ་ཡང་། རྒྱལ་པོའི་བུ་མོ་མཛེས་ཤིང་ལྟ་ན་སྡུག་པ། རྒྱན་ཆ་ལུགས་ཀྱིས་བརྒྱན་པ་
རྣམས། ཉུག་རུམ་པ་དང་ལྷན་ཅིག་ཏུ། སྐྱེད་མོས་ཚལ་དུ་འཆག་ཅིང༌།མཐར་གྱི་སོང་བ་ལ། ཆགས་
ལྡན་གྱི་སྐྱེས་བུ་འགའ་ཞིག་བུ་མོ་རྣམས་ལ་ཡིད་རང་དབང་མེད་དུ་ཆགས་ཏེ། བདག་ཉིད་ཀྱི་ལུས་ལ་
ཆགས་པའི་སྤུ་ལོང་དྲག་ཏུ་རྒྱས་པ་དེ།བུ་མོ་བསྲུང་བ་པོ་ཉུག་རུམ་པ་རྣམས་ཀྱི་རིག་པར་གྱུར་པ་ལ།
སྐྱེས་བུ་དེ་རྣམས་སྐྱོངས་ཤིང་ངོ་ཚ་བར་གྱུར་ནས།དེ་དག་སྒྲིབས་འདི་ཕྱིར་དུ་ཚིག་འདི་སྐད་ཅེས།ཀྱེ་
མ་སྐྱེད་མོས་ཚལ་འདི་། ཤིན་ཏུ་བསིལ་བའི་རླུང་དང་ལྡན་པར་ཤེས་། བདག་རྣམས་ཀྱི་ལུས་ལ་
གྲང་བའི་སྤུ་ལོང་འདི་ལྟར་དུ་སྐྱེས་སོ །ཞེས་ཆགས་པའི་སྤུ་ལོང་སྐྱེས་པ་དེ་གྲང་བའི་སྤུ་ལོང་སྐྱེས་པ་
སྐད་དུ་སྒྲིབས་ནས་འཆད་པས་ན།ཆའི་རྒྱན་ཞེས་བྱའོ། །
གཉིས་པ་ནི།ཇི་ལྟར་བུ་མོ་མཐོང་ཉིད་ན།།བདག་ལ་དགའ་བའི་འཆི་མ་བྱུང༌།།རླུང་གིས་
རྩུབས་པའི་མེ་ཏོག་གིས། །རྡུལ་གྱིས་བདག་མིག་སུན་ཕྱུང་ངོ་། །ཞེས་པས་བསྟན་ཏེ དེ་ཡང༌། ཇི་
ལྟར་ཏེ། ཇི་ཞིག་གི་ཚེ། འཇིག་རྟེན་ན་མཛེས་པའི་བུ་མོ་གཞོན་ཤ་ཅན་མ་རང་ལ་བརྩེ་བ་དེ་མཐོང་
བའི་ཚེ། ཆགས་པས་དྲག་ཏུ་མྱོས་ཏེ། བདག་ལ་དགའ་བའི་འཆི་མ་བྱུང་བ་ལ། དེ་ལྟ་བུའི་འཆི་མ་དེ་
སྒྲིབ་པའི་ཕྱིར་དུ། ཀྱེ་མ་རླུང་ཤིན་ཏུ་ཆེ་བས་བརྩུབས་པར་གྱུར་པའི་མེ་ཏོག་གི་རྡུལ་ཤིན་ཚ་བས།
བདག་གི་མིག་སུན་ཕྱུང་སྟེ། མིག་ནས་འཆི་མ་འཁྲུག་པའོ །ཞེས་བུ་མོ་ལ་ཆགས་ནས་མིག་ཆུ་
འཛག་པ་དེ་སྒྲིབ་པའི་ཕྱིར་དུཟོལ་གྱི་ཚིག་གིས།མིག་ཏུ་མེ་ཏོག་གི་རྡུལ་ཤོར་ནས་མིག་ཆུ་འཛག་པ
སྐད་དུ་སྟོན་པས་ཆ་རྒྱན་ནོ། །
གསུམ་པ་ནི། ཞེས་པ་ལ་སོགས་སྐབས་སུ་ནི། རྒྱན་འདི་ཤིན་ཏུ་མཛེས་པ་། ཞེས་པས་
བསྟན་ཏེ། དེ་ཡང་། རྒྱལ་པོའི་བུ་མོ་ལ་ཆགས་བདག །ཅེས་པ་ལ་སོགས་པའི་སྐབས་སུ་བསྟན་པའི་
ཆ་རྒྱན་འདི་དག །དངོས་པོ་འགའ་ཞིག་སྒྲིབས་ནས་བརྗོད་དགོས་པ་བྱུང་བའི་སྐབས་སུ་། ཆ་རྒྱན་
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འདི་དག་ཤིན་མཛེས་ཤིང་མཁོ་བ་དག་ཏུ་མཐོང་སྟེ། བཅོམ་པར་བྱ་ཞེས་བསྟན་པའོ །འདི་གཉིས་
ཀྱང་ཅུང་དཀའ་བས། དཔེར་བརྗོད་ཅུང་ཞིག་བྱས་ན།བུ་མོ་མཛེས་མ་རྒྱན་ཆ་ལུགས་ཀྱིས་བརྒྱན་པ་
དག་མཐོང་བས།སྲེད་ལྡན་འགའ་ཞིག་ཆགས་པའི་སྤུ་ལོང་སྐྱེས་པ་དང༌།མིག་ནས་དགའ་བས་འཆི་
མ་འཛག་པ་ལ། དེ་དག་སྒྲིབ་པའི་ཕྱིར་དུ། སྐྱེ་བོ་དེ་དག་རྣམས་ཀྱི་མགྲིན་གཅིག་ཏུ། ཀྭ་ཡི་མེ་ཏོག་
རྒྱས་པའི་ནགས་ཚལ་འདི། །ཤིན་ཏུ་བསིལ་ཞིང་རླུང་གིས་བསྐྱོད་པས་ན། །བདག་ཅག་རྣམས་ནི་
གྲང་བའི་སྤུ་ལོང་དང༌། །མིག་ལ་རྡུལ་ཤོར་འཆི་མ་རབ་ཏུ་འཛག །ཅེས་དེ་གཉིས་སྒྲིབས་པའི་ཕྱིར་དུ་
བརྗོད་པ་ནི་མཚོན་པ་ཙམ་མོ།།
གཉིས་པ་ལ་གཉིས། མཚན་ཉིད་དང་། དཔེར་བརྗོད་། །དང་པོ་། ཁ་ཅིག་ཆ་ལ་སྨད་
པའམ །བསྟོད་པ་བྱས་པ་ཆ་ཞེས་བརྗོད། །ཅེས་པས་བསྟན་ཏེ། དེ་ཡང་། སྙན་ངག་མཁན་ཁ་ཅིག་
ན་རེ། ཆ་སྟེ་ཟོལ་གྱིས་ཚིག་གིས་སྐྱེས་བུ་འགའ་ཞིག་ལ་འཕྲལ་དུ་བསྟོད་བསྟོད་འདྲ་ལ།ཕུགས་སུ
སྨད་པའི་སྐྱོན་བརྗོད་པ་འདི་ཡང་ན་ཟོལ་ཚིག་གིས།འཕྲལ་དུ་སྨད་སྨད་འདྲ་ལ། ཕུགས་སུ་བསྟོད་
པ་བྱ་བའི།ཡོན་ཏན་བརྗོད་པ་ནི།ཆའི་རྒྱན་གྱི་མཚན་ཉིད་ཡིན་ཞེས་བརྗོད་དོ།།
གཉིས་པ་ལ་གཉིས། བསྟོད་བསྟོད་འདྲ་ལ་སྨད་པའི་ཆ་རྒྱན་དང༌། སྨད་སྨད་འདྲ་ལ་
བསྟོད་པའི་ཆ་རྒྱན་གཉིས་ལས དང་པོ་ལ་ཡང༌། དཔེ་བསྟན་པ་དང་དོན་བཤད་པ་གཉིས་ལས།
དང་པོ་ནི། གང་ཡིད་གཡུལ་གྱི་དགའ་སྟོན་ལ། །འདོད་པའི་དགའ་སྟོན་པས་ཀྱང་ཆགས། །གཟི་
ལྡན་ལང་ཚོ་ཡོན་ཏན་ཅན། །རྒྱལ་འདི་ཁྱོད་ཀྱི་བདག་པོར་འོས། །ཞེས་པས་བསྟན་ཏེ། དེ་ཡང༌།
རྒྱལ་པོའི་བུ་མོ་མཛེས་མ་འགའ་ཞིག །རྒྱལ་བུ་གཞོན་ནུ་འདི། བདག་གི་ཁྱིམ་བདག་ཏུ་ཐབ་ན་སྙམ་
པའི་བསམ་པ་དང་ལྡན་པས དེའི་མཐུན་སྦྱོར་སྨྲ་མཁས་པའི་སྐྱེ་བོ་ཞིག་ལ། རྒྱལ་བུ་འདི་བདག་གི་
ཡིད་ལ་འབབ་པས། འདི་དང་མཐུན་སྦྱོར་ཞིག་ཅེས་སྨྲས་པས། སྐྱེ་བོ་དེ་ཉིད་ཀྱིས།ཀྱེ་བཞིན་བཟང་
ག།རྒྱལ་བུ་གཞོན་ནུ་འདི་ནི་ཁྱོད་ཀྱི་བདག་པོར་ཅི་ནས་ཀྱང་འོས་ཏེ།གང་གི་ཕྱིར་ཞེ་ན།
མ་ཁྱད་ཉན་ཅག །རྒྱལ་བུ་
རྒྱལ་བུ་དེའི་ཡིད་ཤིན་ཏུ་ཁམ་ཆེ་བས། འཁྲུགས་པའི་གཡུལ་འགྱེད་པའི་དགའ་སྟོན་ལ་ལྷག་པར་
ཆགས་ཤིང་། དེ་ཡང་དཔེར་ན། ཆགས་ཅན་འགའ་ཞིག །འདོད་པའི་དགའ་བའི་དགའ་སྟོན་ལ་
178

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཆགས་པ་བས་ཀྱང་ལྷག་པར་ཆགས་ལ། ཁྱད་པར་གཟི་བརྗིད་ཕུན་སུམ་ཚོགས་པའི་མཐུ་དང་ལྡན་
ཞིང་། ལང་ཚོ་དར་ལ་བབ་པའི་ཡོན་ཏན་ཅན། ས་སྐྱོང་རྒྱལ་པོ་ཆེན་པོ་འདི་ནི།བུ་མོ་ཁྱོད་ཀྱི་བདག་
པོས་ཏེ།ཁྱོར་འོས་སོ་ཞེས།འཕྲལ་དུ་བསྟོད་ལ་ཕུགས་སྨད་པའི་ཆ་རྒྱན་ནོ། །
གཉིས་པ་ནི། བརྩོན་འགྲུས་ཁྱད་འཕགས་བསྟོད་པ་འདི། །སྨད་པ་ཉིད་དེ་ལོངས་སྤྱོད་ལ། །
རྒྱན་དུ་སྤྱོད་འདོད་བུ་མོ་ཡི། །བསམ་པ་དག་ནི་བཟློག་པར་ནུས། །ཞེས་པས་བསྟན་ཏེ དེ་ཡང་
འཁྲུགས་པའི་གཡུལ་འགྱེད་པ་ལ་རྒྱན་དུ་སྤྲོད་པའི་བརྩོན་འགྲུས་ཁྱད་པར་དུ་འཕགས་པ་དང་ལྡན་
པའི་སྒོ་ནས་རྒྱལ་པོ་ལ་བསྟོད་པ་ནི བུ་མོའི་བསམ་པ་ལ་ལྟོས་ནས་སྨད་པ་ཉིད་ཡིན་ཏེ། བུ་མོ་དེ་ནི་
འདོད་པའི་ལོངས་སྤྱོད་འཁྲིག་པའི་དགའ་སྟོན་ལ། རྒྱལ་པོ་དང་འཚོགས་ནས་རྒྱུན་དུ་སྤྱོད་པར་
འདོད་པ་ཡིན་པ་ལ། རྒྱལ་པོ་དམག་ལ་དགའ་ན། གཡུལ་དུ་ཆས་ཏེ ཡང་ཡང་འགྲོ་བས་བུ་མོ་
བདག་དང་ཡུན་རིང་དུ་འགྲོགས་རྒྱུ་མི་འོང་པས། ཁྱོར་གྱུར་ཀྱང་ཅི་ཞིག་བྱ་སྙམ་པའི་བསམ་པས།
ཁྱིམ་བདག་ཏུ་འདོད་པའི་བསམ་པ་དག་ནི།བཟློག་པར་ནུས་པས་སྨད་པར་སོང་བའོ །
གཉིས་པ་ལ་ཡང་སྔར་བཞིན་གཉིས་ལས དང་པོ་། གནོད་པ་རབ་གཞིལ་ཉིད་ཀྱི་ཕྱིར། །
གང་གིས་སྙན་པར་སྨྲ་བ་བསླབས །སྐྱེ་བོ་འདི་ནི་བརྩེ་མེད་གཡོ། །གྲོགས་མོ་དེ་ཡི་བདག་ལ་ཅི། །
ཞེས་པས་བསྟན་ཏེ།དེ་ཡང༌། མཛེས་མ་ཞིག་གིས་རང་གི་གྲོགས་མོ་ཞིག་ལ། མཛེས་ལྡན་གཞོན་ནི་
འདི། བདག་གི་གྲོགས་སུ་ཁུག་ཅིག །ཅེས་སྨྲས་པ་དང་གྲོགས་མོ་དེ། མཛེས་ལྡན་གཞོན་ནུ་དེ་ལ་མི་
དགའ་བས། ད་ལན་ལ་གྲོགས་སུ་དགུག་གིས། ཕུགས་སུ་དེ་དང་འགྲོགས་པའི་བསམ་པ་ལ་བྱེད་
པར།ཚུགས་ཐུབ་པར་གྱིས་ཤིག་ཅེས་སྨྲས་ནས།གྲོགས་སུ་དགུག་པའི་ཚེ།མཛེས་མས་ཆགས་པའི་
དབང་གིས་གྲོགས་མོས་བསླབས་པ་ལྟར། ཁེངས་པར་བྱེད་མ་ནུས་པ་ལ གྲོགས་མོས་ཁྲེས་ལྟས་
པའི་ཚེ།ཀྱེ་གྲོགས་མོ་ཞེས་བོས་ནས། མཛེས་ལྡན་གང་གི་བདག་ལ་ད་ལན་ལ་ངག་སྙན་པར་སྨྲ་ཞིང༌།
གུས་པས་འདུད་པ་ནི།འདོད་ཆགས་ཀྱི་གདུང་བའི་གནོད་པ་དྲག་པོ་།རབ་ཏུ་གཞིལ་བ་སྟེ།ཞི་བ་
ཉིད་ཀྱི་ཕྱིར་དུ། གསར་དུ་བཅོས་ནས་བསླབས་པའི་སྤྱོད་པ་ཡིན་པས་སྙིང་པོ་ཅི་ཞིག་ཡོད། དེས་ན་
སྐྱེ་བོ་འདི་ཡི་ངང་ཚུལ་ལམ།རང་བཞིན་ནི་སེམས་ཁོང་ནས་འཁྲུག་ཅིང༌། བརྩེ་བ་མེད་པ།གཡོ་སྒྱུའི་
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རང་བཞིན་ཅན་དང་ལྡན་པ་ཡིན་པས། གྲོགས་མོ་སྐྱེ་བོ་དེ་ཡིས་བདག་ལ་ཅི་ཞིག་བྱ་ཞེས།ཀྱལ་ཀའི
ཚིག་མི་དགའ་བ་སྐད་དུ་བསྟན་པའོ།།
གཉིས་པ་ནི།སྐྱེ་བོ་གྲོགས་མོས་རབ་བརྟན་ཁེངས། །ཆགས་ཕྱིར་བྱེད་པར་མ་ནུས་པས། །
སྐྱོན་ལྟར་སྣང་བའི་ཡོན་ཏན་གང་། །སྙན་པར་སྨྲ་བ་ཉིད་ཀྱིས་བསྟན།།ཞེས་པས་བསྟན་ཏེ།དེ་ཡང་།
མཛེས་ལྡན་གྱི་སྐྱེ་བོ་དེ་དང་འགྲོགས་པ་ལ གྲོགས་མོས་རང་གི་མཛེས་ལྡན་མ་ལ། ཁྱོད་ཀྱིས་རབ་
ཏུ་བསྟན་པའི་བརྟུལ་ཞུགས་ཟུངས་ལས་ཚུགས་ཐུབ་པར་གྱིས་ཤིག །ཅེས་ངག་ཕྱིན་ཅི་ལོག་ཏུ
བསྒོས་པ་ལས མཛེས་ལྡན་མ་དེ་ཆགས་པའི་དབང་གིས། གྲོགས་མོས་བསྟན་པ་ལྟར་ཁེངས་པར་
བྱེད་མ་ནུས་ནས།སྐྱེ་བོ་དེ་ལ་ཡིད་ལ་འབབ་པའི་སྤྱོད་ལམ་མཛེས་པས་འདུད་པ་ཡིན་ཡང༌།གྲོགས་
མོ་དེའི་སེམས་གསོ་ཚུལ་ལ། ད་ལན་ལ།སྐྱེས་བུ་དེའི་ཚིག་སྙན་པས་ཁྲིད་པས།ཁེངས་པར་བྱེད་མ་
ནུས་པར་ཟད་ཀྱི། ཕྱིན་ཆད་བདག་ལ་སྐྱེ་བོ་དེ་ཡིས་ཅི་ཞིག་བྱ་ཞེས སྐྱོན་བརྗོད་པ་ལྟར་སྣང་བའི་
ཚིག་གི་ཟོལ་གྱིས་བརྗོད་ཀྱང༌།དོན་དུ་ན་སྐྱེ་བོ་དེ་ཉིད། རང་ལ་ཁེངས་པའི་བརྟུལ་ཞུགས་མི་འཛིན་
པའི་ཡོན་ཏན། ངག་སྙན་པར་སྨྲ་ཞིང་གུས་པས་འདུད་པ་ཉིད་ཀྱི་སྒོ་ནས། སེམས་སྲུན་པར་བསྟན་
པས འཕྲལ་དུ་སྨད་པ་འདྲ་ཡང༌། ཕུགས་སུ་སྙན་པར་སྨྲ་བའི་སྒོ་ནས་བསྟོད་པར་སོང་བས། ཆ་ལ་
བསྟོད་པ་ཞེས་བྱའོ། །
བཅུ་དྲུག་པ་རིམ་པ་ཅན་གྱི་རྒྱན་ལ།མཚན་ཉིད་དང༌།དཔེར་བརྗོད་གཉིས་ལས།དང་
པོ་ནི། དངོས་པོ་རབ་ཏུ་བསྟན་པ་རྣམས། །རིམ་པ་བཞིན་དུ་རྗེས་བསྟན་པ། །གྲངས་དང་རིམ་པ་
བཞིན་ཞེས་པ །རིམ་པ་ཅན་ཞེས་རབ་ཏུ་བརྗོད། །ཅེས་པས་བསྟན་ཏེ། དེ་ཡང་། གཏན་ལ་དབབ་
བྱའི་དངོས་པོ་སྔོན་ལ་རབ་ཏུ་བསྟན་པ། དེ་རྣམས་ཀྱི་རིམ་པ་དང་མཐུན་པར་གོ་རིམས་ཇི་ལྟ་བ་
བཞིན་དུ། ཕྱིས་བརྗོད་པའི་གཏན་ལ་འབེབས་བྱེད་ཀྱང་། དེ་དང་རྗེས་སུ་མཐུན་པར་སྟོན་པ་ཡང༌།
གྲངས་དང་གོ་རིམས་མ་འཁྲུགས་པར་རིམ་པ་བཞིན་བསྟན་ནོ་ཞེས་པས་ན་གྲངས་བཞིན་ཞེས་པའམ།
རིམ་པ་ཅན་གྱི་རྒྱན།ཞེས་པས་སྔོན་གྱི་སྙན་ངག་མཁན་མཁས་པ་རྣམས་ཀྱི་རབ་ཏུ་བརྗོད་།།
གཉིས་པ་ནི། ཁྲུས་ལ་ཆུར་ན་རབ་ཞུགས་མ། །ཁྱོད་ཀྱི་འཛུམ་མིག་གདོང་མཛེས་ནི། །ཀུ་
180

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མུད་ཨུཏྤལ་པདྨོ་ཡིས། །བརྐུས་པར་ངེས་སོ་གཟུགས་ཅན་མ། །ཞེས་པས་བསྟན་ཏེ། དེ་ཡང་། ཀྱེ
གཟུགས་ཅན་མ་ཡིན་ཞེས་བོས་ན། ཁྱོད་བསིལ་བ་དོན་དུ་གཉེར་བའི་ཕྱིར་དུ། ཁྲུས་བྱེད་པ་ལ། མེ་
ཏོག་གི་རྫིང་བུའི་ནང་གི་ཆུར་ནི་རབ་ཏུ་ཞུགས་ཏེ། བག་གཞི་གློད་ནས་རྐང་དག་རྣམས་བརྐྱང་སྟེ།
ཁྲུས་བྱས་པའི་ཚེ། མཛེས་མ་ཁྱེད་ཀྱི་འཛུམ་པའི་མདངས་དཀར་པོ་དང༌། མིག་གི་དཀྱུ་རིང་བ་དང་།
གདོང་གི་མཛེས་པ་གསུམ་ནི། རིམ་པ་བཞིན་དུ། ཀུ་མུད་དང༌། ཨུཏྤལ་དང༌། པདྨ་གསུམ་པོ་ཡིས་
ཀུས་པས་ངེས་སོ། །གལ་ཏེ་དེ་ལྟ་བུ་མ་ཡིན་ན། ཀུ་མུད་དང༌། ཨུཏྤལ་དང་། པདྨོ་གསུམ་ལ་རིམ་པ་
བཞིན་མདངས་དཀར་བ་དང་།དཀྱུ་རིང་བ་དང༌།མཛེས་པ་འདི་གསུམ་མི་སྲིད་། །ཞེས།རིམ་པ་
ཅན་དུ་མ་འཁྲུགས་པར་སྦྱར་བས་ན།རིམ་པ་ཅན་གྱི་རྒྱན་ཞེས་བྱའོ། །
བཅུ་བདུན་པ་དགའ་རྒྱན་ལ་སོགས་པ་གསུམ་ལ། ཐུན་མོང་དུ་མཚན་ཉིད་མདོར་བསྟན།
དགའ་བའི་དགོས་ཀྱི་དཔེར་བརྗོད་སོགས་སོ་སོར་བཤད་པའོ །དང་པོ་ནི། དགའ་བ་མཆོག་ཏུ་
དགའ་བ་བརྗོད། །ཉམས་ལྡན་ཡིད་འོང་ཉམས་དང་ལྡན། །གཟི་བརྗིད་ང་རྒྱལ་སྐྱེས་པ་། །དེ་
གསུམ་ཁྱད་འཕགས་དག་དང་ལྡན། །ཞེས་པས་བསྟན་།དེ་ཡང༌། དགའ་བའི་རྒྱན་གྱི་མཚན་ཉིད་ནི།
མཆོག་ཏུ་ཁྱད་པར་དུ་འཕགས་པའི་དགའ་བ་ཕུལ་དུ་བྱུང་བ་བརྗོད་པའོ །ཉི་ལྡན་གྱི་རྒྱན་གྱི་མཚན་
ཉིད་ནི། ཡིད་དུ་འོང་བའི་ཉམས་སྒེག་པ་ལ་སོགས་པ་དང་ལྡན་པའོ །གཟི་བརྗིད་ཀྱི་རྒྱན་གྱི་མཚན་
ཉིད་ནི། ཆེན་པོའི་ང་རྒྱལ་དྲག་ཏུ་སྐྱེས་པའི་ཁེངས་པ་དང་ལྡན་ཡང༌། བཟོས་བྱེད་པའི་ཚིག་ཟིལ་ཆེ་
བ་བརྗོད་པའོ། །དེས་ནི་དེ་གསུམ་བརྒྱན་གཞན་ལས་ཁྱད་པར་དུ་འཕགས་པའི་སྟོན་དང་ལྡན་པས།
དང་དུ་བླང་བར་བྱའོ།།ཞེས་འདོམས་པའོ།།
གཉིས་པ་ལ་ཡང༌། ཁྱབ་འཇུག་ལས་བྱུང་བའི་དགའ་བ། དབང་ཕྱུག་གི་གཟུགས་མཐོང་
བའི་དགའ་བ། དགའ་མ་མཆོག་ཏུ་གྱུར་པའི་དགའ་བ་དང་གསུམ་ལས། དང་པོ་ལ་ཡང་། དཔེ་དོན་
གཉིས་ལས། དང་པོ་ནི། གོ་བིན་ད་ཁྱོད་ཁྱིམ་འོངས་ལ། །དེང་བདག་དགའ་བ་སྐྱེས་པ་གང༌། །
དགའ་བ་འདི་ནི་སླར་ཡང་ཁྱོད། །དུས་ཀྱི་འོངས་ན་འབྱུང་བར་འགྱུར། །ཞེས་པས་བསྟན་། དེ་ཡང༌།
གོ་བིན་ད་ནི་ཁྱབ་འཇུག་སྟེ། དེ་ལ་གོ་ནི། ས་གཞིའམ། གླང་ངོ༌། བིན་ད་ནི་ཐོབ་པའམ། རྫི་བོ་ལ་
181

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འཇུག་པས།དེས་ན།ས་གཞི་ཐོབ་པའམ། བ་གླང་རྫི་ཞེས་པར་འགྱུར་ཏེ།དེ་ཡང༌།གོ་བིན་ད་ཞེས་
བྱ་བའི་ལྷ་ཁྱབ་འཇུག་ཆེན་པོ་ཁྱོད། དེ་རིང་བདག་གི་ཁྱིམ་དུ་འོངས་པ་ལ། བདག་དགའ་བ་ཆེན་པོ་
སྐྱེས་པ་གང་ཡིན་པའི་དགའ་བ་ཁྱད་པར་ཅན་འདི་ནི།སླར་ཡང་སྟེ། ད་དུང་ཡང་ཁྱབ་འཇུག་ཆེན་པོ་
ཁྱོད། བདག་གི་ཁྱིམ་དུ་དུས་དུས་སུ་འོངས་ན་འགྱུར་གྱི། ལྷ་གཞན་འོངས་པ་ལས་ནི། དེ་ཙམ་གྱི་
དགའ་བ་འབྱུང་བར་མི་འགྱུར་རོ །ཞེས་ཁྱབ་འཇུག་འོངས་པ་ལས་བྱུང་བའི་དགའ་བ་བརྗོད་པས་ན།
དགའ་བའི་རྒྱན་ཞེས་བྱའོ། །
གཉིས་པ་ནི། དེ་འདྲའི་དགའ་བ་བི་དུ་རས། །གཞན་ལས་མིན་ཞེས་རིགས་པས་སྨྲ། །དེ་
ལ་གུས་པ་ཙམ་གྱིས་ནི། །རབ་བརྟན་འཕྲོག་བྱེད་ཤིན་ཏུ་དགྱེས། །ཞེས་པས་བསྟན་།དེ་ཡང་། བི་
དུ་ར་ཞེས་བྱ་བའི་རྒྱལ་རིགས་ཞིག་གིས། གོ་བིན་ད། ཞེས་བྱ་བ། ལྷ་ཁྱབ་འཇུག་ཆེན་པོ་ཁྱོད།ཁྱིམ་
དུ་འོངས་པ་ལས་བྱུང་བ། དེ་འདྲ་བའི་དགའ་བ་ཁྱད་པར་ཅན་ནི། ལྷ་གཞན་ཁྱིམ་དུ་འོངས་པ་ལས་
བྱུང་བ་མ་ཡིན་ནོ། །ཞེས་རིག་པས་ཏེ།དྲང་པོར་སྨྲས་པ་ཡིན་ལ། དེ་ལ་ཡིད་གུས་པ་ཙམ་གྱིས་
བསྟོད་ཅིང་བསྔགས་པར་གྱུར་པ་འདི་ཡིས་ནི།རབ་ཏུ་བརྟེན་བྱར་གྱུར་པའི་ལྷག་པའི་ལྷ་འཕྲོག་བྱེད།
ཁྱབ་འཇུག་ཆེན་པོ་དེ། ཤིན་ཏུ་དགྱེས་པའི་ཕན་ཡོན་ཆེན་པོ་ཡོད་དོ། །ཁྱབ་འཇུག་ལས་བྱུང་བའི་
དགའ་བ་བརྗོད་པའོ། །
གཉིས་པ་ལ།དཔེ་དོན་གཉིས་ལས། དང་པོ་ནི། ཉི་མ་ཟླ་བ་རླུང་ས་མཁའ། །སྦྱིན་སྲེག་
བྱེད་དང་མེ་དང་ཆུ། །ཞེས་པའི་གཟུགས་རྣམས་རབ་བཟླས་ནས། །ལྷ་ཁྱོད་ལྟ་བར་ངེད་ཀྱིས་ཅི། །
ཞེས་པས་བསྟན་ཏེ། དེ་ཡང༌། དབུ་ལ་སྤྱན་རས་གཟིགས་བརྟུལ་ཞུགས་སུ། དབང་ཕྱུག་ལ་དད་པ་
རྣམས།ས་དང༌།ཆུ་དང༌།མེ་དང༌།རླུང༌།མཆོད་སྦྱིན་བྱ་བ་དང་།ནམ་མཁའ་དང་།ཟླ་བ་དང༌།ཉི་
མ་ཞེས གཟུགས་གསལ་བ་བརྒྱད་དུ་རྟོག་ཅིང༌། དེ་རྣམས་ལ་ཕྱག་འཚལ་བར་བྱེད་པས ཞེས་
གསུངས་པ་ལྟར། ཟླ་བ་དང༌། ཉི་མ་དང་། རླུང་དང་། ས་དང་།མཁའ་དང༌། སྦྱིན་སྲེག་བྱེད་བཞིན་
པ་དང་། མེ་དང༌། ཆུ་ཞེས་པ་མིག་ལམ་དུ་གསལ་བར་དབང་ཕྱུག་གི་གཟུགས་བརྒྱད་དུ་སྤྲུལ་པ་འདི་
རྣམས་རབ་ཏུ་བཟླས་ཏེ། འདི་རྣམས་སྤང་བར་གྱུར་པའི། དབང་ཕྱུག་གི་སྐུ་ཐུན་མོང་མ་ཡིན་པ་
182

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
རྣམས་ནི། རྣལ་འབྱོར་པ་ཆེན་པོ་རྣམས་ཀྱིས་ཀྱང་རྟོགས་པར་དཀའ་ན། ལྷ་དབང་ཕྱུག་ཆེན་པོ་ཁྱོད་
རྫོགས་པར་བལྟ་ཞིང༌། མངོན་སུམ་དུ་བྱར།ངེད་སྐྱེ་བོ་ཐ་མལ་པ་རྣམས་ཀྱིས་ཅི་ཞིག་བྱ་བར་ཡོད་དེ།
མེད་ལ།ཆེན་པོ་བདུན་སྦྱིན་སྲེག་བྱེད་པ་དང་བཅས་པ།དབང་ཕྱུག་ཁྱེད་ཀྱི་གཟུགས་སུ་ཡོད་པ་འདི།
བདག་རྣམས་ཀྱིས་མངོན་སུམ་དུ་མཐོང་བ་རེ་དགའ། ཞེས་ཤིན་ཏུ་དགའ་བ་སྐྱེས་པ་བརྗོད་པས་ན།
དགའ་བའི་རྒྱན་ཞེས་བྱའོ། །
གཉིས་པ་ནི། མངོན་སུམ་བྱས་པའི་ལྷ་ལ་ནི། །རྒྱལ་པོ་རྒྱལ་པོའི་གོ་ཆ་ཡིས། །དགའ་བ་
རབ་ཏུ་གསལ་བྱས་གང་། །དེ་ཡང་དགའ་བ་རྗེས་རྟོགས་བྱ། །ཞེས་པས་བསྟན་ཏེ། དེ་ཡང་། དབང་
ཕྱུག་ཆེན་པོ་ནི། ཆེན་པོ་བདུན་སྦྱིན་སྲེག་བྱེད་པ་དང་། བརྒྱད་ཀྱི་གཟུགས་སུ་ཡོད་པ་ཡིན་ལ དེ་
དག་ཀྱང་བདག་ཅག་གིས་མངོན་སུམ་དུ་བྱས་པས། ལྷ་དབང་ཕྱུག་ཆེན་པོ་ཁྱོད་རྟག་ཏུ་མཐོང་བ་ལ་
བདག་རེ་དགའ་ཞེས་ར་གྷུའི་རིགས་ལས་བྱུང་བའི་རྒྱལ་པོ། རཱ་ཛཱ་ཝརྨ་ཞེས་བྱ་བ། བསྒྱུར་ན་རྒྱལ་པོ་
གོ་ཆ་ཞེས་བྱ་བ་དེ་ཡིས། དགའ་བ་རབ་ཏུ་གསལ་བར་བྱས་པ་གང་དེ་ཡང༌།ཆེས་དགའ་བའི་རྒྱན་དུ་
རྗེས་སུ་རྟོགས་པར་བྱ་བས་ན།དགའ་རྒྱན་ཞེས་བྱའོ། །
གསུམ་པ་ནི། ཤི་བ་ཞེས་པ་ཕ་རོལ་དུ། །གང་དང་འགྲོགས་ཕྱིར་བདག་འཆི་འདོད། །ཨ་
ཝན་ཏི་དེ་བདག་གིས་ནི། །སྐྱེ་འདི་ཉིད་ལ་ཐོབ་ཇི་ལྟར། །ཞེས་པས་བསྟན་། དེ་ཡང་ཨུ་ཏྲ་ཡ་ཎ་
ས་བྱ་བའི་ཆལ་ཞེས
ཞེས་བྱ་བའི་རྒྱལ་པོ་ཞེས། རང་གི་བཙུན་མོ་ལ་ལྷག་པར་ཆགས་ནས། འདོད་པའི་རྩེ་དགའ་འབའ་
ཞིག་ལ་འབྱམས་ནས། རྒྱལ་སྲིད་ཀྱི་བྱ་བ་ཅུང་ཞིག་ཤོར་བ་ལ། བློན་ཐབས་ལ་མཁས་པ་རྣམས་
ཀྱིས།ཨ་ཝནྟི་སྦས་ནས།ཤི་འོ་ཞེས་བརྗོད་པས།རྒྱལ་པོ་དེ་ཉིད་བུ་མོ་ལ་ལྷག་པར་ཆགས་པས།དེ་
ཉིད་ཀྱིས་ཤི་བ་ཞེས་པ་འཇིག་རྟེན་ཕ་རོལ་དུ་སོང་བ་ཡིན་པས། དེར་སོང་བའི་བུ་མོ། ཨ་ཝནྟི་གང་
ཡིན་པ་དེ་དང་འགྲོགས་པའི་ཕྱིར་དུ། བདག་ཀྱང་འཆི་བར་འདོད་དོ། །གལ་ཏེ་མ་ཤི་བར་གནས་ན།
ཨ་ཝནྟི་ཤི་ཟིན་པ་དེ་བདག་གིས་ནི་སྐྱེ་བ་འདི་ཉིད་ལ་ཐོབ་པར་ཇི་ལྟར་ནུས་།མི་ནུས་པས་བདག་
འཆིའོ་ཞེས་སྨྲས་པའི་། བློན་པོ་རྣམས་ཀྱིས། ཁྱོད་ཤི་ཡང་བུ་མོ་དང་མི་འཕྲད་དོ། །བྱས་པས། ཨ་
ཝནྟི་དེ་བདག་གི་སྐྱེ་བ་འདི་ཉིད་ལ་ཐོབ་པ་ཇི་ལྟར། ཕྱི་མའི་ཡུལ་དུའང་ཐོབ་པར་འགྱུར་བ་གདོན་མི་
183

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཟ་བས།ངེས་པར་འཆིའོ། །ཞེས་ཟེར། དེར་བློན་རྣམས་ཀྱིས། བུ་མོ་སླར་མཚོ་བས། རྒྱལ་པོ་
ཐུགས་ངལ་མ་མཛད་ཅིག །ཅེས་བརྗོད་པས།རྒྱལ་པོ་ཤིན་དགའ་ཞིང་བུ་མོ་ལ་གཅེས་པར་བཟུང་སྟེ།
མཚམས་པར་སྤྱོད་ཅིང་དགའ་བས་ན།དགའ་བའི་རྒྱན་ཞེས་བྱའོ། །
བཅོ་བརྒྱད་པ་ཉམས་ལྡན་གྱི་རྒྱན་ལ། མཚན་ཉིད་སྔར་བསྟན་པའི་ཚུལ།ངོ་བོ་དབྱེ་བའི་
སྒོ་ནས་གཏན་ལ་དབབ་པ་དང་། མཇུག་སྡུད་སྙན་པའི་ཉམས་ལས་ཁྱད་པར་དུ་བསྟན་པ་དང་
གསུམ་ལས། དང་པོ་ནི། དགའ་བ་ཉིད་དུ་སྔར་བསྟན་ཏེ། །ཞེས་པས་བསྟན་ཏེ། སྔར་དགའ་བའི་
མཚན་ཉིད་ནི་འཆད་པའི་སྐབས་སུ་བསྟན་ཟིན་པས་འདིར་མི་སྤྲོ་ཞེས་པའོ །
གཉིས་པ་ལ། དཔའ་བའི་ཉམས་སོགས་བརྒྱད་ལས། དང་པོ་ནི། དགའ་བ་སྒེག་པ་ཉིད་
འགྱུར་འདི། །གཟུགས་མང་དག་དང་ལྡན་པས་ན། །འདི་ནི་ཉམས་དང་ལྡན་པའི་ཚིག །ཅེས་པས་
བསྟན་ཏེ། དེ་ཡང༌། གོང་དུ་དགའ་བའི་རྒྱན་འདི་རྣམས་ནི། དཔའ་བ་དང་སྒེག་པའི་ཉམས་ཕུན་
སུམ་ཚོགས་པ་དང་ལྡན་པ་ཉིད་དུ་གྱུར་ན། འདི་ནི་སྒེག་པའི་ཚུལ་ལ་གཟུགས་མང་དག་དང་ལྡན་
པས་ན། རྒྱུ་མཚན་དེའི་ཕྱིར། འདི་ནི་སྒེག་ཉམས་དང་ལྡན་པའི་ཚིག་རྒྱན་ཞེས་བྱའོ། །ཊཱིཀ་བྱེད་སྔ་
མ་རྣམས་ཀྱིས་ནི། ཤོ་ལོ་ཀ་ཕྱི་མ་འདི། དགའ་རྒྱན་ཕྱི་མ་འདིའི་དོན་སྟོན་བྱེད་དུ་བྱས་ནའང་། མི་
འཐད་དེ། ཉམས་བརྒྱད་བསྟན་ཟིན་པའི་རྗེས་སུ་མཇུག་སྡུད་ལ འདིར་ནི་ཉམས་བརྒྱད་དབང་
བྱས་ཏེ།།ཚིག་རྣམས་ཉམས་དང་ལྡན་པར་བཤད། །ཅེས་ཉམས་བརྒྱད་ཡོད་པར་བསྟན་པས་དེ་དང་
འགལ་ལོ། །དེས་ན་སྒེག་ཉམས་སུ་བྱས་པ་འཐད་། །
གཉིས་པ་དྲག་ཤུལ་གྱི་ཉམས་ལ དཔེ་དོན་གཉིས་ལས་དང་པོ་ནི། གང་གིས་ནག་མོ་
བདག་མདུན་ནས། །སྐྲ་ནས་བཟུང་སྟེ་དྲངས་གྱུར་པ། །བསྟན་དཀའ་སྡིག་ཅན་ཐོབ་པ་ནི། །སྐད་
ཅིག་འཚོ་བར་འགྱུར་རམ་ཅི །ཞེས་པས་བསྟན་ཏེ། དེ་ཡང་། དགྲ་ངན་དཔུང་ཚོགས་ཀྱི་མཐུན་
ཕྱོགས་སུ་གྱུར་པའི རྒྱལ་པོ་བསྟན་དཀའ་ཞེས་བྱ་བ་གང་གིས། རང་གི་དགྲ་བོ་འཇིག་སྡེའི་ཆུང་མ་
ནག་མོ་དེ།འཇིག་སྡེ་ཁོང་རང་གནས་པའི་བདག་ཉིད་ཀྱི་མདུན་ནས།སྐྲ་ཡི་ལན་བུ་ནས་བཟང་སྟེ།
གྲངས་ཤིང་འཕྲོག་པར་གྱུར་པ། བསྟན་དཀའ་སྡིག་ཅན་གྱི་ལག་ཏུ་ཐོབ་པ་འདི། ཁོ་བོས་ད་ལྟ་ཉིད་
184

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དུ་གསོད་པས། སྐད་ཅིག་འཚོ་བར་འགྱུར་རམ།ཅི་ཞེས།དྲག་ཤུལ་གྱི་ཉམས་བརྗོད་པས་ན། དྲག་
ཤུལ་གྱི་ཉམས་ཞེས་བྱའོ། །
གཉིས་པ་ནི། ཞེས་པ་འཇིག་སྡེ་དགྲ་དག་ལ། །བལྟ་བའི་ཁྲོ་བ་མཆོག་གི་མཐར། །འཛེག་
པ་དྲག་པོའི་བདག་ཉིད་གྱུར། །འདི་ནི་དང་ལྡན་པའི་ཚིག །ཅེས་པས་བསྟན་ཏེ།དེ་ཡང༌།གང་གི་
ནག་མོ་ཞེས་པ།གོང་དུ་བསྟན་པའི་ཚིག་སྦྱོར་འདིས་ནི།བསྟན་དཀའ་ཞེས་བྱ་བའི་རྒྱལ་པོ་དེ།སྐྱབ་
སེང་གི་བུ་འཇིག་སྡེ་ཞེས་བྱ་བ། རང་གི་དགྲ་རུ་གྱུར་པའི་དཔུང་ཚོགས་དག་ལ། ཞེ་སྡང་གི་མིག་
དམར་སོགས་གྱུར་པས་བལྟ་ཞིང་། ཁྲོས་པའི་ཁྲོ་བ་མཆོག་གི་མཐའ་རུ་འཛེགས་པ་། ཤིན་ཁྲོས་
པས། ང་རྒྱལ་དྲག་པོའི་བདག་ཉིད་དུ་གྱུར་པ་འདི་ནི།རོ་སྟེ། མྱང་བྱ་དྲག་པོའི་ཉམས་དང་ལྡན་པའི་
ཚིག་ཡིན་པས།སྔར་བསྟན་པ་བཞིན་དྲག་ཤུལ་གྱི་ཉམས་ཞེས་བྱའོ། །
གསུམ་པ་དཔའ་བའི་ཉམས་ལ།དཔེ་དོན་གཉིས་ལས།དང་པོ་ནི། མཚོར་བཅས་ས་ལས་
མ་རྒྱལ་ཞིང༌། །རྣམ་མང་མཆོད་སྦྱིན་མ་བྱས་པ། །སློང་བ་ནོར་རྣམས་མ་བྱིན་པར །ས་སྐྱོང་དུ་
བདག་ཇི་ལྟར་འགྱུར །ཞེས་པས་བསྟན་ཏེ། དེ་ཡང་། ཕྱོགས་ཀྱི་རྒྱ་མཚོ་ཆེན་པོ་བཞི་དང་བཅས་
པའི་ས་གཞིའི་ཁྱོན་ཆེན་པོ་འདི་ལས་མ་རྒྱལ་ཏེ། སྔར་རང་གི་སྒོ་ནས་བདག་པོ་ཡང་མ་ཡིན་ཞིང༌།
རྒྱལ་པོ་ཐོབ་པའི་ཕྱིར་དུ།རྟ་སངས་ཀྱི་མཆོད་སྦྱིན་དང༌། རཱ་ཛ་པཱུ་ལ་སོགས་པའི་རྣམ་པ་མང་པོའི་
མཆོད་སྦྱིན་ཡང་མ་བྱས་ལ། གཞན་ཡང་རྒྱལ་པོ་ཐོབ་པའི་རྒྱུ། སློང་བ་པོའི་སྐྱེ་བོ་ཕྱོགས་ནས་འདུས་
པའི་དབུལ་པོ་རྣམས་ལ།ནོར་ཕུན་སུམ་ཚོགས་པ་གསེར་དངུལ་ལ་སོགས་པ་རྣམས་སྦྱིན་པར་བཏང་
དགོས་པ་ལས། དེ་དག་མ་བྱིན་པར་ས་སྐྱོང་རྒྱལ་པོ་ཉིད་དུ་བདག་ཇི་ལྟར་དུ་འགྱུར་ཏེ། མི་འགྱུར་
ཞེས་པའི་ལྡོག་པ་ནས། རང་དཔའ་བའི་ཡོན་ཏན་གྱིས་རྒྱལ་པོ་ཐོབ་ཅེས་བརྗོད་པས་ན།དཔའ་བའི་
ཉམས་ཞེས་བྱའོ།།
གཉིས་པ་ནི། ཞེས་པ་སྤྲོ་བ་ཁྱད་འཕགས་དག །དཔའ་བའི་ཉམས་ཀྱི་བདག་ཉིད་གནས། །
ཉམས་ལྡན་ཉིད་དུ་ནུས་པ་ལ །ཚིག་འདི་དག་ནི་དབང་བ་ཡིན། །ཞེས་པས་བསྟན་ཏེ། དེ་ཡང་།
མཚོར་བཅས་ས་ལས་མ་རྒྱལ་ཞེས་པ་གོང་དུ་བསྟན་པའི་ཚིག་སྦྱོར་འདིས་ནི། རྒྱལ་པོ་ཐོབ་པ་ལ་སྤྲོ་
185

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བ་ཁྱད་འཕགས་དང་ལྡན་པའི་སྒོ་ནས། བདག་ཉིད་ཤིན་ཏུ་དཔའ་བའི་ཡོན་ཏན་དང་ལྡན་པས།
དཔའ་བའི་ཉམས་ཀྱི་བདག་ཉིད་དུ་གནས་པར་སྟོན་པས་ན།དེ་ཉིད་ཉམས་ལྡན་གྱི་རྒྱན་ཉིད་དུ་སྒྲུབ་
པར་ནུས་པ་ལ། གོང་དུ་བསྟན་པའི་ཚིག་འདི་དག་དབང་བ་ཡིན་པས། དཔའ་བའི་ཉམས་ལྡན་ཞེས་
བྱའོ།།
བཞི་པ་སྙིང་རྗེའི་ཉམས་ལ། དཔེ་དང༌། མིང་འདོགས་གཉིས་ལས། དང་པོ་ནི། ལུས་
འཇམ་གང་ལ་པདྨ་ཡི། །མལ་སྟན་དག་ཀྱང་རྩུབ་བྱེད་མ། །ལྷ་མོ་དེ་ནི་རོ་ཁང་དག །སྲེག་ཟ་ལྡན་
པར་ཇི་ལྟར་ཉལ། །ཞེས་པས་བསྟན་ཏེ།དེ་ཡང་སྔོན་གྱི་དུས་སུ། འཇིག་རྟེན་ཆོས་ལུགས་ལ། རྒྱལ་
པོ་བའི་།བཙུན་མོ་ཡང་སྲེག་པ་ཡིན་པས།དེ་ལ་བརྩམས་ཏེ།སྙིང་རྗེ་རྗེ་སྐད་དུ་སྨྲ་བ་ནི།ཀྱེ་མ
པཛེས་མ་ཁྱོད་ཀྱི་ལུས་ཤིན་ཏུ་འཇམ་ཞིང་དཀར་ལ་བལྟ་ན་སྡུག་པའི་གཞོན་ཤ་ཅན་གང་ཡིན་པ་འདི་
ལ་ཉལ་བའི་ཚེ་པདྨའི་མལ་སྟན་གདན་དུ་བཏིང་བ་དག་ཀྱང་རྩུབ་པར་བྱེད་པ་ཁྱོད་ནི། ཀྱེ་མ་ཀྱེ་ཧུད
ད་ནི།ལྷ་མོ་དེ་ནི་རྒྱལ་པོ་བའི་རོ་དང་ལྷན་ཅིག་ཏུ།རོ་ཁང་དག་ཏུ་བཅུག་སྟེ་སྲེག་ཟ་མེ་འབར་བ་
འུར་འུར་དུ་སྒྲོག་པ་དང་ལྡན་པ་དག་གི་ནང་དུ་ཇི་ལྟར་ཉལ་སྟེ། ཉལ་བར་མི་རིགས་སོ །དེས་ན་
འཇིག་རྟེན་འདི་ན་སྙིང་པོ་འགའ་ཡང་མེད་དོ། །ཞེས།སྐྱོ་སེམས་ཅན་གྱིས་མི་ཕོད་པའི་ཚིག་སྙིང་རྗེ་
རྗེ་སྐད་དུ་སྨྲས་པས་ན། སྙིང་རྗེའི་ཉམས་ཞེས་བྱའོ །ཡང་ན་བུ་མོ་ཤི་བ་མེར་སྲེག་པའི་ཚེ། རང་གི་
མཛའ་བོས་སྙིང་རྗེ་རྗེ་སྐད་དུ་སྨྲ་བ་ལ་སྦྱར་ཏེ་བཤད་ནའང་རུང་ངོ༌། །
གཉིས་པ་ལ་དངོས་དང༌། ཞར་ལས་བྱུང་བ་གཉིས་ལས། དང་པོ་ནི། ཞེས་པ་སྙིང་རྗེ་རྒྱས་
པ་ཡི། །རྒྱན་ཉིད་དུ་ནི་རབ་ཏུ་བཤད། །ཅེས་པས་བསྟན་། དེ་ཡང༌། ལུས་འཇམ་ཞེས་པ་གོང་དུ་
བསྟན་པའི་ཚིག་སྦྱོར་འདིས། སྙིང་རྗེ་ཤིན་ཏུ་རྒྱས་པའི་ཉམས་བསྟན་པས་ན། སྙིང་རྗེའི་ཉམས་ལྡན་
གྱི་རྒྱན་ཉིད་དུ་རབ་ཏུ་བསྟན་ཞིང་བཤད་ཟིན་ཏོ།།ཞེས་པའོ །1
གཉིས་པ་ནི། དེ་བཞིན་གཞན་ཡང་ངམ་པ་དང་། །བཞད་གད་རྨད་བྱུང་འཇིགས་རུང་ངོ་། །
ཞེས་པས་བསྟན་ཏེ དེ་ཡང་སྙིང་རྗེའི་ཉམས་ལ་སོགས་པ་གོང་དུ་བསྟན་ཟིན་པ་དེ་བཞིན་དུ་གཞན་
ཡང་འོག་ནས། ངམ་པའི་ཉམས་དང༌། བཞད་གད་ཀྱི་ཉམས་དང༌། རྨད་བྱུང་གི་ཉམས་དང༌།
186

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འཇིགས་རུང་གི་ཉམས་རྣམ་པ་བཞི་བཤད་པར་བྱའོ། །ཞེས་དམ་བཅས་པའོ །ལྔ་པ་ངམ་པའམ།
མི་སྡུག་པའི་ཉམས་ནི།རྒྱུ་མས་བརྒྱན་པའི་སྲིན་པོ་རྣམས། །མགོ་མེད་རོ་དང་ལྷན་ཅིག་ཏུ། །ལག་པ་
སྦྱར་བས་ཁྱོད་དགྲའི་ཁྲག །འཐུངས་ཤིང་འཐུངས་ཤིང་གར་བྱེད་དོ། །ཞེས་པས་བསྟན་ཏེ། དེ་ཡང༌།
ཁྲག་གིས་བཀང་བའི་མའི་ཕྲེང་བས་ཡན་ལག་དང་།རོ་སྟོད་ལ་སེ་རལ་ཁ་ལན་གཉིས་སུ་དཀྲིས་
པས་བརྒྱན་པའི། སྲིན་པོ་རོ་ཟ་བ།ཤིན་ཏུ་འཇིགས་རུང་བ་རྣམས་ནི། ཞེ་སྡང་ཤིན་ཏུ་ཆེ་བས།མགོ་
བཅད་ནས་མེད་པར་བྱས་པའི་རོ་དང་ལྷན་ཅིག་ཏུ་གནས་ཏེ། སྲིན་པོ་དེ་ཉིད་ཀྱི་ལག་པའི་སྙིམ་པ་
གཉིས་སྦྱར་ནས། སྲིན་པོ་ཁྱོད་རང་གི་དགྲ་བོ་བསད་པའི་བྱང་ཁོག་གི་ཁྲག་རྣམས། སྙིམ་པས་
བཅུས་ཏེ་ཡང་དང་ཡང་དུ་འཐུངས་ཤིང་འཐུངས་ཤིང་དགའ་བས་གར་བྱེད་དོ །ཞེས་པ་སྐྱུག་བྲོ་
བའམ།ངམ་པ་སྟེ་མི་སྡུག་པའི་ཉམས་སོ། །
དྲུག་པ་བཞད་གད་ཀྱི་ཉམས་ནི། གྲོགས་མོ་མེ་ཏོག་མ་རྙིངས་མ། །ཁྱོད་ཀྱི་ནུ་མའི་ངོས་
ལ་ནི། །སེན་རྗེས་གསར་པ་ཆགས་པ་། །སྟོད་གཡོགས་དག་གིས་སྒྲིབ་པར་མཛོད། །ཅེས་བསྟན་ཏེ།
དེ་ཡང་།ཀྭ་ཡེ་གྲོགས་མོ་ཞེས་བོས་ནས། ཁྱོད་ཀྱི་མེ་ཏོག་ག་ཤ་དང་། མགོ་རྒྱན་དང༌།དཔུང་རྒྱན་དུ་
བྱས་པ་རྣམས། སྐྱེས་པ་དང༌།རྩེད་འཇོར་རོལ་བའི་རྩེ་དགས་རྙིངས་པར་གྱུར་པ་ལ། མ་རྙིངས་མ་
ཞེས། བཞད་གད་ཀྱི་ཚུལ་དུ་བརྗོད་ཅིང༌། གཞན་ཡང༌།ཁྱོད་ཀྱི་ནུ་མ་ཤིན་ཏུ་མཁྲེགས་ཤིང༌།ནུ་
འབུར་རྒྱས་པ། ཏིང་ཕོར་ཁ་ཡུབ་པ་ལྟ་བུའི་ངོས་ཏེ། ལོགས་ལ་ནི་སྲེད་ལྡན་གྱི་སྐྱེ་བོས་སྦར་མོས་
རེག་ནས་བརྩེས་པའི སེན་རྗེས་གསར་པ། རི་བོང་འཕར་བ་ལྟ་བུ། ཁྱག་ཁྱོག་ཏུ་ཆགས་པ་འདི་
ཡང༌།མཚར་ཞིང་བཞད་གད་ཀྱི་གནས་ཡིན་པས།སྟོད་གཡོགས་ཡང་ཞིང་འཇམ་ལ་མཛེས་པ།ལ་
བ་དམར་པོ་དག་གིས་སྒྲིབ་པར་མཛོད་ཅེས་པའི་ཚིག་འདིས།ཤུགས་ལ་སྐྱེ་བོ་གཞན་དང་འགྲོགས་
པའི་བཞད་གད་བརྗོད་པས།བཞད་གད་ཀྱི་ཉམས་ཞེས་བྱའོ། །
བདུན་པ་རྨད་བྱུང་གི་ཉམས་ནི། དགའ་ཚལ་ལྗོན་པ་འདི་རྣམས་ནི། །འདབ་མ་གསར་པ་
གོས་བཟང་དང༌། །མེ་ཏོག་དོ་ཤལ་ལ་སོགས་རྒྱན། །ཡལ་འདབ་ཁང་པར་གྱུར་པ་མཚར། །ཞེས་
པས་བསྟན་ཏེ། དེ་ཡང་རང་ཉིད་ཉམས་དགའ་བའི་མེ་ཏོག་གི་བསྟི་གནས། སྦྲང་མ་ལྡིང་བའི་སྐྱེད་
187

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མོའི་ཚལ་ཏུ་སྐྱེས་པའི། ཙན་དན་གྱི་ཤིང་ལྗོན་པ་ག་པུར་གྱི་ཐིགས་པ་དང་ལྡན་པ་འདི་རྣམས་ཀྱི
འདབ་མ་གསར་དུ་སྐྱེས་པའི་ལོ་འདབ་རྣམས།གོས་བཟང་པོར་གྱུར་པ་དང༌།མེ་ཏོག་རྣམས་དོ་ཤལ་
དང༌།དཔུང་རྒྱན་དང༌།སེན་མོ་དོ་ལ་སོགས་པའི་རྒྱན་དུ་གྱུར་པ་དང༌།ཡལ་ག་ནི། འདབ་མ་ཤིན་ཏུ་
རྒྱས་པ་གདུགས་ཕུབ་པ་ལྟ་བུའི་ཚུལ་དུ། སྟེང་ན་བཀབ་ཅིང་། ཕྱོགས་ནས་བསྐོར་བའི་ཁང་པར་
གྱུར་པ་འདི་ནི། ཨེ་མ་ཤིན་ཏུ་མཚར་ཏེ། འདི་ལྟ་བུ་སྔར་མ་མཐོང་ཞེས།རྨད་དུ་བྱུང་བར་སྟོན་པས་ན།
རྨད་བྱུང་གི་རྒྱན་ཞེས་བྱའོ། །
བརྒྱད་པ་འཇིགས་རུང་གི་ཉམས་ནི། རྩེ་མོ་དག་ལ་མེ་གནས་པ། །བརྒྱ་བྱིན་གྱི་ནི་རྡོ་རྗེ་
གང་། །འདི་ནི་དྲན་ན་ལྷ་མིན་གྱི། །བུད་མེད་མངལ་ནི་ལྷུང་བྱེད་པ། །ཞེས་པས་བསྟན་ཏེ། དེ་ཡང༌།
གང་གི་རྩེ་མོ་དག་ལ། མེ་ལྕེའི་ཚུལ་མཆེད་ཅིང་།དྲག་ཏུ་འབར་བ་གནས་པའི་ལྷ་ཡི་དབང་པོ་བརྒྱ་
བྱིན་གྱི་མཚོན་ཆ།རྡོ་རྗེ་རྩེ་བརྒྱ་པ་གང་ཡིན་པ་དེ་ནི།ལྷ་མ་ཡིན་དང་གཡུལ་བཤམས་ནས་འཁྲུག་
པའི་ཚེ།ཤིན་ཏུ་སྒྲ་དྲག་པོ་དང་བཅས་ཏེ། འཕངས་པ་ཡིན་པ་ལས།དེ་ལྟ་བུར་འཕངས་པར་གྱུར་པ་
དེ་དྲན་ན། ལྷ་མ་ཡིན་གྱི་བུད་མེད་མང་པོ་མངལ་དང་ལྡན་པ་རྣམས་ཤིན་ཏུ་འཇིགས་ཏེ་ཉེན་པས།
མངལ་གྱི་བྱིས་པ་རྣམས་མངལ་ནས་རང་དབང་མེད་དུ་ས་ལ་ལྷུང་ཞིང༌། འགྲེ་ལྡོག་བྱེད་ལ། རང་
ཉིད་བརྒྱལ་ཞིང་དངངས་པར་བྱེད་པ་འདི་། ཤིན་ཏུ་འཇིགས་པའི་ཉམས་དང་ལྡན་པ་ཡིན་པའི་
ཕྱིར།འཇིགས་ཉམས་ཞེས་བྱའོ། །ཉམས་འདི་རྣམས་གང་ལ་གང་དགོས་སུ་སྦྱོར་ཤེས་པ་མན་ངག་
ཡིན་པས་སྦྱོར་ཤེས་པར་བྱའོ། །
གཉིས་པ་སྙན་པའི་ཉམས་ལས་ཁྱད་པར་དུ་བསྟན་པ་ནི།སྙན་པ་གྲོང་པ་ཉིད་མིན་སྐྱེས། །
བརྗོད་བྱ་ཡི་ནི་ཉམས་དག་བསྟན། །འདིར་ནི་ཉམས་བརྒྱད་དབང་བྱས་ཏེ། །ཚིག་རྣམས་ཉམས་དང་
ལྡན་པར་བཤད། །ཅེས་པས་བསྟན་ཏེ། དེ་ཡང་ཉམས་ལྡན་གྱི་རྒྱན་འདི།སྔར་ལེའུ་དང་པོར། སྦྱར་
བ་རབ་དང་མཉམ་ཉིད་དང༌། །སྙན་དང་ཞེས། ལམ་བཅུའི་སྙན་པའི་སྐབས་སུ།སྙན་པ་ཉམས་ལྡན་
ཚིག་དང་ནི།།དངོས་པོ་ལ་ཡང་ཉམས་གནས་པ།།ཞེས་པའི་སྐབས་སུ་བསྟན་ཟིན་པའི་ཕྱིར།འདིར་
སྨོན་ལམ་ཅི་ཞིག་བྱ། ཟློས་པར་འགྱུར་རོ་ཞེ་ན། སྔར་བསྟན་པའི་སྙན་པའི་སྐབས་སུ་གྲོང་པའི་ངོ་ཚ་
188

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བའི་ཚིག་སྐྱོན་ཅན་ཞུགས་པ་ཉིད་མ་ཡིན་པ་ལས།སྐྱེས་པའི་ཚིག་ཉམས་དང་།གཞན་ཡང༌།བརྗོད་
བྱའི་དངོས་པོ་བསྟན་བྱར་གྱུར་པ་གང་ཡིན་པ་དེ་ཉིད་ལ་ཡང་ནི། གྲོང་ཚིག་གིས་མ་གོས་པའི།དོན་
ཉམས་ཕུན་སུམ་ཚོགས་པ་དག་ཡོད་པའི་སྒོ་ནས་བསྟན་པ་ཡིན་ལ། སྐབས་འདིར་ནི། སྒེག་པ་ལ་
སོགས་པ་ཉམས་བརྒྱད་ཀྱི་དབང་དུ་བྱས་ཏེ། བརྒྱད་པོ་དེ་རྣམས་སྟོན་པའི་ཚིག་རྣམས་ཉམས་ཕུན་
སུམ་ཚོགས་པ་དང་ལྡན་པར་བཤད་པའི་སྒོ་ནས། ཉམས་ལྡན་གྱི་རྒྱན་དུ་བཤད་པས ཟློས་པའི་
སྐྱོན་མེད་དོ། །ཞེས་བྱའོ། །ཉམས་བརྒྱད་ནི་སློབ་དཔོན་རཏྣ་ཤྲཱི་ཡིས། སྒེག་དང་རྒོད་དང་སྙིང་རྗེ་
དང༌། །དྲག་པོ་དཔའ་བ་འཇིགས་བྱེད་དང༌། །མི་སྡུག་རྨད་བྱུང་མིང་ཅན་ཞེས། །བརྒྱད་རྣམས་གར་
གྱི་ཉམས་སུ་བཤད། །ཅེས་གསུངས་པས གར་གྱི་སྐབས་སུ་ལུས་ཉམས་ལ་དེ་ལྟར་དུ་ཐོན་དགོས་
པ་བཞིན།འདིར་ཡང་ཚིག་གི་ཉམས་ལ་ཐོན་དགོས་སོ།
བཅུ་དགུ་པ་གཟི་བརྗིད་ཅན་གྱི་རྒྱན་ལ། དཔེ་དོན་གཉིས་ལས་དང་པོ་ནི། བདག་ནི
གནོད་པ་བྱེད་དོ་ཞེས། །ཁྱོད་ཀྱི་སྙིང་ལ་འཇིགས་མི་བྱེད། །བདག་ནི་རལ་གྲི་ཕྱིར་ཕྱོགས་རྣམས། །
ནམ་ཡང་འཇོམས་པར་འདོད་མ་ཡིན། །ཞེས་པས་བསྟན་ཏེ། དེ་ཡང་། རྒྱལ་པོ་འགའ་ཞིག་གཡུལ་
དུ་ཞུགས་ནས་འཐབས་པས། །རང་གི་དགྲ་རྣམས་འཕམ་སྟེ། ཁ་ཕྱིར་ཕྱོགས་ནས་བྲོས་པར་གྱུར་པ་
རྣམས་ལ།ཀྱེ། སྐྱེས་བུ་ཁྱེད་རྣམས་མ་འཇིགས་ཤིག །བདག་ནི་ཁྱེད་རྣམས་ཀྱི་སྲོག་གཅོད་པའི་
གནོད་པ་ཆེན་པོ་བྱེད་དོ་ཞེས་ཁྱེད་རྣམས་ཀྱི་སྙིང་ལ་འཇིགས་པ་ཆེན་པོ་མ་བྱེད་པར་བདེ་བར་དལ་
གྱིས་འདུག་ཅིག །བདག་ནི་རལ་གྲི་ཕྱར་ཏེ་བདག་ལ་རྒོལ་དུ་འོངས་པ་དེ་གསོད་ཀྱི།རལ་གྲི་ཁ་
ཕྱིར་ཕྱོགས་ཏེ་བྲོས་ནས་འགྲོ་བ་རྣམས་དུས་ནམ་ཡང་འཇོམས་པ་སྟེ གསོད་པར་འདོད་པ་མ་
ཡིན་།།ཞེས་པ་འདི་གཟི་བརྗིད་དང་བཅས་པའི་ཚིག་བརྗོད་པས གཟི་བརྗིད་ཀྱི་རྒྱན་ཞེས་བྱའོ།།
གཉིས་པ་ནི།ཞེས་པ་སྐྱེས་བུ་དྲེགས་ལྡན་འགས། །གཡུལ་དུ་གཞན་ནི་བཀག་བྱས་ནས། །
གཏོང་བ་དེ་ལྟ་བུ་ལ་སོགས། །གཟི་བརྗིད་ལྡན་པར་ཤེས་པར་བྱ །ཞེས་པས་བསྟན་ཏེ། དེ་ཡང༌།
བདག་ནི་གནོད་པ་བྱེད་དོ་ཞེས་གོང་དུ་བསྟན་པའི་སྐབས་འདིར་སྐྱེས་བུ་དཔའ་བ་དང༌། དགྲ་ཕྱོགས་
རྣམ་པར་གནོན་པའི་གཟི་བརྗིད་ཀྱི་དྲེགས་པས་རྒྱགས་པ་དང་ལྡན་པ་འགའ་ཞིག་གིས། གཡུལ་དུ་
189

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞུགས་པའི་ཚེ། སྐྱེ་བོ་གཞན་ཁ་ཕྱིར་ཕྱོགས་ཏེ་བྲོས་ནས་འགྲོ་བ་རྣམས་ལ། ཁྱེད་རྣམས་མ་འཇིགས་
པར་སྡོད་ཅིག་ཅེས།གཟི་བརྗིད་ལྡན་པའི་ཚིག་གིས་གསོད་པ་རྣམས་བཀག་ནས།རང་རང་གི་གོས་
དང་རྒྱན་ཆ་ལུགས་དང་ལྡན་པར་བྱས་ནས། རང་རང་གི་གནས་སུ་བདེ་བར་སོངས་ཤིག །ཅེས་
གཏོང་བ་དེ་ལྟ་བུ་ལ་སོགས་པའི་ཚིག་ནི་གཟི་བརྗིད་ལྡན་པའི་རྒྱན་དུ་ཤེས་པར་བྱའོ །ཞེས་པའོ།།
ཉི་པ་རྣམས་གྲངས་བརྗོད་པའི་རྒྱན་ལ། མཚན་ཉིད་དཔེར་བརྗོད།དེའི་དོན་བཤད་པ་
དང་གསུམ་ལས། དང་པོ་ནི། འདོད་དོན་དངོས་སུ་མ་བརྗོད་པར། །དེ་ཉིད་འགྲུབ་པར་བྱ་བའི་ཕྱིར། །
རྣམ་པ་གཞན་དག་བརྗོད་པ་གང་། །དེ་ནི་རྣམ་གྲངས་བརྗོད་པར་འདོད། །ཅེས་པས་བསྟན་ཏེ། དེ་
ཡང་། བསྟན་བྱའི་འདོད་དོན་དེ། སྒྲས་དངོས་སུ་མ་བརྗོད་པར། འདོད་དོན་དེ་ཉིད་འགྲུབ་པར་བྱ་
བའི་ཕྱིར་དུ། ཚིག་སྦྱོར་གྱི་རྣམ་པ་གཞན་དག་ངག་ཏུ་བརྗོད་པ་ལས།དོན་གཞན་གོ་བ་གང་ཡིན་པ་
དེ་ནི།རྣམ་གྲངས་བརྗོད་པ་སྟེ།རྣམ་པ་གཞན་བརྗོད་པའི་རྒྱན་དུ་འདོད་དོ། །གཉིས་པ་ནི། ས་ཧ་ཀཱ་
རའི་སྙེ་མ་འདི། །གཞན་གྱིས་གསོས་འདིས་ཟ་བར་བྱེད། །དེ་ནི་བདག་གིས་བཟློག་པར་བགྱི། །
ཁྱེད་གཉིས་དལ་གྱིས་འདུག་པར་མཛོད། །ཅེས་པས་བསྟན་། དེ་ཡང༌།ཕོ་ཉ་མོ་ཞིག་གིས་གྲོགས་མོ
སྐྱེས་ཕྲན་དང་འཕྲད་པར་བྱས་ནས། དེ་གཉིས་འདོད་པའི་དགའ་སྟོན་སྒྲུབ་པའི་ཕྱིར་དུ།ཕོ་ཉ་མོས་
སྨྲས་པ སྐྱེད་མོས་ཚལ་གྱི་ས་ཧ་ཀཱ་ར་སྟེ། ཨ་མྲའི་སྙེ་མ་ཤིན་ཏུ་ཞིམ་པ་འདི་ནི། རང་གི་མ་ལས་
གཞན་བྱ་རྫི་མོ་འམ། སྡི་ཏ་ཡུག་གིས་གསོས་པར་གྲགས་པའི་ཁུ་བྱུག་འདི་ཡིས་ཟ་བར་བྱེད་ལ། དེ་
ནི་བདག་གིས་བཟློག་པའི་ཆེད་དུ་འགྲོ་བར་བགྱི་ཡིས། ཁྱོད་གཉིས་བདེ་བར་དལ་གྱིས་བག་ཕེབས་
ལ་རང་དབང་དུ་འདུག་པར་མཛོད་ཅིག།ཅེས་སྨྲས་ནས་བྱོལ་ཏེ་སོང་བའོ །
གསུམ་པ་། གྲོགས་མོ་སྐྱེས་ཕྲན་ཕྲད་བྱས་ནས། །དེ་དག་འདུས་པར་དགའ་བ་ཡི། །
དགའ་སྟོན་སྒྲུབ་ཏུ་བཞུག་འདོད་པས། །འགའ་ཞིག་དེ་ནས་སོང་བར་འགྱུར། །ཞེས་པས་བསྟན་ཏེ།
དེ་ཡང༌། ཕོ་ཉ་མོ་ཞིག་གིས། རང་གི་གྲོགས་མོ་ན་ཆུང་གཞོན་ནུ་མ་དེ། སྐྱེས་ཕྲན་ལང་ཚོ་དར་ལ་
བབ་པ་དང་ཕྲད་པར་བྱས་ནས། དེ་དག་གཉིས་པོ་ཆད་བྱས་ནས། དུས་བཏབ་པའི་འདུ་བར་འདོད་
པའི་དགའ་བའི་དགའ་སྟོན་འཁྲིགས་པའི་བདེ་བ་སྒྲུབ་ཏུ་གཞུགས་པར་འདོད་པས། དེ་ཉིད་ལྷན་
190

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཅིག་ཏུ་བཞག་སྟེ།ཐབས་ལ་མཁས་པའི་ཉ་འགའ་ཞིག་གིས།ཚིག་དེ་སྐད་བརྗོད་ནས།གནས་དེ་
ནས་རེ་ཤིག་བྱོལ་ཏེ་སོང་བར་གྱུར་། །ཞེས་པའོ །
ཉེར་གཅིག་པ་ཀུན་ཕན་གྱི་རྒྱན་ལ་གཉིས། མཚན་ཉིད་དང༌། དཔེར་བརྗོད་པའོ །
དང་པོ་ནི། བྱ་བ་འགའ་ཞིག་རྩོམ་པ་ལ །སྐལ་པ་ཡི་ནི་སྟོབས་ལས་ཀྱང་། །དེ་ཡི་སྒྲུབ་བྱེད་ཕུན་
ཚོགས་གང༌།།དེ་ནི་ཀུན་ཏུ་ཕན་པར་བརྗོད།།ཅེས་པས་བསྟན་ཏེ།དེ་ཡང༌།ཆགས་ལྡན་འགའ་ཞིག །
དགའ་མ་ལ་རྩེ་དགའ་ལ་སོགས་པའི་བྱ་བ་འགའ་ཞིག་རྩོམ་པར་འདོད་པའི་ཚེ། དགའ་མ་དེ་རང་ལ་
མི་འདུད་པའི་ཁེངས་པ་དྲག་ཏུ་འཛིན་པ་ལ། སྐལ་པ་སྟེ། འཁར་ཆེའམ། རང་གི་བསོད་ནམས་ཀྱི་
སྟོབས་ལས་ཀྱང༌། རང་གི་འདོད་དོན་གྱི་བྱ་བ་དེ་སྒྲུབ་པར་ནུས་པའི་སྒྲུབ་བྱེད་ཕུན་སུམ་ཚོགས་པ།
གློ་བུར་དུ་འབྲུག་སྒྲ་སྙན་པོ་གྲག་པ། ཡིད་སྲུབས་ཀྱིས་བཀོད་པ་གང་ཡིན་པ་དེ་ནི། བདག་ལ་མི་
བདུད་པའི་དགའ་མ་ལ་ཆགས་པ་སྐྱེ་བའི་རྒྱུར་སོང་ནས།དེའི་ཁེངས་པ་འཇོམས་པ་ལ།ཀུན་ཏུ་ཕན་
པར་བྱུང་བས།ཀུན་ཕན་གྱི་རྒྱན་དུ་སྙན་ངག་མཁན་མཁས་རྣམས་བརྗོད་།།
གཉིས་པ་ནི།ཁེངས་པ་གཞོམ་ཕྱིར་དེ་ཡི་ནི། །རྐང་པ་དག་ལ་ཕྱག་འཚལ་བ། །བདག་ལ་
ཕན་ཕྱིར་དགའ་བ་ཡི། །འབྲུག་གི་སྒྲ་ནི་གྲག་པར་འགྱུར། །ཞེས་པས་བསྟན་ཏེ། དེ་ཡང༌།མཛའ་བོ་
འགའ་ཞིག་རང་གི་དགའ་མ་ལ་འཁྲིག་པ་དོན་དུ་གཉེར་བ་ལ། རང་གི་དགའ་མ་མི་དགའ་ཞིང་། མི་
འདུད་པའི་ཁེངས་པ་དྲག་ཏུ་འཛིན་པ་ལ། དེའི་ཁེངས་པ་དེ་གཞོམ་པར་འདོད་པའི་ཕྱིར་དུ། དགའ་
མ་དེའི་རྐང་པ་དག་ལ་ཕྱག་འཚལ་བའི་འཁྱུད་པ་རྩོམ་པར་འདོད་པའི་སྲེད་ལྡན་བདག་ལ་ཕན་པའི་
ཕྱིར་དུ་རང་གི་སྐལ་པའམ་བསོད་ནམས་ཀྱི་སྟོབས་ལས། ཡིད་དགའ་བ་རང་དབང་མེད་དུ་སྐྱེད་པར་
བྱེད་པའི་འབྲུག་གི་སྒྲ་ཤིན་ཏུ་སྙན་པ་ལྷ་ཡི་རྔ་དབྱངས་འདི། གློ་བུར་དུ་གྲག་ཅིང༌།ལྡིར་བས། རང་
གི་དགའ་མ་ཆགས་པ་རང་དབང་མེད་དུ་སྐྱེས་པར་གྱུར་ནས།ཁེངས་པ་ཞི་སྟེ། བདག་ལ་འདུད་པའི་
གྲོགས་སུ་ཀུན་ཏུ་ཕན་པར་གྱུར་པས།ཀུན་ཕན་གྱི་རྒྱན་ཞེས་བྱའོ། །
ཉི་ཤུ་རྩ་གཉིས་པ་རྒྱ་ཆེའི་རྒྱན་ལ། སྔོན་བྱུང་གི་གཏམ་བརྗོད་པ་དང༌། གཞུང་དོན་དངོས་
ལ་འཇུག་པ་གཉིས་ལས།དང་པོ་ནི།དེ་ཡང་།སྔོན་གྱི་དུས་སུ་རྒྱལ་པོ་ར་གྷུ་ཞེས་བྱ་བ།ཤིང་རྟ་བཅུ་
191

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་ཡིན་པས། དེ་ཉིད་ཀྱི་སྟེང་ཕྱོགས་ཀྱི་ལྷ་དང༌།གཡུལ་འགྱེད་པའི་ཕྱིར། ཤིང་རྟ་བཅུའི་ཚོགས་
བཙུན་མོའི་འཁོར་བསམ་གྱིས་མི་ཁྱབ་པ་དང་བཅས་ནས། དཔུང་ཚོགས་ཡན་ལག་བཞི་བཤམས་ཏེ།
ནམ་མཁའ་ལ་འཕགས་ཏེ་གཡུལ་འགྱེད་པ་ལས། རྒྱལ་པོའི་ཤིང་རྟའི་སྲོག་ཤིང་ཆག་པ།བཙུན་མོ་
ཆུན་མས་མཐོང་ནས། སྲོག་ཤིང་དམ་དུ་ལག་པ་བསྡམས་ཤིང་འཐབ་ཏུ་བཅུག་པས།རྒྱལ་པོ་གཡུལ་
རྒྱལ་ཞིང་། ལྷ་རྣམས་ཕམ་ནས རྒྱལ་པོ་འཁོར་དང་བཅས་པ་མི་ཡུལ་དུ་བབས་ནས་ཕོ་བྲང་དུ་
འཁོད་པའི་ཚེ། བཙུན་མོའི་ལག་པ་ལ། རྨ་ཤུ་ཁྲག་ལོང་མང་དུ་བྱུང་བ་དེ་རྒྱལ་པོས་མཐོང་ནས་
མཛེས་མ་འདི་ཅི་དྲིས་པས ཀྱེ། རྒྱལ་པོ་ཆེན་པོ་ཁྱོད་ཀྱིས། འདི་ཅི་ཡིན་མ་མཁྱེན་ནམ། འདི་ནི་ལྷ་
དང་གཡུལ་འཐབ་པའི་དུས་སུ རྒྱལ་པོའི་ཤིང་རྟའི་སྲོག་ཤིང་ཆག་པ་བདག་གིས་ལག་པས་དམ་དུ་
བསྡམས་ཤིང་འཇུས་པས་རྨ་ཤུ་ལ་སོགས་པ་བྱུང་ངོ་། །ཞེས་སྨྲས་པ་དང༌། ཅི་བུ་མོ་ཁྱོད་ཀྱི་ཚིག་དེ་
བདེན་ནམ། གལ་ཏེ་བདེན་ན། ཁྱེད་ལ་བྱ་དགའ་ཆེན་པོ་སྟེར་རོ །ཞེས་སྨྲས་པ་དང༌། དེ་ནི་བདེན་ཏེ།
འཁོར་རྣམས་དཔང་པོར་མཆིས་སོ །ཞེས་ཞུས་པ་དང་རྒྱལ་པོས་ཁྱོད་ཅི་འདོད་གསུངས། བཙུན་
མོས། ད་ལྟ་ནི་བདག་ལ་ཞེ་འདོད་ཀྱི་དངོས་པོ་ཅི་ཡང་མེད་ཀྱི།དུས་རེ་ཞིག་གི་ཚེ་འདོད་པར་བྱའོ
དེའི་ཚེ་སྙེལ་བར་མ་མཛད་ཅིག །ཅེས་ཞུས་པ་དང༌། རྒྱལ་པོས་དེ་བཞིན་དུ་བྱེད་དོ། །ཞེས་གསུངས་
ནས། དགའ་བདེའི་དཔལ་ཕུན་སུམ་ཚོགས་པ་ལ་ཡུན་རིང་དུ་འདས་ཤིང༌། རྩེ་དགའི་བྱ་བ་ལ་འདའ་
བའི་དུས་རེ་ཞིག་གི་ཚེ། རྒྱལ་པོ་ཤིང་རྟ་བཅུ་པ་དེ་ཉིད། རང་གི་སྲས། རྒྱལ་པོ་རཱ་མ་ཎ་རྒྱལ་སར་
བཀོད་པའི་བྱ་བ་རྩོམ་པ་ན། སྔར་གྱི་བཙུན་མོ་ཆུན་མ་དེ་ཉིད་ཀྱིས། མདུན་དུ་ཕྱིན་ཏེ་ཕྱག་འཚལ་
ནས། ལྷ་ཁྱོད་མཁྱེན་པར་མཛོད་ཅིག །ཁྱེད་ཉིད་ལྷ་དང་གཡུལ་འཐབ་པའི་དུས་སུ་བདག་ལ་བྱ་
དགའ་ཆེན་པོ་སྟེར་བར་ཞལ་གྱིས་བཞེས་པ་མ་སྙེལ་ལམ། ད་སྟེ་བདག་ལ་གནང་བར་ཞུ་ཞུས་པས
ཁྱོད་ཅི་འདོད་གསུངས།ཁོ་མོའི་བུ་ལ་རྒྱལ་སྲིད་སྦྱིན་དགོས་སོ་ཞུས་པས། རྒྱལ་པོ་སྨྲ་བ་ལན་གཅིག་
ཡིན་པས སྔར་གནང་བ་ཞལ་གྱི་བཞེས་པ་དེ་དྲན་ནས། རྒྱལ་བུ་རཱ་མ་ཎ་ཞེས་བྱ་བ། བཙུན་མོ་ཆེ་
བའི་སྲས་ཀྱང་ཡིན་ལ སྟོབས་ཀྱང་ཤིན་ཏུ་ཆེ་བས་རྒྱལ་ས་སྟེར་དུ་འཇོག་རྒྱུ་ཡིན་ནའང་། རྒྱལ་སྲིད་
མ་བྱིན་པར། ཁྱོད་རེ་ཞིག་སི་ཏཱ་ཁྱེར་ལ། ལོ་བཅུ་གཉིས་ཀྱི་བར་ལ། ནགས་སུ་སོང་ཞིག །ངས་
192

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
བཙུན་མོ་ཆུན་མའི་བུ་བྷ་ར་ཏ་ལ་རྒྱལ་སྲིད་སྟེར་བར་ཁས་བླངས་སོ། །ཞེས་སྔར་གྱི་ལོ་རྒྱུས་རྣམས་
བསྙད་ནས་བཀའ་བསྒོས་པ་ལས། རྒྱལ་བུ་དེ་ཉིད་བསམ་པ་ཤིན་ཏུ་རྒྱ་ཆེ་བས།རང་གི་རྒྱལ་ས་ཐོབ་
རྒྱུ་ཡིན་ནའང༌།རྒྱལ་པོའི་བཀའ་ཉན་ཏེ། སི་ཏཱ་ཁྱེར་ནས་ནགས་སུ་བྱོན་།བཟའ་བ་དང་བཅའ་བ་
ནགས་ནང་ནས་ཚོལ་བ་ཡིན་པ་ལ། དུས་རེ་ཞིག་གི་ཚེ། རྒྱལ་པོ་རཱ་མ་ཎས་བཟའ་བ་ཚོལ་དུ་ཕྱིན་
ཤུལ་དུ སྒྲ་སྒྲོག་གི་བུ སྲིན་པོའི་རྒྱལ་པོ་ར་ཝ་ཎ་ཞེས་བྱ་བ་ལང་ག་མགྲིན་བཅུར་གྲགས་པ་དེས།
སྔར་སྲིན་པོའི་ཡུལ་དུ་བུ་མོ་ལང་ཚོ་ཕུན་སུམ་ཚོགས་པ་ཁྱད་པར་ཅན་ཞིག་སྐྱེས་པས། འདི་མིའི་བུ་
མོ་ཡིན་པས། སྲིན་པོའི་ཡུལ་དུ་བཞག་ན། སྲིན་པོའི་གྲོང་ཁྱེར་རྣམས་བརླག་པར་འགྱུར་རོ། །ཞེས་
མཚན་ལྟས་ངན་པ་ཤར་བས། ཟངས་ཀྱི་ག་པུར་བཅུག་སྟེ་རྒྱ་མཚོ་ལ་བསྐུར་བས། རྒྱ་མཚོ་རླབས་
ཀྱིས་ཕུལ་ནས།ཞིང་ཆུ་འདྲེན་པའི་རོལ་ནང་དུ་ཁྱེར་བྱུང་བས། ཞིང་པ་རྣམས་ཀྱིས་བལྟས་པའི་།
བུ་མོ་མཚར་ལ་འོད་ཆགས་པ་མཚན་དང་ལྡན་པ་ཅིག་འདུག་པ་དེ། འཕྲུལ་གྱི་རྒྱལ་པོ་རཱ་མ་ཎ་ལ་
བཙུན་མོར་ཕུལ་བས། ཁབ་ཏུ་བཞེས་ཏེ།མིང་སི་ཏཱ་ཞེས་བཏགས་ལ།མིང་གཞན་རོལ་རྙེད་མ་ཞེས་
ཀྱང་བྱའོ། །དེ་ནི་ཤིན་ཏུ་མཛེས་མ་ཡིན་།དུས་ཕྱིས་སྲིན་པོའི་རྒྱལ་པོས།འཛམ་བུ་གླིང་ན་བུ་མོ་སུ་
རང་མཛེས་སྙམ་དུ་བརྟགས་པས། སི་ཏཱ་དེ་ཤིན་ཏུ་མཛེས་པར་མཐོང་སྟེ། སི་ཏཱ་བརྐུས་ནས་ཁྱེར་ཏེ།
སྲིན་པོའི་ཡུལ་དུ་སོང་བ་ལས སླར་རྒྱལ་པོས་བཟའ་བ་རྙེད་དེ་འོངས་པ་ལས བུ་མོ་མ་མཐོང་སྟེ
ཅི་ཡིན་སྙམ་དུ་བརྟགས་པས། སྲིན་པོས་ཁྱེར་བར་ཤེས་ནས།དེའི་རྗེས་བཅད་ནས་ཕྱིན་པས། ལུང་
པའི་ཕུག་ཅིག་ན་མར་ལ།ཆུ་དྲོན་མོ་མདོག་ཁམ་སྐྱ་བ། དྲི་མ་ཤིན་ཏུ་ཆེ་བ་གཅིག་དང་ཕྲད་པས
འདི་གང་ནས་འོང་ལྟར་ཕྱིན་པས། ལུང་པའི་ཕུག་ཅིག་ནས་སྤྲེའུའི་རྒྱལ་པོ་གཉིས་ཕྱོགས་ཕྱོགས་སུ་
འཁོར་མང་པོ་དང་བཅས་ནས། མ་འཆམ་པར་འཛིང་མུར་དྲག་ཏུ་བྱས་པའི རྔུལ་གྱི་ཆུ་ཐིགས་
འཐོར་བ་རྣམས་འཚོགས་ནས། གཅིག་ཏུ་འདྲིལ་བའི་ཆུ་རྒྱུན་དུ་ངེས་ན། དེའི་ཚེ་ཅུང་ཟད་མཉེལ་
བས་ངལ་བསོས་ཏེ། དེ་གཉིས་ལ་གཟིགས་སྙིང་འདོད་ནས་བལྟས་པའི་ཚེ། ཨཉྫ་ན་ཞེས་བྱ་བའི་སྤྲེ་
མོ་ཤིན་ཏུ་ཆེ་བ་གཅིག་བཅར་བྱུང་།ཁྱོད་སུ་ཡིན་ཟེར། ང་ནི་རྒྱལ་པོ་རཱ་མ་ཎ་ཞེས་བྱ་བ་ཡིན།སྤྲེའུ་
འདི་གཉིས་ཅི་ལ་མ་འཆམས་པར་རྩོད་ཅེས་དྲིས་པས། འདི་གཉིས་ནི་སྤྲེའུའི་རྒྱལ་པོ་ཆེན་པོ་གཅིག་
193

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཡོད་པ་དེ་རྒས་ནས་ཤི་བས། དེའི་རྒྱལ་པོ་ལ་མ་འཆམ་པར་རྩོད་པ་ཡིན། ཁྱེད་འདིར་ཅི་ལ་འོངས་
ཟེར། བདག་ནི་བདག་གི་ཆུང་མ་སི་ཏཱ་སྲིན་པོའི་རྒྱལ་པོས་ཁྱེར་བས། དེའི་རྗེས་དཔྱོད་ལ་འོངས་སོ་
བྱས་པས དེ་ལྟ་ན་ཁྱེད་ཀྱི་གྲོགས་ཀྱང་ངེད་ཀྱི་བྱེད་པས། ངེད་ཀྱི་གྲོགས་ཀྱང་ཁྱེད་ཀྱིས་བྱེད་
དགོས་སོ །དེ་ཡང་། ངའི་བུའི་དགྲ་བོ་འདི་ལ་ཁྱེད་ཀྱིས་མདའ་རྒྱག་དགོས་སོ་ཟེར།རྒྱལ་པོས། དེ་
ལྟ་ན་ཁྱོད་རང་གི་བུ་སུ་ཡིན་ངོས་སྟོན་ལ་སོངས་ཤིག །དེའི་དགྲ་ཟླ་གང་ཡིན་པ་དེ་ལ་ཁོ་བོས་མདའ་
འཕང་བར་བྱའོ །ཞེས་སྨྲས་པ་དང༌།དེ་བཞིན་དུ་ངོས་བསྟན་ནས་སོང་སྟེ།རང་རང་གི་གནས་སུ་དེ་
ནུབ་དེ་འཁོད་དེ། སང་ཡང་མ་འཆམ་པར་རྩོད་དུ་འོངས་པ་ལས། ཁོང་གཉིས་འཐབ་པའི་ཚེ། རྒྱལ་
པོ་ལ་བསྟན་པའི་སྤྲེའུ་དེ་སུ་ཡིན།འདྲ་བས་ཤན་མ་ཕྱེད་པར། མདའ་འཕང་ངོ་མ་ཤེས་པ་ལ། སྤྲེ་མོ་
དེ་བྱུང་ནས། རྒྱལ་པོ་ཁྱེད་ཀྱིས་བསླུས་སམ། མདའ་ཅིའི་ཕྱིར་མི་འཕང་ཞེས་ཟེར།བདག་གིས་འདྲ་
བས་ཤན་མ་ཕྱེད་པར་མདའ་འཕང་མ་ནུས་སོ་བྱས་པས ཀྱེ། སྐྱེས་བུ་མཛངས་པ་ཐབས་ལ་མཁས་
པ་ཁྱེད་བདེན་མོད། ད་སྟེ་ཐབས་ཅི་ཞིག་ཡོད་ཟེར།རྒྱལ་པོས་སང་མི་འཁྲུལ་བའི་བརྡར་འགྲོན་རྒྱན་
འདི་གདོང་ལ་ཐོགས་ལ་ཤོག་ཅིག །དེ་ནས་མི་འཁྲུལ་བར་འགྱུར་རོ། །བྱས་པ། སྤྲེ་མོས་ཀྱང་དེ་
བཞིན་དུ་བྱས་ནས།སང་ཡང་རྩོད་དུ་འོངས་པ་ལས།རྒྱལ་པོས་མདའ་གནད་དུ་བསྣུན་ནས།སྤྲེའུའི་
རྒྱལ་པོ་གཞན་དེ་བསད་པས སྤྲེའུ་དེ་ཉིད་ཀྱིས་རྒྱལ་པོ་ཐོབ་པས དུས་ཕྱིས་སྤྲེའུ་རྣམས་ལ་འགྲོན་
རྒྱན་འདོགས་པའང་དེ་ནས་བྱུང་ངོ༌།།ཞེས་གྲག་གོ། །
དེ་ནས་སྤྲེའུ་ཤི་བའི་མ། སྤྲེ་མོ་ཤིན་འཇིགས་སུ་རུང་བ་གཅིག་ཁ་གདངས་ནས་རྒྱལ་པོའི་
སྟེང་དུ་བྱུང་པ་ལ། རྒྱལ་པོས་མདའ་གཅིག་བསྣུན་པར་བསམ་པ་དང་། སྤྲེ་མོ་ན་རེ། ཁྱོད་རྒྱལ་པོ་རཱ་
མ་ཎ་ཡིན་ནམ་ཟེར། ཡིན་བྱས་པས།འོ་ན་ཁྱེད་ཀྱི་མདའ་རྒྱབ་ཚད་འཕོག །འཕོག་ཚད་འཆི། ཤི་
ཚད་མཐོ་རིགས་སུ་སྐྱེ་བས།ངེད་ཀྱི་བུ་ཡང་མཐོ་རིགས་སུ་སྐྱེ་ངེས་པས ད་ལན་ཁྱོད་ལ་གནོད་པ་མི་
བྱེད་ཟེར་ནས། རང་གི་བུའི་དེ་ཁུར་ནས་སོང་ངོ་ཞེས་གྲགས། དེའི་ཚེ་སྤྲེའུའི་རྒྱལ་པོ་ཐོབ་པ་དེ་
རྣམས་ནི། སྤྲེའུ་ཐམས་ཅད་འཁོར་དུ་བསྡུས་ཏེ། ནགས་སུ་སོང་ནས། བཟའ་བ་དང་བཅའ་བ་ཕུན་
སུམ་ཚོགས་པ་ལ་སྤྱོད་ཅིང་རོལ་བས། དུས་འགྱངས་པར་གྱུར་ཏེ། ཞག་མང་དུ་སོང་བ་ལས། རྒྱལ་
194

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པོས་ཉིན་གཅིག་ནགས་སུ་ཕྱིན་ཏེ་བཙལ་བས།སྤྲེའུ་མང་པོའི་འཁོར་དང་བཅས་ཏེ།བཟའ་བཏུང་
ལ་རོལ་ཞིང་རི་བོའི་སྤོ་ཞིག་ལ་འདུག་པ་མཐོང་། །ཤིན་ཏུ་ཡིད་མ་རངས་ནས། མདའ་བསྣུན་པར་
བསམ་པ་ལས། སྤྲེ་མོ་དེ་མྱུར་བ་མྱུར་བར་མདུན་དུ་རྒྱུགས་བྱུང་སྟེ། གུས་པས་བཏུད་ནས།ཀྱེ། རྒྱལ་
པོ་ཆེན་པོ ཐུགས་བས་མི་འཁྲུངས་ཞུ། བདག་སྤྲེའུའི་རིགས་འདི་བརྗེད་ངས་ཆེ་ལ། མཐའ་མི་
བཙན་པ་ཅིག་ཡིན་པས།རྒྱལ་པོ་ཁྱེད་ཀྱིས་བརྗོད་པ་དེ་ཡུན་རིང་དུ་འགྱངས་པ་ལགས ད་ཁྱེད་
རང་ཅི་གསུང་དང་དུ་ལེན་པས་བཀའ་གནང་བར་ཞུ་ཟེར། རྒྱལ་པོས། དེ་ལྟ་ན་སྲིན་པོའི་ཡུལ་ལ་
དམག་ཁྱེར་བ་ཡིན་པས།སྤྲེ་དམག་རྣམས་བསྡུས་ལ།དེ་རིང་ཉིད་དུ་འགྲིམས་ཤིག་བྱས་པས། སྐད་
ཅིག་དེ་ཉིད་ལ་སྤྲེ་དམག་དུ་མ་དང་བཅས་ནས།རྒྱལ་པོའི་འཁོར་དུ་བྱུང་། །དེ་ནས་ལམ་དུ་ཞུགས་
ནས་རྒྱ་མཚོ་ལ་ཉེ་བར་གྱུར་པའི་ཚེ། ལྦུ་བའི་གོང་བུ་འཁྲིགས་པ་རྣམས། གངས་རི་མཐུག་པོའི་ར་
བས་བསྐོར་བ་ལྟར་དུ་མཐོང་ནས། སྤྲེ་དམག་རྣམས་སྔར་བྱེ་ཐང་ལ་ཡུན་རིང་དུ་འཁྱམས་པས་སྡུག་
བསྔལ་ཞིང༌། ད་གངས་རི་ལ་འཛེག་དགོས་པ་སྙམ་དུ་སེམས་ཁོང་པར་གྱུར་པ་ལ། རྒྱལ་པོས་གངས་
རི་ཡིན་མིན་བརྟགས་པའི་ཕྱིར་དུ་མདའ་གཅིག་འཕངས་པས།ཐོགས་མེད་དུ་ཐལ་གྱིས་སོང་བར་
མཐོང་སྟེ། ལྦུ་བ་འདུས་པའི་གོང་བུ་ཡིན་པར་ཤེས་ནས། སྤྲེའུ་རྣམས་དབུགས་ཕྱུང་སྟེ། ཐོགས་མེད་
དུ་ཐད་ཐད་ན་ཕར་ཐལ་ལེ་ཕྱིན་པས་རྟོལ་ཏོ།།
དེ་ནས་རྒྱ་མཚོ་ཤིན་ཏུ་ལ་དྭངས་པ། བ་ཚྭ་ཅན་གྱི་ཆུ་ཤིན་ཏུ་ཆེ་བ་ནམ་མཁའི་མཐའ་
ཁྱབ་པ་ཞིག་འདུག་པ་མཐོང་སྟེ།དེའི་དཀྱིལ་ན་ཕར་ལ་བལྟས་པས། གྲོང་ཁྱེར་གྱི་བཀོད་པ་འདྲ
བའི་ནག་ལིང་བ་ཞིག་འདུག་པར་མཐོང་ངོ༌། །དེ་ནས་སྤྲེའུའི་རྒྱལ་པོ་དེས། རྒྱལ་པོ་ཁྱོད་མདའ་ལ་
ཤིན་ཏུ་དཔའ་བས། མདའ་འཕོངས་ཟེར། རྒྱལ་པོ་དེ་སྔོན་གྱི་སྨོན་ལམ་གྱི་དབང་གིས། མདའ་རྒྱབ་
ཚད་འཕོག་པ་ཡིན་པས། ནག་ལིང་ངེ་བ་དེ་ལ་གཏད་ནས་མདའ་འཕངས་པས སྤྲེའུ་ཤིན་ཏུ་ལུས་པོ་
ཕྲ་བ་སྦྲུལ་ལ་ཡན་ལག་བཏོད་པ་འདྲ་བ་གཉིས། ཤུགས་སྒྲ་ཆེན་པོ་དང་བཅས་ནས་མདའ་དེ་ལ་
འཁྲིལ་ནས་སོང་སྐད་། །དེ་ནས་ཞག་ལྔ་དྲུག་ཙམ་གྱི་ཚེ། རྒྱ་མཚོའི་མཐར་སྣ་གཅིག་ལ་གཅིག
མཐུད་ཀྱི་ཟམ་པ་མང་དུ་སླེབ་བྱུང་ནས། དེའི་སྟེང་ན་ཕར་ལ་སྤྲེ་དམག་རྒྱལ་པོ་དང་བཅས་པ་རྣམས་
195

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱིན་པས། ནག་ལིང་པ་དེ།ཕྱིའི་ལྕགས་རི་རྒྱ་སྐྱེགས་བཞུ་བའི་ལ་ཅ་ལ་བྱས་པ། རྔམས་དང་དཔང་
ནི་རྒྱང་གྲགས་ཙམ་ཡོད་པ།ཆུ་དང་ཞེང་དུ་ནི་དཔག་ཚད་དུ་མ་ཡོད་པ་འདུག་གོ། །དེའི་ནང་རོལ་གྱི་
ལྕགས་རི་བར་པ་ལ། རྒྱམ་ཚྭ་ཤིན་ཏུ་དྭངས་པ་ལས་གྲུབ་པའི་ལྕགས་རི་རྒྱ་དང་རྔམས་སུ་དཔག་ཚད་
དུ་མ་ཡོད་པ་འདུག་གོ།།
དེའི་ནང་ན་སྲིན་པོ་རྒྱལ་པོ་སྒྲ་སྒྲོགས་ཀྱི་བུ་ར་ཝ་ཎ་ཞེས་བྱ་བ། ལང་ག་མགྲིན་བཅུའི་
དབང་ཕྱུག་ཆེན་པོ་དེ་བཞུགས་པའི་བྲང༌།ཆུ་ཤེལ་དཀར་པོ་དང་། པདྨ་རཱ་ག་ལ་སོགས་པ། རིན་
པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་།དྭངས་ཤིང་ཐོགས་པ་མེད་པ། ཡངས་ཤིང་རྒྱ་ཆེ་བ
ཕྱི་ནས་བལྟས་ན་ནང་གསལ། ནང་ནས་བལྟས་ན་ཕྱི་གསལ། རྩེ་མོ་མངོན་པར་མཐོ་བའི་ཁང་
བརྩེགས་དུ་མ་ཞིག་འཕྱོང་ཟུར་བཏོད་པའི་གསེར་གྱི་བ་གམ་ལ།ནོར་བུ་སྣ་ཚོགས་ཀྱི་ཕྲ་ཚོམ་བཀོད་
ཅིང༌།གསེར་གྱི་དྲིལ་བུ་དང༌།གཡེར་ཁའི་དཔྱངས་ཐག་སྦྲེང་བ། མུ་ཏིག་གི་དྲྭ་བ་དྲྭ་ཕྱེད་དང་ཟ་ར་
ཚགས་ཀྱིས་བརྒྱན་པ། ཁང་རྩེའི་ཟུར་ཟུར་ལ་གསེར་དང་ནོར་བུའི་རྒྱལ་མཚན་དང༌། གདུགས་དང་
བ་དན་དུ་མ་སྦྲེང་བ་ཅིག་འདུག་པ་ལས། དེའི་ཕྱོགས་བཞི་ན་ཐེམ་སྐས་བང་རིམ་བཞི་དང་ལྡན་པ་ཉེ་
བར་བཀོད་ཅིང་། སྒོ་ཁྱིམ་ཀྱང་ཆེ་བ་བཞི་ཡོད་པའི་སྒོ་ནང་གི་ནང་ན། སྒོ་བསྲུང་བ་ཤིན་ཏུ་འཇིགས་
སུ་རུང་བ མཚོན་ཆ་སྣ་ཚོགས་ཐོགས་པ་དུ་མ་དག་གཡས་གཡོན་གྱི་སྟེབས་སུ་ལ་འཁོད་པ་ལ་
མཐོང་ཞིང་། དེ་རྣམས་ཀྱི་མདུན་རོལ་ན།སྟག་གཟིག་ལ་སོགས་པ་གཅན་གཟན་དུ་མ་འཇིགས་
པའི་ང་རོ་དྲག་པོ་འབྱིན་ཞིང་།ཤང་ཤང་ལ་སོགས་པའི་བྱ་རྣམས་འདུས་ནས། སྐད་སྣ་ཚོགས་སྒྲོག་
པ་རྣམས་ལ།རྒྱལ་པོ་རཱ་མ་ཎས་མདའ་བསྣུན་ཏེ་མེད་པར་བྱས་ནས། སྒོ་ནང་དུ་ཕྱིན་པའི་ཚེ་ཁྱིམ་གྱི་
ནང་ན་གསེར་གྱི་ཁྲི་ཤིན་ཏུ་མཛེས་ཤིང་། བལྟ་ན་སྡུག་པ། བ་གམ་ཕྱིར་འཕྱར་བའི་ངོས་ལ་རིན་པོ་
ཆེའི་ཕྲ་ཚོམ་དུ་མ་བཀོད་ཅིང༌།འོད་ཟེར་འཕྲོ་བ་དུ་མའི་སྟེང་ན།སྲིན་པོའི་རྒྱལ་པོ་རཱ་ཝ་ཎ་ཞེས་བྱ་བ།སྒྲ་
སྒྲོགས་ཀྱི་བུ་ལང་ག་མགྲིན་བཅུ་ཞེས་བྱ་བ། ཡན་ལག་དང་ཉིང་ལག་ཐམས་ཅད་སྦོམ་ལ་རགས་པ།
གསུས་ཁྱིམ་ཤིན་ཏུ་ཆེ་བ་ལ་གཉེར་མ་དང་རྩ་རིས་ལག་ངར་ཙམ་སྦོམ་པོ་དུ་མ་ཡོད་པ། རྐང་ལག་གི་
སྡེར་མོ་རྣམས། གནམ་ལྕགས་ཀྱི་ལྕགས་ལས་གྲུབ་པ། མགྲིན་པ་བཅུའི་སྟེང་ན་མགོ་བོ་བཅུ་ཤིན་ཏུ་
196

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཁྲོས་པ། ཁ་ཕྱོགས་བཅུར་གདངས་ཤིང་མཆེ་བ་དྲག་ཏུ་གཙིགས་པ། ཧ་ཧའི་གད་མོ་ཆེར་སྒྲོགས་པ།
སྐབས་སུ་སླབ་བཅོལ་སྣ་ཚོགས་དང་། འཁུན་པའི་སྒྲ་སྐད་ཀྱང་ཆེར་འབྱིན་པ། གཞན་ཡང༌། ཁ་སྣ་
མིག་རྣམས་ཀྱི་སྒོ་ནས། མེ་དང་དུ་བ་འཐུལ་བ།སྐྲ་དང་ཁ་སྤུ་དམར་སེར་གྱེན་ལ་བརྫེས་ཤིང༌།རྩེ་མོ་
ལི་གུག་ཏུ་འཁྱིལ་བ། སྦྲུལ་དང་རྒྱུ་མ་ཁྲག་གིས་བཀང་བས། ཡན་ལག་དང་ཉིང་ལག་ཐམས་ཅད་
བརྒྱན་པ།གཞན་ཡང་། སེ་རལ་ཁ་དང་ཤལ་དུ་བྱས་པའི་སྲིན་པོའི་རྒྱལ་པོ་དུ་མ་ཞིག་མཐོང་བས།
སྤྲེའུའི་རྒྱལ་པོ་འཁོར་དང་བཅས་པ་རྣམས་འཇིགས་ཏེ།ཀྱེ་མ།སྲིན་པོའི་རྒྱལ་པོ་གཅིག་ཀྱང་གསོད་
པར་དཀའ་ན། སྲིན་པོའི་རྒྱལ་པོ་དུ་མ་གསད་པར་ག་ལ་ནུས་སྙམ་དུ། དཔའ་འཁོངས་པར་གྱུར་ཅིང༌།
འཇིགས་འཇིགས་ཀྱི་ཚུལ་དུ་འདུག་པ་དང༌།རྒྱལ་པོས་ཁྱེད་རྣམས་མ་འཇིགས་ཤིག་ཅེས་བརྗོད་ན་
དབུགས་ཕྱུང་སྟེ། འདི་རྣམས་ནི་རིན་པོ་ཆེའི་ངོས་ལ་སྲིན་པོའི་གཟུགས་བརྙན་ཤར་བ་དག་སྲིད་པས།
ལེགས་པར་ལྟོས་ཤིག་ཅེས། སྤྲེའུའི་རྒྱལ་པོ་དང་སྤྲེའུའི་གྱད་གཉིས་བལྟར་བཏང་བས། ད་དུང་སྒྲོ
འདོགས་མ་ཆོད་པར་འཇིགས་པ་དང་བཅས་ནས་བྲོས་བྱུང་སྟེ།མིག་ཀྱང་ཧྲིག་ཧྲིག་ཏུ་བལྟའོ །རྒྱལ་
པོས་དེ་ཙམ་གྱི་སྲིན་པོའི་རྒྱལ་པོ་མི་སྲིད་པས། ངེས་པར་གཟུགས་བརྙན་ཤར་བ་ཡིན་ཐག་ཆོད་པས།
ལེགས་པར་ལྟོས་ཤིག་ཅེས་ཡང་ཡང་ལྟ་བར་བཏང་བའི་རྗེས་ལ། དབུས་མའི་ཁྲི་སྟེངས་ཀྱི་སྲིན་དེ་
དྲོད་དང་ལྡན་པར་རྟོགས་ལ། གཞན་རྣམས་དྲོད་དང་མི་ལྡན་པར་གཟུགས་བརྙན་དུ་རྟོགས་ཏེ།
ད་དང་ལྡ
དབུས་མ་དེ་ལ་རྒྱལ་པོས་མདའ་འཕངས་ཏེ་བསད་པས། སྲིན་པོའི་རྒྱལ་པོ་དེ།དེ་མ་ཐག་ཏུ་ལྷར་
སྐྱེས་སོ་ཞེས་གྲག་གོ །དེའི་ཚེ་རྒྱལ་པོ་རཱ་མ་ཎ། སྤྲེའུའི་རྒྱལ་པོ་འཁོར་དང་བཅས་པས། སི་ཏཱ་ཁྱེར་ཏེ།
སླར་ལོག་ཅིང་། དེའི་རྗེས་སུ་སྤྲེའུའི་གྱད་པ་གཉིས་པོ་དེའི་ལག་ཏུ། རས་ཀྱི་མེ་སྒྲོན་ཆེན་པོ་ཐོགས་ཏེ།
ལ་ཅའི་ལྕགས་རི་རྣམས་ལ་མེ་སྤར་ཏེ་བསྲེགས་པས། ལྕགས་རི་ནང་མ་གཉིས་ཀྱང་ཞོར་ལ་ཚིག་
པས སྲིན་པོའི་གྲོང་ཁྱེར་གསུམ་བརྩེགས་འཇིགས་པར་བྱས་སོ། །དེས་ན།ད་ལྟར་གྱི་གུར་མགོན་ནི།
སྔོན་གྱི་རྒྱལ་པོ་རཱ་མ་ཎ་ཡིན་ཏེ།དེའི་བསྟོད་པར་གྲོང་ཁྱེར་གསུམ་བརྩེགས་འཇིགས་བྱེད་པ།ཞེས་
དང༌།སྲིན་པོ་ལང་ག་པུ་རིའི་གྲོང་ཁྱེར་གསུམ་གཏན་ནས་བརླག་པར་མཛད་པ། ཞེས་བསྟོད་པ་སྟེ།
སྔོན་རཱ་མ་ཎའི་དུས་སུ་བཅོམ་པའི་སྒོ་ནས་བསྟོད་པའོ །དེ་ནས་རྒྱལ་པོ་འཁོར་དང་བཅས་པ་མཚོ་ཡི་
197

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱི་རོལ་དུ་སླེབ་ནས། རྒྱལ་པོ་རཱ་མ་ཎས། བར་གྱི་མཚོ་དེ་གཞུ་མཆོག་གི་ལེགས་པར་དཀྲུགས་ཤིང་
བསྐོར་ནས་བཞག་པས། འཁོར་མཚོ་རུ་འཁྱིལ་ཏེ་ཕྱིས་མི་ཡུལ་དུ་སྲིན་པོ་ཡོང་པ་མེད་པར་བྱས་ནས།
ཕྱིར་ལོག་པའི་ཚེ་སྲིན་པོ་བསད་པ་དེ་ལྷ་ཡུལ་དུ་སྐྱེས་ནས། ལྷ་དབང་བརྒྱ་བྱིན་སྔར་གྲོགས་པོ་ཡིན་
པས། དམག་རོགས་ལ་བསྒྲོན་ཏེ། སྤྲེ་དམག་རྣམས་ལ་མཚོན་ཆའི་ཆར་ཕབ་ནས། ལུས་དུམ་བུར་
གཏུབ་ཏེ་བསད་པར་གྱུར་ཏོ། །དེའི་ཚེ་བརྒྱ་བྱིན་སྤྲིན་གྱི་གོ་བར་ན་ཚུར་མདའ་བཀངས་ཏེ། རྒྱལ་པོ་
རཱ་མ་ཎའི་སྟེང་དུ་འོངས་པ་མཐོང་བ་དང༌།རྒྱལ་པོ་རཱ་མ་ཎས་མདའ་བཀངས་བརྡེག་པར་བརྩམས་
པ་དང་། བརྒྱ་བྱིན་འཇིགས་ནས་འདར་བ་དང་བཅས་། མདའ་མ་བསྣུན་ཞིག །ཁྱེད་རང་གི་སྤྲེའུ་
རྣམས་གསོས་པར་བྱེད་དོ། །ཞེས་ཟེར་ཞིང་། བརྒྱ་བྱིན་གྱིས་ལྷའི་བདུད་རྩི་ཕབ་ནས།ཐམས་ཅད་
སོས་པར་བྱས་སོ། །ཞེས་གྲག་གོ །གཏམ་རྒྱུད་འདིས་ནི། བསམ་པ་རྒྱ་ཆེ་བ་དང་འབྱོར་པ་རྒྱ་ཆེ་བ་
གཉིས་འབད་མེད་དུ་ཤེས་པར་འགྱུར་རོ།།
གཉིས་པ་གཞུང་དོན་དངོས་ལ་འཇུག་པ་ལ། མཚན་ཉིད། དཔེ་སྦྱོར། མཇུག་སྡུད་དང་
གསུམ་ལས། དང་པོ་ནི།བསམ་པའམ་ནི་སྦྱོར་བ་ཡི། །ཆེན་པོ་ཉིད་ནི་བླ་མེད་གང་། །དེ་ནི་རྒྱ་ཆེན་
ཞེས་པ་ཡི། །རྒྱན་དུ་སྔོན་གྱི་མཁས་པས་བརྗོད། །ཅེས་པས་བསྟན་ཏེ།དེ་ཡང་།བསམ་པ་ཤིན་ཏུ་རྒྱ་
ཆེ་བའི། འབྱོར་པ་ཤིན་ཏུ་རྒྱ་ཆེ་བའི་ཡོན་ཏན། ཤིན་ཏུ་ཕུལ་དུ་བྱུང་བ། རྒྱ་ཆེན་པོ་ཉིད་བླ་ན་མེད་པ།
བརྗོད་པར་བྱེད་པའི་ཚིག་སྦྱོར་གང་ཡིན་པ་དེ་ནི་རྒྱ་ཆེན་ཞེས་བྱ་བའི་རྒྱན་དུ་སྔོན་གྱི་མཁས་པ་རྣམས་
ཀྱིས་བརྗོད་དོ། །ཞེས་པའོ། །
གཉིས་པ་ལ་གཉིས། བསམ་པ་རྒྱ་ཆེ་བ་དང་། འབྱོར་པ་རྒྱ་བའོ། །དེ་ལ་དང་པོ་ནི། རཱ་
ཝ་ཎ་ཡི་མགོ་བཅད་པའི། །བྱ་བའི་ཁུར་ཡང་བཟོད་པ་གང༌། །ར་གྷུའི་བུ་དེས་བླ་མ་ཡི། །བཀའ་
ལས་འདའ་བར་ནུས་མ་གྱུར། །ཞེས་པས་བསྟན་ཏེ དེ་ཡང་། རཱ་ཝ་ཎ་ཞེས་བྱ་བ་སྲིན་པོའི་རྒྱལ་པོ་
ཡིན་ལ། དེའི་མགོ་བཅད་པ་སྟེ།སྲོག་གཅོད་པའི་བྱ་བའི་ཁུར་ཤིན་ཏུ་སྒྲུབ་པར་དཀའ་བ་ཤིན་ཏུ་ལྕི་
བ་ཡིན་ཡང་།དེ་ལྟ་བུའི་བྱ་བ་དེ་བཟོད་པ་སྟེ། འཁུར་ནུས་པ་གང་ཡིན་པའི་རྒྱལ་པོ་རཱ་གྷུའི་བུ རཱ་མ་
ཎ་ཞེས་བྱ་བ། ཤིན་ཏུ་རྩལ་དང་སྙིང་སྟོབས་ཆེ་བ་དེས། རང་གི་བླ་མ་སྟེ། ཡབ་རྒྱལ་པོ་ཤིང་རྟ་བཅུ་
198

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
པའི་བཀའ་ལས། ཁྱོད་རེ་ཞིག་སི་ཏཱ་ཁྱེར་ལ་ནགས་སུ་སོང་ཤིག །ངས་ཁྱོད་ནུ་བོ་བྷཱ་ར་ཏ་ལ་རྒྱལ་
སྲིད་སྟེར་བར་ཁས་བླངས་སོ། །ཞེས་གསུངས་པ་ལ། བསམ་པ་ཆུང་ན རྒྱལ་སྲིད་ཆེ་རྒྱུད་ཀྱིས་
འཛིན་པ་ཡིན་པ་ལ། ཆུང་བས་འཛིན་པ་མི་རིགས་སོ་ཞེས། རྒོལ་བ་ཡིན་པ་ལ། རྒྱལ་པོ་འདི་ནི་
བསམ་པ་རྒྱ་ཆེ་བས ཡབ་རྒྱལ་པོས་གསུངས་པའི་བཀའ་ལས་འདའ་བ་སྟེ། བརྒལ་བར་ནུས་པ་མ་
ཡིན་པར།བཀའ་ཅི་གསུང་དང་དུ་ལེན་པར་གྱུར་པ་ནི།བསམ་པ་རྒྱ་ཆེ་བས།བསམ་པ་རྒྱ་ཆེའི་རྒྱན་
ཞེས་བྱའོ། །
གཉིས་པ་ནི།རིན་ཆེན་རྩིག་པ་ལ་འཕོས་པའི།།གཟུགས་བརྙན་བརྒྱ་ཡིས་བསྐོར་གྱུར་པ།།
ལང་གའི་དབང་ཕྱུག་དེ་ཁོ་ན། །ཨཉྫན་བུས་དཀའ་བས་ཤེས། །ཞེས་པས་བསྟན་ཏེ།དེ་ཡང༌།སྲིན་
པོའི་ཕོ་བྲང་རིན་པོ་ཆེ་སྣ་ཚོགས་ལས་གྲུབ་པའི་རྩིག་ངོས་ཤིན་ཏུ་དྭངས་པ་ལ་ཤར་བའི་ཏེ། འཕོས་
པའི་སྲིན་པོའི་གཟུགས་བརྙན་བརྒྱ་ཕྲག་དུ་མ་ཡིས་བསྐོར་བར་གྱུར་པའི་དབུས་ན། སྲིན་པོའི་རྒྱལ་
པོ་ལང་གའི་དབང་ཕྱུག་རཱ་ཝ་ཎ་གནས་ཤིང་འཁོད་པ་དེ་ལ། འདི་ནི་ཝ་རཱ་ཎའོ །གཞན་རྣམས་ནི་
གཟུགས་བརྙན་ནོ།།ཞེས་སོ་སོ་ཐ་དད་དུ་འབྱེད་པ་དཀའ་བ་ལས།འདི་རྣམས་ཀྱི་ནང་ནས།འདི་ཁོ་
ན་རཱ་ཝ་ཎའོ །འདི་ལས་གཞན་རྣམས་གཟུགས་བརྙན་ནོ། །སྙམ་དུ་རྟོགས་པ་ནི། ཨཉྫ་ན་ཞེས་བྱ་
བའི་བུ། སྤྲེའུའི་རྒྱལ་པོ་ཧ་ནུ་མན་ད་ཞེས་བྱ་བ། རང་བཞིན་གྱི་ཤེས་པ་བཀྲ་བ་དེས སི་ཏཱ་འཚོལ་
བའི་ཕྱིར་དུ། དེར་ཕྱིན་ནས་ལེགས་པར་བརྟགས་ཤིང་དཀའ་སྤྱད་བྱས་ནས་ཤེས་ཀྱི།དེ་མ་ཐག་ཏུ་
ཤེས་པ་ནི་མ་ཡིན་ནོ །ཞེས རིན་ཆེན་རྩིག་སོགས་འབྱོར་པ་རྒྱ་ཆེ་བར་བསྟན་པས། འབྱོར་པ་རྒྱ་
ཆེའི་རྒྱན་ཞེས་བྱའོ། །
གསུམ་པ་། སྔ་མར་བསམ་པའི་བདག་ཉིད་ཆེ། །འདིར་ནི་མངོན་པར་འབྱོར་བ་བརླིང་། །
རྒྱ་ཆེ་གཉིས་པོ་འདི་དག་ཀྱང་། །གསལ་བར་རབ་ཏུ་མཚོན་པ་ཡིན། །ཞེས་པས་བསྟན་ཏེ། དེ་ཡང་།
དཔེར་བརྗོད་སྔ་མར་རྒྱལ་པོ་རཱ་མ་ཎ་བསམ་པ་ཤིན་ཏུ་ཆེ་བའི་བདག་ཉིད་བསྟན་པ་ཡིན་ལ། དཔེར་
བརྗོད་འོག་མ་འདིར་ནི། སྲིན་པོའི་རྒྱལ་པོ་དེ། རིན་པོ་ཆེའི་ཕོ་བྲང་ན་གནས་ཤིང་མངོན་པར་འབྱོར་
པ་བརླིང་པས། འབྱོར་པ་ཤིན་ཆེ་བར་བསྟན་པ་ཡིན་ལ། དེ་ལྟ་བུའི་རྒྱ་ཆེའི་རྒྱན་གཉིས་པོ་དེ་དག་
199

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ
ཀྱང༌།གོང་དུ་བསྟན་པའི་དཔེར་བརྗོད་གཉིས་ཀྱི་གསལ་བར་རབ་ཏུ་མཚོན་ཏེ་བསྟན་པ་ཡིན་ནོ། །
ཞེས་པའོ།།
ཉི་རྩ་གསུམ་པ་བསྙོན་དོར་གྱི་རྒྱན་ལ། མཚན་ཉིད། དཔེར་བརྗོད། མཇུག་སྡུད་དང་
གསུམ་ལས།དང་པོ་ནི།སྙོན་དོར་དག་ནི་བསྙོན་བྱས་ནས།།དོན་གཞན་ཅུང་ཟད་སྟོན་པ་སྟེ། །ཞེས་
པས་བསྟན་ཏེ། དེ་ཡང་།བསྙོན་དོར་གྱི་མཚན་ཉིད་དག་ནི། དངོས་པོ་རང་གི་ངོ་བོ་གང་ཡིན་པ་དེ།
རང་གི་ངོ་བོ་མ་ཡིན་ཞེས། དངོས་སུ་བསྙོན་ནས།དེ་ལས་དོན་གཞན་ཆོས་སམ། ཆོས་ཅན་གྱི་ངོ་བོ་
ཅུང་ཟད་ཕྱོགས་མཐུན་ཙམ་སྟོན་པར་བྱེད་པའོ། །ཞེས་སོ །
གཉིས་པ་ལ་གསུམ།ཆོས་དང༌། ཡུལ་དང༌། རང་བཞིན་ལ་སྙོན་དོར་དང་གསུམ་ལས།
དང་པོ་ནི། འདོད་པ་དག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད། །ཅེས་པས་བསྟན་། དེ་
ཡང་། འདོད་ལྷ་དག་ནི་འཇིག་རྟེན་མདའ་ལྔ་པར་གྲགས་པ་ཡིན་པ་ལ། མདའ་ལྔ་པ་མ་ཡིན་། །
ཞེས་དངོས་སུ་བསྙོན་ནས།དེ་ལས་དོན་གཞན་སྒྲོ་དང་ལྡན་པའི་མདའ་སྟོང་ཕྲག་ཡོད་པ་ཅན་ཡིན་།
གལ་ཏེ་མེད་ན་མདའ་ལྔ་ནི་གྲངས་ཉུང་ཞིང་འཇམ་པས།འཇིག་རྟེན་གསུམ་ལས་རྒྱལ་བར་མི་ནུས
སོ་ཞེས།འདོད་ལྷ་ཆོས་མདའ་ལྔ་ལ་བསྙོན་པ་ཡིན་པས།ཆོས་ལ་བསྙོན་པ་ཞེས་བྱའོ། །
གཉིས་པ་ལ་དཔེ་དོན་གཉིས་ལས། དང་པོ་ནི། ཙན་དན་ཟླ་འོད་དལ་བུ་ཡི། །ལྷོ་ཕྱོགས་
དྲི་ཡི་བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ངོར་ནི་བསིལ་ཞེས་གྲག །ཅེས་པས་
བསྟན་ཏེ། དེ་ཡང་། ཙན་དན་དང་ཟླ་འོད་ཤིན་ཏུ་དཀར་བ་དང་།ལྷོ་ཕྱོགས་མ་ལ་ཡའི་རི་བོ་ལས་
བབས་པའི།དྲི་ཞིམ་པོའི་གཞོན་པ་དལ་བུར་རྒྱུ་བའི་རླུང་ཤིན་ཏུ་བསིལ་བ་དང་བཅས་པ་འདི་རྣམས་ནི
ཆགས་ལྡན་བདག་གི་ལུས་ལ་རེག་པས་ཏེ།ཕོག་པ་ཙམ་གྱི་དྲོད་སྐྱེད་པ་ལ། མེའི་རང་བཞིན་ཚ་བའི་
གདུང་བ་དྲག་ཏུ་སྤྲོ་ཞིང་འཕེལ་བར་བྱེད་དེ། དེ་དག་སྐྱེ་བོ་གཞན་གྱི་ངོར་ལུས་ལ་ཕོག་པས་ཤིན་ཏུ་
བསིལ་ཞེས་གྲགས་པ་ནི།མི་བདེན་ཏེ།བརྫུན་ཡིན་པར་ཟད་དོ། །ཞེས་འདོད་པས་དྲག་ཏུ་གདུངས་
པ་འགའ་ཞིག་གི་སྨྲས་པས།ཡུལ་ལ་བསྙོན་དོར་ཞེས་བྱའོ། །
གཉིས་པ་ནི། འདོད་ལྡན་གྱིས་ནི་གཞན་ལ་དེ། །བསིལ་བར་ཁས་བླངས་བདག་ཉིད་ལ། །
200

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཚ་བ་ཉིད་དུ་རབ་བསྟན་ཕྱིར། །འདི་ནི་ཡུལ་ལ་སྙོན་པའོ །ཞེས་པས་བསྟན་། དེ་ཡང་འདོད་ལྡན་
གྱིས་ནི་སྐྱེ་བོ་གཞན་ལ། ཙན་དན་ལ་སོགས་པ་གསུམ་པོ་དེ།བསིལ་བར་དངོས་སུ་ཁས་བླངས་ལ།
ཆགས་ལྡན་བདག་ཉིད་ལ་དྲོད་སྐྱེད་པ་མེའི་རང་བཞིན་ཚ་བ་ཉིད་དུ་རབ་བསྟན་པའི་ངག་འདི་ནི།
ཆགས་ལྡན་ལ་སོགས་ཡུལ་འགའ་ཞིག་ལ་ལྟོས་ནས། དངོས་པོའི་ངོ་བོ་ལ་བསྙོན་གྱི། སེམས་རང་
བཞིན་དུ་གནས་པའི་སྐྱེ་བོ་ཀུན་ལ་ལྟོས་ནས་བསྙོན་པ་མ་ཡིན་པས།ཡུལ་འགའ་ཞིག་ལ་ལྟོས་པའི
བསྙོན་དོར་ཞེས་བྱའོ། །
གསུམ་པ་ལ་ཡང༌། དཔེ་དོན་གཉིས་ལས། དང་པོ་ནི། བདུད་རྩི་ཟག་པའི་འོད་ཟེར་ཅན། །
ཟླ་བ་ཞེས་པར་བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་
ཉིད། །ཅེས་པས་བསྟན་ཏེ། དེ་ཡང༌། ཟླ་བ་འདི་བདུད་རྩི་ཟག་པའི་འོད་ཟེར་ཅན་ཡིན་ནོ། །ཞེས་
པར་བདག་ཅག་འཇིག་རྟེན་པ་རྣམས་ལ་གྲགས་ཤིང་འདོད་ཀྱང༌།དོན་གྱི་བདག་ཉིད་དེ་ཡིན་ལུགས་ལ
ཟླ་བ་འདི་ནི་བདུད་རྩི་ཟག་པའི་འོད་ཟེར་ཅན་ལས་གཞན།དུག་ཟག་པའི་འོད་ཟེར་ཅན་དང་ལྡན་པ་
ཉིད་ཡིན་ཏེ། བདག་གི་ལུས་ལ་ཟླ་འོད་ཀྱི་རེག་པས། དུག་གིས་སྐྱེད་པའི་འབྲས་བུ། གདུང་བའི་
དྲོད་དྲག་ཏུ་འབར་བས་སོ་ཞེས།བྲལ་བས་ཉེན་པ་འགའ་ཞིག་གིས་སྨྲས་སོ། །
གཉིས་པ་ནི།ཅེས་པ་ཟླ་བའི་ཟླ་བ་ཉིད།།བཟློག་ནས་དོན་གཞན་བདག་ཉིད་ནི། །འདོད་
ནི་རང་བཞིན་སྐྱོན་
པས་གཟིར་བས་བརྗོད་པའི་ཕྱིར་། །འདི་ནི་རང་བཞིན་སྙོན་དོར་རོ། །ཞེས་པས་བསྟན་ཏེ། དེ་ཡང༌།
བདུད་རྩི་ཟག་ཅེས་པ་གོང་དུ་བསྟན་པའི་ཚིག་སྦྱོར་འདི་ནི་ཟླ་བ་རང་གི་ངོ་བོ་བདུད་རྩི་ཟག་པའི་འོད་
ཟེར་ཅན་གྱི། ཟླ་བ་ཡིན་པ་ཉིད་བཟློག་ནས་། བསྙོན་དོར་བྱས་ཏེ། བདུད་རྩི་ཟག་པ་ལས། དོན་
གཞན་དུག་ཟག་ཟེར་དང་ལྡན་པའི་བདག་ཉིད་དུ་འདོད་པས་གཟིར་བའི་ཆགས་ལྡན་འགའ་ཞིག་
གིས་བརྗོད་པའི་ཕྱིར། གོང་གི་ཚིག་སྦྱོར་གྱི་ངག་འདི་ནི་ཟླ་བ་རང་གི་ངོ་བོ་བདུད་རྩི་ཟག་པའི་འོད་
ཟེར་ཅན་གྱི་ངོ་བོ་ལ་བསྙོན་པའི་ཕྱིར།རང་བཞིན་གྱི་བསྙོན་དོར་ཞེས་བྱའོ། །གཉིས་པ་།གཟུགས་
ཅན་བསྙོན་དོར་སྔར་ཉིད་དུ། །གཟུགས་ཅན་རྣམས་ལ་རབ་བསྟན་ཏེ། །དེ་ཡི་བསྙོན་དོར་དབྱེ་བ་
རྣམས། །མཚོན་བྱ་དག་ལ་རྒྱ་ཆེར་མཚོན། །ཞེས་པས་བསྟན་ཏེ། དེ་ཡང་། གཟུགས་ཅན་གྱི་བསྙོན་
201

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དོར་ནི། འདི་ནི་གདོང་མིན་འདི་པདྨ། །ཞེས་སོགས་གཟུགས་ཅན་གྱི་སྐབས་སུ་སྔར་ཉིད་དུ་རབ་ཏུ་
བསྟན་ཟིན་ཏེ། དེ་ཡང༌། གོང་དུ་བསྟན་པའི་རིགས་པ་འདི་ཡིས། བསྙོན་དོར་གྱི་དབྱེ་བ་གཞན་ཡང་
མང་དུ་ཡོད་ལ།རྒྱུ་ལ་བསྙོན་དོར་དང༌།ཐམས་ཅད་ལ་བསྙོན་དོར་དང༌། སྙན་པར་སྨྲ་བའི་བསྙོན་
དོར་ལ་སོགས་པ་དུ་མ་ཡོད་པ་རྣམས་ཀྱང༌། རང་རང་མཚོན་ནས་བསྟན་པར་བྱ་བའི་གཞུང་ངམ།
དཔེ་སྦྱོར་དག་ལ་རྒྱ་ཆེར་མཚོན་ནས་ཤེས་པར་བྱེད་དགོས་སོ།།ཞེས་སྟོན་པའོ།།ཊཱིཀ་བྱེད་སྔ་མ་དག་
གིས་དཔེའི་བསྙོན་དོར། ཟླ་བ་ལ་ནི་ཁྱོད་གདོང་དང༌། །ཞེས་དགག་པའི་དཔེའི་སྐབས་སུ་བསྟན་
ཟིན་ནོ། །གསུངས་པ་ནི་མི་འཐད་དོ།།
ཉེར་བཞི་པ་སྦྱར་བའི་རྒྱན་ལ།མཚན་ཉིད་དང༌།དཔེ་སྦྱོར་གཉིས་ལས། དང་པོ་ནི།སྦྱར་
བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཡིན་པར་འདོད། །ཅེས་པས་བསྟན་ཏེ། དེ་ལ་
སྦྱར་བའི་མཚན་ཉིད་ནི། གཟུགས་སམ། སྒྲའི་ཚུལ་གཅིག་དང་ལྡན་པའི་ཚིག་གང་ཞིག །དོན་ཐ་
དད་པ་དུ་མའི་བདག་ཉིད་ཅན་ཡིན་པར་འདོད་དོ། །ཞེས་པའོ། །
གཉིས་པ་ལ་གཉིས།གཉིས་སུ་བསྡུས་ཏེ་བཤད་པ་དང༌། བདུན་དུ་དབྱེ་བའོ། །དང་པོ་ལ་
ཡང༌། མཚན་ཉིད། དཔེར་བརྗོད་གཉིས་ལས། དང་པོ་ནི། དེ་ཚིག་ཐ་དད་མིན་པ་དང༌། །ཐ་དད་
ཚིག་འདྲ་རྣམ་པ་གཉིས། །ཞེས་པས་བསྟན་ཏེ།དེ་ཡང༌།ཚིག་གཅིག་གིས་བརྗོད་བྱའི་དོན་ཐ་དད་པ་
སྟོན་པའི་ཚིག་སྦྱོར་དེ་ལ། ཚིག་གི་གཅོད་འཚམས་ཐ་དད་ཀྱི་དབང་གིས། དོན་ཐ་དད་དུ་འགྲོ་བ་མ་
ཡིན་པའི་ཚིག་དེ་ཉིད་གཅིག་པུས།དོན་ཐ་དད་པ་གཉིས་ལ་སོགས་པ་སྟོན་པ་ཨུ་ད་ཡ་ལ་སོགས་པ་
ལྟ་བུ་དང༌། གཞན་ཡང༌།ཚིག་གཟུགས་གཅིག་ཅིང་འདྲ་བ། ན་ཀྵ་ཏྲ་ཞེས་པ་ལྟ་བུ་འདི་ལ།གཅོད་
འཚམས་ཐ་དད་ཀྱི་དབང་གིས།དོན་ཐ་དད་པ་གཉིས་སུ་འགྱུར་བ་དང༌།རྣམ་པ་གཉིས་སུ་ཡོད་ཅེས་
པའོ།།
གཉིས་པ་ལ་གཉིས་ལས།གཅོད་འཚམས་ཐ་དད་མ་ཡིན་པ་ནི།ཨུ་ད་ཡ་གནས་མཛེས་པ་
ཅན། །དཀྱིལ་འཁོར་ལ་ཆགས་རྒྱལ་པོ་འདི། །མྲྀ་དུ་ཀ་རཿ འཇིག་རྟེན་གྱི། །ཡིད་ནི་རབ་ཏུ་འཕྲོག་
པར་བྱེད། །ཅེས་པས་བསྟན་ཏེ། དེ་ཡང༌། ཨུ་ད་པའི་སྒྲ་གཅིག་པོ་འདིས དོན་ཐ་དད་པ་གཉིས་
202

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྟན་ཏེ། དེ་ཡང་། རྒྱལ་པོའི་སྟེང་དུ་ལང་ཚོ་དར་བ་ལ་གནས་པའི་མཛེས་པ་ཅན་ལ་འཇུག་ལ།ཟླ་
བའི་སྟེང་དུ་ཟླ་བ་འཆར་བ་ལ་གནས་པའི་མཛེས་པ་ཅན་ལ་འཇུག་པས དེ་ཡི་མཛེས་པ་ཅན་ནི
དམར་བའི་མདངས་ཀྱི་མཛེས་པ་ཅན་ཡིན་པས།དེ་འཆར་ཁའི་ཟླ་བའི།བཞིན་གྱི་དཀྱིལ་འཁོར་ལ་
ཆགས་ཞེས་པའོ། །རྒྱལ་པོ་ནི། ཟླ་བ་དང་ནི།ཟླ་བ་དང་རྒྱལ་པོ་གཉིས་ཀ་འཇུག་ལ། མྲྀ་དུ་ཀ་རཿའི་
སྒྲ་ནི། ཟླ་བའི་སྟེང་དུ་འཇམ་པའི་འོད་དང༌། རྒྱལ་པོ་སྟེང་དུ་འཇམ་པའི་དཔྱ་སྟེ། ཁྲལ་རན་པར་
བསྡུས་པ་ལ་འཇུག་པའོ། །དེས་ན་དེ་གཉིས་ཀྱིས། འཇིག་རྟེན་ཐམས་ཅད་ཀྱི་ཡིད་ནི་རང་དབང་
མེད་དུ་རབ་ཏུ་འཕྲོག་པར་བྱེད་ཅིང༌།གཉིས་ཀ་ལ་མཉམ་ཉིད་དུ་སྦྱར་བས་ན་སྦྱར་བ་ཞེས་བྱའོ །དེ་
ཡང་དོན་བསྡུ་ན། ཟླ་བ་ལ་སྦྱར་ན། ཨུ་ད་པ། འཆར་བཞིན་པའི་ཤར་རིའི་རྩེ་ལ་གནས་པའི་དམར་
འོད་ཀྱིས་མཛེས་པས་དཀྱིལ་འཁོར་ལ་ཆགས་པའི་བསིལ་ཟེར་རྒྱལ་པོ། མྲྀ་དུ་ཀ་རཿ ཞེས་བྱ་བ་
འཇམ་པའི་འོད་བསིལ་ཟེར་འཕྲོ་བས། འཇིག་རྟེན་ཀུན་གྱི་ཡིད་རབ་ཏུ་འཕྲོག་པར་བྱེད་ཅེས་པའོ །
རྒྱལ་པོ་ལ།ཨུ་ད་ཡ་ཞེས་བྱ་བ། ལང་ཚོ་དར་བ་ལ་གནས་པའི་དམར་བའི་མདངས་ཀྱིས་མཛེས་པའི་
བཞིན་རས་ཀྱི་དཀྱིལ་འཁོར་ལ་ཆགས་པའི་ས་བདག་རྒྱལ་པོ་ཆེན་པོ་འདི། མྲྀ་དུ་ཀ་རཿ ཞེས་བྱ་བ་
འཇམ་པའི་དཔྱ་སྟེ། ཁྲལ་རན་པར་སྡུད་པས།འཇིག་རྟེན་ཀུན་གྱི་ཡིད་ནི་རབ་ཏུ་འཕྲོག་པར་བྱེད།
ཅེས་པ་ལ་འཇུག་གོ། །སྐབས་འདིར། ལོ་ཙཱ་བ་ཆེན་པོ་རྣམས་ཀྱིས་ཨུ་ད་ཡ། འཆར་བ་ལ་གནས་སུ་
བསྒྱུར་བ་དང༌། མྲྀ་དུ་ཀ་རཿ འཇམ་པའི་དཔྱ་རུ་བསྒྱུར་བ་ནི། ཕྱོགས་གཅིག་བསྒྱུར་ལ། ཕྱོགས་
གཅིག་མ་བསྒྱུར་བས། སྦྱར་བ་ཞིག་ཡིན་པ་ལ།དེའི་ཕྱིར། མ་བསྒྱུར་བར་སཾ་སྐྲྀ་ཏ་རང་སོར་བཞག་
ན་ལེགས་སོ། །
གཉིས་པ་གཅོད་འཚམས་ཐ་དད་ཀྱིས་དོན་གཉིས་སུ་བསྒྱུར་བ་ནི། རྒྱ་སྐད་ཚིགས་བཅད་
གཅིག་ལ།བོད་སྐད་ཚིགས་བཅད་གཉིས་སུ་བསྒྱུར་དགོས་པ་ལས།དང་པོ་ནི།རྒྱུ་སྐར་ལམ་ནི་རབ་
གནས་པ། །མཚན་མོར་བྱེད་པ་དང་བསྡོངས་ནས། །སྲོད་ལ་ཡི་ནི་བདག་འདི་ལྟར། །དགའ་བ་མེད་
པ་ཅིས་མ་མནར། །ཞེས་པས་བསྟན་ཏེ།དེ་ཡང༌།རྒྱུ་སྐར་རྒྱུ་བའི་ལམ་ནི་ནམ་མཁའ་ཡིན་ལ།དེ་ལ་
རབ་ཏུ་གནས་པའི་མཚན་མོར་བྱེད་པ། ཟླ་བ་ཉ་གང་བ་ཤར་ཙམ་ཉིད་དང་བསྡོངས་ནས་འོངས་པའི་
203

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྲོད་ལ་ཡིས་ནི། སྲེད་ལྡན་བདག་འདོད་པའི་གདུང་བ་དྲག་པོས་འདི་ལྟར་དུ་གདུངས་ཤིང་། ཡིད་
དགའ་བ་མེད་པར།ཅིས་མ་མནར་ཏེ། ལེགས་པར་མནར་བས་སྡུག་བསྔལ་བའོ །ཞེས་སྦྱར་བ་
ཕྱོགས་གཅིག་བརྗོད་པའོ།།
སྦྱར་བ་གཉིས་པ་ནི། རྒྱལ་རིགས་ལམ་ལ་མི་གནས་པ། །རྒྱལ་པོའི་སྐྱོན་གྱི་འབྱུང་གནས་
དང༌། །བསྡོངས་ནས་སྐྱོན་མང་དག་གིས་བདག །དགའ་མེད་འདི་ལྟར་ཅིས་མ་མནར །ཞེས་པས་
བསྟན་ཏེ། དེ་ཡང༌། རྒྱལ་རིགས་ཀྱི་ལམ། སྔོན་གྱི་རྒྱལ་པོ་དག་གི་ཆོས་ལུགས་བཟང་པོ་ལ་མི་
གནས་པ། རྒྱལ་པོ་ཁྲིམས་ལ་འགལ་བར་འཇུག་པའི་སྐྱོན་གྱི་འབྱུང་གནས། དེ་དག་དང་བསྡོངས་
ནས་འོངས་པའི་སྐྱོན སྔར་གྱི་ཁྲིམས་ལུགས་ལ་མེད་པ་བསར་རྩུགས་མང་དུ་བྱུང་བ་རྣམས་ཀྱིས།
བདག་མངའ་འོག་རྣམས་ཡིད་དགའ་བ་མེད་པས་འདི་ལྟར་དུ།ཉོན་མོངས་ཤིང་སྡུག་བསྔལ་བས
ཅིས་མ་མནར་ཏེ། ཤིན་ཏུ་མནར་རོ། །ཞེས་པའོ། །འདི་ནི་ཚིག་གཅིག་ལ་གཅོད་འཚམས་ཐ་དད་
ཀྱིས་དོན་གཉིས་སུ་འགྱུར་བ་ཡིན་ཏེ། དེ་ཡང༌། ན་ཀྵ་ཏྲ་པ་ཐ་ཝརྟི་ནཱ། ཞེས་པའི། ན་ཀྵ་ནི། རྒྱུ་
སྐར་དང་། པ་ཐ་ནི་ལམ་དང༌། ཝརྟི་ནཱ་ནི། རབ་གནས་ལ་འཇུག་པ་ཡིན་པས རྒྱུ་སྐར་ལམ་ལ་རབ་
གནས་པ།ཞེས་བྱའོ། །ཡང༌། ཀྵ་ཏྲ་ནི་རྒྱལ་རིགས།པ་ཐ་ནི་ལམ།ཐོག་མའི་ན་ཡི་དགག་ཚིག་ཡིན་
པས།མིན་ཞེས་པ་ལ་འཇུག་ལ།ཝརྟ་ནཱ་ནི།གནས་པ་ཡིན་པས།རྒྱལ་རིགས་ལམ་ལ་མི་གནས་པ།
ཞེས་འབྱུང་། །བོད་ལ་དཔེར་མཚོན་ན། ཁྱོད་ན་ཚ་མེད་དམ་ཞེས་འདྲི་བ་ལ། གཅོད་འཚམས་ཐ་
དད་ཀྱིས།ཁྱོད་ན།ཚ་མེད་དམ། ཞེས་ན་ཡར་སྦྱར་བས།བརྗོད་བྱ་ཐ་དད་ཀྱིས།གོ་བྱ་ཕྱིན་ཅི་ལོག་
ཏུ་འགྱུར་བ་ལྟ་བུའོ། །གཞན་ཡང་། དོ་ཥཱ་ཀ་རཿ ཞེས་པ།དོ་ཥཱ་མཚན་མོ་དང་། ཀ་ར་བྱེད་པ་འཇུག་
པས། མཚན་མོར་བྱེད་པ་ཞེས་བྱའོ། །དེ་བཞིན་དུ།དོ་ཥཱ་ཀ་རཿནི་སྐྱོན་གྱི་འབྱུང་གནས་ལ་འཇུག་སྟེ།
དེ་ཡང་། དོ་ཥཱ་ལས། ཨཱ་ཕྲལ་བའི། དོ་ཥཱ་ནི་སྐྱོན་ཡིན་ལ། ཨཱ་ཀ་ར་ནི་འབྱུང་གནས་ཡིན་པས་སོ། །
དེས་ན།ཚིག་གཅིག་ལ་གཅོད་འཚམས་ཐ་དད་ཀྱིས་དོན་གཉིས་སུ་འགྱུར་བའི་སྦྱར་བ་ཞེས་བྱའོ། །
གཉིས་པ་བདུན་དུ་དབྱེ་བ་ལ། མདོར་བསྟན་པ་དང་དཔེ་སྦྱོར་གྱིས་རྒྱས་པར་བཤད་པར་
གཉིས་ལས། དང་པོ་ལ། བསྟན་ཟིན་པའི་ཚུལ་དང༌། མ་བསྟན་པ་བསྟན་པའི་ཚུལ་གཉིས་ལས།
204

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དང་པོ་ནི། དཔེ་དང་གཟུགས་ཅན་འགོག་པ་དང༌། །ལྡོག་པ་ཅན་སོགས་སྤྱོད་ཡུལ་ཅན། །སྦྱོར་བ་
གོང་དུ་བསྟན་ཟིན་། །ཞེས་པས་བསྟན་ཏེ།དེ་ཡང༌། བསིལ་ཟེར་ཅན་གྱི་འགྲན་ཟླ་དང༌། །ཞེས་
སོགས་སུ། དཔེའི་སྦྱར་བ་དང༌།གྲོགས་མོ་ཁྱོད་ཀྱི་གདོང་པད་ནི །ངང་པའི་རྒྱལ་པོས་ཉེར་སྤྱད་
འོས། །ཞེས་སོགས་སུ། གཟུགས་ཅན་གྱི་སྦྱར་བ་དང༌། བདུད་རྩིའི་བདག་ཉིད་པདྨ་ལ། །སྡང་ཞིང་
སྣུམ་པའི་དཀར་འབྲས་ཅན། །ཞེས་སོགས་སུ འགོག་པའི་སྦྱར་བ་དང༌། ཁྱོད་དང་རྒྱ་མཚོ་དུར་བཱ་རཽ
ཞེས་པ་ལྡོག་པ་ཅན་གྱི་སྦྱར་བ་དང་། སོགས་པས་བསྡུས་པ། མ་ལ་ཡ་ཡི་རླུང་གིས་ནི། ཞེས་པས་
དོན་གཞན་བཀོད་པའི་སྦྱར་བ་དང༌།དྲི་ཡི་བཞོན་པ་ཡིད་འོང་མཐོང༌། །ཞེས་པ། གསལ་བྱེད་ཀྱི་
སྤྱོད་ཡུལ་ཅན་གྱི་སྦྱར་བ་རྣམས།གོང་དུ་བསྟན་ཟིན་། །ཞེས་པའོ། །
གཉིས་པ་ལ།སྟོན་པར་དམ་འཆའ་བ་དང༌། དེ་རྣམས་ཀྱི་ངོ་བོ་བསྟན་པ་གཉིས་ལས།
དང་པོ་ལ།གཞན་པ་འགའ་ཞིག་བསྟན་པར་བྱ། །ཞེས་པས་བསྟན་ཏེ།དེ་ཡང༌།སྦྱར་བ་སྔར་བསྟན་
པ་ལས་གཞན་པ། བྱ་བ་ཐ་དད་མ་ཡིན་པའི་སྦྱར་བ་འགའ་ཞིག་བསྟན་པར་བྱའོ །ཞེས་པའོ། །
གཉིས་པ་ནི། འགའ་ཞིག་བྱ་བ་ཐ་དད་མིན། །གཞན་པ་བྱ་བ་འགལ་མིན་ཡོད། །འགལ་བའི་ལས་
ཅན་དག་ཀྱང་གཞན། །སྦྱར་བ་ངེས་པ་ཅན་ཡང་ཡོད། །ངེས་པ་འགོག་པའི་གཟུགས་བརྗོད་དང༌། །
འགལ་མེད་འགལ་བ་ཅན་ཡང་སྟེ། །དེ་དག་རྣམས་ཀྱི་རང་བཞིན་ནི། །དཔེར་བརྗོད་དག་ལ་གསལ་
བར་འགྱུར། །ཞེས་པས་བསྟན་ཏེ། དེ་ཡང་། སྦྱར་བ་འགའ་ཞིག །དོན་གཉིས་ཀས་ཀྱང༌། བྱ་བ་ཐ་
དད་མ་ཡིན་པ།མཛའ་བོ་འགུགས་པར་གཅིག་པའི་བྱ་བ་གཅིག་ཐུན་མོང་དུ་བསྒྲུབ་པར་བྱེད་པའོ།།
དེ་ལས་གཞན་པའི་སྦྱར་བ། ཐོས་བྱ་དང༌། འཁྱུད་བྱའི་བྱ་བ་འགལ་བ་མ་ཡིན་པའང་ཡོད་དོ། །
གཞན་ཡང་། བྱ་བ་འགལ་བའི་ལས་ཅན་ནུས་པ་དང༌། རྒྱས་པའི་སྒྲ་འགལ་བའི་སྦྱར་བ་དག་ཀྱང་
ཡོད་། །སྦྱར་བའི་སྒྲ་འདི་དག །སྤྱིར་དོན་གཉིས་ལ་འཇུག་ཏུ་ཟིན་ཀྱང་། ད་ལན་སྦྱར་བ་འདི་དག་
གཅིག་ཁོ་ན་ལ་ངེས་པར་བཟུང་བ་ཅན་གྱི་སྦྱར་བ་ཡང་ཡོད་དོ། །གཞན་ཡང་།སྦྱར་བ་དོན་གཅིག་ལ།
ཐོག་མར་ངེས་པར་སྦྱར་བ་ལས། ཡང་དེ་འགོག་པའི་ངོ་བོས་ཏེ། གཟུགས་བརྗོད་པའི་སྦྱར་བ་དང༌།
ཁྱད་གཞི་ཁྱད་ཆོས་གཉིས་འགལ་བ་ཙམ་དུ་བསྟན་པས། འགལ་བ་ཅན་གྱི་སྦྱར་བ་ཡང་ཡོད་དེ།
205

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྦྱར་མེད་རྣམས་ཀྱི་རང་བཞིན་ངོ་བོ་ནི། རྫོགས་པར་འོག་ནས་འཆད་པའི་དཔེ་བརྗོད་དག་ལས
གསལ་བར་སྟོན་པར་འགྱུར་བས།དེར་ཤེས་པར་བྱའོ།།ཞེས་པའོ།།
གཉིས་པ་ལ་བདུན་ལས། དང་པོ་བྱ་བ་གཅིག་གི་སྦྱར་བ་ནི། འཁྱོག་ཅིང་ཡིད་འོང་རང་
བཞིན་ཅན། །ཆགས་པ་གསལ་བར་སྟོན་བྱེད་མ། །མཛེས་མས་བསྐུལ་བའི་མིག་དང་ནི། །ཕོ་ཉ་
མོས་ཀྱང་མཛའ་བོ་འགུགས། །ཞེས་པས་བསྟན་ཏེ། དེ་ཡང༌། འཁྱོག་པ་ལ་སོགས་པ་གསུམ།ཕོ་ཉ་
མོ་དང་།མིག་ཟུར་གཉིས་ལ་སྦྱར་བ་སྟེ།ཕོ་ཉ་མོའི་ངག་གི་མཛེས་མའི་མིག་ཟུར་འཁྱོག་ཅིང་གཡོ་བ་
དང་། ངག་སྙན་པ་དང་། མིག་ཟུར་མཛེས་པས་ཡིད་དུ་འོང་བའི་རང་བཞིན་ཅན་ཡིན་པ་དང་། དེ་
གཉིས་ཀ་ཡང༌། མཛའ་བོ་ལ་ཡིད་རང་དབང་མེད་དུ་ཆགས་པའི ནང་གི་བསམ་པའི་རྣམ་འགྱུར་གྱི་
གསལ་བར་སྟོན་པར་བྱེད་པ་ཡིན་པས།དེ་ལྟ་བུའི་མཛེས་མ་དག་ལ་བདག་དགའ་འོ། །ཞེས་པའོ། །
དེ་ཡང་མཛེས་མ་གཞོན་ནུ། མཛའ་བོ་ལ་ལྷག་པར་ཆགས་པས བསྐུལ་བའི་མིག་ཟུར་གྱི་བྱ་བ་འདི་
དང་ནི། དེས་མངགས་པའི་གཡོག་མོ་ཕོ་ཉ་མོའི་ཚིག །འཁྱོག་ཅིང་གཡོ་སྒྱུ་བའི་རང་བཞིན། མཛའ་
བོ་དང་མཐུན་སྦྱོར་བའི་ངག་ཤིན་ཏུ་སྙན་པར་སྨྲ་བའི་བྱ་བས་ཏེ། དེ་གཉིས་ཀས་ཀྱང་མཛའ་བོ་
འགུགས་པའི་བྱ་བ་གཅིག་བྱེད་པར་མཚུངས་པས་ན།བྱ་བ་གཅིག་པའི་སྦྱོར་བ་ཞེས་བྱའོ། །
གཉིས་པ་བྱ་བ་མི་འགལ་བའི་སྦྱར་བ་ནི།ཡིད་འོང་ཆགས་པ་འཕེལ་བར་བྱེད། །འཇམ་
ཞིང་མྱོས་པའི་གདངས་སྙན་ཅན། །ཁུ་བྱུག་སྒྲ་ནི་ཐོས་གྱུར་ཏེ། །དཀར་མིན་མིག་ཅན་དག་ལ་འཁྱུད། །
ཅེས་པས་བསྟན་། འདི་ཡང་།ཁུ་བྱུག་དང༌།མཛེས་མ་ལ་སྦྱར་བ་སྟེ།གཉིས་ཀ་ཡང་སྐྱེ་བོ་ཀུན་གྱི་
ཡིད་དུ་འོང་ཞིང༌། འདོད་ཆགས་ཀྱི་ཆགས་པ་འཕེལ་བར་བྱེད་ལ།ཤིན་ཏུ་འཇམ་ཞིང་མཉེན་ལ།
ཆགས་པས་མྱོས་པའི་རྒྱགས་པས་གདངས་ཤིན་སྙན་པ། ལྷུང་ལྷུང་དུ་སྒྲོག་པ་ཅན་གྱི་ཁུ་བྱུག་གི་སྒྲ་
སྙན་། །ཤིང་ནེ་ཙུ་ལའི་སྟེང་ན་འཁོད་ཅིང་སྒྲོག་པ་ནི། རྣ་བས་ཐོས་པར་གྱུར་པས། ཆགས་པ་ཤིན་
ཏུ་འཕེལ་ཏེ། དཀར་བ་མ་ཡིན་པའི་མིག་ཅན། རི་དྭགས་མིག་ཅན་མ་དག་ལ་འཁྱུད་ནས།རྩེ་དགའི་
བྱ་བ་ལ་སྤྱོད་པར་བྱེད་དེ། འདི་ནི་ཁུ་བྱུག་གི་སྒྲ་ཐོས་པ་དང༌། མཛེས་མ་ལ་འཁྱུད་པའི་བྱ་བ་གཉིས་
ལྷན་ཅིག་ཏུ་བྱུང་བས་ན།བྱ་བ་འགལ་བ་མ་ཡིན་པའི་སྦྱར་བའོ། །
206

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསུམ་པ་བྱ་བ་འགལ་བ་ཅན་གྱི་སྦྱར་བ་ནི། ཆུ་མ་དང་སྦྱར་འཕེལ་བ་ཡིས །དམར་བ་
རབ་ཏུ་སྟོན་བྱེད་ཅིང༌། །ཚ་ཟེར་ཅན་འདི་ནུབ་གྱུར་།།ལུས་སྐྱེས་དག་ནི་རྣམ་པར་རྒྱས། །ཞེས་པས་
བསྟན་ཏེ། འདི་ཡང༌། ཉི་མ་དང་འདོད་ལྡན་གཉིས་ལ་སྦྱར་བ་སྟེ། ཆུ་མ་ནི།ནུབ་ཕྱོགས་ཆུ་ལྷ་མོ་
གནས་པའི་ཆ།ནུབ་ཀྱི་ཕྱོགས་ཡིན་ལ།དེའི་རི་བོའི་ཕག་ཏུ་ཉི་མ་སྦྱར་བ་སྟེ། ཞུགས་པར་གྱུར་པས་
འཕེལ་བའི དགོངས་ཁའི་ཐུན་འཚམས་ཀྱི་སྤྲིན་དམར་ནམ་མཁའ་ལ་རབ་ཏུ་སྟོན་པར་བྱེད་ཅིང་།
གཞན་ཡང་ཆུ་མ་སྟེ། ནུབ་རིའི་ཕག་ཏུ་ཉལ་མ་སྦྱར་བ་སྟེ། ནུབ་པའི་ཚེ། གོང་གི་ཡོན་ཏན་རྣམས་
ཀྱིས། འདོད་ལྡན་ལ་ཆགས་པ་དྲག་པོ་སྐྱེ་བས་དེའི་དབང་གིས་འཕེལ་བའི་ཆགས་པའི་རྣམ་འགྱུར།
བཞིན་ལ་མདངས་དམར་བ་རབ་ཏུ་སྟོན་པར་བྱེད་ཅིང༌། ལུས་ལས་སྐྱེས་པའི་འདོད་ཆགས་རྣམ་པར་
རྒྱས་པའོ། །དེས་ན་ཚ་ཟེར་ཅན་ནུབ་རིའི་ཕག་ཏུ་ནུབ་པ་དང༌། ལུས་སྐྱེས་འདོད་པ་དག་ནི། སྲེད་
ལྡན་ལ་དྲག་ཏུ་རྣམ་པར་རྒྱས་པའི་རྒྱས་པ་གཉིས། ནུབ་པ་དང་རྒྱས་པའི་སྒྲ་ཙམ་ཞིག་འགལ་བས་ན།
འགལ་བའི་ལས་ཅན་གྱི་སྦྱར་བ་ཞེས་བྱའོ །
བཞི་པ་སྦྱར་བ་ངེས་པ་ཅན་ནི། རལ་གྲི་ཉིད་ལ་ནི་ཏིང་ཤ །གཞུ་ཉིད་ལ་འཁྱོག་པོ་ཉིད། །
མི་དབང་འདི་ཡི་མརྒ་ཎ། །མདའ་རྣམས་ཉིད་ལ་གནས་པ་ཡིན། །ཞེས་པས་བསྟན་ཏེ། དེ་ཡང་།ནི་
ཏིང་ཤའི་སྒྲ་ནི། རལ་གྲི་དང༌།ཁྲོ་བ་ཉིད་ལ་འཇུག་ཅིང་། འཁྱོག་པའི་སྒྲ། གཞུ་ཉིད་དང༌། གཡོན་
ཅན་གཉིས་ལ་འཇུག་ལ། མརྒ་ཎ་ཞེས་པའི་སྒྲ། མདའ་དང༌། སློང་མོ་བ་གཉིས་ལ་འཇུག་པ་ལས།
ད་ལན་གྱི་སྐབས་སུ་མི་ཡི་དབང་པོ་འདི། སྙིང་རྗེ་ཆེ་ཞིང་ཁྲོ་བ་སྤངས་པས། ནི་ཏྲིང་ཤའི་སྒྲ་ནི། རལ་
གྲི་ཉིད་ལ་འཇུག་པར་ངེས་སོ །གཞན་ཡང༌། རྒྱལ་པོ་འདི་ཤིན་ཏུ་དྲང་བས འཁྱོག་པོའི་སྒྲ་ནི།
གཞུ་ཉིད་ཁོ་ན་ལ་ངེས་པར་བཟུང་ངོ་། །དེ་བཞིན་དུ།མིའི་དབང་པོ་འདི།ཤིན་ཏུ་ཕྱུག་ཅིང༌།སློང་མོ་
པ་མ་ཡིན་པས།མརྒ་ཎའི་སྒྲ་འདི། མདའ་རྣམས་ཉིད་ལ་གནས་པ་ཡིན་ནོ། །ཞེས་སོ། །སྒྲ་འདི་དག་
དོན་གཉིས་གཉིས་ལ་འཇུག་ཏུ་ཟིན་ཀྱང༌། ཁྲོ་བ་ལ་སོགས་པའི་སྐྱོན་འདི་གསུམ་རྒྱལ་པོ་ལ་མེད་
ཅིང༌།རལ་གྲི་སོགས་དེ་གསུམ་ཁོ་ན་ལ་ཡོད་པར་སྟོན་པས།ངེས་པ་ཅན་གྱི་སྦྱར་བ་ཞེས་བྱའོ། །
ལྔ་པ་ངེས་པ་འགོག་པའི་སྦྱར་བ་ནི། ཁྱོད་ཀྱི་བསྲུངས་ལ་ཚེར་མ་ནི། །པདྨའི་ཡུ་བ་ཉིད་
207

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལའོ། །འོན་ཀྱང་ཆགས་ཅན་འཁྲིག་པ་ལ། །འཁྱུད་པར་གྱུར་པ་རྣམས་ལའང་མཐོང༌། །ཞེས་པས་
བསྟན་ཏེ། ཀྱེ། ས་བདག་རྒྱལ་པོ་ཞེས་བོས་ནས དེ་ཡང་། ཀ་ཎྱ་ཀ་ཞེས་པའི་སྒྲ་ཚེ་མ་དང༌། མ་
རུངས་པས་འཚེ་བ་དང་། པདྨའི་ཡུ་བའི་སྤུ་དང་། བ་སྤུ་ལངས་པ་ལ་འཇུག་པ་ལ། ཁྱོད་ཀྱི་མངའ་
འོག་གི་འགྲོ་བ་རྣམས་ལ་མ་རུངས་པས་འཚེ་བའི་ཚེར་མ་རྣམས་བཅོམ་ཞིང་བསྲུངས་པས་ཚེར་མ་
མེད་ལ།ཚེར་མ་དེ་ནི་པདྨའི་ཡུ་བ་ཁོ་ན་ཉིད་ལ་མཐོང་ངོ༌། །ཞེས་ངེས་བཟུང་བྱས་ནས།དེ་འགོག་པ།
འོན་ཀྱང་ཆགས་ཅན་འཁྲིག་པའི་བདེ་བ་ལ་ལོངས་སྤྱོད་པར་མཐོང་ནས།གཅིག་གིས་གཅིག་ཕན་
ཚུན་འཁྱུད་པར་གྱུར་པ་རྣམས་ལ་ཡང༌།ཚེར་མ་དེ་མཐོང་སྟེ། ཆགས་པས་ལུས་ལ་སྤུ་ལོང་རྒྱས་པའོ །
འདིར་། ཚེར་མ་དེ་པདྨའི་ཡུ་བ་ཁོ་ན་ལ་ཡོད་པར་སྟོན་པའི་ངེས་མེད།ཆགས་ལྡན་འཁྱུད་པར་གྱུར་
པའི་སྐྱེ་བོའི་ལུས་ལའང་ཡོད་།།ཞེས་ངེས་པ་འགོག་པས་ན།ངེས་པ་འགོག་པའི་སྦྱར་བ་ཞེས་བྱའོ། །
དྲུག་པ་འགལ་བ་མེད་པའི་སྦྱར་བ་ནི། ས་འཛིན་ཀ་ཊ་ཀ་མང་ཞིང༌། །གཟི་བརྗིད་ལྡན་པ་
ངེས་པར་དར། །མཁས་པ་སྐྱེ་དགུའི་བདག་བྱུང་། །རྗེ་བོ་ནུས་པ་འཛིན་ཡང་སྟེ། །ཞེས་པས་བསྟན་།
དེ་ཡང༌། རྒྱལ་པོ་དང་ས་འཛིན་རི་སོགས་ལ་སྦྱོར་བ་སྟེ། དེ་ཡང༌། ས་འཛིན་ནི་རྒྱལ་པོ་ཆེན་པོ་སྟེ
ཁྱད་གཞིའོ། །ཀ་ཊ་ཀ་མང་བ་ནི། རྒྱལ་ཕྲན་མང་པོས་བསྐོར་བའོ། །དེ་ལྟ་བུའི་རྒྱལ་པོ་དེ། གཟི་
བརྗིད་ཤིན་ཏུ་ཆེ་བ་དང་ལྡན་ལ། ངེས་པར་ལང་དར་ལ་བབ་ཅིང་།སྒྱུ་རྩལ་ལ་མཁས་པ་སྟེ སྐྱེ་
དགུའི་མང་པོའི་བདག་ཉིད་དུ་བྱུང་སྟེ། དེ་ནི་མི་རྣམས་ཀྱི་རྗེ་བོ་ཡིན་ལ། ཤཀྟི་ཞེས་བྱ་བའི་མཚོན་ཆ་
བཟུང་ནས།དགྲ་ཕྱོགས་འཇོམས་པའི་ནུས་པ་དཔག་ཏུ་མེད་པ་འཛིན་ཞེས་པས་རྣམས་ཁྱད་ཆོས་སོ། །
ཡང་། ས་འཛིན་ནི་རི་ཏི་ཁྱད་གཞིའོ། །ཀ་ཊ་ཀ་མང་བ་ནི་རིའི་ངོས་སམ།རི་ཆུང་འབར་འབུར་མང་
དུ་ཡོད་པའོ། །གཟི་བརྗིད་ལྡན་པ་ནི་ཉི་མའོ། །ངེས་པར་དར་ནི། རེས་འགའ་མ་ཡིན་པར་རྟག་ཏུ་
འཆར་བ་སྟེ། སྐབས་འདིར། ཨུ་ད་ཡའི་སྒྲས་འཆར་བ་ཡོངས་སུ་བཟུང་བར་བྱའོ། །དེ་ལྟ་བུའི་རི་ཉི་
མ་འཆར་བ་དེ་ལ།རིགས་བྱེད་ལ་མཁས་པའི་དྲང་སྲོང་སྐྱེ་དགུའི་བདག་པོ་ཞེས་བྱ་བ་ཞིག་བྱུང་སྟེ།
དེ་ནི་དྲང་སྲོང་གཞན་གྱི་རྗེ་བོ་ཡང་ཡིན་ལ། རིགས་བསྔགས་ཀྱི་ནུས་པ་ཐོགས་པ་མེད་པ་འཛིན་པ་
ཡང་ཡིན་པས་དེ་རྣམས་ཁྱད་ཆོས་སོ། །དེས་ན། སྦྱར་བ་འདི་ནི། ཁྱད་གཞི་ཁྱད་ཆོས་གཉིས་མི་
208

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འགལ་བའི་སྦྱར་བ་ཡིན་པས། འགལ་མེད་ཀྱི་སྦྱར་བ་ཞེས་བྱའོ། །ཡང་ན། ཁྱད་གཞི་ས་འཛིན་ནི་
རིའི་རྒྱལ་པོ། ཁྱད་ཆོས་ཀ་ཊ་ཀ་མང་བ་ནི།རི་ངོས་སམ། ལག་གདུབ་བོ གཟི་བརྗིད་ལྡན་པ་ནི་ཉི་
མའམ། རྒྱལ་པོས་ཏེ། ཁྱད་གཞི་ངེས་པར་དར་ནི་ཉི་མ་རྟག་ཏུ་འཆར་བ་ལ།རྒྱལ་སྲིད་མི་གཡོ་བར་
རྟག་ཏུ་དར་རྒྱས་ཆེའོ། །འདི་ནི་ཁྱད་ཆོས་སོ། །སྐྱེ་དགུའི་བདག་པ་། ཚངས་པའི་རྒྱལ་པོས་ཏེ།
ཁྱད་གཞིའོ། །ཁྱད་ཆོས་ནི་དེ་གཉིས་ཀའི་མིང་ལ་མཁས་པ་ཞེས་བརྟགས་པའོ །རྗེ་བོ་ནི་སྨིན་དྲུག་
གི་བུའམ།རྒྱལ་པོ་སྟེ་ཁྱད་གཞི། ཁྱད་ཆོས། ཤཀྟི་དྷ་ར་ཞེས་པ་རིམ་པ་ལྟར།ཤཀྟི་ཞེས་བྱའི་མཚོན་
ཆ་འཛིན་པ་དང༌།ནུས་པ་བསྔགས་ལས་བྱུང་བའི་མཐུ་སྟོབས་འཛིན་པའོ། །
བདུན་པ་འགལ་བ་ཅན་གྱི་སྦྱར་བ་ནི། ཉམས་མེད་ཡིན་ཡང་ཆོས་གཅོད་མིན། །རྒྱལ་པོ་
ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད།།ལྷ་རུ་བྱུང་ཡང་རྣམ་མཁས་མིན། །ཞེས་
པས་བསྟན་། དེ་ཡང་། ས་བདག་མིའི་རྒྱལ་པོ་འདི་ནི། རྒྱལ་པོའི་གོ་འཕང་ལས་ཉམས་པ། མེད་
པས། ཉམས་མེད། ཁྱབ་འཇུག་ཡིན་ཡང་། ཆོས་གཅོད་པ་མིན་པས་ཏེ། གླང་མི་བསོད་པའོ། །
འཇིག་རྟེན་གསལ་བས་རྒྱལ་པོ་སྟེ།ཟླ་བ་ཡིན་ཡང༌།ཟད་མི་ཤེས་ཏེ། ཕུན་ཚོགས་འཕེལ་འགྲིབ་ཀྱི་
ཟད་མི་ཤེས་པའོ། །སྐྱེ་དགུ་རྣམས་སྐྱོང་ཞིང་བདེ་བར་བྱེད་པས་བདེ་བྱེད་ཡིན་ཡང་། ལག་འགྲོ་ཀླུ་ཡི་
འཁོར་རམ། སེ་རལ་ཁ་མེད་པའོ །ལྷ་ཡི་རིགས་སུ་བྱུང་སྟེ།ལྷ་ཡིན་ཡང་།རྣམ་པར་མཁས་པ་མ་
ཡིན་། །ཞེས་བྱ་བ་ཁྱད་གཞི་ཉམས་མེད་དེ། །ཁྱབ་འཇུག་ཡིན་པ་དང༌། ཁྱད་ཆོས་གླང་གི་སྲོག་
གཅོད་པ་མ་ཡིན་པ་ལ་སོགས་འགལ་བས།འགལ་བ་ཅན་གྱི་སྦྱར་བ་ཞེས་བྱའོ།།འདིར།བྱུང་སྟེ་ལྷ་
ཡང་མཁས་བྲལ་མིན།ཞེས་བྱ་བ།ཤོང་སྟོན་མཁས་པའི་འགྱུར་ལ་ཡོད་ཀྱང༌།མཁས་བྲལ་མིན་གྱི་
སྐད་དོད་ལ།ཨ་བི་བུདྡྷཅེས་པ་ཡོད་པས། ཨ་ནི་དགག་པ་སྟེ།མིན་པ།བི་ནི་རྣམས་པ།བུདྡྷནི་
མཁས་པའམ་རྟོགས་པའོ། །དེས་ན།རྣམ་མཁས་མིན་ཞེས་པར་བསྒྱུར་ན་ལེགས་སོ། །
ཉེར་ལྔ་པ་ཁྱད་པར་བརྗོད་པའི་རྒྱན་ལ། མཚན་ཉིད།དཔེར་བརྗོད། མ་བཤད་པ་བརླབ་
ཚུལ་ལོ། །དང་པོ་ནི། ཁྱད་པར་རབ་ཏུ་བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །གང་
དུ་མ་ཚང་ཉིད་བསྟན་པ། །དེ་ནི་ཁྱད་པར་བརྗོད་པར་འདོད། །ཅེས་པས་བསྟན་ཏེ། དེ་ཡང༌། དེའི་
209

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འབྲས་བུ་སྐྱེད་པའི་རྒྱུའི་ཁྱད་ཀྱི་ཆོས། གཞན་ལ་ཕུལ་དུ་བྱུང་བ་འགའ་ཞིག །རབ་ཏུ་བརྟན་པའི་ཕྱིར་དུ།
རྒྱུ་དེ་ཉིད་ཀྱི་ཡོན་ཏན་དང༌། རིགས་དང་བྱ་བ་དང༌། རྫས་ལ་སོགས་པ། ཚིག་སྦྱོར་གང་དུ་མ་ཚང་བ་
ཉིད་བསྟན་པ་དེ་ནི་ཁྱད་པར་བརྗོད་པའི་རྒྱན་གྱི་མཚན་ཉིད་དུ་མཁས་པ་རྣམས་ཀྱིས་འདོད་པར་
བྱའོ།།ཞེས་པའོ། །
གཉིས་པ་ལ་གཉིས།ཡོན་ཏན་སོགས་མ་ཚང་བའི་རྒྱུའི་ཁྱད་པར་བསྟན་པ་དང་། རྒྱུའི་
ཁྱད་པར་ཁྱད་འཕགས་སུ་བསྟན་པ་གཉིས་ལས། དང་པོ་ལ་བཞི་ལས། དང་པོ་ཡོན་ཏན་མ་ཚང་
བའི་རྒྱུའི་ཁྱད་པར་ནི། མེ་ཏོག་གཞུ་ཅན་དག་གི་མཚོན། །རྩུབ་པ་མ་ཡིན་བ་མིན། །དེ་ལྟ་ན་ཡང་
འདི་ཡི་ནི། །ས་གསུམ་དག་ལས་རྒྱལ་བར་གྱུར། །ཞེས་པས་བསྟན་ཏེ། དེ་ཡང་། མེ་ཏོག་གཞུ་ཅན་
ནི་འདོད་ལྷ་སྟེ། དེའི་མཚོན་མེ་ཏོག་གི་མདའ་ལྔ་པོ་འདི། རྩུབ་པ་དང་བའི་ཡོན་ཏན་གང་དང་ཡང༌།
ལྡན་པ་མ་ཡིན་པ་དེ་ལྟ་ན་ཡང་། མདའ་ལྔ་པོ་འདི་སྲིད་པ་གསུམ་གྱི་འགྲོ་བའི་སྙིང་ལ་འཕངས་པས།
དེ་ལྔ་ཡིས་ནི། ས་གསུམ་གྱི་འགྲོ་བ་དག་ལས་རྒྱལ་ཞིང༌།ཟིལ་གྱིས་མནན་པར་གྱུར་པས ཨེ་མ་
ཤིན་ཏུ་ངོ་མཚར་ཞེས་པའོ །འདིར་རྩུབ་པ་དང་།རྣོ་བའི་ཡོན་ཏན་བཀག་པས།ཡོན་ཏན་མ་ཚང་
མེད། དེ་ལྟ་ན་ཡང༌། འབྲས་བུ་སྲིད་པ་གསུམ་ལས་རྒྱལ་བར་བསྟན་པས། ཡོན་ཏན་མ་ཚང་བའི་
རྒྱུའི་རྒྱན་ཞེས་བྱའོ། །
གཉིས་པ་རིགས་མ་ཚང་བའི་རྒྱན་ནི། འདི་དག་ལྷ་ཡི་བུ་མོ་མིན། །དྲི་ཟའི་རིགས་ལས་
བྱུང་བ་འང་མིན། །དེ་ལྟ་མོད་ཀྱི་ཚངས་པའི་ཡང་། །དཀའ་ཐུབ་གཞོམ་པ་སྒྲུབ་པར་ནུས། །ཞེས་པས་
བསྟན་ཏེ། དེ་ཡང་། ཤིན་ཏུ་མཛེས་པའི་བུ་མོ་མིག་ཡངས་མ་འདི་དག་ནི། ལྷ་ཡི་རིགས་ལས་བྱུང་
བའི་བུ་མོ་ཡང་མ་ཡིན་ལ། གཞན་ཡང་།དྲི་ཟའི་རིགས་ལས་བྱུང་བའི་དྲི་ཟའི་བུ་མོ་ཡང་མ་ཡིན་པ།
དེ་ལྟ་མོད་ཀྱི། འོན་ཀྱང་ཁྱེད་ཉིད་མཐོང་ན་ཆགས་པ་དང་བྲལ་བའི། ཚངས་པ་ཡིན་ཡང་དཀའ་ཐུབ་
ལ་གནས་པའི། དཀའ་ཐུབ་ཀྱི་སྡོམ་པ་གཞོམ་པ་སྟེ། འཕྲོག་པའི་བྱ་བ་བསྒྲུབ་པར་ནུས་ན།གཞན་
འདོད་ལྡན་རྣམས་ལྟ་སྨོས་ཀྱང་ཅི་དགོས།ཞེས། ལྷ་དང་ཟའི་རིགས་སོགས་མ་ཚང་ཡང་།ཤིན་ཏུ་
མཛེས་པས།ཆགས་པ་སྐྱེད་པའི་རྒྱུར་གྱུར་པས་རིགས་མ་ཚང་བའི་རྒྱུའི་ཁྱད་པར་གྱི་རྒྱན་ཞེས་བྱའོ། །
210

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསུམ་པ་བྱ་བ་མ་ཚང་བའི་རྒྱུའི་ཁྱད་པར་ནི། ཁྲོ་གཉེར་དག་ནི་མ་བསྡུས་ཤིང༌། །སོ་ཡི་
གཡོགས་ཀྱང་མ་བསྐྱོད་ལ །མིག་ཀྱང་དམར་པོར་མ་གྱུར་པར། །དགྲ་ཡི་རིགས་ནི་ཉམས་པར་
བྱས། །ཞེས་པས་བསྟན་ཏེ། ཀྱེ། ས་བདག་རྒྱལ་པོ་ཁྱེད་གསོན་ཅིག །ཁྱོད་ཤིན་ཏུ་ཁྲོས་པས་མི་སྡུག་
པའི་ཁྲོ་གཉེར་དག་ནི། དཔྲལ་བར་མ་བསྡུས་ཤིང་། སོ་ཡི་གཡོགས། ཡ་མཆུ་མ་མཆུ་གཉིས་ཀྱང་།
འདར་ཁྲིག་ཁྲིག་ཏུ་མ་བསྐྱོད་ལ། མིག་གཉིས་དག་ཀྱང་ཁྲོས་པས་མི་སྡུག་པའི་དམར་པོར་མ་གྱུར་
པར། མདོར་ན་ཁྲོས་པའི་བྱ་བ་དང་བྲལ་ན་ཡང༌། ཁྱོད་ཀྱི་དགྲ་ཡི་རིགས་ཏེ། དགྲའི་སྡེ་རྣམས་
ལེགས་པར་བཅོམ་སྟེ། ཉམས་པར་བྱས་ཞེས་པའོ། །འདི་ནི་དགྲ་འཇོམས་པའི་བྱ་བ་ཁྲོ་བའི་རྣམ་
འགྱུར་སོགས་གང་ཡང་མེད་བཞིན་དུ། འབྲས་བུ་དགྲ་རྣམས་ཐུལ་བ་མཚར་ཤིན་ཏུ་བར་སྟོན་པས་ན།
འདི་ནི་བྱ་བ་མ་ཚང་བའི་རྒྱུའི་ཁྱད་པར་གྱི་རྒྱན་ཞེས་བྱའོ། །
བཞི་པ་རྫས་མ་ཚང་བའི་རྒྱུའི་ཁྱད་པར་ནི། ཤིང་རྟ་མེད་ཅིང་གླང་མེད། །རྟ་མེད་རྐང
ཐང་མེད་པར་ཡང༌། །ཟུར་མིག་ཉིད་ཀྱིས་བུད་མེད་རྣམས། །འགྲོ་བ་གསུམ་པོ་དག་ལས་རྒྱལ། །
ཞེས་པས་བསྟན་། དེ་ཡང༌། འཇིག་རྟེན་གསུམ་ལས་རྒྱལ་བའི་རྒྱུ། ཤིང་རྟ་བའི་ཚོགས་ཀྱང་མེད་
ཅིང་། དེ་བཞིན་དུ། གླང་པོ་བའི་ཚོགས་ཀྱང་མེད་ལ།རྟ་པ་བའི་ཚོགས་ཀྱང་མེད་ཅིང༌།དཔུང་བུ་
ཆུང་སྟེ། རྐང་ཐང་གི་ཚོགས་ཀྱང་མེད་ལ། མདོར་ན། དཔུང་ཚོགས་ཡན་ལག་བཞིའི་རྫས་མེད་པར་
ཡང༌།ཟུར་མིག་གཡས་གཡོན་དུ་གཡོ་བའི་མཚོན་ཤིན་ཏུ་བའི་མདའ་ཉིད་ཀྱིས། བུད་མེད་ན་ཆུང་
གཞོན་ནུ་མ་ཁྱེད་རྣམས། འཇིག་རྟེན་གསུམ་པོ་དག་ལས་རྒྱལ་ནས། སྐྱེ་བོ་ཆགས་ལྡན་རྣམས་དབང་
དུ་བསྡུས་ཞེས་པའོ །འདི་ནི་འཇིག་རྟེན་གསུམ་ལས་རྒྱལ་བའི་། དཔུང་ཚོགས་ཡན་ལག་བཞིའི
རྫས་མ་ཚང་ཡང༌། བུད་མེད་ཀྱི་ཟུར་མིག་གཅིག་པུའི་མདའ་ཡིས། འཇིག་རྟེན་གསུམ་ལས་རྒྱལ་
བར་བྱས་པས།རྫས་མ་ཚང་བའི་རྒྱུའི་ཁྱད་པར་གྱི་རྒྱན་ཞེས་བྱའོ། །
གཉིས་པ་རྒྱུའི་ཁྱད་པར་ཁྱད་འཕགས་སུ་བསྟན་པ་ནི།ཤིང་རྟ་འཁོར་ལོ་གཅིག་པ་དང༌།།
ཁ་ལོ་པ་ཉམས་རྟ་མི་མཉམ །དེ་ལྟ་ན་ཡང་གཟི་བརྗིད་ཅན། །ཉི་མས་འགྲོ་བ་གསུམ་མནན། །
ཞེས་པས་བསྟན་ཏེ། དེ་ཡང༌། ཉི་མ་འདྲེན་པའི་ཤིང་རྟ་ལ་འཁོར་ལོ་གཅིག་ལས་མེད་པ་དང༌།ཤིང་
211

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྟ་དེ་ཉིད་ཀྱི་ཁ་ལོ་བ་དེ་ཡང་དྲང་སྲོང་འགྲོས་སྐྱོང་གི་བུ།བརླ་ཤ་ཆགས་ཤིང་ཉམས་ནས་མེད་པ་དང༌།
ཤིང་རྟ་འདྲེན་པའི་རྟ་དེ་ཡང༌། མཉམ་པོ་ཟུང་དུ་མ་གྱུར་པར། མི་མཉམ་པ་ཟུང་མིན་བདུན་དུ་ཡོད་
པའི་སྐྱོན་དེ་གསུམ་དང་ལྡན་པ་དེ་ལྟ་ན་ཡང་།གཟི་འོད་ཀྱི་བྱིན་ཤིན་ཏུ་ཆེ་བ་ཅན་གྱི་ཉི་མས།འགྲོ་བ་
གསུམ་པོ་ཟིལ་གྱིས་མནན་ནོ།།ཞེས་བསྟན་པའོ། །
གཉིས་པ་ནི། གཟི་བྱིན་ཅན་ཞེས་ཁྱད་པར་ལས། །འདི་ནི་རྒྱུ་ཡི་ཁྱད་པར་བརྗོད། །ཅེས་
པས་བསྟན་ཏེ།དེ་ཡང་།ཤིང་རྟ་ལ་འཁོར་ལོ་གཉིས་ལ་སོགས་པའི་རྫས་མ་ཚང་ཡང་ཉི་མ་རང་ཉིད་
གཟི་བརྗིད་ཤིན་ཏུ་ཆེ་བའི་རྒྱུའི་ཁྱད་པར་གཞན་ལས་ཕུལ་དུ་བྱུང་བ་དང་ལྡན་པས། འགྲོ་བ་གསུམ་
པོ་ཟིལ་གྱིས་མནན་པར་ནུས་པའི་འབྲས་བུ་འབྱུང་བ་འདི་ནི།རྒྱུའི་ཁྱད་པར་བརྗོད་པའི་ཁྱད་པར་གྱི་
རྒྱན་ཞེས། བྱ་བར་ཤེས་པར་བྱའོ། །གསུམ་ནི། རིམ་པ་འདི་ཡི་གཞན་གྱི་ནི། །དབྱེ་བ་རྣམས་ཀྱང་
རྟག་པར་བྱ། །ཞེས་པས་བསྟན་ཏེ།དེ་ཡང་།བཤད་མ་ཐག་པའི་ཚིག་སྦྱོར་གྱི་རིམ་པ་འདི་ཡིས།བྱ་
བ་མི་འགལ་བ་དང༌། བྱ་བ་འགལ་བའི་ཁྱད་པར་བརྗོད་པ། སྙན་སྒྲའི་ཁྱད་པར་བརྗོད་པ་ལ་སོགས་
པ་ཁྱད་པར་བརྗོད་པ་གཞན་གྱི་ནི་དབྱེ་བ་མང་དུ་ཡོད་པ་རྣམས་ཀྱང༌། རིག་པ་འདི་ལ་དཔག་ནས་
བརྟག་པར་བྱ་ཞིང་ཤེས་པར་བྱའོ།།ཞེས་འདོམས་པའོ། །
ཉེར་དྲུག་པ་མཚུངས་པར་སྦྱོར་བའི་རྒྱན་ལ། མཚན་ཉིད་དང་།དཔེར་བརྗོད་གཉིས་ལས་
དང་པོ་ནི། བརྗོད་འདོད་ཡོན་ཏན་ཁྱད་འཕགས་དང་། །མཚུངས་པར་བྱས་ནས་འགའ་ཞིག་གི། །
བསྟོད་སྨད་དོན་ནི་བསྒྲགས་པ་གང༌། །དེ་ནི་མཚུངས་པར་སྦྱོར་བར་བཤད། །ཅེས་པས་བསྟན་ཏེ།
དེ་ཡང་། བརྗོད་པར་འདོད་པའི་ཡོན་ཏན་མཚུངས་པ་ཆོས་ཁྱད་པར་དུ་འཕགས་པ་འགའ་ཞིག་དང༌།
དོན་འགའ་ཞིག་མི་མཚུངས་ཀྱང༌། མཚུངས་པ་ལྟར་བྱས་ན། འགའ་ཞིག་གིས་བསྟོད་པའི སྨད་
པའི་དོན་དུ་སྙན་ངག་གི་ཚིག་བསྒྲགས་པ་གང་ཡིན་པ་དེ་ནི། མཚུངས་པར་སྦྱོར་བའི་རྒྱན་དུ་སྔོན་གྱི
མཁས་པ་རྣམས་ཀྱིས་བཤད་། །ཞེས་པའོ། །
གཉིས་པ་ལ་གཉིས བསྟོད་པའི་དོན་དུ་མཚུངས་པར་སྦྱོར་བ་དང༌། སྨད་པའི་དོན་དུ་
མཚུངས་པར་སྦྱར་བའོ། །དང་པོ་ནི། གཤིན་རྗེ་ལུས་ངན་ཆུ་ལྷ་དང༌། །མིག་སྟོང་པ་དང་ཁྱོད་ཉིད་
212

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པར་རྣམ་པར་འཛིན། །ཞེས་པས་བསྟན་།
དེ་ཡང༌།ལྷོ་ཕྱོགས་ཀྱི་རྒྱལ་པོ་གཤིན་རྗེ་དང༌། བྱང་ཕྱོགས་ཀྱི་རྒྱལ་པོ་ལུས་ངན་སྟེ།རྣམ་ཐོས་ཀྱི་
བུ་དང་། ནུབ་ཕྱོགས་ཀྱི་རྒྱལ་པོ་ཆུ་ལྷ་དང༌། ཤར་ཕྱོགས་ཀྱི་རྒྱལ་པོ་མིག་སྟོང་པ་སྟེ བརྒྱ་བྱིན་ལ་
སོགས་པ་རྣམས་དང༌། མིའི་དབང་པོ་ཁྱོད་ཉིད་ཀྱང༌། འཇིག་རྟེན་རྣམས་སྐྱོང་ཞིང་བསྲུངས་སོ། །
ཞེས་པའི་སྒྲ་འཇུག་པར་མཉམ་ཉིད་དུ་མཚུངས་མོད་ཀྱི།ཁྱེད་རྣམས་ལས་ཡུལ་གཞན་ལ་དེ་ལྟ་བུའི་
སྒྲ་དེ་འཇུག་པ་མེད་པར་རྣམ་པར་འཛིན་ཏོ། །ཞེས་པའོ། །དེ་ཡང༌། འདིར་འཇིག་རྟེན་སྐྱོང་བ་ལ་
ཁྱད་འཕགས་སུ་གྱུར་པ།ཕྱོགས་སྐྱོང་བཞི་དང་། མི་བདག་རྒྱལ་པོ་ཁྱེད་ཉིད། འཇིག་རྟེན་སྐྱོང་བའི་
ཆ་ནས་མཚུངས་སོ། །ཞེས་སྦྱར་བས།བསྟོད་པའི་དོན་དུ་བསྒྲགས་པའི་མཚུངས་པར་སྦྱར་བའོ།།
གཉིས་པ་སྨད་པའི་དོན་དུ་བསྒྲགས་པའི་མཚུངས་སྦྱོར་ནི། རི་དྭགས་མིག་དང་འགྲོགས་
པ་དང༌། །གློག་གི་རྩེ་དགའ་དག་དང་ནི། །སྤྲིན་གྱི་རྩོམ་པའང་རང་བཞིན་གྱིས། །སྐད་ཅིག་གཉིས་
པར་མི་གནས་སོ། །ཞེས་པས་བསྟན་ཏེ།དེ་ཡང༌། ཀྱེ། མཛེས་མ་གཞོན་ནུ་རི་དྭགས་མིག་ཅན་མ་
དང་ལྷན་ཅིག་ཏུ་འགྲོགས་པའི་བདེ་བ་འདི་དང༌།ཆར་སྤྲིན་སྔོན་པོ་གློག་གི་ཞགས་པས་བསྐོར་བའི་
རྩེ་དགའི་རོལ་བ་ཁོར་མོ་ཡུག་ཏུ་འཁོར་ཞིང་གཡོ་བ་དག་དང་ནི། སྤྲིན་དཀར་གཞོན་ནུ་མཁའ་ལ་
ལྡིང་བ། རླུང་གིས་དྲག་ཏུ་བསྐྱོད་པའི་འགྲོ་འོང་གི་རྩོམ་པའང་རང་བཞིན་ཏེ། རང་གི་ངང་གིས་གཡོ་
བའི་ངང་ཚུལ་ཅན་ཡིན་པས། སྐད་ཅིག་གཉིས་པར་མི་རྟག་ཅིང་མི་གནས་ན། ཡུན་རིང་པོ་ལྟ་སྨོས་
ཀྱང་ཅི་དགོས།དེའི་ཕྱིར་གཞོན་ནུ་མ་དང་འགྲོགས་པའི་བདེ་བ་འདི། སྐད་ཅིག་ཙམ་ཡིན་པས།དེ་
ཉིད་ལ་སུ་ཞིག་ཆགས་པར་བྱེད་ཅེས་སྨྲས་པའོ། །དཔེར་ན་གཞོན་ནུ་མ་དང་འགྲོགས་པའི་བདེ་བ་ནི
གློག་གི་རོལ་རྩེད་དང༌། སྤྲིན་དཀར་གཡོ་བ་དང་མཚུངས་པར་བྱས་ནས དུས་ཐུང་བ་སྐད་ཅིག་
གཉིས་པར་མི་གནས་པའི་ཆ་ནས། སྨད་པའི་དོན་དུ་བསྒྲགས་པའི་མཚུངས་པར་སྦྱོར་བའི་རྒྱན་ནོ།།
ཞེས་པའོ། །
ཉི་ཤུ་རྩ་བདུན་པ་འགལ་བའི་རྒྱན་ལ། མཚན་ཉིད། དཔེ་སྦྱོར།དོན་བསྡུ་བའོ། །དང་པོ་ནི།
ཁྱད་པར་སྒྲུབ་བྱེད་སླད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་འགྲོགས་པར་རབ་
213

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྟན་པ། །དེ་ནི་འགལ་བར་བཤད་དེ་དཔེར། །ཞེས་པས་བསྟན་ཏེ། དེ་ཡང་། འགལ་བའི་ཁྱད་
པར་རྣམ་པ་སྣ་ཚོགས་པ་དག་སྒྲུབ་པར་བྱེད་པའི་སླད་དུ་ནི།ཚིག་སྦྱོར་གང་དུ་དངོས་པོ་གང་ཞིག་བྱ་
1ཡོན་ཏན་ལ་སོགས་པ་
བ་དང་། ཡོན་ཏན་ལ་སོགས་པ་འགལ་བ་རྣམས། ལྷན་ཅིག་ཏུ་ཡང་དག་པར་འགྲོགས་པར་རབ་ཏུ་
བསྟན་པ་གང་ཡིན་པ་དེ་། འགལ་བའི་རྒྱན་གྱི་མཚན་ཉིད་དུ། མཁས་པ་རྣམས་ཀྱིས་བཤད་དེ།
དཔེར་བརྗོད་ན་ཞེས་པའོ། །
གཉིས་པ་ལ་དྲུག །རྟེན་ཐ་དད་ཀྱི་བྱ་ལ་འགལ་བ། ཡོན་ཏན་འགལ་བ། རྫས་འགལ་བ།
ཡོན་ཏན་རྣམས་རྫས་དང་ལས་འགལ་བ། གཞི་གཅིག་གི་བྱ་བ་འགལ་བ། རྫས་འགལ་བའོ། །དང་
པོ་ནི། ངང་པའི་རྒྱལ་པོ་རྣམ་དག་གི། །ཉོས་པའི་གདངས་སྙན་ཅ་ཅོ་འཕེལ །རྨ་བྱ་རྣམས་ཀྱི་སྒྲ་
དག་ནི། །ཡིད་འོང་ཉིད་དང་བྲལ་བ་ཉམས། །ཞེས་པས་བསྟན་། དེ་ཡང་། སྟོན་ཀའི་དུས་སུ། ལོ་
ཏོག་དང་འབྲས་བུ་རྩི་ཤིང་ནགས་ཚལ་རྣམས་ཀྱང་རྒྱས་ཤིང་སྨིན་ལ། པདྨའི་མཚོ་དང་། ནམ་མཁའ་
ཡང་ཤིན་ཏུ་དྭངས་ཤིང་། ཤིན་ཏུ་བསིལ་བའི་རླུང་དང་ཡང་ལྡན་ལ། ཉི་མ་ཡང་ཤིན་ཏུ་དྲོ་བས་དགའ་
བའི་བྱས་ནས། ངང་པའི་རྒྱལ་པོས་། ངང་སྐྱ་དཀར་པོའི་ཁྱུའི་ཚོགས་རྣམས་ནམ་མཁའ་ལ་ལྡིང་
ཞིང་། འཁོར་བ་དག་གི །ལང་ཚོ་རྒྱས་པས མྱོས་པའི་གདངས་སྙན་པའི་ཅ་ཅོ་ཆེས་ཆེར་འཕེལ་ཞིང་།
སྒྲོག་པར་བྱེད་ལ། དེའི་དུས་སུ་རྨ་བྱ་རྣམས་དགའ་བས་གར་བྱེད་ཅིང༌། སྐད་སྙན་པ་སྒྲོག་པའི་རྒྱུ།
ཆར་སྤྲིན་སྔོན་པོ་གློག་གི་ཞགས་པ་ཅན་དང༌། འབྲུག་སྒྲ་ཟབ་མོ་སྒྲོག་པ་དང་བྲལ་བས། རྨ་བྱ་དེ་
རྣམས་ཀྱི་སྒྲ་དག་ནི། སྐྱེ་བའི་ཡིད་དུ་འོང་ཞིང༌། རྣ་བར་སྙན་པ་ཉིད་དང་བྲལ་བས་ཉམས་སོ་ཞེས
འཕེལ་བ་དང་ཉམས་པའི་བྱ་བ་རྟེན་ཐ་དད་ལ་ཡོད་པའི་འགལ་བ་བཞི་སྟོན་ཀའི་དུས་སུ་འགྲོགས་
པར་བསྟན་པས་ན།རྟེན་ཐ་དད་ཀྱི་བྱ་བ་འགལ་བའི་རྒྱན་ཞེས་བྱའོ། །
གཉིས་པ་ནི། དབྱར་སྐྱེས་ཆུ་འཛིན་དག་གིས་ནི། །ནམ་མཁའ་ཡུལ་ངན་ལྟ་བུར་སྤྱོད། །
ཆགས་པ་ཡིས་ཀྱང་འགྲོ་བ་། །ཡིད་ནི་ཀུན་ཏུ་ཆགས་པར་གྱུར། །ཞེས་པས་བསྟན་ཏེ དེ་ཡང༌།
དབྱར་གྱི་དུས་སུ་སྐྱེས་པའི་ཆུ་འཛིན་མཐུག་པོ་གློག་གི་ཞགས་པ་ཅན་དག་གིས་ནི། ནམ་མཁའ་
སྒྲིབས་པས།ནམ་མཁའ་ཡུལ་ངན་འཛིན་ཞིང༌།ཉི་མའི་གོ་སྐབས་མེད་པ་ལྟ་བུར་སྤྱོད་ལ།དེའི་དུས་
214

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སུ་ངང་སྐྱའི་ཚོགས་རྣམས་མི་དགའ་བས་དེ་ལ་ཆགས་པ་དང་བྲལ་བར་གྱུར་ལ། རྨ་བྱའི་ཚོགས་
རྣམས་དེ་ལ་ཤིན་ཏུ་དགའ་ཞིང་ཆགས་པས གར་དག་རྩེ་ཞིང་སྐད་སྙན་པ་སྒྲོགས་པ་ཡིན་ཡང༌།
འགྲོ་བའི་ཡིད་ནི་རང་དབང་མེད་དུ་ཀུན་ཏུ་ཆགས་པར་གྱུར་། །ཞེས་པའོ །འདིར་ནམ་མཁའ་
ཡུལ་ངན་ལྟ་བུར་སྤྱོད་པ་དང༌།ཡིད་ཀུན་ཏུ་ཆགས་པར་གྱུར་པའི་ཡོན་ཏན་འགལ་བ་ནི།དབྱར་སྐྱེས་
ཆུ་འཛིན་གྱི་གཞི་གཅིག་གི་སྟེང་དུ་འགྲོགས་པར་བསྟན་པས།ཡོན་ཏན་འགལ་བའི་རྒྱན་ཞེས་བྱའོ། །
གསུམ་པ་ནི། སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་
དམའ་ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །ཞེས་པས་བསྟན་ཏེ།དེ་ཡང༌།ཀྱེ་མཛེས་
ལྡན་བཞིན་བཟང་མ་ཁྱོད་ཉོན་ཅིག །ཅེས་བོས་ནས། ཁྱོད་ཀྱི་སྐེད་པ་ནི་ལྕུག་ཕྲན་ལྟ་བུར་ཕྲ་ཞིང༌།
རོ་སྨད་ཀྱི་ཚང་རའི་ཁུར་འདི་ནི་ཤིན་ཏུ་སྦོམ་ལ། མཆུ་ནི་བིམ་པ་ལྟར་དམར་ཞིང་།མིག་ནི་དཀར་བ་
མ་ཡིན་པ་བུང་བ་ལྟར་གནག་ལ། ལྟེ་བ་ནི་ཤིན་ཏུ་དམའ་ཞིང་། ནུ་མ་ཤིན་ཏུ་མཐོ་བའི་ཡོན་ཏན་དེ་
རྣམས་དང་ལྡན་པའི་བུད་མེད་ཁྱོད་ཀྱི་ལུས་ཀྱིས་ཆགས་ལྡན་གྱི་སྐྱེ་བོ་སུ་ཞིག་མ་བཅོམ་སྟེ། ལེགས་
པར་བཅོམ་ཞེས་པའོ། །འདིར་ཕྲ་བ་དང་སྦོམ་པ་ལ་སོགས་པ་ལུས་ཀྱི་ཆ་ཤས་ཀྱི་རྫས། ཕན་ཚུན་
འགལ་བ་གཞི་བུད་མེད་ཀྱི་ལུས་གཅིག་པོའི་སྟེང་དུ་འགྲོགས་པར་བསྟན་པས། རྫས་འགལ་བའི
རྒྱན་ཞེས་བྱའོ།།
བཞི་པ་ནི། པད་རྩའི་ལག་པ་ཆུ་ཤིང་བརླ། །པདྨའི་གདོང་དང་ཨུཏྤལ་མིག །ཁྱོད་ཀྱི་
གཟུགས་ཀྱིས་བདག་ཅག་རྣམས། །གདུང་ནུས་མིན་ནམ་ལུས་ཅན་མ། ། ཞེས་པས་བསྟན་ཏེ། དེ་
ཡང་། ལུས་ཅན་ལ་ཞེས་བོས་ནས། པདྨའི་རྩ་བ་ལྟར་ཤིན་ཏུ་འཇམ་ཞིང་མཉེན་པའི་ལག་པ་དང་
ལྡན་ལ།ཆུ་ཤིང་ལྟར་ཤིན་ཏུ་འཕྲང་བའི་བརླ་ཤ་ཆེ་བ་དང་ལྡན་ལ། པདྨ་ཤིན་ཏུ་མཛེས་པ་དང་འདྲ་
བའི་གདོང་པ་ཅན།ཨུཏྤལ་ལྟར་དཀྱུ་རིང་བའི་མིག་ཅན་མ་ཁྱོད་ཀྱི་གཟུགས་ཀྱི་སྲེད་ལྡན་བདག་ཅན་
རྣམས་ཆགས་པས་ལུས་པོ་དྲོད་སྐྱེས་ཏེ། ཉོན་མོངས་པས་རྟག་ཏུ་གདུང་བར་ནུས་པ་མ་ཡིན་ནམ།
ཞེས་བྱ་བ་འདི་། པད་རྩ་ལ་སོགས་པ་ཤིན་ཏུ་བསིལ་བའི་ངོ་བོ་ཡིན་པས འབྲས་བུ་ལུས་ལ་
བསིལ་བ་སྐྱེད་པར་རིགས་པ་ལས། ལུས་ལ་གདུང་བའི་དྲོད་སྐྱེས་པས་ན། རྫས་དང་ལས་འགལ་
215

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བའི་འགལ་རྒྱན་ཞེས་བྱའོ། །འདིར། ངག་དབང་གིས། བསིལ་བའི་རྫས་དགའ་བར་འོས་པ་རྣམས་
གདུང་བར་བྱེད་པ་དང་འགལ་བའོ།།
ལྔ་པ་ནི། སྐྱེད་ཚལ་རླུང་གིས་རབ་བསྐྱོད་པའི། །ཙུ་ཏ་ཙམ་མ་ཀ་ཡི་རྡུལ། །རེག་པ་མིན་
ཡང་འགྲོན་པོ་ཡི། །མིག་ལ་མཆི་མ་རབ་ཟག་བྱེད། །ཅེས་པས་བསྟན་ཏེ། དེ་ཡང་། མེ་ཏོག་རྒྱས་
པའི་སྐྱེད་མོས་ཚལ་དགའ་བའི་བསྟི་གནས་འདིར།ཤར་ཕྱོགས་ནས་དལ་བུར་ལངས་པའི་རླུང་གིས་
རབ་ཏུ་བསྐྱོད་ཅིང༌།བསྒུལ་བའི་ཤིང་ནི་ཙུ་ཏ་དང༌། ཙམ་པ་ཀའི་རྡུལ་ཁྱེར་ཏེ་འོངས་པ་རྣམས་ཀྱིས།
མིག་ལ་རེག་པ་མ་ཡིན་ཡང་། འགྲོན་བུད་མེད་དང་བྲལ་ནས། ཡུན་རིང་དུ་སོང་བའི་མིག་ལ་མཆི་
མ་རབ་ཏུ་ཟག་པར་བྱེད་དེ། འགྲོན་པོ་བུད་མེད་དྲན་པས་སོ། །འདིར་མིག་ལ་མཆི་མ་འཛག་པའི་རྒྱུ།
མེ་ཏོག་གི་རྡུལ་མིག་ལ་རེག་པ་མིན་ཡང༌།འབྲས་བུ་མཆི་མ་འབྱུང་བ་།གཞི་མིག་གཅིག་པོའི་སྟེང་
དུ་བྱ་བ་འགལ་བ་གཉིས་བསྟན་པས། བྱ་བ་འགལ་བའི་རྒྱན་ཞེས་བྱའོ།།
དྲུག་པ་ནི། སྙན་པར་སྒྲོགས་པ་ཁྱོད་ཀྱི་མིག །གནག་དཀར་རྗེས་སུ་དམར་བ་ཡང༌། །རྣ་
བ་དག་ལ་བརྟེན་པ་ནི། །སུ་ཡི་ཡིད་བརྟན་ཉིད་དུ་གྱུར། །ཞེས་པས་བསྟན་།དེ་ཡང་།ཤེས་ལྡན་
ངག་སྙན་པར་སྒྲོགས་མ་ཁྱོད་ཉོན་ཅིག །ཁྱོད་ཀྱི་མིག་གི་དཀྱིལ་གནག་པ་དང་། དེའི་མཐའ་དཀར་
བ་དང་། ཅགས་པས་རྗེས་སུ་སྐྱོ་བའི་མིག་ཟུར་གྱི་མཐའ་དམར་བས་རྒྱན་པའི་མིག་དཀྱུ་རིང་བ་ཡང་།
དག་ལ་བརྟེན་པ་་ཐབ་པ་ཉིད་ད
རྣ་བ་གཉིས་དག་ལ་བརྟེན་པ་ནི། ཆགས་ལྡན་སྐྱེ་བོ་སུ་ཡི་ཡིད་བརྟན་ཐུབ་པ་ཉིད་དུ་འགྱུར་ཏེ། མི་
འགྱུར་ཞེས་པའོ །འདིར་གནག་པ་དང་། དཀར་བ་དང༌། དམར་བ་གསུམ་པོའི་རྫས་འགལ་བ་
རྣམས།གཞི་མིག་གཅིག་པུའི་སྟེང་དུ་འགྲོགས་པར་བསྟན་པས།རྫས་འགལ་བའི་རྒྱན་ཞེས་བྱའོ། །
གསུམ་པ་།དེ་ལྟར་རྒྱན་འདི་རྣམས་ལ་ནི། །དུ་མ་ཉིད་དུ་རབ་རྟོགས་ཏེ། །ཞེས་པས་བསྟན་ཏེ།དེ་
ལྟར་བརྗོད་ཟིན་པའི་རིམ་པས་འགལ་བའི་རྒྱན་འདི་རྣམས་ལ་། བྱ་བ་འགལ་བ་སོགས་པའི་རྒྱན་
དུ་མ་ཉིད་དུ་རབ་ཏུ་རྟོགས་ཤིང་།ཤེས་པར་བྱ་སྟེ།བསྟན་ཟིན་ཏོ།།ཞེས་པའོ། །
ཉེར་བརྒྱད་པ་སྐབས་མིན་བསྟོད་པའི་རྒྱན་ལ། མཚན་ཉིད་དང་། དཔེར་བརྗོད་པའོ། །
དང་པོ་ནི། སྐབས་མིན་འདོད་པས་བསྟོད་པ་ནི །སྐབས་སུ་མ་བབ་བསྟོད་པ་ཡིན། །ཞེས་པས་
216

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྟན་ཏེ།དེ་ཡང༌།དངོས་པོ་འགའ་ཞིག་ལ།བསྟོད་པ་སྐབས་སུ་བབ་པ་མ་ཡིན་བཞིན་དུ།རང་གི་
འདོད་པ་ཁོ་ན། དངོས་པོ་དེ་ཉིད་ལ་བསྟོད་པ་ནི།སྐབས་སུ་མ་བབ་པར་བསྟོད་པའི་རྒྱན་གྱི་མཚན་
ཉིད་ཡིན་ནོ། །ཞེས་པའོ། །
གཉིས་པ་ལ།དཔེ་དོན་གཉིས་ལས། དང་པོ་ནི།གཞན་མི་བརྟེན་པའི་རི་དྭགས་རྣམས། །
འབད་མེད་རྙེད་པ་སླ་བའི་ནོར། །ཆུ་དང་རྩྭ་ཡི་མྱུག་སོགས་ཀྱིས། །ནགས་རྣམས་སུ་ནི་ཉེ་བར་འཚོ། །
ཞེས་པས་བསྟན་ཏེ། དེ་ཡང༌། སྐབས་སུ་མ་བབ་པར་བསྟོད་པ་ནི། རྗེ་བོ་ལ་སོགས་པ་སེམས་འཛིན་
དགོས་པའི་སྐྱེ་བོ་ཡིད་འབྱུང་ཅན་འགའ་ཞིག་གིས། རི་དྭགས་ཀྱི་སྤྱོད་ཚུལ་ལ་བསྔགས་པ་ནི།
གཞན་ལ་མི་བརྟེན་ཞིང་། རང་དབང་དུ་གྱུར་པའི་རི་དྭགས་ཕོ་རྣམས་འཚོགས་ནས། དགའ་བའི་
ཁྱུས་མོ་ལིང་ལིང་དུ་རྒྱུག་ཅིང༌། རྩེད་འཇོ་ལ་རོལ་རོལ་དུ་རྩེ་བ་རྣམས ཚེགས་ཀྱིས་བསྒྲུབ་མི་
དགོས་པར། འབད་མེད་དུ་རྙེད་ཅིང༌།བཙལ་སླ་བའི་ནོར།ཤིན་ཏུ་བསིལ་བའི་ཆུ། གཡའ་ཆབ་
དང་རྩྭའི་མྱུ་གུ་དང་།ལོ་འདབ་ལ་སོགས་ཀྱིས་བརྒྱན་པའི་ནགས་ཁྲོད་ཤིན་ཏུ་ཉམས་དགའ་
བ་རྣམས་སུ་ནི། ལུས་སེམས་འཁྲུག་པ་མེད་པར་ཉེ་བར་འཚོ་བས ཨེ་མ་ཤིན་ཏུ་སྐྱིད་པས་ན།
བདག་ཀྱང་དེ་ལྟ་བུའི་ཚུལ་དུ་གྱུར་ན་ཅི་མ་རུང་སྙམ་དུ་སེམས་པའོ།།
གཉིས་པ་ནི། རྒྱལ་པོའི་རྗེས་འབྲང་ཉོན་མོངས་པས། །ཡིད་འབྱུང་ཁེངས་པ་ཅན་གྱིས་ནི། །
སྐབས་སུ་མ་བབ་ཉིད་དུ་ནི། །རི་དྭགས་སྤྱོད་ཚུལ་འདི་དག་བསྔགས། །ཞེས་པས་བསྟན་། དེ་ཡང་།
རྒྱལ་པོ་ངན་པའི་རྗེས་སུ་འབྲང་བའི་འཁོར་དང་། མངའ་འོག་གི་སྐྱེ་བོ་རྣམས་རྒྱལ་པོས་རྩེས་ཤིང་
ཉོན་ན་མོངས་པར་གྱུར་པས་ཡིད་འབྱུང་ནས།ཁེངས་པའི་བརྟུལ་ཞུགས་དྲག་ཏུ་འཛིན་པ་ཅན་འགའ་
ཞིག་གིས་ནི། བསྟོད་ཡུལ་མ་ཡིན་པ། རི་དྭགས་དམན་པའི་སྤྱོད་ཚུལ་ལ་བསྟོད་པ་སྐབས་སུ་མ་བབ་
ཅེང༌། ཡིད་སྨོན་བྱེད་པ་ཉིད་དུ་མི་འཐད་ནའང༌།སྐབས་འདིར་རི་དྭགས་ཀྱི་སྤྱོད་ཚུལ་རྩྭ་ལ་སོགས་
པས་བདེ་བར་འཚོ་བ་འདི་དག་བསྔགས་ཤིང་བསྟོད་པས་ན།སྐབས་སུ་མ་བབ་པའི་བསྟོད་པ་ཞེས་
བྱའོ །
ཉེར་དགུ་པ་ཟོལ་བསྟོད་ཀྱི་རྒྱན་ལ་གསུམ། མཚན་ཉིད། དཔེ་སྦྱོར། མ་བཤད་པ་བསླབ་
217

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཚུལ་ལོ། །དང་པོ་ནི། གལ་ཏེ་སྨད་པ་བཞིན་བསྟོད་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་
དུ་ཉེ་བར་ཐོབ་གྱུར་པ།།འདི་ནི་ཟོལ་གྱི་བསྟོད་པར་བཤད། །ཅེས་པས་བསྟན་ཏེ།དེ་ཡང༌།གལ་ཏེ་
ཆོས་འགའ་ཞིག་ལ སྨད་པ་སྐྱོན་བརྗོད་པ་བཞིན་དུ་བྱས་ནས། བསྟོད་པ་ཡོན་ཏན་བརྗོད་པ་ན།
འཕྲལ་དུ་སྐྱོན་ལྟར་སྣང་བའི་སྒོ་ནས ཕུགས་སུ་ཡོན་ཏན་ཉིད་ཚིག་སྦྱོར་གང་དུ་ཉེ་བར་ཐོབ་པ་སྟེ།
རྟོགས་པར་འགྱུར་བ་འདི་ནི།ཟོལ་གྱི་བསྟོད་པའི་མཚན་ཉིད་དུ། སྔོན་གྱིས་མཁས་པ་རྣམས་ཀྱིས་
བཤད་དོ།།
གཉིས་པ་ལ། མཐུ་ཆེ་བས་བསྟོད་པ་དང༌། དཔའ་བའི་སྒོ་ནས་བསྟོད་པ་དང་། བཙུན་མོ་
རྩེ་ཞིང་རྒྱལ་སྲིད་ཆེ་བའི་ནས་སྦྱར་བའི་བསྟོད་པའོ། །དང་པོ་ནི།རཱ་མ་དཀའ་ཐུབ་པ་ཡིས་ཀྱང་། །
འབྱུང་པོ་འཛིན་མ་འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །འདི་ལ་ཁྱོད་ནི་རྒྱགས་མ་
མཛད། །ཅེས་པས་བསྟན་ཏེ། དེ་ཡང༌། རྒྱལ་པོ་ཤིང་རྟ་བཅུ་པའི་བུ། རཱ་མ་ཎ་ཞེས་བྱ་བ་དེ། ནགས་
སུ་གནས་ནས་དཀའ་ཐུབ་སྤྱོད་པ་དཔུང་ཚོགས་ཡན་ལག་བཞི་དང་བྲལ་བ་དེ་ཡིས་ཀྱང་། འབྱུང་པོ་
འཛིན་མ་ས་གཞིའི་ཁྱོན་ཆེན་པོ་འདི་ལས་རྒྱལ་ཏེ།དེ་རྣམས་དབང་བར་བྱས་ན། ས་གཞིའི་ཁྱོན་ཆེན་པོ
དེ་ཉིད་ནི། རྒྱལ་པོ་ཆེན་པོ་དཔུང་ཚོགས་ཡན་ལག་བཞི་དང་ལྡན་པ་ཁྱོད་ཀྱིས་ཀྱང་བདག་ཏུ་བཟུང་
ཞིང་། དབང་བར་བྱས་པ་ལ། ང་རྒྱལ་བྱེད་ཅིང་དགོས།དེའི་ཕྱིར་འདི་ལ་རྒྱལ་པོ་ཁྱོད་ནི་རྒྱགས་པ་སྟེ།
ང་རྒྱལ་མ་མཛད་ཅིག །ཅེས་བརྗོད་པའོ། །འདི་ལ་ནི་རྒྱགས་པར་བྱ་རིན་མི་ཆོག་ཅེས་སྨད་པ་བཞིན་
བྱས་ནས།རཱ་མ་ཎ་བས་ཀྱང་ལྷག་པར་སྟོན་པའི་སྒོ་ནས་བསྟོད་པའོ། །
གཉིས་པ་ནི། སྔོན་གྱི་སྐྱེས་བུ་ལས་བཅད་ནས། །དཔལ་ནི་ཁྱོད་ཀྱིས་ལོངས་སྤྱོད་པ། །
རྒྱལ་པོ་བུ་རམ་ཤིང་པའི་རྒྱུད། །ཁྱོད་ཀྱི་འདི་ནི་རིགས་སམ་། །ཞེས་པས་བསྟན་ཏེ། དེ་ཡང་། ཀྱེ་
རྒྱལ་པོ་ཆེན་པོ་ཞེས་བོས་ནས། ཁྱོད་ཀྱི་སྔོན་གྱི་སྐྱེས་བུ་རྒན་པོ་ཚངས་པ་དང་ཁྱབ་འཇུག་ལ་སོགས་
པ་དབང་བའི་མངའ་རིས་འདི་ལས་བཅད་དེ་ཕྲོགས་ནས། ས་གཞིའི་ཁྱོན་ཆེན་པོའི་དཔལ་འབྱོར་
མངའ་ཐང་ཕུན་ཚོགས་འདི་ལ་ནི།ཁྱོད་ཀྱི་ཡོངས་སུ་ལོངས་སྤྱོད་པར་བྱེད་པ་འདི་ནི།རྒྱལ་པོ་བུ་རམ་
ཤིང་པའི་རྒྱུད་དུ་འཁྲུངས་པའི་རིགས་བཟང་པོ་ཚ་ཁྲེལ་དང་བཅས་པ། ཁྱོད་ཀྱི་འདི་ནི་རིགས་སམ་
218

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཅི་སྟེ།མི་རིགས་སོ་ཞེས་པའོ། །འདི་ནི་རྒྱལ་པོ་རིགས་བཟང་བས།གཞན་ལས་འཕྲོག་པ་མི་རིགས་
སོ།།ཞེས་སྨད་པ་བཞིན་བྱས་ནས།དོན་ལ་ཁྱབ་འཇུག་དང་ཚངས་པ་འདྲ་བའི་སྟོབས་ཅན་ལས་ཀྱང་
ཕྲོགས་ན།གཞན་ལྟ་ཅི་སྨོས་ཞེས་དཔའ་བའི་སྒོ་ནས་བསྟོད་པས་ན། དཔའ་བའི་ཟོལ་བསྟོད་ཅེས་
བྱའོ།།
གསུམ་པ་ནི།ཁྱོད་ཀྱི་བཙུན་ས་གཞི་ནི། །ལག་འགྲོའི་ལོངས་སྤྱོད་དག་ལ་ཆགས། །ཅི་
སླད་ཁྱོད་ཀྱི་ང་རྒྱལ་ནི། །མཆོག་གི་མཐའ་རུ་འཛེགས་པར་གྱུར། །ཞེས་པས་བསྟན་ཏེ། ཀྱེ། ས་
བདག་རྒྱལ་པོ་ཁྱོད་ཉོན་ཅིག །ཁྱོད་ཀྱི་བཙུན་མོ་རྣམས་ནི་ལག་འགྲོ་སྐྱེ་བོ་ངན་པའི་ལོངས་སྤྱོད་
འཁྲིག་པའི་བདེ་བ་དག་ལ་ལྷག་པར་ཆགས་ལ། ཁྱོད་ཀྱི་དབང་རིགས་སུ་གྱུར་པའི་ས་གཞིའི་ཁྱོན་ནི་
ལག་འགྲོ་ཀླུ་རྣམས་ཀྱིས་ལོངས་སྤྱོད་པའི་རྒྱ་མཚོ་དག་ལ་ཆགས་ན། ཅིའི་སླད་དུ་བདག་ལས་ལྷག་
པའི་རྒྱལ་པོ་མེད་དོ་སྙམ་དུ་ཁྱོད་ནི་ང་རྒྱལ་ནི།མཆོག་གི་མཐའ་རུ་ཆེས་ཆེ་བར་འཛེགས་པ་སྟེ། མཐོ་
བར་གྱུར་པ་མི་རིགས་སོ། །ཞེས་སྨོད་པ་ལྟར་བྱས་ནས།བསྟོད་པའི་ཚུལ་ནི།བཙུན་མོ་འཁྲིག་པ་ལ་
དགའ་བས་རང་ལ་རྩེ་བར་སྟོན་པ་དང༌། མངའ་རིས་རྒྱ་མཚོའི་མཐར་སོན་པར་བསྟན་པ། ས་གཞི་
མ་ལུས་པའི་བདག་པོར་བསྟོད་པའོ། །འདི་ནི་ལག་འགྲོ་ཀླུ་དང་བཙུན་མོ་ལ་སྦྱར་བས་ན།སྦྱར་བ་
ཅན་གྱི་ཟོལ་བསྟོད་ཞེས་བྱའོ།1
གསུམ་པ་ནི། དེ་ལ་སྦྱར་བ་ཅན་དང་ནི། །གཞན་དག་ཉེ་བར་མཚོན་པ་ལས །ཟོལ་གྱིས་
བསྟོད་པའི་རྣམ་པ་ནི། །རབ་ཏུ་རྒྱ་ཆེ་མཐའ་དང་བྲལ། །ཞེས་པས་བསྟན་། དེ་ལྟར་གོང་དུ་བསྟན་
པའི་དཔེར་བརྗོད་གསུམ་ལས། དེ་ལྟར་ལག་འགྲོ་ཀླུ་དང་བཙུན་མོ་ལ་སྦྱར་བ་ཅན་གྱི་ཟོལ་བསྟོད་
དང༌། དེ་ལས་གཞན་གོང་དུ་བསྟན་པའི་གཉིས་པོ་དག་གི་དབྱེ་བ་རྣམས། ཉེ་བར་མཚོན་ཏེ་བཤད་
པའི་ལུགས་ལས།ཟོལ་གྱི་བསྟོད་པའི་རྣམ་པའི་དབྱེ་བ་ནི། རབ་ཏུ་རྒྱ་ཆེ་མཐའ་དང་བྲལ་བ་རྣམས་
རྗེས་སུ་བརྟགས་ནས་ཤེས་པར་བྱའོ།།
སུམ་ཅུ་པ་ངེས་བསྟན་གྱི་རྒྱན་ལ་གཉིས།མཚན་ཉིད།དཔེར་བརྗོད་དོ།།དང་པོ་ནི།གལ་
ཏེ་དོན་གཞན་འཇུག་པ་ཡི། །དེ་དང་མཚུངས་པའི་འབྲས་བུ་འགའ། །མཆོག་གི་མཆོག་མིན་སྟོན་
219

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱེད་པ། །དེ་མི་ངེས་པར་བསྟན་པ་ཡིན། །ཞེས་པས་བསྟན་ཏེ། དེ་ཡང༌། གལ་ཏེ་དོན་གཞན་གྱི་
འཇུག་པ ཉི་མས་པདྨོ་རྒྱས་པའི ཟླ་བས་མུན་པ་སེལ་བ་ལྟ་བུ་འདི་ཡིས། དེ་དང་མཚུངས་པའི་
འབྲས་བུས་ཏེ།དངོས་པོ་འགའ་ཞིག་མཆོག་རྗེས་འཛིན་དག་གི།མཆོག་མིན་ཚར་གཅོད་དག་སྟོན་
པར་བྱེད་པ་དེ་ནི།ངེས་པར་བསྟན་པའི་རྒྱན་གྱི་མཚན་ཉིད་དུ་བསྟན་པ་ཡིན་།།ཞེས་པའོ། །
གཉིས་པ་ལ ཕན་པ་རྗེས་འཛིན་གྱི་ངེས་བསྟན་དང༌། གནོད་པ་ཚར་གཅོད་ཀྱི་ངེས་
བསྟན་གཉིས་ལས། དང་པོ་ནི། ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་རྗེས་འཛིན་བསྟན་
པའི་ཕྱིར། །ཉི་མ་འཆར་བ་ཉིད་ཀྱིས་ནི། །པདྨོ་རྣམས་ལ་དཔལ་སྟེར་བྱེད། །ཅེས་པས་བསྟན་ཏེ།དེ་
ཡང༌། ཕུན་སུམ་ཚོགས་པ་རྣམས་ཀྱི འབྲས་བུ་མང་པོ་དག་གིས་གྲོགས་པོ་རྗེས་སུ་འཛིན་པ་སྟེར་
བའི་སྒོ་ནས། གཞན་རྗེས་སུ་འཛིན་པར་བསྟན་པའི་ཕྱིར། ཉི་མ་ཤར་རིའི་རྩེ་ལས་འོངས་ཤིང༌།
འཆར་བ་ཉིད་ཀྱིས་ནི།པདྨོ་རྣམས་ལ་སྦྲང་རྩིའི་དཔལ་ཕུན་སུམ་ཚོགས་པ་སྟེར་བར་བྱེད་ཅེས་པའོ། །
གཉིས་པ་ནི། འཕྲལ་ལ་རྒྱལ་པོ་དང་འགལ་རྣམས། །ངན་པའི་མཐར་གྱུར་གསལ་བྱེད་
ཅིང༌། །ཟླ་བའི་ཟེར་གྱི་རེག་པ་ན། །མུན་པའི་ཕྲེང་བ་ནུབ་པར་འགྱུར། །ཞེས་པས་བསྟན་ཏེ། དེ་
ཡང༌།རྒྱལ་པོའི་ཁྲིམས་ལུགས་དང་འགལ་བའི་སྐྱེ་བོ་རྣམས། འཕྲལ་ལ་ཉིད་དུ་ཁྲིམས་ཀྱི་བྱ་བས་
ངན་པའི་མཐར་གྱུར་ཏེ། ཚར་གཅོད་པའི་འབྲས་བུ་གསལ་བར་བྱེད་ཅིང༌།ཤར་གྱི་རི་བོའི་ཅོད་པཎ་
ལས་འོངས་པའི། ཟླ་བ་ཤར་བའི་ཟེར་གྱིས་རེག་པ་སྟེ། ཁེབས་པ་ན། འབྲས་བུ་འཇིག་རྟེན་གྱི་
ཁམས་མུན་པས་ཁྱབ་པའི་འཕྲེང་བ་མཐུག་པོ་དེ།ནུབ་པར་གྱུར་།།ཞེས་བརྗོད་པའོ། །
སུམ་ཅུ་རྩ་གཅིག་པ་ལྷན་ཅིག་བརྗོད་པའི་རྒྱན་དང༌། རྩ་གཉིས་པ་ཡོངས་བརྗེས་ཀྱི་རྒྱན་ལ།
མཚན་ཉིད་སྤྱིར་བསྟན་པ་དང་། དཔེར་བརྗོད་སོ་སོར་བཤད་པའོ། །དང་པོ་ནི། ཡོན་ཏན་ལས་
རྣམས་ལྷན་ཅིག་གི། །དངོས་པོའི་བརྗོད་པ་ལྷན་ཅིག་བརྗོད། །དོན་རྣམས་བསྣོལ་བ་གང་ཡིན་པ། །
ཡོངས་བརྗེས་ཡིན་ཏེ་དེ་དག་དཔེར། །ཞེས་པས་བསྟན་ཏེ། དེ་ཡང་། དངོས་པོ་སྟེ་ཆོས་འགའ་ཞིག་
ཡོན་ཏན་ནམ། ལས་ལ་སོགས་པ་རྣམས་ལྷན་ཅིག་ཏུ་བརྗོད་པ་ནི། ལྷན་ཅིག་བརྗོད་པའི་རྒྱན་ཞེས་
བྱའོ། །ཡང་དངོས་པོ་འགའ་ཞིག་ཡོན་ཏན་ནི། བྱ་བ་ལ་སོགས་པའི་དོན་རྣམས་ཕན་ཚུན་དུ་བསྣོལ་
220

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བ་གང་ཡིན་པ་དེ་ནི།ཡོངས་བརྗེས་ཀྱི་རྒྱན་ཡིན་ཏེ།དེ་དག་གཉིས་ཀྱི་དཔེར་བརྗོད།འོག་ནས་སྟོན་
པར་བྱེད་།།ཞེས་པའོ། །
གཉིས་པ་ལ། ལྷན་ཅིག་བརྗོད་པའི་དཔེ་དང་། ཡོངས་བརྗེས་ཀྱི་དཔེ་གཉིས་ལས། དང་
པོ་ལ།དཔེའི་ངོ་བོ་བསྟན་པ་དང༌།མཇུག་སྡུད་བསྟན་པ་གཉིས་ལས།དང་པོ་ལ་གསུམ་ལས།ཡོན་
ཏན་ལྷན་ཅིག་བརྗོད་པ་ནི། ད་ནི་མཚན་མོ་འདི་དག་རྣམས། །བདག་གི་དབུགས་དང་ལྷན་ཅིག་
རིང༌། །ཟླ་བའི་རྒྱན་ལྡན་མ་རྣམས་ཀྱང༌། །བདག་ལུས་ཉིད་དང་ལྷན་ཅིག་སྐྱེ། །ཞེས་པས་བསྟན་ཏེ།
དེ་ཡང་། འགྲོན་པོ་བུད་མེད་དང་བྲལ་ནས་འཕྲད་པར་རིངས་པ་འགའ་ཞིག་གིས་སྨྲས་པ། ད་ནི་
མཚན་མོ་སྲོད་གུང༌། ཐོ་རངས་ཀྱི་ཆ་འདི་དག་རྣམས། སྲེད་ལྡན་བདག་གི་དབུགས་ཤུགས་རིང་
འདོན་པ་དང་ལྷན་ཅིག་ཏུ་འཛད་པ་མེད་པར་སྣང་བས་དུས་རིང་བ་ཡིན་ཞིང༌།ཟླ་བའི་རྒྱན་དང་ལྡན་
པས་ཏེ།ཟླ་བ་ཤར་བའི་མཚན་མོ་ཟླ་འོད་ཀྱི་སྐྱ་སེང་སེང་དུ་གྱུར་པ་རྣམས། བྲལ་བས་ཉེན་པ་བདག་
གི་ལུས་གདུང་བའི་སྡུག་བསྔལ་གྱིས་རིད་ཅིང་། སྐེམ་པར་གྱུར་པ་ཉིད་དང་ལྷན་ཅིག་ཏུ་སྐྱ་སེང་སེང་
པོར་གྱུར་པའོ། །འདིར་རིང་བ་དང་དཀར་བ་ཉིད་ཡོན་ཏན་ཡིན་པས། ཡོན་ཏན་ལྷན་ཅིག་བརྗོད་
པའི་རྒྱན་ཞེས་བྱའོ། །
གཉིས་པ་ལས། ལྷན་ཅིག་བརྗོད་པ་ནི། འགྲོན་པོ་རྣམས་ཀྱིས་རྨོངས་པ་དང་། །ལྷན་ཅིག་
ཙུ་ཏའི་དོགས་པ་རྒྱས། །དེ་དག་འཆི་མ་དང་མཉམ་དུ། །མ་ལ་ཡ་ཡི་རླུང་དག་འབབ། །ཅེས་པས་
བསྟན་།དེ་ཡང༌།འགྲོན་པོ་བུད་མེད་དང་བྲལ་ནས་ཡུན་རིང་དུ་སོང་བ་རྣམས་ཀྱི་ཆགས་པ་དྲག་ཏུ་
རྒྱས་པའི་རྨོངས་པ་དང་ལྷན་ཅིག་ཏུ་ཤིང་ནེ་ཙུ་ཏའི་དོགས་པ་སྟེ། སྙེ་མ་རྒྱས་ཤིང་འཕེལ་བ། གཞན་
ཡང་འགྲོན་པོ་དེ་རྣམས་བུད་མེད་དྲན་ནས་འཆི་མ་འཛག་པ་དང༌། དུས་མཉམ་དུ་ལྷོ་ཕྱོགས་རི་མ་
ལ་ཡའི་རླུང་དག་འབབ།ཅེས་པའོ། །འདིར་དོགས་པ་རྒྱས་པ་དང་། འཆི་མ་འབབ་པ་གཉིས་ལས་
ཡིན་པས།ལས་ལྷན་ཅིག་བརྗོད་པའི་རྒྱན་ཞེས་བྱའོ། །
གསུམ་པ་རྫས་ལྷན་ཅིག་བརྗོད་པའི་རྒྱན་ནི། ཁུ་བྱུག་སྒྲོགས་པའི་སྐལ་བཟང་དང༌། །
ནགས་ཀྱི་རླུང་ནི་དྲི་བཟང་དག །དཔྱིད་ཉིན་སྐྱེ་བོའི་ཀུན་དགའ་དང༌། །ལྷན་ཅིག་དག་ཏུ་འཕེལ་བར་
221

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འགྱུར། །ཞེས་པས་བསྟན་ཏེ། དེ་ཡང༌། ནགས་ཀྱི་དཀྱིལ་ན། ཁུ་བྱུག་གི་སྒྲ་སྐད་སྙན་པོ། ལྷུང་ལྷུང་
དུ་སྒྲོགས་པའི་སྐལ་པ་བཟང་པོ་དང༌། ལྷོ་ཕྱོགས་ཀྱི་རི་བོ་མ་ལ་ཡའི་ནགས་ཀྱི་རི་ངོས་ནས་བབས་
པའི་རླུང༌། ཙན་དན་གྱི་དྲི་ངད་བཟང་པོ་དང་ལྡན་པ་དེ་དག་ནི།དཔྱིད་ཀའི་ཉིན་མོ་ཤིན་ཏུ་དྭངས་
པས་བསྐྱེད་པའི་སྐྱེ་བོའི་ཀུན་དགའ་དག་དང་ལྷན་ཅིག་དག་ཏུ་འཕེལ་བ་སྟེ། འཚོགས་པར་འགྱུར་
ཞེས་པའོ །གོང་གི་རྫས་གསུམ་ལྷན་ཅིག་དག་འཕེལ་བར་འགྱུར་ཞེས་པས་ན།རྫས་ལྷན་ཅིག་
བརྗོད་པའི་རྒྱན་ཞེས་བྱའོ། །
གཉིས་པ་མཇུག་སྡུད་ནི། དེ་ལྟར་ལྷན་ཅིག་བརྗོད་པ་ཡི། །དཔེར་བརྗོད་འགའ་ཞིག་
འདིར་བྱས་ཏེ། །ཞེས་པས་བསྟན་ཏེ།དེ་ལྟར་བཤད་མ་ཐག་པའི་རྣམ་པས་ལྷན་ཅིག་བརྗོད་པའི་
དཔེར་བརྗོད་འགའ་ཞིག་སྟེ། ཉུང་ཟད་ཅིག་འདིར་བསྟན་ཟིན་པར་བྱས་ཀྱི། གཞན་ཡང་། རིགས་
ལྷན་ཅིག་བརྗོད་པ་སོགས་མང་དུ་འབྱུང་བ་རྣམས། རིགས་པ་འདིས་དཔགས་ནས་ཤེས་པར་བྱའོ། །
ཞེས་བསྟན་པའོ །
སུམ་ཅུ་རྩ་གཉིས་པ་ཡོངས་བརྗེས་ཀྱི་རྒྱན་ལ། དམ་བཅའ་དང༌། དཔེར་བརྗོད་གཉིས་
ལས།ཡོངས་སུ་བརྗེས་པའི་རང་བཞིན་ཡང༌། །ངེས་པར་བསྟན་པ་ཅུང་ཟད་བྱ། །ཞེས་པས་བསྟན་ཏེ།
དེ་ཡང༌། ལྷན་ཅིག་བརྗོད་པ་བསྟན་པར་མ་ཟད།ཡོངས་སུ་བརྗེས་པའི་དཔེར་བརྗོད་ཀྱི་རང་བཞིན་
ཡང༌།ངེས་པར་བསྟན་པ་ཅུང་ཟད་མཚོན་པ་ཙམ་ཞིག་བཤད་པར་བྱའོ།།ཞེས་པའོ།།
གཉིས་པ་ནི། ས་སྤྱོད་རྣམས་ལ་མཚོན་བསྣུན་པ། །སྟེར་བྱེད་ཁྱོད་ཀྱི་ལག་པ་ཡིས། །དེ་
དག་གྲགས་པ་ཀུ་མུད་དཀར། །ཡུན་རིང་དག་ཏུ་བསྒྲུབས་པ་འཕྲོགས། །ཞེས་པས་བསྟན་ཏེ། དེ་
ཡང་། ཀྱེ་ས་བདག་རྒྱལ་པོ་ཆེན་པོ། ཞེས་བོས་ནས། ཁྱོད་ཀྱིས་རང་གི་དགྲ་བོ་ས་གཞི་ལ་སྤྱོད་པའི་
རྒྱལ་པོ་གཡུལ་དུ་ཞུགས་ནས་འོངས་པ་རྣམས་ཀྱི་དཔུང་པའམ།མགོ་ལ་མཚོན་རལ་གྲི་ལ་སོགས་པ་
བསྣུན་པའི་སྒོ་ནས་སྟེར་བར་བྱེད་དེ། གང་གིས་བྱེད་ན། ཁྱོད་ཀྱིས་ལག་པ་ཡིས་སྟེར་བར་བྱེད་ལ།
དེའི་ལན་དུ་རྒྱལ་པོ་དེ་དག་རྣམས་ཀྱི། གཡུལ་ལ་དཔའ་བའི་གྲགས་པ་ཀུ་མུ་ད་དཀར་པོ་ཚེ་འདིར།
ཡུན་རིང་དག་ཏུ་བསྒྲུབས་ཤིང་བསགས་པ་དེ།སྐད་ཅིག་ཉིད་འཕྲོགས་ཤིང་བླངས་སོ་ཞེས་པའོ །
222

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འདིར་བསྣུན་པ་ལས་དང༌།གྲགས་པ་ཡོན་ཏན་བརྗེས་པས་ན།ཡོངས་བརྗེས་ཀྱི་རྒྱན་ཞེས་བྱའོ། །
སུམ་ཅུ་རྩ་གསུམ་པ་ཤིས་བརྗོད་ཀྱི་རྒྱན་ལ། མཚན་ཉིད་དཔེར་བརྗོད་གཉིས་ལས། དང་
པོ་ནི། མངོན་པར་འདོད་པའི་དངོས་པོ་གང༌། །སྨོན་པ་ཤིས་པ་ཞེས་བྱ་དཔེར། །ཞེས་པས་བསྟན་།
དེ་ཡང་མངོན་པར་འདོད་ཅིང་དོན་དུ་གཉེར་བྱའི་དངོས་པོ་འགའ་ཞིག་ལ་སྨོན་པའི་སྙན་ངག་ནི
ཤིས་བརྗོད་ཀྱི་རྒྱན་གྱི་མཚན་ཉིད་ཅེས་བྱ་སྟེ།དཔེར་བརྗོད་ན་ཞེས་པའོ། །
གཉིས་པ་ནི། ངག་གི་སྤྱོད་ཡུལ་མ་གྱུར་པའི །སྣང་བ་དམ་པས་ཁྱེད་ལ་བསྲུངས། །ཞེས་
པས་བསྟན་། དེ་ཡང་། ཚིག་དང་ངག་གི་སྤྱོད་ཡུལ་ལས་འདས་ཤིང༌། ཡིད་ཀྱི་བསམ་བྱ་མ་ཡིན་
པའི་ཡེ་ཤེས་ཀྱི་སྣང་བ་དམ་པ། ཡང་དག་པའི་དེ་ཁོ་ན་ཉིད་དམ་པས་ཁྱོད་ལ་བསྲུངས་ཤིག །ཅེས་
སྨོན་པ་བརྗོད་པའོ། །སློབ་དཔོན་རཏྣ་ཤྲིས། ཡོན་ཏན་རྒྱ་མཚོ་འཇིག་རྟེན་མཁྱེན། །བདག་མེད་
གཉིས་པོ་ཡང་དག་རིག །སྒྲིབ་པ་གཉིས་ལས་རྣམ་གྲོལ་བས། །འཇིག་རྟེན་ངན་འགྲོ་ལས་བསྲུངས་
ཤིག།ཅེས་པ་འདི་སྨོན་རྒྱན་དུ་བྱས་སོ།།
གཉིས་པ་རྒྱན་གཞན་དུ་འདོད་པ་འདིར་འདུས་ཚུལ་ནི། འགྲེལ་པས་གསུངས་པ།གང་དུ་
དེ་ཉིད་ཁོ་ན་སྟེ། །དཔེ་དང་དཔེ་ཅན་ཉིད་འགྱུར་ཏེ། །འདྲ་བ་བརྗོད་འདོད་མེད་ཕྱིར་རོ། །དེ་ཡང་
རྗེས་འགྲོ་མེད་བཤད་པ །སོ་རྩིས་དམར་བའི་ཟླུམ་སྐོར་ཅན། །སོ་ཡི་འོད་ཟེར་འཕྲོ་བ་ཅན། །
ཨུཏྤལ་འདྲ་བའི་འདྲེན་བྱེད་ལྡན། །ཁྱོད་ཀྱི་གདོང་པ་དེ་ཁོ་ནའོ། །ཞེས་པ་རྗེས་འགྲོ་མེད་པ་དང་། །
དཔེ་དང་ཐ་དད་པ་ཡང་ནི། །དེ་ཉིད་དུ་ནི་སྨྲ་བ་གང༌། །བསྟོད་བྱེད་ཐེ་ཚོམ་ཟ་བྱེད་པ། །ཐེ་ཚོམ་ཅན་
དུ་མཁས་པས་ཤེས །ཞེས་པ་དང༌། གཞན་ཡང༌། འདི་ནི་རི་བོང་ཅན་ནམ་དེ་ནི་ཉིན་མོ་རྣམས་
གསལ་མིན། །མེ་ཏོག་གཞུ་ཅན་ཡིན་ནམ་འདི་ཡི་གཞུ་ནི་མེ་ཏོག་ལས་བྱུང་ཡིན། །ཤིན་ཏུ་མཚར་
བའི་ཕྱིར་ན་རྣམ་པར་བཙལ་ཡང་བདག་གི་བློ་གྲོས་ནི། །ཁྱོད་མཐོང་གྱུར་པ་ན་ཡིད་དོགས་ནས་ངེས་
པ་འཐོབ་པ་མ་ཡིན་ནོ། །ཞེས་ཐེ་ཚོམ་ཅན་དང༌།དཔེ་ཡི་དེ་དང་དངོས་ཉིད་དང༌། །ཉེ་བར་གཞལ་བྱ་
བསྒྲུབ་བྱ་དེ། །དཔེ་རུ་བརྗོད་པར་བྱེད་པ་གང༌། །དེ་ནི་དཔེ་ཡི་གཟུགས་ཅན་ཡིན། །ཞེས་དཔེའི་
གཟུགས་ཅན་དང༌། སྦྱར་བའི་དོན་དང་ཡང་དག་ལྡན། །ཅུང་ཟད་རབ་རྟོག་དང་ལྡན་ཞིང་། །སླར་
223

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཡང་གཟུགས་ཅན་དོན་དུ་ཡང༌། །རབ་རྟོག་ཆ་ཤས་ཡིན་ཏེ་དཔེར། །འཆར་དང་མཐའ་མ་མཚུངས་
ཉིད་ཕྱིར། །འདོད་ལྡན་ནུབ་པར་གྱུར་པ་ན། །ཉིན་པར་ངལ་བ་གནས་ཆེད་དུ། །མུན་པའི་ཕུག་ཏུ་
འཇུག་བྱེད་བཞིན། །ཞེས་པ་རབ་རྟོག་གི་ཆ་ཤས་ཀྱི་རྒྱན་ལ་སོགས་པ་རྣམས་འདིར་མ་བསྡུས་སོ། །
ཞེ་ན་མ་ཡིན་ཏེ། རྗེས་འགྲོ་མེད་དང་ཐེ་ཚོམ་ཅན། །དག་ནི་དཔེ་རྣམས་ཉིད་ལ་བསྟན། །དཔེ་ཡི་
གཟུགས་ཅན་དག་ཀྱང་ནི། །གཟུགས་ཅན་རྣམས་ལ་ངེས་པར་བསྒྲགས། །རབ་རྟོག་ཆ་ཤས་འདི་
ཡང་ནི། །རབ་རྟོག་དག་གི་དབྱེ་བ་ཉིད། །ཅེས་པས་བསྟན་ཏེ། དེ་ཡང༌། ཁྱོད་ཀྱི་བསྟན་བཅོས་
འདིར། སྙན་ངག་གི་བསྟན་བཅོས་གཞན་ནས་བཤད་པའི་རྗེས་འགྲོ་མེད་པ་དང༌། ཐེ་ཚོམ་ཅན་
སོགས་མ་བསྡུས་པས སྐྱོན་ཡོད་དོ་ཞེ་ན། སྐྱོན་མེད་དོ། །རྗེས་འགྲོ་མེད་པ་ནི། ཟླ་བ་པདྨ་དག་
གིས་ནི། །ཞེས་པའི་སྐབས་སུ་རྗེས་འགྲོ་མེད་པ་བསྟན་ལ། ཁྱོད་གདོང་ལ་མིག་གཡོ་འམ་ཅི། །ཞེས་
པའི་སྐབས་སུ། ཐེ་ཚོམ་ཅན་གྱི་རྒྱན་ཡང་བཤད་པས།དེ་གཉིས་དག་ནི་དཔེ་རྒྱན་རྣམས་བཤད་པའི་
སྐབས་ཉིད་ལ་རབ་བསྟན་ཟིན་། །
དཔེའི་གཟུགས་ཅན་དག་ཀྱང་ནི།མྱོས་པས་ཀུན་ཏུ་དམར་བ་ཡི། །བཀབ་པ་བཞིན་གྱི་ཟླ་
བ་ཡིས །ཞེས་པའི་སྐབས་སུ་བསྟན་པས། དེས་ན། གཟུགས་ཅན་རྣམས་ལ་ངེས་པར་བསྒྲགས་ཏེ།
གཟུགས་ཅན་གྱི་ནང་དུ་བཤད་ཟིན་ཞེས་པའོ །རབ་རྟོག་གི་རྒྱན་གྱི་ཆ་ཤས་འདི་ཡང་ནི། རབ་རྟོག་
དག་གི་རྒྱན་གྱི་དབྱེ་བ་ཉིད་ཀྱི་ནང་དུ་འདུས་པས།མ་བཤད་པའི་སྐྱོན་མེད་།།ཞེས་བསྟན་པའོ།།
གསུམ་པ་རྒྱན་ཕྱི་མ་གཉིས་བཤད་པ་ལ། རབ་སྤེལ་དང༌། དགོངས་པ་ཅན་གཉིས་ལས།
དང་པོ་ལ་མཚན་ཉིད་དཔེར་བརྗོད། མཇུག་སྡུད་དང་གསུམ་ལས། དང་པོ་ལ། མཚན་ཉིད་དངོས་
དང༌།མཚོན་ཏེ་བསྟན་པ་གཉིས་ལས།དང་པོ་ནི།ཐ་དད་རྒྱན་རྣམས་བསྲེས་པ་ནི། །སྤེལ་མ་དག་ཏུ་
བརྗོད་པ་སྟེ། །ཞེས་པས་བསྟན་ཏེ། དེ་ཡང་ཐ་དད་པའི་རྒྱན་གཉིས་སམ་གསུམ་ལ་སོགས་པ་རྣམས་
བསྲེས་ནས་ཚིག་སྦྱོར་གང་དང་གང་དུ་བཀོད་པ་ནི།སྤེལ་མའི་རྒྱན་དག་ཏུ་སྔོན་གྱི་མཁས་པ་རྣམས་
ཀྱིས་བརྗོད་ཅིང་བསྟན་པ་སྟེ།ཞེས་པའོ།།
གཉིས་པ་ནི། ཡན་ལག་ཡན་ལག་ཅན་དངོས་ཀྱི། །སྐབས་དང་ཐམས་ཅད་སྟོབས་
224

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མཚུངས་ཉིད། །ཅེས་པའི་ལུགས་གཉིས་སྤེལ་མ་ཡི། །རྒྱན་དག་ལ་ནི་མཚོན་པར་བྱ། །ཞེས་པས་
བསྟན་ཏེ། སྤེལ་མའི་རྒྱན་དེ་ཡང༌། སྔར་བསྟན་པའི་ཡན་ལག་དང་ཡན་ལག་ཅན་གྱི་གཟུགས་ཅན་
འཆད་པའི་ཐད། གཏུམ་མོ་གློ་བུར་ཉིད་དུ་ནི། །ཞེས་པའི་སྐབས་སུ། གདོང་གཟུགས་སུ་མ་བཀོད་
པར་རང་བཞིན་གྱི་རྒྱན་དུ་ཡོད་ཅིང༌། རྔུལ་ཆུ་དོགག་པའི་གཟུགས་སུ་བཀོད་ལ་མཆུ་ཡང་ཡལ་
འདབ་ཀྱི་གཟུགས་སུ་བཀོད་པས ཡན་ལག་གཟུགས་ཅན་བརྒྱན་ཡིན་ནོ། །གཞན་ཡང༌། གདོང་
པའི་འདི་སྐྱེས་སྨིན་འཁྱོག་ཅིང༌། །ཞེས་པར།གདོང་པ་འདི་སྐྱེས་པདྨའི་གཟུགས་སུ་བཀོད་ལ།སྨིན་
མ་འཁྱོག་པོ་གཟུགས་སུ་མ་བཀོད་པར རང་བཞིན་གྱི་རྒྱན་དུ་ཡོད་པས། ཡན་ལག་ཅན་གྱི་
གཟུགས་ཅན་ཡིན་ལ། དེས་ན་རྒྱན་འདྲེས་པའམ། སྤེལ་བའི་དངོས་པོ་གང་ཡིན་པ་དེའི་གཟུགས་
ཅན་གྱི་སྐབས་སུ་བཤད་པ་དང་འདྲ་བར། དཔེ་རྒྱན་ལ་སོགས་པའི་རྒྱན་ཐམས་ཅད་ཀྱང་། རིགས་
པའི་སྟོབས་མཚུངས་པས། ཡན་ལག་ལ་དཔེ་བཀོད་ཅིང་། ཡན་ལག་ཅན་ལ། རང་བཞིན་བརྗོད་པ་
ལ་སོགས་པའི་རྒྱན་གཞན་སྦྱོར་བ་ཉིད།སྤེལ་མའི་རྒྱན་དུ་ཤེས་པར་བྱའོ། །ཞེས་པའི་ཡན་ལག་དང༌།
ཡན་ལག་ཅན་གྱི་ལུགས་གཉིས་ཀུན་ལ་སྦྱར་བ་འདི། སྤེལ་མའི་རྒྱན་དག་རྩོམ་པ་ལས་ནི། འདིས་
མཚོན་ཞིང་ཤེས་པར་བྱའོ།ཞེས་གདམས་པའོ །
གཉིས་པ་དཔེར་བརྗོད་ནི། མཛེས་མ་ཡིད་ཀྱི་བཞིན་གྱི་དཔལ། །པདྨ་དག་ལ་འགོག་པར་
བྱེད། །མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །ཅེས་པས་བསྟན་ཏེ། དེ་
ཡང་། ཀྱེ།མཛེས་མ་ཁྱོད་ཀྱི་བཞིན་རས་ཀྱི་མཛེས་པའི་དཔལ་ཕུན་སུམ་ཚོགས་པ་འདི་ལ། འཇིག་
རྟེན་ན་ཤིན་ཏུ་མཛེས་པའི་པདྨ་དག་གིས་འགོག་པ་སྟེ།འགྲན་པར་བྱེད་ཅེས་པའོ། །འདིར་འགོག་
པའི་སྒྲ་འདྲ་བའི་རྣམ་གྲངས་ཡིན་པས་བཟློག་པའི་དཔེའོ། །དཔེར་ན་རང་གི་འབྲས་བུའི་བང་མཛོད་
དང༌། ཡུ་བ་ཕུན་སུམ་ཚོགས་པ་དང་ལྡན་པས། པདྨ་འདི་ལ་གདོང་ལ་འགྲན་པའི་བྱ་དཀའ་བ་ཅི་
ཞིག་ཡོད་དེ། མེད་ཅེས་སྟོན་པའོ །དེས་ན་ཐོག་མར་གདོང་ལ་པདྨས་འགྲན་པར་བཀོད་པས།
དཔེའི་རྒྱན་ཡིན་ལ། ཕྱིས་དེའི་སྒྲུབ་བྱེད་ནུས་པ་ཅན་པདྨོ་འབྲས་བུའི་བང་མཛོད་དང༌། ཡུ་བ་ཕུན་
སུམ་ཚོགས་པ་དང་ལྡན་པའི་སྒོ་ནས། གདོང་ལ་འགྲན་པའི་ནུས་པ་ཡོད་པར་བསྟན་པས། དོན་
225

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཞན་དཀའ་བའི་རྒྱན་ཡང་ཡིན་པས་སྤེལ་མའོ །འདིར་སྤེལ་མའི་རྒྱན་ལ་རྒྱན་ཐ་དད་པ་གསུམ་
བསྲེས་པ་ཅིག་ངེས་པར་དགོས་སམ་སྙམ་ན། ངེས་པར་མི་དགོས་ཏེ། ཐ་དད་རྒྱན་རྣམས་བསྲེས་
པ་ནི། །ཞེས་པའི་སྐབས་སུ ཐ་དད་རྒྱན་རྣམས་ཞེས་པས། བསྲེས་བྱའི་རྒྱན་ངོས་གཟུང་བ་ཡིན་ལ།
བསྲེས་ཞེས་པས་བསྲེ་ཚུལ་བསྟན་པ་ཡིན་ཏེ། དེ་ཡང༌། ཐ་དད་པའི་རྒྱན་དུ་མ་ཞིག་ཡོད་པའི་ནང་
ནས། རྒྱན་གཉིས་དང་གསུམ་ལ་སོགས་པ་ཕན་ཚུལ་བསྲེ་ཞེས་བསྟན་པ་ཡིན་གྱི རྒྱན་ཐ་དད་པ་
གསུམ་ཕན་ཆད་ངེས་པར་བསྲེ་ཞེས་བསྟན་པ་མ་ཡིན་ནོ། །དེས་ན་རྒྱན་གཉིས་བསྲེས་པ་ཡན་ལག་
དང༌། ཡན་ལག་ཅན་གྱི་གཟུགས་ཅན་ཡང༌།སྤེལ་མའི་རྒྱན་། །འོ་ན་གཟུགས་ཅན་དུ་བྱས་པ་ཅི་ཞེ་ན།
དེ་དང་དེར་བརྗོད་པའི་རྒྱན་གྱི་མིང་འདོགས་ནི། གཙོ་ཆེ་ཆུང་གི་དབང་ངམ། ལུས་གང་ལ་བྱས་ཀྱི་
དབང་དུ་བྱས་ནས། དེ་དང་དེའི་མིང་གདགས་པར་ཟད་ཀྱི། སྤེལ་མའི་རྒྱན་མ་ཡིན་པ་ནི་མ་ཡིན་ནོ། །
འོ་ན་སྤེལ་རྒྱན་ཟུར་དུ་སྨོས་པ་དོན་མེད་ཅེས་ན། རྒྱན་དུ་མ་ཞིག་འདྲེས་ནས། གང་དང་གང་གི་མིང་
གདགས་སུ་མི་རུང་བ་དེ་ལ། སྤེལ་རྒྱན་ཞེས་མིང་གདགས་སུ་རུང་བའི་དགོས་པ་ཡོད་པས་དོན་ཤིན
ཏུ་ཆེའོ།།
གསུམ་པ་ནི། རང་བཞིན་བརྗོད་དང་འཁྱོག་བརྗོད་ཅེས། །ངག་གི་རང་བཞིན་ཐ་དད་
གཉིས། །འཁྱོག་པར་བརྗོད་པ་ཐམས་ཅད་ལ། །ཕལ་ཆེར་སྦྱར་བས་དཔལ་རྒྱས་བྱེད །ཅེས་པས་
བཞིན་བརྗོད་པའི་དབསྟན་ཏེ། དེ་ཡང༌། རང་བཞིན་བརྗོད་པའི་དངོས་པོའི་གནས་ཚུལ། སྒྲོ་མ་བཏགས་བརྗོད་པ་རྒྱན་
དང་པོའོ། །དེ་ལས་འཁྱོག་པོར་བརྗོད་པ་གནས་ཚུལ་ལས་གཞན་དུ་སྒྲོ་བཏགས་པ་དཔེ་རྒྱན་ལ་
སོགས་པ་རྒྱན་ཕྱི་མ་རྣམས་སོ། །ཞེས་ངག་གི་རང་བཞིན་ཐ་དད་པ་གཉིས་བསྟན་པ་ཡིན་ལ།དེ་ཡང་།
འཁྱོག་པོར་བརྗོད་པའི་རྒྱན་ཐམས་ཅད་ལ་རང་བཞིན་བརྗོད་པའི་རྒྱན་ནི། དེ་ལས་གཞན་འཁྱོག་
པོར་བརྗོད་པའི་རྒྱན་གཞན་ཕལ་ཆེར་སྦྱར་བས་རབ་སྤེལ་གྱི་རྒྱན་གྱི་དཔལ་རྒྱས་པར་བྱེད་ཅེས་པའོ། །
གཉིས་པ་དགོས་པ་ཅན་གྱི་རྒྱན་ལ། མཚན་ཉིད་དང་དགོས་པ་ཅན་དུ་གྱུར་ཚུལ་གཉིས་
ལས། དང་པོ་ནི། སྙན་ངག་མཁན་བསམ་དགོངས་པ་སྟེ། །སྙན་ངག་གྲུབ་པ་གང་གནས་པ། །རྒྱུན་
གྱི་ཡུལ་ལ་ཡོད་ཡོན་ཏན། །དེ་ནི་དགོངས་པ་ཅན་ཞེས་བརྗོད། །ཅེས་པས་བསྟན་ཏེ། དེ་ཡང༌། སྙན་
226

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ངག་མཁན་གྱི་བསམ་པ་ནི། གང་བརྩམ་པར་བྱ་བའི་ཆོས་གང་ཡིན་པ་དེ། འདི་ལྟ་བུ་ཅིག་རྩོམ་སྙམ་
པ་ནི། དགོངས་པ་སྟེ། དེ་ཡང་། སྙན་ངག་རྩོམ་པའི་མགོ་བརྩམས་ནས། མཐར་གྲུབ་ཅིང་རྫོགས་
པའི་བར་གྱི་ཚིག་སྦྱོར་གང་ལ་གནས་པའི་རྒྱུན།ཚིགས་བཅད།ལྷུག་པ།སྤེལ་མ་གསུམ་གྱི་ཡུལ་ལ་
ཡོད་པའི་ཡོན་ཏན།ཚིག་གོང་འོག་འབྲེལ་ཆགས་པ་དང༌། རྒྱན་རྣམས་ཀྱང་ཕན་ཚུན་གཅིག་གི་རྒྱན་
དུ་གཅིག་ཡོང་བ་ཅན་དེ་ནི་དགོངས་པ་ཅན་གྱི་རྒྱན་ཡིན་།།ཞེས་སྐྱེ་བོ་མཁས་པ་རྣམས་བརྗོད་དོ།།
གཉིས་པ་ནི། དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་པ་ཉིད། །དོན་
དང་བྲལ་བའི་ཁྱད་པར་རྣམས། །མ་བརྗོད་གནས་སུ་བསྔགས་པ་དང༌། །བརྗོད་རིམ་སྟོབས་ལས་
དངོས་པོ་ནི། །ཟབ་མོ་དག་ཀྱང་གསལ་བ་སྟེ། །དེ་ཀུན་དགོངས་པའི་དབང་གྱུར་ཕྱིར། །དེ་དག་
དགོངས་པ་ཅན་ཞེས་རིག །ཅེས་པས་བསྟན་ཏེ། དེ་ཡང་། གང་བརྩམས་པར་བྱ་བའི་སྙན་ངག་གི་
དངོས་པོ་ཡི་ནི་ཚིག་རྣམས་ཀུན།གཅིག་གི་གཅིག་ཕན་ཚུན་འབྲེལ་ཆགས་ཤིང་ཕན་པར་བྱེད་པ་ཉིད་
དང་ལྡན་ཞིང༌། བརྗོད་བྱའི་དོན་དང་བྲལ་བ་ལ་སོགས་པའི་ཁྱད་པར་སྙན་ངག་གི་སྐྱོན་བཅུ་པོ་
རྣམས། གང་བཤད་པར་བྱ་བའི་ཚིག་སྦྱོར་དེར་མ་བརྗོད་ཅིང༌།བརྗོད་པར་བྱ་བའི་ཚིག་སྦྱོར་གྱི་
གནས་རྣམས་སུ། རྒྱན་ཐ་དད་པ་དུ་མས་བསྔགས་ཤིང་བརྒྱན་པ་དང༌། རྒྱན་དེ་རྣམས་ཀྱིས་བརྒྱན་
པའི་ཚིག་སྦྱོར་རྣམས་བརྗོད་པའི་རིམ་པའི་སྟོབས་ལས། བརྗོད་བྱའི་དངོས་པོ་ནི།ཤིན་ཏུ་རྟོགས་
པར་དཀའ་བའི་ཟབ་མོ་གཞན་དག་ཀྱང་། གསལ་བར་བདེ་བླག་ཏུ་རྟོགས་པ་སྟེ། ཁྱད་པར་བཞི་པོ་
དེ་ཀུན། སྙན་ངག་གི་རྒྱན་ལ་ཡོད་པའི་ཡོན་ཏན་དུ། སྙན་ངག་མཁན་གྱི་དགོངས་པའི། བསམ་པའི་
དབང་གིས་བཞག་པར་གྱུར་པ་ཡིན་པའི་ཕྱིར། ཁྱད་པར་བཞི་པོ་དག་དགོངས་པ་ཅན་གྱི་རྒྱན་དུ་
རིག་ཅིང་ཤེས་པར་བྱའོ །ཞེས་བསྟན་པའོ །འདིར་སློབ་དཔོན་ཁ་ཅིག།དགོངས་པ་ཅན་གྱི་དོན་ནི།
དགོངས་ལྡེམ་དགོངས་ཀྱི་དོན་། །ཞེས་འཆད་དེ་ནོར་བའོ། །
བཞི་པ་ཟློས་གར་གྱི་མཚན་ཉིད་ཀྱང་རྒྱན་དུ་འདོད་པ་ནི། གང་ཡང་མཚམས་སྦྱོར་ཡན་
ལག་དང་། །འཇུག་པའི་ཡན་ལག་མཚན་ཉིད་སོགས། །ལུང་གཞན་དག་ཏུ་བརྗོད་འདི་ཡང༌། །རྒྱན་
ཉིད་དུ་ནི་བདག་ཅག་འདོད། །ཅེས་པས་བསྟན་། གང་ཡང་མཚམས་སྦྱོར་གྱི་ཡན་ལག་སྨྲ་བ་དང༌།
227

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྨྲ་བའི་ལན་ལ་སོགས་པ་ལྔ་དང༌། འཇུག་པའི་ཡན་ལག་རབ་ཏུ་སྣང་བྱེད་ལ་སོགས་པ་བཅུ་དྲུག་དང་།
རྒྱན་བྱེད་དང༌། ཡི་གེ་འདུས་པ་ལ་སོགས་པ་མཚན་ཉིད་སུམ་ཅུ་རྩ་དྲུག་དང༌། གཞན་ཡང་། སྒེག་
པའི་ཡན་ལག་དང༌། འཕྲེང་བའི་ཡན་ལག་དང་། མཚམས་སྦྱོར་གཞན་པའི་ཡན་ལག་ལ་སོགས་པ།
ལུང་གཞན་བྷ་ར་ཏ་ལ་སོགས་པ་དག་ཏུ་བརྗོད་པ་འདི་ཡང༌། རྒྱན་ཉིད་དུ་ནི་དབྱུག་པ་ཅན་བདག་
ཅག་འདོད་དོ། །འོ་ན་འདིར་མི་མངོན་པ་ཅི་ཞེ་ན། གཞུང་མངས་པའི་འཇིགས་པས་མ་སྤྲོས་སོ །
མཚམས་སྦྱོར་ལྔ་ནི། དེ་སྐད་དུ། སྒོ་དང་སྒོ་ཡི་ལན་ཉིད་དང༌། །སྙིང་དང་ནི་མི་བཟོད་དང༌། །དེ་
བཞིན་དུ་ནི་ངེས་ཐོབ་བྱེད། །མཚམས་སྦྱོར་ལྔ་རྣམས་ཟློས་གར་དུ། །ཞེས་དང༌། ཀོ་ཧ་ལ་ལ་སོགས་
པའི་བསྟན་བཅོས་སུ་ཡང༌། མཚམས་སྦྱོར་ཡན་ལག་སྒོ་སོགས་རྣམས །བསྡུ་ན་མངོན་མཐོའི་
བདག་ཉིད་ཅན། །སྣ་ཚོགས་ཀུན་དགའི་རོ་ལྡན་པ། །ཡན་ལག་བསྡུས་པར་རབ་ཏུ་བསྒྲགས། །ཞེས་
བཤད་དོ།།
གསུམ་པ་མཇུག་བསྡུ་ཞིང་མ་བཤད་པ་བསླབ་ཚུལ་ནི རྒྱ་ཆེན་རྒྱ་ཆེ་མཐའ་ཡས་རབ་
བསྡུས་ཚད་དུ་གྱུར་པ་ཡི།།རྒྱན་རྣམས་དག་གི་ལམ་འདི་ཉིད་ནི་རྣམ་པར་ཕྱེ།།བརྗོད་པའི་ཡུལ་ལས་
འདས་པར་ཡོངས་སུ་གནས་པ་ཡི། །ཁྱད་པར་རྣམས་ནི་གོམས་པ་ཉིད་ཀྱིས་དབྱེ་བར་ནུས། །ཞེས་
པས་བསྟན་ཏེ། དེ་ཡང༌། བྷ་ར་ཏ་ལ་སོགས་པའི་སྙན་ངག་གི་བསྟན་བཅོས གཞན་རྒྱ་ཆེན་པོ་
མཐའ་ཡས་པ་རྣམས་ནི། རྒྱན་རིགས་མི་འདྲ་བ་དུ་མ་ཞིག་ཡོད་པ་རྣམས། ཚིག་ཉུང་ངུས་རབ་ཏུ་
བསྡུས་ནས། གཙོ་བོ་རིགས་བསྡུ་བ། རྒྱན་སུམ་ཅུ་རྩ་ལྔའི་ཚད་དུ་བསྡུས་ཏེ་བསྟན་པར་གྱུར་པ་ཡིས།
རང་བཞིན་བརྗོད་པའི་རྒྱན་ལ་སོགས་པའི་རྒྱན་རྣམས་དག་གི་ལམ་ལམ་སྲོལ་འདི་ཉིད་ནི། པཎྜི་ཏ་
དབྱུག་པ་ཅན་བདག་གིས་གཞུང་འདིར་རྣམ་པར་ཕྱེ་ཟིན་ཏོ
དེ་ལས་གཞན་གཞུང་འདིར་དངོས་སུ་མ་བསྟན་ཞིང་བརྗོད་ཀྱིས་མི་ལང་བ། རང་གི་བློ་ཡི
ཡུལ་ལས་འདས་པར་ཡོངས་སུ་གནས་པ་ཡི། སྙན་ངག་གི་དབྱེ་བ་ཕྲ་། ནང་གསེས་ཀྱི་ཁྱད་པར་
རྒྱ་འདས་པར་ཡངས་སུ་གནས་པ་ཡ
མང་དུ་ཡོད་པ་རྣམས་ནི། འདིར་བསྟན་པའི་སྙན་ངག་རྣམས་ལ་ཡང་དང་ཡང་དུ་འདྲིས་ཤིང་ལན་
མང་དུ་གོམས་པར་བྱས་པ་ཉིད་ཀྱི་མཐུས། རྒྱན་གྱི་དབྱེ་བའི་རིགས་རྣམས་འབད་མེད་དུ་ཤེས་ཞིང་
228

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
རྟོགས་པར་ནུས་ཞེས་བསྟན་པའོ། །སྙན་ངག་མེ་ལོང་ལས།དོན་གྱིས་རྒྱན་གྱིས་ཡོངས་སུ་བཅད་པ་སྟེ།
ལེའུ་གཉིས་པའི་རྣམ་པར་བཤད་པ་རྫོགས་པར་བསྟན་ཟིན་ནོ །།
གཉིས་པ་སྒྲ་རྒྱན་ལ། ཟུང་ལྡན་གཏན་ལ་དབབ་པ། བྱ་དཀའི་ཁྱད་པར་གཞན་བརྗོད།
དབྱངས་སོགས་ངེས་པའི་བྱ་དཀའ་བཤད་པའོ །དང་པོ་ལ་མདོར་བསྟན།རྒྱས་བཤད་གཉིས་ལས
དང་པོ་ལ། མཚན་ཉིད་དབྱེ་བའོ། །དང་པོ་ནི། བར་མ་ཆོད་དང་བར་ཆོད་དག །ཡི་གེ་ཚོགས་པ་
བསྐོར་བ་ཡི། །ཟུང་ལྡན། །ཞེས་པས་བསྟན་ཏེ།དེ་ཡང༌།ཡི་གེ་གཞན་གྱི་བར་མ་ཆོད་པ་དང༌།བར་
ཆོད་པའི་བདག་ཉིད་ཅན་གྱི་ཡི་གེ་དབྱངས་གསལ་དུ་ཚོགས་པ་གཉིས་ཕན་ཆད་བསྐོར་ཞིང་བཟླས་
པ་སྟེ།བརྗོད་པའི་སྙན་ངག་གང་ཡིན་པ་ནི།ཟུང་ལྡན་གྱི་རྒྱན་གྱི་མཚན་ཉིད་ཡིན་། །ཞེས་པའོ །
གཉིས་པ་ནི། དེ་ཡང་རྐང་པ་ཡི། དང་པོ་བར་མཐའ་སྤྱོད་ཡུལ་ཅན། །གཅིག་གཉིས་
གསུམ་བཞི་རྐང་པ་ཡི། །ཟུང་ལྡན་རྣམས་ཀྱི་རྣམ་རྟོག་ནི། །ཐོག་མ་བར་མཐའ་བར་དང་མཐའ། །
བར་དང་ཐོག་མ་ཐོག་མཐའ་ཀུན། །ཀུན་ལ་དབྱེ་བ་ལས་སྐྱེས་པ། །དེ་དག་དབྱེ་བ་ཤིན་ཏུ་མང༌། །དེ་
ལ་བྱ་སླ་བྱ་དཀའ་ཡང༌། །འགའ་ཞིག་དག་ནི་བསྟན་པར་བྱ། །ཞེས་པས་བསྟན་ཏེ། དེ་ཡང༌།ཟུང་
ལྡན་དེ་ལ་བར་མ་ཆོད་པ་དང༌། བར་ཆོད་པ་གཉིས་སུ་ཡོད་པས། གཉིས་པོ་དེ་ཡང་འབྱུང་བའི་
གནས་ནི། རྐང་པ་གང་ཡིན་པ་དེ་ཡི་དང་པོའི་གནས་དང༌།བར་གྱི་གནས་དང་། མཐའི་གནས་སུ་
འབྱུང་བའི་སྤྱོད་ཡུལ་ཅན་ཡིན་ལ། དེ་ཡང་། རྐང་པ་གཅིག་ལ་ཡོད་པ་དང༌། གཉིས་ལ་ཡོད་པ་དང༌།
གསུམ་པ་ཡོད་པ་དང༌། བཞི་པ་ཡོད་པའོ །རྐང་པ་གཅིག་ལ་ཡོད་པ་ལ་ཡང་། རྐང་པ་དང་པོ་ཁོ་ན་
ལ་ཡོད་པ་དང༌། གཉིས་པ་དང༌། གསུམ་པ་དང༌། བཞི་པ། ཉིད་ཁོ་ན་ལ་ཡོད་པ་ལ་སོགས་པར་
དབྱེའོ། །དེ་ཡང་རྐང་པ་དང་པོ་ཉིད་ལ་ཡོད་པའི་ཟུང་ལྡན་རྣམས་ཀྱི་རྣམ་རྟོག་གི་དབྱེ་བ་ནི་ཡང༌།དེ་
ཉིད་ཀྱི་ཐོག་མ་ན་ཡོད་པ། བར་ན་ཡོད་པ། མཐའ་ན་ཡོད་པ་སྟེ་གསུམ་དང༌། ཡང་དང་པོ་བོར་ནས་
བར་དང་མཐའ་ན་ཡོད་པ་དང༌། ཡང་མཐའ་མ་བོར་ནས་བར་དང་ཐོག་མ་ན་ཡོད་པ་དང་། ཡང༌།
བར་བོར་ཏེ། ཐོག་མ་དང་ཐ་མ་ལ་ཡོད་པ་དང༌། ཐོག་མཐའ་བར་གསུམ་ཀུན་ལ་ཡོད་པ་དང་།
བདུན་པོ་དེ་རྣམས་རྐང་པ་དང་པོ། གཅིག་པུ་ལ་སྦྱར་ཞིང༌། དེ་བཞིན་དུ་རྐང་པ་གཉིས་པ་དང༌།
229

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་དང༌། བཞི་པ་ལ་ཡང་སྦྱར་རོ། །གཞན་ཡང་། བདུན་པོ་དེ་རྣམས་ཀུན་ཏུ་དབྱེ་བ་ལས་སྐྱེས་
པའི་ཟུང་ལྡན་དེ་དག་གི་དབྱེ་བ་རྒྱས་པར་ན་མཐའ་ཡས་པས་ཤིན་ཏུ་མང་ཞིང་བརྗོད་ཀྱིས་མི་ལང་
བས། ཐམས་ཅད་ནི་མ་ཡིན་གྱིས། དེ་ལ་བྱ་སླ་བ་ཟུང་ལྡན་གྱི་ཁྱད་པར་རྣམས་དང་། བྱ་དཀའ་བ་
ཟུང་ལྡན་ཆེན་མོ་ནས་གླང་པོའི་འགྲོས་ལ་སོགས་པ་འགའ་ཞིག་དག་ནི་བསྟན་པར་བྱའོ། །
གཉིས་པ་རྒྱས་པར་བཤད་པ་ལ་དྲུག །དང་པོའི་ཟུང་ལྡན། གནས་གཞན་གྱི་ཟུང་ལྡན།
ཀུན་ཏུ་ཟུང་ལྡན། འདྲེས་པའི་ཟུང་ལྡན་ལྡོག་པའི་ཟུང་ལྡན་ནོ། །དང་པོ་ལ། དཔེར་བརྗོད་པ་དང༌།
དོན་བསྡུ་བའོ །དང་པོ་ལ་གསུམ།བར་མ་ཆོད་ཀྱི་ཟུང་ལྡན་བར་དུ་ཆོད་པའི་ཟུང་ལྡན།ཆོད་ཅིང་མ་
ཆོད་པའི་ཟུང་ལྡན་། །དང་པོ་ལ་ལྔ།རྐང་པ་གཅིག་ལ་ཡོད་པ་དང་།གཉིས་ལ་ཡོད་པ།གསུམ་ལ་
ཡོད་པ། བཞི་ཀ་ལ་ཡོད་པ།དོན་བསྡུ་བའོ །དང་པོ་ལ་ཡང་བཞི་ལས། དང་པོའི་དང་པོ་ལ་ཡོད་པ་ནི།
གྲོགས་མོ་མཛའ་བོའི་སྐྱེ་བོ་ལ །ཁེངས་པ་འདི་དང་འགྲོགས་མ་བྱེད། །བསླུས་པའི་མགྲིན་པ་ནས་
འཁྱུད་ལ། །དེ་ཉིད་ངོ་ཚ་ལྡན་པར་བྱེད། །ཅེས་པས་བསྟན་ཏེ། དེ་ཡང༌། འདིར་གྲོགས་མོ་འགའ་
ཞིག་གིས།ཀྭ་ཡེ།གྲོགས་མོ་བཞིན་བཟང་མ་ཁྱོད་ཉོན་ཅིག།ཅེས་བོས་ནས།ཁྱོད་ཀྱི་རང་གི་མཛའ་
བོའི་སྐྱེ་བོ་དང་། དུས་བཏབ་ཀྱང་། མཛའ་བོས་དུས་སུ་མ་སླེབ་པས ཁྱོད་བསླུས་པ་བདེན་མོད།
འོན་ཀྱང་རང་གི་མཛའ་བོས་སྐྱེ་བོ་ལ་མི་འདུད་པའི་ཁེངས་པའི་ང་རྒྱལ་དྲག་པོ་འདི་འགྲོགས་པར་མ་
བྱེད་པར།མཛའ་བོ་དེའི་མགྲིན་པ་ཤིན་ཏུ་མཉེན་པ།པདྨའི་རྩ་བ།ལྟ་བུའི་སྟག་པ་ནས་ཁྱོད་ཀྱི་ལག་
པ་པདྨ་གཞོན་ནུ་ལྟ་བུས་འཁྱུད་ལ། མཛའ་བོ་དེ་ཉིད་སྐྱེངས་སུ་མ་འཇུག་པར།ངོ་ཚ་དང་ལྡན་པར་
དུལ་བར་གྱིས་ལ།དེའི་ཡིད་དང་མཐུན་པའི་བྱ་བ་བྱོས་ཤིག །ཅེས་གདམས་པའོ། །འདིར་ཟུང་ལྡན་
མེད་པ་ཅི་ཞེས་ན། རྒྱ་དཔེ་ལ་ཡོད་ཀྱང༌།བོད་སྐད་ལ་ཞིག་པ་ཡིན་། རྒྱ་དཔེ་ལ་ཇི་སྐད་དུ་ཡོད་ན།
མཱ་ནེ་ན་མཱ་ནེ་ས་། པྲ་ཎ་ཡོ་བྷུ་ཡེ་ཛ་ནེ། ཁཎྜི་ཏཱ་ཀ་ཎྚ་མཱ་ཤྰ་ཥྱ། ཏ་མེ་བ་ཀུ་ས་པ་མ།ཞེས་
རྐང་པ་དང་པོའི་ཐོག་མ་ལ།མཱ་ནེ་ན་མཱ་ནེ་ན་ཞེས་ཟུང་ལྡན་བར་མ་ཆོད་དུ་ཡོད་པའོ། །དཔེ་འདི་
བཞིན་དུ་འོག་མ་ཀུན་ལ་ཡང་རིགས་བསྒྲེ་ཤེས་པར་བྱའོ། །
གཉིས་པའི་དང་པོ་ལ་ཡོད་པ་ནི། ངང་པ་རྣམས་ཀྱི་དྲེགས་འཇོམས་པ། །སྤྲིན་གྱི་སྒྲ་ཡི་
230

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མྱོས་བྱེད་། །དགའ་མ་དང་བཅས་བུད་མེད་ཀྱི། །ཁེངས་བྲལ་ཡིད་ལ་འཇུག་པར་བྱེད།།ཅེས་པས་
བསྟན་ཏེ།དེ་ཡང༌།རྩི་ཤིང་ནགས་ཚལ་རྒྱས་པ་སྟོན་ཀའི་དུས་སུ།ནམ་མཁའ་དྭངས་པ་ལ་ལྡིང་ཞིང་
རོལ་པའི་ངང་པ་རྣམས་ཀྱི་དྲེགས་པ་འཇོམས་པ་ནི་སྤྲིན་གྱི་སྒྲ་སྟེ། ལྷ་ཡི་རྔ་དབྱངས་མཁའ་ལ་སྒྲགས་
པ་ཙམ་གྱིས་མྱོས་བྱེད་ཀྱི་མདའ་ནི། མཛའ་བོ་རང་གི་དགའ་མ་དང་བཅས་པའི་བུད་མེད་ན་ཆུང་
གཞོན་ནུ་མ་རྣམས་ཀྱི་སྙིང་ལ་ཞུགས་ནས། མཛའ་བོ་ལ་མི་བདུད་པའི་ཁེངས་པ་དེ། འབྲུག་སྒྲ་ཐོས་
པ་ཙམ་གྱིས་བྲལ་ནས ཡིད་ལ་འདོད་པ་དྲག་ཏུ་འཇུག་པར་བྱེད་ཅེས་པའོ །འདིའི་རྐང་པ་གཉིས་
པ་ལ།མ་ད་ནོ་མ་ད་ནོ།ཞེས་པའི་ཐོག་མའི་ཟུང་ལྡན་བར་མ་ཆོད་པ་ཡོད་པའོ། །
གསུམ་པའི་དང་པོ་ལ་ཡོད་པ་ནི། ཆུ་གཏེར་བཞི་ཡི་སྐེ་རགས་ཅན། །ས་ཡི་ལག་དཔྱ་
འཛིན་ལ་མཁས །ཁྱོད་ཉིད་ཐོབ་ནས་ད་ལྟ་ནི། །སྐྱེ་དགུ་རྒྱལ་པོ་བཟང་ལྡན་འགྱུར །ཞེས་པས་
བསྟན་ཏེ། དེ་ཡང་། ཆུ་གཏེར་བཞི་ནི་ཤར་ལྷོ་ནུབ་བྱང་གི་རྒྱ་མཚོ་བཞིའོ། །དེས་བསྐོར་བའི་ས་གཞི་ནི
དེའི་སྐེ་རགས་ཅན་ནོ།།དེ་ལ་དབང་བསྒྱུར་བའི་རྒྱལ་པོ་ནི། ས་གཞི་དེའི་ལག་ཏུ་གྱུར་པའི་ཡུལ་ཕྲན་
ཕྱོགས་ན་ཡོད་པ་ལ དཔྱ་འཛིན་པ་སྟེ། ཁྲལ་རན་པར་སྡུད་པ་ལ་མཁས་པའི་རྒྱལ་པོ་ཁྱོད་ཉིད་
མགོན་དུ་ཐོབ་ནས། དུས་ད་ལྟར་རང་གི་མངའ་འོག་ཏུ་གཏོགས་པའི་སྐྱེ་དགུ་རྣམས། རྒྱལ་པོ་བཟང་
པོ་དང་ལྡན་པར་གྱུར་པས། ཨེ་མ་སྐལ་པ་ཤིན་བཟང་། །རྒྱལ་པོ་འགའ་ཞིག་ལ་བསྟོད་པའོ །
འདི་འང༌།རྐང་པ་གསུམ་པའི་ཐོག་མ་ལ།ཙ་ཏུ་རཾ་ཙ་ཏུ་རཾ།ཞེས་ཟུང་ལྡན་བར་མ་ཆོད་དུ་ཡོད་པའོ།།
བཞི་པའི་དང་པོ་ལ་ཡོད་པ་ནི། རྐང་ཐང་ཤིང་རྟ་གླང་ལོ་དང༌། །རྟ་དང་བྲལ་བ་ཁྱོད་ཀྱི་
དགྲ། །འགའ་ཞིག་ནགས་དང་གཞན་དག་ནི། །ལྷ་རྣམས་དག་གི་གནས་སུ་སོང༌།ཞེས་པས་
བསྟན་ཏེ། དེ་ཡང༌། རྒྱལ་པོ་ཁྱོད་ཀྱི་མཐའི་རྒྱལ་ཕྲན་འགའ་ཞིག་དང་གཡུལ་བཀྱེ་བས རྒྱལ་ཕྲན་
རྣམས་ཕམ་ནས། རྐང་ཐང་སྟེ། དཔུང་བུ་ཆུང་ཚོགས་དང༌། ཤིང་རྟ་པའི་ཚོགས་དང༌། གླང་པོའི་
ཚོགས་དང༌། རྟ་པའི་ཚོགས་ཏེ། དཔུང་ཚོགས་ཡན་ལག་བཞི་དང་བྲལ་ཏེ། ཕམ་པར་བྱས་པས།
ཁྱོད་ཀྱི་དགྲ་འགའ་ཞིག་ནགས་སུ་ཡུལ་འཐོན་ཏེ་བྲོས་ལ། གཞན་སྐྱེས་བུ་དཔའ་བ་མང་པོ་དག་ནི།
རལ་གྲི་ལ་སོགས་པའི་མཚོན་བསྣུན་ཏེ།སྲོག་དང་བྲལ་བར་བྱས་པས། ལྷ་རྣམས་དག་གི་གནས་སུ་
231

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྐྱེ་བ་ལེན་དུ་སོང་སྟེ། མཐོ་རིགས་ཀྱི་གནས་སུ་སྐྱེས་ཞེས ཤི་བ་ལ་བསྔགས་པ་བརྗོད་པའོ། །
འདིའི་འང་རྐང་པ་བཞི་པའི་ཐོག་མ་ན།ར་ཧི་ཏེ་ར་ཧི་ཏེ།ཞེས་བར་མ་ཆོད་ཀྱི་ཟུང་ལྡན་ཡོད་པའོ། །
གཉིས་པ་གཉིས་ལ་ཡོད་པ་ལ་དྲུག་ལས། དང་པོ་དང་གཉིས་པ་ལ་ཡོད་པ་ནི། ཆུ་སྐྱེས་
གདོང་ལྡན་མིག་གཉིས་པ། །རྣམ་འཕྲུལ་ཡིད་འོང་འདི་ལ་ནི། །དཔྱིད་ཀྱི་བུང་བའི་རྣམ་འཕྲུལ་གྱི། །
ཅོ་འདྲི་བྱེད་པ་ཅི་ཡིན་སྨྲོས། །ཞེས་པས་བསྟན་ཏེ། དེ་ཡང༌།ཀྱེ་མཛེས་ལྡན་གཞོན་ནུ་མ་ཁྱོད་ཉོན་
ཅིག །ཆུ་སྐྱེས་གསར་པ་གཞོན་ནུའི་མདངས་ཀྱིས་ཉེ་བར་མཛེས་པའི་གདོང་པ་ཤིན་ཏུ་དཀར་བ་
མཁུར་ཚོས་དམར་བའི་ཐིག་ལེས་བརྒྱན་པ་དང་ལྡན་པའི་མིག་གཉིས་ཀྱི་རྣམ་པར་འཕྲུལ་པ་སྒོར་
སྒོར་དུ་འཁོར་བའི་ཡིད་དུ་འོང་བ་འདི་ལ་ནི། དཔྱིད་ཀའི་དུས་སུ་མེ་ཏོག་རྒྱས་པ་ལ་ལྡིང་ཞིང་འཁོར་
བའི་བུང་བ་གཞོན་ནུའི་གཤོག་རྩེད་ཀྱི་རྣམ་འཕྲུལ་གྱི།ཅོ་འདྲི་ཞིང་། རྒྱུ་མེད་དུ་འགྲན་པར་བྱེད་པ་ནི
ཅི་ཡིན་སྨྲོས་ཤིག་ཅེས་བསྟོད་ཀྱི་ཚུལ་དུ་བསྟོད་ཅིང་།ཅོ་འདྲི་བྱེད་ཅེས་པས་དཔེ་རྒྱན་ཡང་ཡིན་། །
འདིའི་འང་རྐང་པ་དང་པོ་དང་།གཉིས་པ་ལ་ཟུང་ལྡན་ཡོད་ཚུལ་།མ་དྷུ་རཾ་མ་དྷུ་ར་མྦྷོ་ཛ།།བ་ད་ནེ་
བ་ད་ནེ་ཏྱ་ཡོཿ། །བི་བྷྲ་མ་མྦྷ་མ་ར་བྷྱནྟུ། །བི་ཌམྦ་ཡ་ཏི་ཀཱིནྣི་དཾ། ཞེས་ཐོག་མའི་ཟུང་ལྡན་བར་མ་ཆོད་
དུ་ཡོད་པའོ། །
རྐང་པ་དང་པོ་དང་གསུམ་པ་ལ་ཡོད་པ་ནི། འདོད་པ་གཡུལ་དུ་དཔའ་བ་ཡི། །གླང་པོའམ་
བཟུང་དཀའ་རྟ་མེད་ཀྱིས། །གང་ཕྱིར་བདག་ཅག་མཐར་བྱས་པ། །དེ་ཕྱིར་ཁྱོད་ཀྱི་རྣམ་གནོན་
མཚར། །ཞེས་པས་བསྟན་ཏེ། དེ་ཡང༌། ཀྱེ་འདོད་པ་ཞེས་བྱ་བའི་ལྷ་ཁྱོད་འཇིག་རྟེན་གསུམ་ལས་
རྒྱལ་བ་འདི་ཅི་ཡིན། ཁྱེད་དེ་ལས་རྒྱལ་བར་བྱེད་པ་ལ། གཡུལ་དུ་འཇུག་པའི་ཚེ ཤིན་ཏུ་དཔའ་
བའི་གླང་པོ་འམ། མགྱོགས་པ་དང་ལྡན་པས་བཟུང་དཀའ་བའི་རྟ་ལ་སོགས་པ བཞོན་པར་དགོས་
པ་ལས།དེ་ལྟ་བུ་མེད་ཀྱང་། ཁྱོད་ཀྱི་རང་དབང་མེད་པར་གང་གི་ཕྱིར།སྲེད་ལྡན་བདག་ཅག་རྣམས་
ཁྱོད་དང་འཕྲད་པའི་མཐར། སྲེད་པ་ཡང་དང་ཡང་དུ་འཕེལ་བར་བྱས་པའི ནུས་པ་བསམ་གྱིས་མི་
ཁྱབ་པ་མཐོང་བ་དེའི་ཕྱིར། ཁྱོད་ཀྱིས་རྣམ་པར་གནོན་པའི་མཐུ་སྟོབས་མཚར་ཤིན་ཏུ་ཆེ་བ་འདི་ནི།
ཨེ་མ་མཚར་རྨད་དུ་བྱུང་བའོ། །ཞེས་ཁྱད་པར་གྱི་རྒྱན་གྱི་བསྟོད་པའོ །འདི་ནི་རྐང་པ་དང་པོ་དང་
232

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསུམ་པ་ལ་རིམ་པ་ལྟར ཝཱ་ར་ཎེ་ཝཱ་ར་ཎེ། ཞེས་པ་དང༌། ན་ཡ་ཏེ་ན་ཡ་། ཞེས་པའི་ཐོག་མའི་
ཟུང་ལྡན་ཡོད་པའོ། །
དང་པོ་དང་བཞི་པ་ལ་ཡོད་པ་ནི། གཡུལ་དུ་བས་མཛེས་པ་ཡི། །མི་བདག་ཁྱོད་འདྲས་
ནོར་འཛིན་ནི། །རྒྱལ་བར་གྱུར་ཏེ་ནོར་འཛིན་གྱིས། །ཚིམ་པ་དག་ཀྱང་ཐོབ་པར་འགྱུར། །ཞེས་པས་
བསྟན་ཏེ།དེ་ཡང༌།ཀྭ་ཡེ་རྒྱལ་པོ་ཆེན་པོ་ཁྱོད་གཡུལ་དུ་ཞུགས་པའི་ཚེ།མཚོན་ཤིན་ཏུ་རྣོ་བས།དགྲ་
ཕྱོགས་ཕམ་པར་བྱས་པའི་མཛེས་པའི་ཡོན་ཏན་དང་ལྡན་ཞིང༌། མི་རྣམས་ལེགས་པར་སྐྱོང་བའི་
བདག་ཉིད་དུ་གྱུར་པའི་རྒྱལ་པོ་ཁྱོད་འདྲ་བས།ནོར་གྱི་ཚོགས་དཔག་ཏུ་མེད་པ་འཛིན་པའི་ས་གཞིའི་
ཁྱོན་འདི་ཤིན་རྒྱ་ཆེ་བ་ལས།རྒྱལ་བར་གྱུར་ཅིང་དབང་དུ་བསྡུས་ནས།རང་ལ་འགྲན་ཟླ་མེད་པར་
བྱས་པའོ །དེའི་ཚེ་ནོར་འཛིན་ཏེ། ས་གཞིའི་ཁྱོན་གྱིས་ཚིམ་པ་དག་ཀྱང་ཐོབ་པར་གྱུར་། གང་གི་
ཕྱིར་ན། ས་གཞིའི་ཁྱོན་མཐའ་དག་དབང་དུ་བྱས་ཟིན་པས།ད་ཉིད་ཅི་ཡང་ཅི་ཡང་འདོད་པ་མེད་དོ། །
ཞེས་པའི་དོན་། །འདི་ནི་རྐང་པ་དང་པོ་དང༌། བཞི་པ་ལ་རིམ་པ་བཞིན།རཱ་ཛི་ཏེ་རཱ་ཛི་ཏེ། ཞེས་པ་
དང༌།བ་སུ་དྷཱ་བ་སུ་དྷཱ།ཞེས་ཐོག་མའི་ཟུང་ལྡན་བར་མ་ཆོད་པའོ། །
གཉིས་པ་དང་གསུམ་པའི་དང་པོ་ལ་ཡོད་པ་ནི། ས་ཧ་ཀཱ་རའི་མེ་ཏོག་གསར། །བདག་
ཡིད་མཆོག་ཏུ་སྲེད་ལྡན་བྱེད། །ཁུ་བྱུག་མྱོས་པ་དག་གི་སྒྲ། །ཡིད་དུ་འོང་བ་འདིས་ཀྱང་ངོ༌། །ཞེས་
པས་བསྟན་ཏེ།དེ་ཡང༌།ཀྭ་ཡེ།མཛེས་ལྡན་གཞོན་ནུ་རྣམས་རྩེད་འཇོ་ལ་རོལ་བའི།སྐྱེད་མོས་ཚལ་
དུ་སྐྱེས་པའི། ས་ཧ་ཀྭ་ར་།སྣ་མའི་མེ་ཏོག་གསར་པ་གཞོན་ནུ་དྲི་ངན་འབྱིན་ཞིང་།སྦྲང་རྩིའི་བཅུད་
ཀྱིས་ཁེངས་པ།དལ་བུར་གཡོ་བའི་རླུང་གིས་བསྐྱོད་པ་འདི་ཡིས།བདག་ཡིད་མཆོག་ཏུ་སྲིད་པ་དང་
ལྡན་པར་བྱད་ལ། དེར་མ་ཟད། དེ་ཉིད་ཀྱི་སྟེང་ན་འཁོད་པའི། ཁུ་བྱུག་ཆགས་པས་མྱོས་པ་དག་གི་
སྒྲ་སྙན་པ་ཡིད་དུ་འོང་བ་འབྱིན་པ་འདིས་ཀྱང་། བདག་ཡིད་མཆོག་ཏུ་སྲེད་པ་དང་ལྡན་པར་བྱེད་། །
ཞེས་པའོ །འདིའིང་རྐང་པ་གཉིས་པ་དང༌། གསུམ་པ་ལ་རིམ་པ་ལྟར། ཀ་ལི་ཀོ་ཀ་ལི་ཀོ། ཞེས་པ་
དང་།མནྫ་ནོ།མནྫ་ནོ།ཞེས་ཐོག་མའི་ཟུང་ལྡན་བར་མ་ཆོད་དུ་ཡོད་པའོ །
གཉིས་པ་དང་བཞི་པའི་ཐོག་མ་ལ་ཡོད་པ་ནི། ཁྱོད་ལ་དམིགས་པའི་རེ་བ་དང༌། །མ་བྲལ་
233

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འདི་ལ་དེ་འདྲ་ཡི། །གནས་སྐབས་ལུས་ནི་འཛིན་བྱེད་པས །བུད་མེད་འཛེག་ནུས་ཇི་ལྟར་མིན། །
ཞེས་པས་བསྟན་ཏེ།དེ་ཡང༌།ཀྱེ།བཞིན་བཟང་མཛེས་ལྡན་ཁྱོད་ཉོན་ཅིག།ཅེས་བོས་ནས།མཛེས་
མ་འགའ་ཞིག་ཁྱོད་ལ་དམིགས་ནས་མཛའ་བོར་ཐོབ་ཏུ་རེ་བའི་བསམ་པ་དང་མ་བྲལ་བ་འདི་ལ།
བསམ་པ་དེ་འདྲའི་བྱས་ནས། གནས་སྐབས་སུ་མཛེས་མ་རང་གི་ལུས་ནི་རང་དབང་མེད་པར་
ཆགས་པས། ཡང་དང་ཡང་དུ་འཇིག་པར་བྱེད་པས། དེ་ལྟ་བུའི་སྡུག་བསྔལ་དང་ལྡན་པའི་བུད་མེད་
བཟང་མོ་དེའི་ལུས་ཀྱི་སྟེང་དུ་འཛེགས་ནས། རང་ཉིད་འདོད་པ་བརྟེན་ནུས་པ་ཇི་ལྟར་རིགས་པ་མ་
ཡིན་ཏེ་རིགས་པ་ཡིན་ནོ། །ཞེས་པའོ། །འདི་ནི་རྐང་པ་གཉིས་པ་དང་། བཞི་པ་ལ་རིམ་པ་ལྟར།བི་
ཧཱ་ཏ་བི་ཧཱ་ཏ་ཞེས་པ་དང༌། མམ་ག་ནཱ། མམ་ག་ནཱ། ཞེས་པ་ཐོག་མའི་ཟུང་ལྡན་བར་མ་ཆོད་པ་ཡོད་
པའོ།།
གསུམ་པ་དང་བཞི་པའི་ཐོག་མ་ན་ཡོད་པ་ནི། ཡལ་འདབ་གསར་པས་མཛེས་པ་ཡི །
ལྗོན་པས་དྲངས་པའི་གཞོན་ནུ་རྣམས། །པདྨར་མངོན་ཕྱོགས་བུང་བ་ཡི། །མིག་ནས་བཟུང་སྟེ་
འགུགས་པར་བྱེད། །ཅེས་པས་བསྟན་། དེ་ཡང༌། ཀེ་ཀ་ཞེས་བྱ་བའི་ཤིང་། ཡལ་ག་དང་ལོ་
འདབ་གསར་པ་ཕུན་སུམ་ཚོགས་པས་མཛེས་པར་བྱེས་པའི་ལྗོན་པས། ཡིད་རང་དབང་མེད་དུ་
དྲངས་ཏེ། ཡོངས་སུ་བཅུག་པའི་གཞོན་ནུ་ལང་ཚོ་ཅན་རྣམས་ཀྱི། ཡིད་པདྨོ་ཚལ་དུ་འགུགས་པར་
འདོད་ནས པདྨ་ལ་སེམས་མངོན་པར་ཕྱོགས་པའི་བུང་བ་གཞོན་ནུ་སྒྲ་སྐད་སྙན་པ་འབྱིན་ཞིང༌།
ལང་ལིང་དུ་གཡོ་བའི་ཤོག་སྒྲ་དང་ལྡན་པས་མདུན་དུ་བདར་ནས་འོངས་ཏེ།གཞོན་ནུ་དེའི་མིག་བལྟ་
བའི་སྐལ་བ་ཅན་དུ་བྱས་ནས སེམས་བཟུང་སྟེ། རང་དབང་མེད་པར་པདྨའི་ཚལ་དུ་འགུགས་པར་
བྱེད་། །འདི་ནི་རྐང་པ་གསུམ་པ་དང་བཞི་པ་ལ་རིམ་པ་བཞིན་དུ། ཏ་རུ་ཎཱ། ཏ་རུ་ཎཱ་ཞེས་པ་དང༌།
ན་ལི་ནོ་ན་ལི་ནོ།ཞེས་ཐོག་མའི་ཟུང་ལྡན་བར་མ་ཆོད་པའོ།།
གསུམ་པ་གསུམ་ལ་ཡོད་པ་བཞི་ལས།དང་པོ་དང་།གཉིས་པ་དང་།གསུམ་པའི་ཐོག་མ་
ལ་ཡོད་པ་ནི།མྱོས་པའི་བཞད་ནི་རབ་ཏུ་རབ་འཇུག་པ། །རྫིང་གི་ཆུ་ལ་དཀར་བ་ཡི། །ངང་འདི་
ཡིས་ཅ་ཅོ་ཡིས། །བདག་ནི་མཐར་བྱེད་ཟས་སུ་བྱེད། །ཅེས་པས་བསྟན་ཏེ།དེ་ཡང༌། ལང་རྒྱགས་
234

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པས་མྱོས་པའི་ཆུ་བྱའི་རིགས བཞད་ཅེས་བྱ་བ་རབ་ཏུ་འཇུག་ཅིང་རོལ་རྩེད་བྱེད་པ། པདྨོ་གཞོན་
ནུས་བདེ་བའི་རྫིང་གི་ཆུ་ལ། གཤོག་རྩེ་ཤིན་ཏུ་དཀར་བའི་ངང་མོ་ལང་ལིང་དུ་ལྡིང་བ་འདི་ཡི།ཅ་ཅོ་
འབྱིན་པའི་སྒྲ་སྐད་སྙན་པོ་ཡིད་དུ་འོང་བ་འདི་ཡིས། སྲེད་ལྡན་བདག་ནི་མཐར་བྱེད་གཤིན་རྗེའི་ཟས་
སུ་བྱེད་ཅེས་པ་སྟེ།དེ་ནི་འདོད་པའི་སྲེད་པ་དྲག་ཏུ་འཕེལ་བས།འཆི་བའི་ངང་ཚུལ་ཅན་དུ་བྱས་ཤེས་
པའོ །འདི་ནི་རྐང་པ་དང་པོ་ལ།བི་ཤ་དཱ།བི་དཱ།ཞེས་པ་དང།གཉིས་པ་ལ།སཱ་ར་སེ། སཱ་ར་སེ།
ཞེས་པ་དང༌།གསུམ་པ་ལ།ཀུ་རུ་།ཀུ་རུ་ཏེ།ཞེས་ཐོག་མའི་ཟུང་ལྡན་ཡོད་པའོ།།
དང་པོ་གཉིས་དང་། བཞི་པའི་ཐོག་མ་ལ་ཡོད་པའི་ཟུང་ལྡན་།དྲི་བྲལ་ཟླ་བའི་ཆ་དག་
དང༌། །ལྷན་ཅིག་མ་ལ་ཡ་ཡི་རླུང༌། །བདག་དགའ་མི་བྱེད་འདོད་པ་ནི། །མི་ཟད་དུག་གི་རྗེས་སུ་
འགྲོ། །ཞེས་པས་བསྟན་ཏེ། དེ་ཡང༌།རྡུལ་གྱི་དྲི་མ་ར་རི་དང་བྲལ་བའི་སྟོན་ཀའི་ཟླ་བ་ཡོངས་སུ་
རྫོགས་པའི་འོད་ཀྱི་ཆ་ས་ལ་ལྷུང་བ་དག་དང་། ལྷན་ཅིག་ཏུ་འགྲོགས་པའི་ལྷོ་ཕྱོགས་མ་ལ་ཡའི་རི་
ངོས་ལས་བབས་པའི་རླུང༌། ཤིན་ཏུ་བསིལ་བའི་རང་བཞིན་ཅན། ཙན་དན་གྱི་དྲི་ངད་བཟང་པོ་དང་
ལྡན་པ་འདི་ལ་སྲེད་ལྡན་བདག་དགའ་བར་མི་བྱེད་དེ། འདིས་རྒྱུ་བྱས་ནས་འདོད་པའི་གདུང་བ་དྲག་
ཏུ་བསྐྱེད་ལ།དེས་ན་འདོད་པ་འདིས་ནི་སྲོག་འཕྲོག་པའི་ཕྱིར།མི་ཟད་པ་ཡི་དུག་གི་རྗེས་སུ་འགྲོ་སྟེ།
དེ་དང་འདྲའོ། །ཞེས་པའི་དོན་ཏོ། །འདི་ནི་རྐང་པ་དང་པོ་དང༌། གཉིས་པ་ལ་རིམ་པ་བཞིན།བི་
མམ།བི་ཤ་མམ།ཞེས་པ་དང༌།མ་ད་ནམ། མ་ད་ནམ། ཞེས་པ་དང༌། བཞི་པ་ལ།མ་ལ་ཡཱ། མ་ལ་ཡཱ།
ཞེས་པ་ཐོག་མའི་ཟུང་ལྡན་དུ་ཡོད་། །
དང་པོ་དང་ཕྱི་མ་གཉིས་ཀྱི་ཐོག་མ་ལ་ཡོད་པ་ནི།བདག་རྟེན་མི་འདོད་ཁེངས་པ་ཅན།།དོ་
ཤལ་དང་ལྡན་འཕྲོག་བྱེད་མ།།ལུས་མེད་ཁྱོད་ཀྱི་དོང་པ་ཉིད། །བདག་འགྲོ་བདེ་བས་ཕྲ་མོར་མཛོད། །
ཅེས་པས་བསྟན་ཏེ། དེ་ཡང༌། སྲེད་ལྡན་བདག་རྟེན་པ་སྟེ། འགྲོགས་པར་མི་འདོད་པའི་ཁེངས་པ་
ཅན་མ་དག །རིན་པོ་ཆེའི་རྒྱན་མུ་ཏིག་དང༌། མན་ཤེལ་དང༌།བྱུ་རུ་ལ་སོགས་པའི་དོ་ཤལ་མཛེས་པ་
དང་ལྡན་པས ཡིད་རང་དབང་མེད་དུ་འཕྲོག་པར་བྱེད་པའི་མཛེས་ལྡན་མ་ཁྱོད་ཀྱིས། ལུས་མེད་
འདོད་ལྷ་དེ། ཁྱོད་ཀྱི་མིག་ཟུར་གཡོ་བའི་མདའ་དང༌།མེ་ཏོག་གི་མདའ་ལྔ་ལ་སོག་པ་འཇུག་པའི་
235

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དོང་པ་ཉིད་དུ་བྱས་ནས། ལྷན་ཅིག་ཏུ་འགྲོགས་པ་ལ། སྲེད་ལྡན་བདག་སེམས་པར་རང་དབང་མེད་
པར་འགྲོ་ཞིང༌།ཁྱོད་དང་ལྷན་ཅིག་ཏུ་འགྲོགས་པའི་བདེ་བས།དུས་ནམ་ཡང་མི་འབྲལ་བར་བྱ་བའི་
ཕྱིར།ཁྱོད་ཀྱི་མིག་ཟུར་ཕྲ་མོ་ལྟ་བར་མཛོད་ཅེས་པའོ །འདི་ནི་རྐང་པ་དང་པོ་ལ།མཱ་ནི་།མཱ་ནི་ནཱི
ཞེས་པ་དང་། གསུམ་པ་ལ། ཧཱ་རི་ཎི།ཧཱ་རི་ཎི། ཞེས་པ་དང༌། བཞི་པ་ལ། ཏ་ནུ་ཏྲམ། ཏ་ནུ་ཏྲམ།
ཞེས་ཐོག་མའི་ཟུང་ལྡན་བར་མ་ཆོད་དུ་ཡོད་པའོ།།
རྐང་པ་ཕྱི་མ་གསུམ་གྱི་ཐོག་མ་ལ་ཡོད་པ་ནི། ཁྱོད་ཀྱི་གདོང་གིས་བདག་ལས་རྒྱལ །ཆུ་
ཡི་རྒྱན་གྱུར་བུང་བ་ཅན། །འདབ་ལྡན་པདྨ་གཏམ་མེད་ལས། །ཇི་ལྟར་མ་རྒྱལ་བདག་དགའ་མ། །
ཞེས་པས་བསྟན་ཏེ།ཀྭ་ཡེ། སེམས་རང་དབང་མེད་པར་འཕྲོག་པར་བྱེད་པའི་བདག་གི་དགའ་མ་
ཁྱོད་ཉོན་ཅིག །ཁྱོད་ཀྱི་མིག་ཟུར་གཡོ་བའི་མཛེས་མ་དང་ལྡན་པའི་གདོང་གིས། བདག་གཏམ་སྨྲ་
ཤེས་པ་ལས་རྒྱལ་ན།ཅིའི་ཕྱིར། ཁྲུས་ཀྱི་རྫིང་བུ་ཆུ་ཤིན་ཏུ་བསིལ་བ་དང་ལྡན་པའི་རྒྱན་དུ་གྱུར་པ།
བུང་བ་ལྡིང་ཞིང་འཁོར་བ་ཅན་གྱི་པདྨ་འདབ་མ་བརྒྱད་དང་ལྡན་པ།གཏམ་མེད་པ་།སྨྲ་མི་ཤེས་པ་
ལས་ཇི་ལྟར་མི་རྒྱལ་ཏེ།རྒྱལ་བར་བྱེད་ཅེས་པདྨ་གདོང་པ་འཇལ་བས་དཔེའོ། །འདི་ནི་རྐང་པ་ཕྱི་མ་
གསུམ་ལ་རིམ་པ་ལྟར།ན་ཀ་ཐམ།ན་ཀ་ཐམ།ཞེས་པ་དང༌།ཀ་མ་ལམ།ཀ་མ་ལམ།ཞེས་པ་དང༌།
ད་ལི་མ་ཏ།ད་ལི་མ་ཏ།ཞེས་པ་ཐོག་མའི་ཟུང་ལྡན་བར་མ་ཆོད་དུ་ཡོད་པའོ།།
བཞི་པ་རྐང་བ་བཞི་ལ་ཡོད་པ་། ཉི་མའི་འོད་ཀྱིས་དམར་གྱུར་པའི། །ཆུ་ལྷ་མོ་བཞིན་
པཱ་ཊ་ལ། །དམར་བའི་གོས་ཅན་དྲི་བཟང་ཅན། །བདག་གི་དགའ་མས་དགའ་བར་བས། །ཞེས་པས་
བསྟན་ཏེ།དེ་ཡང༌། ཀྱེ་དགོངས་ཐུན་ཉི་མའི་འོད་ཀྱིས་རེག་པས་དམར་བར་གྱུར་པའི་ནུབ་ཕྱོགས་ཆུ་
ལྷ་མོ་འདི། མཛེས་པ་བཞིན་གྱི། ཤིང་པཱ་ཊ་ལ་ཞེས་བྱ་བའི་མེ་ཏོག་གི་དགོས་པ་ཤིན་ཏུ་དམར་བའི་
མདངས་ལྟར། ལ་བ་དམར་པོའི་གོས་འཛིན་པ་ཅན་གྱི་དགའ་བ་དག །ཁ་ནས་ཨུཏྤལ་དང༌། ཙན་
དན་དང་།ག་པུར་གྱི་དྲི་བཟང་ལྡང་བ་ཅན་གྱི། བདག་གི་དགའ་མ་མཛེས་མ་འདིས་ནི།སྐྱེ་བོ་རྣམས་
ཀྱི་ཡིད་ཀྱི་ཤིང་རྟ་འགེངས་པའི་ཕྱིར། ཀུན་གྱི་དགའ་བ་སྐྱེད་པར་བྱས། །ཞེས་པའོ །ཡང་ན།ཆུ་ལྷ་
མོ་བཞིན་སྔར་བཞིན་ལས། ཤིང་པཱ་ཊ་ལ་ཞེས་པའི་མཛེས་པ་མདངས་དམར་བའི་གོས་ཅན་དྲི་ངད་
236

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བཟང་པོ་དང་ལྡན་པ་ཅན་གང་དེས། བདག་གི་དགའ་མ་ཡིད་རང་དབང་མེད་དུ་དགའ་བ་སྐྱེད་པར་
བྱས །ཞེས་ཀྱང་བྱའོ །འདི་ཡང་རྐང་པ་བཞི་ཀའི་ཐོག་མ་ལ། ར་མ་ཎི། ར་མ་ཎི་ཡཱ་མེ། པཱ་ཊ་ལཱ་པཱ་
ཊ་ལཱམ་ཀཱ། བཱ་རུ་ཎི།བཱ་རུ་ཎཱི་བྷུ་ཏ། སོོ་ར་བྷཱ། སོོ་ར་བྷཱ་ཡ་དམ། ཞེས་དང་པོའི་ཟུང་ལྡན་གཟུགས་
གཅིག་པ་བར་མ་ཆོད་པ་ཡོད་པའོ། །ལྔ་པ་དོན་བསྡུ་བ་ནི། དེ་ལྟར་རྐང་པའི་ཐོག་མ་ཡི། །ཟུང་ལྡན་
རྣམ་རྟོག་བར་ཆད་མེད། །ཅེས་པས་བསྟན་། དེ་ཡང་།དེ་ལྟར་བཤད་པའི་རྣམ་པས། རྐང་པའི་ཐོག་
མ་ལ་ཡོད་པའི་ཟུང་ལྡན་བར་ཆད་མེད་པའི་རྣམ་རྟོག་གི་དབྱེ་མཚོན་པ་ཙམ་བསྟན་ཟིན་།
གཉིས་པ་ཆོད་པའི་ཟུང་ལྡན་ལ་དྲུག །བཤད་པར་དམ་བཅའ་བ། རྐང་པ་གཉིས་ལས་
ཡོད་པ།གསུམ་ལ་ཡོད་པ།བཞི་ལ་ཡོད་པ།བཞི་ལ་ཆ་གཉིས་སུ་ཡོད་པ།དོན་བསྡུ་བའོ། །དང་པོ་ནི
ད་ནི་བར་དུ་ཆོད་པ་ཡི། །རྣམ་རྟོག་འགའ་ཡང་བསྟན་པར་བྱ། །ཞེས་པས་བསྟན་ཏེ།དེ་ཡང་བར་མ་
ཆོད་ཀྱི་ཐོག་མའི་ཟུང་ལྡན་བསྟན་པའི་རྗེས་ཐོགས། ད་ནི་བར་དུ་ཆོད་པའི་ཐོག་མའི་ཟུང་ལྡན་དེའི
རྣམ་རྟོག་གི་དབྱེ་བ་འགའ་ཡང་སྟེ།ཅུང་ཟད་བསྟན་ཞིང༌།དཔེར་བརྗོད་པར་བྱའོ །ཞེས་པའོ །
གཉིས་པ་ལ་དྲུག་ལས། དང་པོ་ནི། ས་ཧ་ཀཱ་ར་ལས་འཁྲུངས་ཉིད། །ཡིད་འོང་དྲི་བཟང་
ལྡན་པ་ཡི། །དཔྱིད་ཀྱི་ཨེ་ནའི་མིག་ཅན་གྱིས། །ཁེངས་པ་དགྲ་ཡི་ལྷག་མར་བྱེད། །ཅེས་པས་བསྟན་ཏེ།
དེ་ཡང་།ཀྱེ་མཛེས་མ་རི་དྭགས་ཨེ་ན་ཡའི་མིག་ཅན་གྱིས།རང་གི་མཛའ་ལ་མི་འདུད་པའི་ཁེངས་
པ་དྲག་ཏུ་ཡོད་པ་རྣམས། དཔྱིད་ཀྱི་དུས་སུ་ས་ཧ་ཀཱ་ར་ལས་འཁྲུངས་པའི་སྙེ་མ་ཉིད། ཡིད་འོང་དྲི་
བཟང་གསར་པ་དང་ལྡན་པ་མཐོང་བར་གྱུར་པ་ཡིས། །དྲག་ཏུ་བཅོམ་ཞིང་ལྷག་མ་མེད་པར་བྱས་
པས།ཁེངས་པ་ཡོད་ཅེས།སྔར་གྲགས་པའི་དགྲ་ཡི་ལྷག་མར་བྱེད་པ་ཙམ་དུ་བས་སོ །ཞེས་པའོ། །
འདི་ནི་རྐང་པ་དང་པོ་དང༌།གཉིས་པའི་ཐོག་མར།མ་དྷུ་རེ་ཎ་དྲྀ་ཤཱཾ་མཱ་ནཾ།མ་དྷུ་རེ་ཎ་སུ་ག་ནྡྷ་ནཱ།ས་
ཧ་ཀཱ་རོ་ངྒ་མེ་ནཻ་བ།ཤབྡ་ཤེ་ཥཾ་ཀ་རི་ཥྱ་ཏི། ཞེས་པ་ཚིག་གཞན་གྱིས་བར་ཆོད་པ་ཡོད་པའི་ཟུང་
ལྡན་།
གཉིས་པ་དང་པོ་དང་གསུམ་པ་ལ་ཡོད་པ་ནི། དགའ་མའི་ལག་པ་ཤིན་ཏུ་དམར། །རྒྱུད་
མངས་ལ་བསྣུན་རྣམ་འཕྲུལ་ལ། །ཕྲག་དོག་ལྡན་པར་མཛའ་བོ་ལངས། །རྣ་བའི་ཨུཏྤལ་གྱིས་བསྣུན་
237

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ
བྱེད། །ཅེས་པས་བསྟན་ཏེ། དེ་ཡང་། དགའ་མའི་ལག་པའི་མཐིལ་ཤིན་ཏུ་དམར་བ་དང་ལྡན་ཞིང༌།
དལ་གྱི་གདུབ་བུའི་སྒྲ་དང་བཅས་པའི་སོར་མོའི་རྩེ་མོས། པི་ཝང་གི་རྒྱུད་མངས་ལ་བསྣུན་པའི་ལག་
པའི་འདུ་བྱེད་ཀྱི་རྣམ་འཕྲུལ་ཤིན་ཏུ་མཛེས་པ་ཉིད་ལ་། ཕྲག་དོག་ལྡན་པར་ཏེ། འགྲན་པར་འདོད་
པའི་མཛེས་མའི་རྣ་བའི་རྒྱན་དུ་བྱས་པའི་ཨུཏྤལ་གྱིས། རང་གི་མཛའ་བོའི་འགྲམ་པ་ལའང་ཡང་ཡང་
དུ་བསྣུན་ཞིང་རེག་པར་བྱེད།ཅེས་པའོ། ཕྲག་དོག་ལྡན་ཞེས་པས་དཔེ་རྒྱན་། །འདི་ནི་རྐང་པ་དང་
པོ་དང༌། གསུམ་པ་ལ་ཐོག་མར། ཀ་རོ་ཏི། ཞེས་པའི་ཚིག་གཅིག་པོ་འདི་ཀ་བསྐོར་ཏེ་ཡོད་པས་ན
ཟུང་ལྡན་ཆོད་པ་ཡོད་པའོ། །
དང་པོ་དང་བཞི་པ་ལ་ཡོད་པ་ནི།རླུང་གི་གར་བསྒྱུར་སྤྲིན་གྱི་ཕྲེང༌། །མཐའ་དག་ཆུ་ནི་རྣམ་
པར་འཐོར། །དེ་རྗེས་འཇུག་མ་རབ་བླངས་པའི། །མཇུག་སྒྲོ་ལྡན་པ་གར་དག་བྱེད། །ཅེས་པས་
བསྟན་ཏེ། དེ་ཡང༌། དལ་བུས་རྒྱུ་བའི་རླུང་གིས་ལོང་ལོང་དུ་གར་བསྒྱུར་དུ་བཅུག་པའི་སྤྲིན་གྱི་ཕྲེང་
བ་གསར་པའི་ཚིགས་མཐའ་དག་ལ་ཆུ་ཡི་ཆར་ནི་རྣམ་པར་མཐོར་བ་སྟེ། བབས་པར་གྱུར་པ་དེའི་
རྗེས་སུ བསིལ་བའི་དཔལ་དང་ལྡན་པ་ལ། རྨ་བྱའི་མདོངས་ཀྱིས་བཀྲ་བའི་འཇུག་མ་རྣམས་གྱེན་
དུ་བསླངས་ཏེ། སྒེག་ཅིང་འཇོམ་བའི་རྨ་བྱ་མཇུག་སྒྲོ་ལྡན་པ་རྣམས། ལྗོན་ཤིང་གེལ་བའི་སྟེང་དུ་
དགའ་བས་གར་དག་བྱེད་དོ། །ཅེས་པའོ། །འདི་ནི་བྱ་བ་བརྗོད་པའི་རང་གཞན་གྱི་རྒྱན་ནོ། །འདི་
ཡང་རྐང་པ་དང་པོ་དང༌།བཞི་པའི་ཐོག་མར། ས་ཀ་ལཱ་པོ།ཞེས་པ་ཟུང་ལྡན་ཆོད་པ་ཡོད་པའོ། །
གཉིས་པ་དང་གསུམ་པ་ལ་ཡོད་པ་ནི། །འདོད་ལྡན་མ་དག་ཁྱོད་ཀྱི་ཡིད། །ཁེངས་རྩོད་
རང་ཉིད་ཉམས་གྱུར་། །ནཱིམ་པའི་ཀ་ལིང་ཀཱ་མཐོང་ན། །གནས་སྐབས་ཅི་ལ་རེག་འགྱུར་རམ །
ཞེས་པས་བསྟན་ཏེ། ཀྱེ་འདོད་ལྡན་གཞོན་ནུ་མ་ཁྱོད་དག་ཉོན་ཅིག །ཁྱོད་ཀྱི་ཡིད་མཛའ་བོ་ལ་
ཁེངས་ནས། རྩོད་པ་དྲག་ཏུ་འབྱུང་བ་རྣམས། རེ་ཞིག་གི་ཚེ་མེད་པར། རང་གི་ངང་གིས་ཉམས་
པར་འགྱུར་ན། ཅི་ལྗོན་ཤིང་མ་པའི་མེ་ཏོག་ཀ་ལིང་ཀཱ་ཁ་འབུས་པ་མཐོང་ན། དེ་ཡིད་དུ་འོང་བས་
ཆགས་པ་དྲག་ཏུ་སྐྱེ་བའི་རྒྱུ་བྱས་ནས། དུས་དེའི་ཚེ། གནས་སྐབས་ཅི་ལྟ་བུ་ལ་རེག་པར་འགྱུར།
བདག་གིས་མ་ཤེས་། འཆི་བ་ལ་ཐུག་པ་ཙམ་དུ་འགྱུར་རོ། །སྙམ་དུ་དགོངས་པའོ། །འདི་ལ་ཐེ་
238

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཚོམ་ཕུལ་བྱུང་གི་རྒྱན་ཡང་ཡོད་དོ། །འདི་ཡང༌། རྐང་པ་གཉིས་པ་དང་། གསུམ་པ་ལ། ཀ་ལིང་ཀཱ།
ཞེས་པ་དེ་ཀ་བསྐོར་བའི་ཐོག་མའི་ཟུང་ལྡན་བར་ཆོད་དང་ཡོད་པའོ། །
གཉིས་པ་དང་བཞི་པ་ལ་ཡོད་པ་ནི། རྩེ་དགའི་རི་ཡི་ཟླ་ཤེལ་གྱི། །ཐང་འདི་ལ་ནི་རབ་
འཛེགས་ནས། །མདོངས་མཐའ་མཆོག་ཏུ་རབ་མཛེས་པའི། །གཙུག་ཕུད་ཅན་འདི་གར་བྱེད་དོ། །
ཞེས་པས་བསྟན་ཏེ།དེ་ཡང༌།ཤར་ཕྱོགས་རྩེ་དགའི་རི་བོའི་ཅོད་པན་ལས་འོངས་པའི་ཟླ་བ་ཆུ་ཤེལ་
གྱི་མདོངས་ལ་ལྷུང་བའི་ཚེ། རྨ་བྱའི་ཚོགས་རྣམས ཐང་ཤིང་ལྡེམ་པ་ཡིད་དུ་འོང་བ་འདི་ལ། རབ་ཏུ་
འཛེགས་ཤིང་གནས་ནས་མདོངས་མཐའ་། མཇུག་སྒྲོ་མཆོག་ཏུ་བཀྲ་བ་རབ་ཏུ་མཛེས་པ་རྣམས་
བརྒྱང་སྟེ། དགའ་བས་གཙུག་ཕུད་ཅན་འདི་སྐད་སྙན་པ་སྒྲོག་ཅིང་གར་བྱེད་། །འདི་ནི་རང་བཞིན་
བརྗོད་པའི་རྒྱན་ཡིན་ལ།རྐང་པ་གཉིས་པ་དང༌། བཞི་པ་ལ།ཙནྡྲ་ཀནྟ།ཞེས་པ་ཐོག་མའི་ཟུང་ལྡན་
ཆོད་པ་ཡོད་པའོ། །
རྐང་པ་ཕྱི་མ་གཉིས་ལ་ཡོད་པ་ནི། གང་ཞིག་སྦྲུལ་མཆོག་སྟེང་གནས་ཤིང་། །ཕག་པས་
བྱུང་བའི་ས་འདི་ནི། །རྒྱལ་པོའི་ཚོགས་ལ་རབ་བླངས་ནས། །ད་ལྟ་ཁྱོད་ཀྱི་ལག་པས་བཟུང༌། །ཞེས་
པས་བསྟན་ཏེ དེ་ཡང༌། སྔོན་གྱི་དུས་སུ་ཁྱབ་འཇུག་གིས་ཕག་པར་སྤྲུལ་ཏེ། རྒྱ་མཚོ་སྲུབས་ནས་
སྟོང་དུ་བྱུང་བའི་ས་གཞིའི་ཁྱོན་ཆེན་པོ་འདི་ནི། གང་ཞིག་ཀླུ་ཡི་རྒྱལ་པོ་སྦྲུལ་མཆོག་རྣམས་གནས་
པའི་རྒྱ་མཚོའི་སྟེང་དུ་གནས་ཤིང་ཆགས་པས། མིང་གཞན་རྒྱ་མཚོའི་གོས་ཅན་ཞེས་གྲགས་ལ། དེ་
ཉིད་མིའི་རྒྱལ་པོའི་ཚོགས་དྲག་པོ་རྣམས་ཀྱིས་བདག་ཏུ་བཟུང་ཞིང་ལོངས་སྤྱད་པ་ལས ད་ལྟ་རྒྱལ་
པོ་ཁྱོད་ཀྱི་ལག་པས་རབ་ཏུ་བླངས་ཏེ། འཕྲོགས་ནས་བཟུང་ཞིང་ལོངས་སྤྱོད་པས། ཁྱོད་གཅིག་པུ་
ས་གཞིའི་བདག་པོར་གྱུར་ཞེས་བསྔགས་པའོ །འདི་འང་ཕུལ་བྱུང་གི་རྒྱན་དུ་ཡོད་ལ། རྐང་པ་ཕྱི་མ་
གཉིས་ཀྱི་ཐོག་མ་ན།ཝཱ་ར་ཧེ།ཞེས་པའི་ཟུང་ལྡན་བར་ཆོད་དུ་ཡོད་པའོ།།
གསུམ་པ་ལ་གསུམ་ལས དང་པོ་རྐང་པ་དང་པོ་གསུམ་ལ་ཡོད་པ་ནི། གཡུལ་དུ་དགྲ་ཡི་
གླང་པོ་རྣམས། །ཁྱོད་ཀྱི་ལག་པ་མཐར་བྱེད་ཀྱིས། །བསྣུན་པས་ཁྲག་ནི་རབ་ཟགས་པ། །ཐུན་
འཚམས་དག་ནི་སྤྲིན་བཞིན་མཛེས། །ཞེས་པས་བསྟན་ཏེ། དེ་ཡང༌། ཀྱེ་རྒྱལ་པོ་ཆེན་པོ་ཁྱོད་དང་།
239

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྒྱལ་ཕྲན་འགའ་ཞིག་གཡུལ་འཐབ་པའི་ཚེ། དགྲ་ཡི་གླང་པོ་ཆེ་གཏུམ་པོ་རབ་ཏུ་ཁྲོས་པ་རྣམས།
ཁྱོད་ཀྱི་སྟེང་དུ་འཆོངས་ཤིང་རྒྱུགས་ནས་འོངས་པ་ལ རྒྱལ་པོ་ཁྱོད་ཀྱི་ལག་པ་མཐར་བྱེད་གཤིན་རྗེ་
དང་འདྲ་བའི་སྟོབས་ཀྱིས། རལ་གྲི་ལ་སོགས་པའི་མཚོན་དྲག་ཏུ་བསྣུན་པས། གླང་པོའི་རྐང་ལག་
རྣམས་དུམ་བུར་བཅད་པའི་ཁྲག་རབ་ཏུ་ཟགས་པ། ས་ལ་ལྷུང་བ་རྣམས། ཐུན་འཚམས་ཀྱི་ཉི་འོད་
དག་གིས་དམར་འོད་ཀྱིས་ཁྱབ་པའི་སྤྲིན་བཞིན་ཤིན་མཛེས་སོ། །ཞེས་བསྟོད་པའོ། །འདི་ནི་དོན་
དཔེ་རྒྱན་དུ་ཡོད་ལ།ཚིག་རྐང་པ་དང་པོ་གསུམ་ཀའི་ཐོག་མ་ན། ཀ་རི་ཎ། ཞེས་པ་ཟུང་ལྡན་བར་
ཆོད་པ་ཡོད་པའོ། །
དང་པོ་དང་ཕྱི་མ་གཉིས་ལ་ཡོད་པ་ནི། རླུང་གི་རི་ཡི་ཤིང་འཕྲེང་བཞིན། །གཞན་གྱི་སྡེ་ནི་
དཔའ་བོས་བཅོམ། །མཐའ་ནི་ག་ཤེད་སོང་བ་བཞིན། །རྡུལ་གྱིས་ས་གཞི་ཁྱབ་པར་གྱུར།།ཞེས་པས་
བསྟན་ཏེ། དེ་ཡང༌། དྲག་ཏུ་ལངས་པའི་རླུང་གིས་བསྐྱོད་པས།རི་ངོས་ལས་སྐྱེས་པའི་ལྗོན་ཤིང་གི་
ཕྲེང་བའི་ཚོགས་སྟུག་པོ་ལོ་འདབ་གསར་པ་ཅན་རྣམས རྩ་བ་ནས་གཡས་གཡོན་དུ་བསྒྱེལ་བ་
བཞིན་དུ། དགྲ་ཕྱོགས་གཞན་གྱི་དམག་དཔུང་གི་སྡེ་ཤིན་ཏུ་ཆེན་པོ་ནི། དཔའ་བོ་ཆེན་པོ་ཁྱོད་ཀྱིས་
དཔུང་ཚོགས་ཡན་ལག་བཞི་བཤམས་། གཡུལ་བཀྱེ་བ་ལས། ལེགས་པར་བཅོམ་ཞིང་རྒྱུག་པའི་
རྟ་དང་གླང་པོ་དང་། ཤིང་རྟ་དང་དཔུང་བུ་ཆུང་གི་ཚོགས་རྣམས་ཀྱི་རྐང་པ་རྡུལ་ཚུབ་རྣམས་འཁྲུགས་
པས བར་སྣང་ས་གཞི་ནམ་མཁའ་ཐམས་ཅད་ཁྱབ་པར་གྱུར་ཏེ་མི་མངོན་པ་ལས། རྡུལ་དེ་ཉིད་
སངས་པའི་ཚེ། དགྲ་བོའི་དཔུང་གི་མཐའ་ནི་ག་ཤེད་སོང་བ་བཞིན་མི་མངོན་པར་གྱུར་ཏོ། །ཞེས་
པའོ། །འདི་ནི་དཔེ་ཕུལ་བྱུང་རབ་རྟོག་གི་རྒྱན་དུ་ཡོད་པས་ན། སྤེལ་མའི་རྒྱན་དུ་ཡོད་ལ།ཚིག་རྐང་
པ་དང་པོ་དང༌། གསུམ་པ་བཞི་པའི་ཐོག་མ་ན། ས་ན་ག་ཏ། ཞེས་པའི་ཟུང་ལྡན་བར་ཆོད་པ་ཡོད་
པའོ། །
ཕྱི་མ་གསུམ་ལ་ཡོད་པ་ནི། ལེགས་ལྡན་ཆུ་འཛིན་གསར་པའི་འོད། །ལྷ་མིན་དག་གི་
རིགས་ཉམས་བྱེད། །སྦྱིན་ལྡན་གླང་པོ་མཆོག་རྩོམ་པ། །ཁྱབ་འཇུག་དེས་ཁྱོད་རྟག་ཏུ་བསྲུངས། །
ཞེས་པས་བསྟན་ཏེ། དེ་ཡང་། སྐྱེ་བོ་ཀུན་གྱི་མཐོང་ན་མིག་ལམ་དུ་ལེགས་པ་དང་ལྡན་པའི་ཆུ་འཛིན་
240

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསར་པའི་འོད། སྔོ་བསངས་ཏ་མ་ལའི་འོད་དང་ལྡན་པའི་སྦྱིན་ལྡན་དེ། ཆང་གི་རབ་ཏུ་མྱོས་པའི་
གླང་ཆེ་གཏུམ་པོ་དྲག་ཏུ་ཁྲོས་པ།ལྷ་མ་ཡིན་དག་གི་དམག་ཚོགས་ཀྱི་རིགས། སྐད་ཅིག་ཉིད་ལ་
ཉམས་པར་བྱེད་པའི་ལྷ་ཡི་གླང་པོ་མཆོག་དེ། ལེགས་པར་བཅོམ་ནས་ཐུལ་བའི་ནུས་པ་ནི ལྷ་ཁྱབ་
འཇུག་ཆེན་པོ་གཅིག་པུ་ཉིད་ཁོ་ན་ལ་ཡོད་པ་ཡིན་པས། དེས་སྐྱེ་དགུ་ཁྱེད་རྣམས་རྟག་ཏུ་གནོད་པ་
ལས་བསྲུངས་ལ།དགེ་ལེགས་འཕེལ་བར་མཛོད་ཅེས་པའོ། །འདི་ནི་ཤིས་བརྗོད་ཀྱི་རྒྱན་དུ་ཡོད་ལ།
ཚིག་རྐང་པ་མ་གསུམ་ལ།ས་དཱ་ཎ་ཝ།ཞེས་པའི་ཐོག་མའི་ཟུང་ལྡན་བར་ཆོད་པ་ཡོད་པའོ། །བཞི་
པ་བཞི་ཀ་ལ་ཡོད་པ་ནི། ཁྱོད་ཀྱི་མིག་སྐྲ་བུང་བ་འདྲ། །གདོང་ནི་པདྨར་ཕྲག་དོག་བྱེད། །དཔལ་གྱི་
གཞན་དུ་རབ་མྱོས་ལ །ཁྱོད་ཀྱིས་སུ་ཞིག་རྩི་མི་བྱེད། །ཅེས་པས་བསྟན་ཏེ།དེ་ཡང༌།ཀྱེ་མཛེས་
ལྡན་གཞོན་ནུ་མ་ཁྱོད་ཀྱི་མགོའི་སྐྲ་ལོ་ནི། ཤིན་ཏུ་གནག་པས་བུང་བ་དང་འདྲ་ལ། གདོང་ཤིན་ཏུ་
དཀར་བ་ནི་པདྨར་འགྲན་ཞིང་ཕྲག་དོག་བྱེད་པས་ཤིན་ཏུ་མཛེས་པ་དང་ལྡན་ལ།དེ་ལྟ་བུའི་གཟུགས་
མཆོག་དང་ལྡན་མ་ཁྱོད་ནི། སྔོན་གྱི་དུས་སུ་ལྷ་མོ་དཔལ་མོས་འདོད་ལྡན་མགུ་བར་བྱེད་པ་དེ་བཞིན་དུ།
ཆགས་པས་རབ་ཏུ་མྱོས་པའི་སྲེད་ལྡན་གྱི་སྐྱེ་བོ་རྣམས་ཀྱང༌། ཁྱོད་ཀྱིས་མགུ་བར་བྱེད་པས་ན། ཁྱོད་
ལ་སུ་ཞིག་རྩི་བར་མི་བྱེད་དེ།བྱེད་པས་དགའ་བར་བྱེད་པ་ནའོ། །ཞེས་ཤིན་ཏུ་མཛེས་པས་ཐམས་
ཅད་ཆགས་པས་མྱོས་སུ་འཇུག་ཅེས་པའོ །འདི་ནི་དཔེ་རྒྱན་གཙོ་ཆེ་ལ།ཚིག་རྐང་པ་བཞི་ཀ་ལ།ཀ་
མ་ལེ།ཞེས་པའི་ཐོག་མའི་ཟུང་ལྡན་བར་ཆོད་དུ་ཡོད་པའོ །
ལྔ་པ་བཞི་ལ་ཆ་གཉིས་སུ་ཡོད་པ་ལ་གསུམ་ལས། དང་པོ་ནི། རྒྱ་ཆེ་རིན་ཆེན་རྒྱན་དང་
ལྡན། །རྒྱགས་པས་མིག་འཁོར་ཛཱ་གྷ་ན། །ཆུང་བ་མིན་པས་མཛའ་བོ་ནི། །དགའ་བ་ལྡན་པས་བྱ་
བར་བཟོད། །ཅེས་པས་བསྟན་ཏེ།དེ་ལ་རྒྱ་ཆེ་བ་ནི།མང་པོ་མཚོན་པས་ཏེ།རིན་པོ་ཆེ་ཀེ་ཀེ་རུ་དང་།
མན་ཤེལ་དང་། བྱུ་རུ་དང༌། ས་ལེ་སྦྲམ་དང༌། མཐོན་ཀ་ཆེན་པོ་དང་། ཨནྡ་རྙིལ་དང་། མུ་ཏིག་གི་
ཕྲེང་བ་ལ་སོགས་པའི་མགོ་རྒྱན་དང༌། རྣ་རྒྱན་དང༌། ག་ཤལ་དང༌། སེ་མོ་དོ་ལ་སོགས་པ་དང་ལྡན་
པས་ལུས་མཛེས་པར་བྱས་ཤིང་། ལང་ཚོ་ཤིན་ཏུ་རྒྱགས་པས་མྱོན་པའི་དྲེགས་པས།མིག་འཁོར་ཞིང་
གཡོ་བའི་མིག་ཟུར་ཤིན་ཏུ་མཛེས་པ་དང་ལྡན་ལ ཛཱ་གྷ་ཎ་ཞེས་བྱ་བ་ཚང་རའི་ཁྱོན་ཆུང་བ་མ་ཡིན་པ།
241

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལྟ་བྱེད་མིག་གིས་མཐོང་ན་མཛའ་བོ་ནི་ཆེས་ཤིན་ཏུ་དགའ་བ་དང་ལྡན་པར་བྱ་བར་བཟོད་ཅིང་ནུས།
ཞེས་པ་སྟེ། འདི་ནི་རྒྱུའི་རྒྱན་ནོ། །འདི་ལ་ཡང༌། རྐང་པ་དང་པོ་དང༌།གཉིས་པ་དག་ལ།མུ་ད་རཱ་མ་ཎ།
ཞེས་བར་ཆོད་པ་དང༌། གསུམ་པ་དང་བཞི་པ་དག་ལ། མ་དཱ་བྷྲ་ཞེས་པ་ཐོག་མའི་ཟུང་ལྡན་བར་ཆོད་
པ་ཡོད་པ་ཡོད་པའོ །
གཉིས་པ་ལ། དང་པོ་གསུམ་པ་ལ་འདྲ་ཞིང༌། གཉིས་པ་དང་བཞི་པ་འདྲ་བ་། གཞན་
གསོས་རྣམས་ཀྱིས་བསྒྲགས་པ་དང༌། །ཁྱོད་ཀྱི་བརྗོད་པའི་སྒྲ་དང་ནི། །ལྷོ་ཡི་ཕྱོགས་ཀྱི་རླུང་གིས་
ཀྱང༌། །བདག་ཡིད་འཕྲོགས་སོ་ཕོ་ཉ་མོ། །ཞེས་པས་བསྟན་ཏེ། དེ་ཡང༌།ཀྭ་ཡེ།ལྗོན་ཤིང་གེལ་པ་
ཡལ་ག་ཁྱག་ཁྱོག་དང་ལྡན་པ་ལ་གནས་པའི་གཞན་གསོལ་ཏེ། ཁུ་བྱུག་གི་ཚོགས་རྣམས་ཀྱི་སྒྲ་སྐད་
སྙན་པོ་ཡིད་དུ་འོང་བ་ལྷུང་ལྷུང་དུ་སྒྲོག་པ་འདི་དང་། ཁྱོད་ཀྱི་དགའ་བའི་གླུ་དབྱངས་བརྗོད་པ་གླིང་
བུའི་གདངས་ལྟར་མཛེས་པའི་སྒྲ་སྐད་སྙན་པོ་ཚེར་ཚེར་སྒྲོག་པ་འདི་དང་ནི།ལྷོ་ཕྱོགས་རི་བོ་མ་ལ་
ཡའི་རི་ངོས་ལ་བབས་པའི་རླུང་ཤིན་ཏུ་བསིལ་བ་འདི་དག་གིས་ཀྱང་སྲེད་ལྡན་བདག་གི་ཡིད་རང་
དབང་མེད་པར་ཕྲོགས་སོ་ཞེས་ཕོ་ཉ་མོ་དག་ལ་བཞད་གད་ཀྱི་ཚུལ་དུ་དགའ་བའི་ཚིགས་སྨྲས་སོ། །
འདི་ནི་རྒྱུའི་རྒྱན་། །རྐང་པ་མི་ཉམས་པ་དག་ལ། ཨུ་དི་། ཞེས་པ་དང༌།མཉམ་པ་དག་ལ། མ་ཏུ་ཏཻ།
ཞེས་པའི་ཟུང་ལྡན་ཆོད་པ་ཡོད་པའོ། །
གསུམ་པ་དང་པོ་དང་བཞི་པ་འདྲ་བ་དང༌། གཉིས་པ་དང་གསུམ་པ་འདྲ་བ་ནི། སྐེད་པ་ཕྲ་
ཞིང་རྔུལ་ཟགས་པས། །གདོང་གི་ཟླ་བ་རབ་མཛེས་པས།།བུད་མེད་ཆང་གི་ངོ་ཚ་བཅོམ།།སྐྱེས་པའི་
ལུས་ལ་འཛེག་པར་བྱེད། །ཅེས་པས་བསྟན་ཏེ།དེ་ཡང་།ཀྭ་ཡེ།མཛེས་ལྡན་གཞོན་ནུ་མ་ཁྱོད་ཀྱིས།
རང་གི་མཛའ་བོ་ལ་སྐྱེད་པ་ཤིན་ཏུ་ཕྲ་བའི་སྐེད་སྐབས་ངོམ་ཞིང༌། ཆགས་པས་གདུངས་པའི་རྔུལ་མུ་
ཏིག་གི་ཕྲེང་བ་ལྟ་བུ། འགྲམ་པའི་ངོས་ལ་ཟག་ཅིང་བབས་པ་འདི། དྲི་མ་མེད་པའི་ལག་པས་ཕྱིས་
པས། གདོང་གི་ཟླ་བ་དཀར་པོ་རབ་ཏུ་མཛེས་པ་དང་ལྡན་པའི་བུད་མེད་གཞོན་ནུ་མ་དག །ཆང་བཟི་
བཟི་བོར་འཐུངས་ནས་མྱོས་པ་དག་གིས་ངོ་ཚ་བཅོམ་ཞིང༌། མེད་པར་བྱས་པས སྐྱེས་པ་ལང་ཚོ་
ཅན་རྣམས་ཀྱི་ལུས་ལ་འཛེགས་ཅིང་། འཛིངས་པ་ལ་སོགས་པ་བྱེད་ཅེས་པའོ། །འདི་ནི་རང་བཞིན་
242

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བརྗོད་པའི་རྒྱན་ཡིན་ལ།རྐང་པ་གཉིས་པ་དང༌།གསུམ་པ་དག་ལ།ཏ་ནུ་མ་དྷྱ། ཞེས་པ་དང༌། དང་
པོ་དང༌།བཞི་པ་དག་ལ་སུ་ར་ཛི་ཏེ། ཞེས་པ།ཆོད་པའི་ཟུང་ལྡན་ཡོད་པའོ། །
དོན་བསྡུ་བ་ནི།དེ་ལྟར་མ་ཆད་ཟུང་ལྡན་གྱི། །རབ་ཏུ་དབྱེ་བ་འདི་ཡང་བསྟན། །ཞེས་པས་
བསྟན་། དེ་ཡང་། དེ་ལྟར་བཤད་ཟིན་པའི་རྣམ་པའི བར་དུ་ཆོད་པའི་ཟུང་ལྡན་རྐང་པ་དང་པོ་ལ་
ཡོད་པའི་རབ་ཏུ་དབྱེ་བ་འདི་ཡང་། བསྟན་ཟིན་ཞིང་དཔེར་བརྗོད་། །ཞེས་པའོ །གསུམ་པ་མ་
ཆོད་ཅིང་མ་ཆོད་པའི་ཟུང་ལྡན་ལ་གཉིས། དམ་བཅའ་བ་དང་དཔེ་བརྗོད་པའོ། །དང་པོ་ནི། བར་
ཆོད་མ་ཆོད་བདག་ཉིད་ཀྱིས། །རྣམ་རྟོག་ཀྱང་ཡོད་འདི་ལྟ་སྟེ། །ཞེས་པས་བསྟན་ཏེ། དེ་ཡང༌། སྔར་
བསྟན་པའི་བར་མ་ཆོད་པ་འབའ་ཞིག་དང༌། བར་ཆོད་པ་འབའ་ཞིག་པ་དེ་དག་ཏུ་མ་ཟད་ཀྱི། སྤྱིར་
བར་ཆོད་པ་ཡང་ཡིན་ལ། ནང་ཚན་མ་ཆོད་པ་ཡང་ཡིན་པ་སྔར་གྱི་གཉིས་པོ་དེ་བསྲེས་པའི་བདག་
ཉིད་ཟུང་ལྡན་གྱི་རྣམ་རྟོག་སྟེ།དབྱེ་བའང་ཡོད་ཅིང༌།དེ་དཔེར་བརྗོད་ཆ་འདི་ལྟ་སྟེ་ཞེས་པའོ། །
གཉིས་པ་ལ་གསུམ་ལས། དང་པོ་དང་གཉིས་པ་འདྲ་བ། གསུམ་པ་དང་བཞི་པ་འདྲ་བ་ནི
ཀཱ་ལིང་ཀ་འཕྱང་ཡལ་ག་ཅན། །སཱ་ལ་ལྟ་བར་དེ་མི་ནུས། །བ་ཀུ་ལར་ཆགས་བུང་བ་དང༌། །གྲོགས་
མོས་པདྨ་ཅན་ཡང་མིན། །ཞེས་པས་བསྟན་ཏེ། དེ་ཡང༌།ཀྭ་ཡེ། གྲོགས་མོ་བཞིན་བཟང་མ་ཁྱོད་
ཉོན་ཅིག །ཅེས་བོས་ནས། ཁྱོད་ཀཱ་ལིང་ཀ་ཞེས་བྱ་བའི་མེ་ཏོག་ཁ་འབུས་པ་ཐུར་དུ་འཕྱང་བ་ཅན་གྱི་
ཤིང༌། སཱ་ལ་ཞེས་བྱ་བ། འབྲས་བུ་སརྫ་ཏ་བ་ཞེས་བྱ་བ སྨན་གྱི་འབྲས་བུ་ཕུན་སུམ་ཚོགས་པ་
འབྱུང་བ་ལོ་འདབ་རྒྱས་ཤིང་ཡལ་ག་ཤིན་ཏུ་མཐོ་བའི་རྩེ་མོར། རྨ་བྱ་དང༌། ནེ་ཙོ་དང། ཤང་ཤང་གི་
ཚོགས་རྣམས་རྩེད་འཇོ་ལ་རོལ་བ་ཅན་དེ།ཁྱོད་ཀྱི་ལྟ་བར་མི་ནུས་ལ།གཞན་ཡང་།ལྷ་ཡི་ཤིང༌།བ་
ཀུ་ལཱ་ཞེས་བྱ་བ།མེ་ཏོག་ཕུན་སུམ་ཚོགས་པ་ཅན་ལ་ཆགས་ཤིང་ལྡིང་བའི་བུང་བ་ཤིན་ཏུ་སྒྲ་སྐད་སྙན་
པོ་སྒྲོགས་པ་དང་། གསེར་གྱི་པདྨ་གཞོན་ནུ་ལྡིང་ཞིང་སྒེག་པ་ཅན་གྱིས་ཁེབས་པའི་མཚོ་ཡང་གྲོགས་
མོ་ཁྱོད་ཀྱིས་བལྟ་བར་ནུས་པ་མ་ཡིན་ཏེ།ཆགས་པས་དྲག་ཏུ་གདུངས་ནས་འཆི་བར་འགྱུར་བས་སོ། །
འདི་ནི་འགོག་པའི་རྒྱན་ཡང་ཡིན་ལ། དེ་ཡང༌། རྐང་པ་སྔ་མ་གཉིས་ཀྱི་དང་པོར། སཱ་ལམ་སཱ་ལམ་
ཞེས་པ་ཡོད་ལ། ཕྱི་མ་གཉིས་ལ། ནཱ་ལི་ནཱ་ལི། ཞེས་པ་ཡོད་པས། དང་པོ་དང་གཉིས་པ་བར་ཆོད་ལ
243

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་དང་བཞི་པ་བར་ཆོད་ཅིང་། རང་རང་གི་ཐོག་མ་དེ་ཉིད་བར་མ་ཆོད་པས།ཆོད་ཅིང་མ་ཆོད་
པ་ཞེས་བྱའོ། །
གཉིས་པ།དང་པོ་དང་བཞི་པ་འདྲ།གཉིས་པ་དང་གསུམ་པ་འདྲ་བ་ནི།སྤྲིན་ནག་ཆེན་པོ་
ལྡན་པའི་དུས། །སྣང་ཡང་རྒྱུ་སྐར་ཀུན་མི་མཚོན། །གསང་འཐོར་དགའ་བ་སྒྲོགས་བྱེད་པ། །དུས་
འདྲ་སུ་ཡིས་བལྟ་བར་ནུས། །ཞེས་པས་བསྟན་ཏེ།དེ་ཡང༌། དབྱར་གྱི་དུས་སུ་ལྷ་ཡི་རྔ་དབྱངས་སྙན་
པ་སྒྲོག་ཅིང་། གློག་གི་རྩེ་དགའི་ཞགས་པ་ཁོར་མོ་ཡུག་ཏུ་འཁོར་བའི་སྤྲིན་ནག་ཆེན་པོ་ལྡན་པའི་
བསྟོད་པའི་དུས་སུ སྣང་བ་ཉི་ཟླ་དང༌།རྒྱུ་སྐར་ཀུན་མི་མཚོན་ཏེ།མི་མཐོ་བའི་ཚེ་ན། གསང་འཐོར་།
རྨ་བྱ་དགའ་བས་སྐད་སྙན་པ་སྒྲོགས་པར་བྱེད་པའི་དུས་དེ་འདྲ་བ་ནི། གཤིན་རྗེ་དང་འདྲ་བས
ཆགས་བྲལ་གྱི་སྐྱེ་བོས་ཀྱང་བལྟ་བར་མི་བཟོད་ན།ཆགས་ལྡན་གྱི་སྐྱེ་བོ་སུ་ཡིས་བལྟ་བར་ནུས་ཏེ།
མི་ནུས་ལ། གལ་ཏེ་བལྟས་ན་ཆགས་པ་དྲག་ཏུ་སྐྱེས་ནས་འཆི་བའི་རྒྱུ་བྱེད་པས་སོ། །འདི་ནི་རྐང་པ་
དང་པོ་དང་བཞི་པ་ལ། ཀཱ་ལམ་ཀཱ་ལམ། ཞེས་པ་ཡོད་ལ། བར་བ་གཉིས་ལ། ཏཱ་ར་ཏཱ་ར། ཞེས་པ་
ཡོད་པས་ཆོད་ཅིང་མ་ཆོད་པའོ། །
གསུམ་པ་རྐང་པ་བཞི་ཀ་ལ་ཡོད་པ་ནི། ཐུན་གསུམ་དབང་གྱུར་རིང་བ་ཡིས། །མཚན་མོ་
འདི་ཡིས་བདག་ཤི་ཅིག །གང་ལ་བདག་སོང་སྲོག་གཟིར་འགྲོ། །དེ་ནི་བློ་མེད་བདག་གིས་བཅོམ། །
ཞེས་པས་བསྟན་ཏེ།དེ་ཡང༌། བྲལ་བས་ཉེན་ནས། སྲོད་གུང་རངས་ཀྱིས་ཐུན་གསུམ་གྱི་དབང་དུ་
གྱུར་པས དུས་འཛད་པ་མེད་པར་རིང་བའི་མཚན་མོ་ཆར་འབབ་པ་འབྲུག་སྒྲ་འཇམ་པོ་དང་ལྡན་
པའི་དུས་འདི་ཡིས དགའ་མ་དང་བྲལ་བའི་འགྲོན་པོ་ཡུན་རིང་དུ་འཁྱམས་པ་བདག་ཉིད་འདོད་
པའི་གདུང་བ་དྲག་པོས། འཆི་བདག་གི་ཁར་དོགས་པ་མེད་པར་འགྲོ་དགོས་པ་ཞིག་ཡིན་ལ། དེར་
མ་ཟད་བདག་གི་འགའ་མ་གང་ལ། བདག་སོང་བའི་རྗེས་སུ་བྱེད་པ་པོ་དེ་ཉིད་ཀྱིས་སྲོག་གཟིར་ཞིང་
གཅོད་དུ་འགྲོ་བས། མཛེས་མ་དེ་ནི་བདག་དང་བྲལ་ནས་འཚོ་བའི་སྐབས་ཡོད་པ་མ་ཡིན་པས བློ་
ལ་རྩེ་བ་མེད་པའི་སྙིང་རིང་པོ་བདག་གིས། གཞོན་ནུ་མ་དེ་བཅོམ་ཞིང༌། འཆི་བའི་བྱས་པས་
བདག་འགྱོད་དོ་སྙམ་དུ་སེམས་པའོ། །འདི་ནི་རྐང་པ་བཞི་ཀ་ལ། པཱ་མ་པཱ་མ། ཞེས་པའི་ཆོད་ཅིང་མ་
244

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཆོད་པ་ཆོད་པ་ཡོད་པའོ། །
གསུམ་པ་དོན་བསྡུ་བ་ནི། ཞེས་རྐང་དང་པོ་ཟུང་ལྡན་གྱི། །རྣམ་རྟོག་ལུགས་ནི་འདི་སྟེ། །
ཞེས་པས་བསྟན་ཏེ དེ་ཡང༌། ཐུན་གསུམ་དབང་གྱུར་ཅེས་སོགས་གོང་དུ་བརྗོད་པའི་རྣམ་པས
རྐང་པའི་དང་པོ་ལ་ཡོད་པའི་ཟུང་ལྡན་གྱི་རྣམ་རྟོག་སྟེ། དབྱེ་བའི་ལུགས་ནི་སུམ་ཅུ་རྩ་གཅིག་པོ་འདི་
འདྲ་བ་ཙམ་གྱིས་མཚོན་པར་བསྟན་པའོ།།
གཉིས་པ་གནས་གཞན་ན་ཡོད་པའི་ཟུང་ལྡན་ལ་བྱ་སླ་བ་དང༌། བྱ་དཀའ་བ་གཉིས་ཡོད་
པ་ལས། དང་པོ་ནི། འདི་ལྟ་ཁོ་ན་ཟུང་ལྡན་གྱི། །རྣམ་རྟོག་གཞན་པ་རྣམས་ཀྱང་། །སྤྲོས་པས་
འཇིགས་ཕྱིར་དབྱེ་བ་ནི། །མཐའ་དག་བརྗོད་པར་མི་འདོད་།།ཞེས་པས་བསྟན་།དེ་ཡང་། རྐང་
པའི་ཐོག་མ་ན་ཡོད་པའི་ཟུང་ལྡན་བྱ་སླ་བ་ལ། སུམ་ཅུ་རྩ་གཅིག་ཏུ་བསྡུས་ནས་བསྟན་ཟིན་པ་འདི་
ལྟ་བུ་ཁོ་ནར་བྱ་སླ་བའི་ཟུང་ལྡན་གྱི་རྣམ་རྟོག་གཞན་པ་བར་ན་ཡོད་པ་སུམ་ཅུ་རྩ་གཅིག །མཐའ་ན་
ཡོད་པ་སུམ་ཅུ་རྩ་གཅིག་ལ་སོགས་པ་རྣམས་ཀྱང༌།འདི་ལ་དཔགས་ནས་མཚོན་ཞིང་རིག་པར་བྱའོ།།
དེ་རྣམས་འདིར་དངོས་སུ་མི་བསྟན་པ་ཅི་ཞེ་ན། གཞུང་མང་པའི་སྤྲོས་པས་འཇིགས་པའི་ཕྱིར།
དབུས་ན་ཡོད་པ་སོགས་ཀྱི་དབྱེ་བ་མཐའ་དག་དངོས་སུ་བརྗོད་པར་དབྱུག་པ་ཅན་ཁོ་བོ་མི་འདོད་། །
ཞེས་པའོ །
གཉིས་པ་གནས་གཞན་ན་ཡོད་པའི་བྱ་དཀའ་ལ། དམ་བཅའ་དང༌། དཔེ་བསྟན་གཉིས་
ལས། དང་པོ་ནི། དེ་ལ་བྱ་དཀའ་མངོན་འདོད་པ་འགའ་ཞིག་དག་ནི་བསྟན་པར་བྱ། ཞེས་པས་
བསྟན་ཏེ། དེ་ཡང༌། བར་དང་མཐའི་ཟུང་ལྡན་དེ་ལ། བྱ་དཀའ་དཀའ་བར་མངོན་པར་འདོད་པའི་
ཟུང་ལྡན་གྱི་རྣམ་པ་འགའ་ཞིག་དག་ནི།བསྟན་ཞིང་དཔེར་བརྗོད་པར་བྱའོ།།ཞེས་པའོ །
གཉིས་པ་ལ་དྲུག་བཞི་ཀའི་དབུས་ན་ཡོད་པ།མཐའ་ན་ཡོད་པ་བར་དང་མཐའ་ན་ཡོད་པ།
ཐོག་བར་ན་ཡོད་པ།ཐོག་མཐའ་ན་ཡོད་པ། གསུམ་ག་ན་ཡོད་པའོ། །དང་པོ་ལ་གཉིས། ཆོད་ཅིང་
མ་ཆོད་པ་དང་།ཆོད་པ་རྐྱང་པའོ། །དང་པོ་ནི། བརྟན་དང་དབང་པོ་རབ་བསྡམས་པ། །ཁྱོད་ཀྱི་སྡོམ་
རྩོན་ཕྱིར་མི་ཉམས། །རྒྱུ་མེད་གྱུར་ཀྱང་ཁྱོད་ཀྱི་བདེ། །འཇིགས་པར་མི་འགྱུར་འདི་རྙེད་སླད། །ཅེས་
245

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པས་བསྟན་ཏེ།ཀྭ་ཡེ་དགེ་སྦྱོང་ཁྱེད་ནི་ཐུབ་པའི་བརྟུལ་ཞུགས་ཤིན་ཏུ་བརྟན་པ་ལ་གནས་པ་དང་།
ཕོ་ཡི་དབང་པོ་སོཊ་ཡུལ་གྱི་སྐྱོན་ལ་རབ་ཏུ་འཇུག་པ་ལས བསྡོམས་པའི་དམ་བཅའ་དང༌། ཁས་
བླངས་བརྟན་པོ་བཟུང་བ། ཁྱོད་ཀྱི་སྡོམ་པ་གསུམ་ལ་རྩོལ་བའི་ཕྱིར་དུ། སྔར་གྱི་དམ་བཅའ་རྣམས་
མི་ཉམས་པར་བཟུང་བས།ཕྱི་མ་འཁོར་བར་སྐྱེ་བའི་མེད་མོད། འོན་ཀྱང་ཁྱོད་ཀྱི་ཚེ་འདིར་བདེ་
བ་དང༌། གྲགས་པ་ཕུན་སུམ་ཚོགས་པ་རྣམས། འཇིག་པར་མི་འགྱུར་བ་འདི་ཉིད་ཀྱི་སླད་དུ་ཡང༌།
ཐུབ་པའི་བརྟུལ་ཞུགས་ལ་བརྟན་པར་གྱིས་ཤིག །ཅེས་འདོམས་པའོ། །འདི་ནི་སྡོམ་བརྩོན་འགའ་
ཞིག་ལ།རང་བཞིན་བརྗོད་པའི་རྒྱན་གྱིས་བསྟོད་པའོ།།དེ་ཡང༌།རྐང་པ་བཞི་ཀའི་དབུས་ན།ཡ་ཏེ་
ཡ་ཏེ ཞེས་པ་ཡོད་པས། རྐང་པ་སྔ་མ་སྔ་མ་ལ་ཡོད་པ་དང་། ཕྱི་མ་ཕྱི་མ་ལ་ཡོད་པའི་བར་དུ་ཡི་གེ་
གཞན་གྱིས་ཆོད་ཅིང༌།རྐང་པ་གང་རུང་རེ་རེ་ལ་ཡོད་པའི་ཡ་དང་། ཡ་ཏེའི་བར་དུ་ཡི་གེ་གཞན་
གྱིས་མ་ཆོད་པས།ཆོད་ཅིང་མ་ཆོད་པ་ཞེས་བྱའོ། །དེ་བཞིན་དུ་ཕྱི་མ་རྣམས་ལ་རིག་པ་འདིས་མཚོན
ཏེ་ཤེས་པར་བྱའོ། །
གཉིས་པ་ནི།རྒྱལ་པོའི་མདུན་སར་ས་ཡི་ལྷ་རྣམས་དག་གི་ཞལ། །ཆང་གི་མ་བཅོམ་ནོར་
གྱིས་མཛེས་པར་རབ་བསྟོད་པའི། །ཁྱོད་ཀྱི་ཡོན་ཏན་རབ་གསལ་ཆགས་བདག་སྐྱེ་དགུ་ལ།།ཕུང་པོ་
ཉིད་གྱུར་ལྷ་རྣམས་སུ་ནི་མི་འགྲོ་མིན། །ཞེས་པས་བསྟན་ཏེ། དེ་ཡང་། ཀྭ་ཡེ། མངོན་པར་མཐོ་བའི་
རྒྱལ་པོ་ཁྱོད་ཉོན་ཅིག །ཅེས་བོས་ནས། སྐྱེ་བོ་མང་པོ་འཚོགས་པའི་མདུན་སར། སའི་ལྷ་བྲམ་ཟེ་
རྣམས་ཀྱི་ཞལ།ཆང་གིས་མ་བཅོས་།བཟི་བར་མ་བྱས་ཤིང༌།ཆང་མ་འཐུངས་པའི་ཁ་ནས།རྒྱལ་
པོ་ཁྱོད་ཀྱི་ནོར་ཕུན་སུམ་ཚོགས་པ་རྣམས་སྦྱིན་པར་བཏང་བའི་སྟོབས་ཀྱིས མཛེས་མ་ཕུན་སུམ་
ཚོགས་པ་དང་ལྡན་པའི་སེམས་རབ་དགའ་ནས་བསྟོད་པའི་ཚིག་གིས།ཁྱོད་ཀྱི་ཡོན་ཏན་གཏོང་བ་
དང་།བདེན་པ་དང་། དཔའ་བ་ལ་སོགས་པ་རབ་ཏུ་གསལ་བར་བྱས་པ་རྣམས།ཁྱོད་རང་ལ་ཆགས་
ཤིང་ཞེན་པའི་བདག་ཉིད་ཅན་གྱི་སྐྱེ་དགུ་མངའ་འོག་ཏུ་གྱུར་པ་རྣམས་ལ་གྲགས་པའི་ཕུང་པོ་ཤིན་ཏུ་
ཆེ་བ་ཉིད་དུ་གྱུར་པ་ལྟ་ཅི་སྨོས སྟེང་ཕྱོགས་ལྷ་ཡི་གནས་རྣམས་སུ་ཡང་། སྙན་པའི་གྲགས་པ་ནི་མི་
འགྲོ་བ་མ་ཡིན་ཏེ། གྲགས་པ་ཤིན་ཏུ་ཆེ་བར་གྱུར་ཏོ། །ཞེས་པའོ། །འདི་ནི་རྐང་པ་བཞི་ཀའི་དབུས་
246

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཀྱི་སྟོད་སྨད་ན། སུརྟ་ཞེས་པ་བར་ཀྱི་ཟུང་ལྡན་ཆོད་པའོ། །
གཉིས་པ་མཐའ་ན་ཡོད་པ་ནི། དམ་པའི་སྤྱོད་ལ་བག་མེད་ཁྱོད་ཀྱི་དགའ་མ་གང༌།།དགའ་
བའི་དགའ་སྟོན་དགའ་བས་ཁྱད་པར་དུ་མྱོས་མ། །དེ་ཡིས་འདིར་ནི་འོད་ལྡན་རྒྱན་རྣམས་བཟུང་བར་
འོས། །བདག་ལ་མཛེས་ལྡན་ཉིད་ཀྱི་འབྲས་བུ་འགའ་ཡང་མེད། །ཅེས་པས་བསྟན་ཏེ།དེ་ཡང༌།
སྐྱེས་བུ་དམ་པའི་སྤྱོད་ཚུལ་བཟང་པོ་ལ་མི་སྤྱོད་ཅིང་། བག་མེད་པར་ཁྱི་ཕག་ལྟར་འདོད་པ་ལ་རོལ་
བ་ཁྱོད་ཀྱི་དགའ་མ་ཡིད་འོང་མ་གང་ཡིན་པ་དེ་ལ། དགའ་བའི་དགའ་སྟོན་འཁྲིག་པའི་དགའ་བའི་
ཁྱད་པར་ཕུལ་དུ་བྱུང་བ་ཉིད་ཀྱིས་མྱོས་ཤིང༌།ཁེངས་པ་ཅན་མ་དེ་ཡིས། མཛའ་བོ་དགའ་བའི་ཕྱིར་
སྐབས་འདིར་ནི་འོད་ཟེར་མཛེས་པ་དང་ལྡན་པའི།ནོར་བུ་རྣམ་པ་སྣ་ཚོགས་པའི་རྒྱན། སྐ་རགས་
དང༌། གདུ་བུ་ལ་སོགས་པ་རྣམས་གཟུང་བར་འོས་ཀྱི། དམ་པའི་བརྟུལ་ཞུགས་འཛིན་པ་བདག་ལ།
མཛེས་པའི་འོད་ཟེར་དང་ལྡན་པའི་དོ་ཤལ་དང༌།སྐ་རགས་ལ་སོགས་པའི་རྒྱན་ཉིད་ཀྱིས་ཅི་ཞིག་བྱ་སྟེ།
འབྲས་བུ་དགོས་པ་འགའ་ཡང་མེད་པས་སོ །ཅི་ཁྱོད་ལ་རྒྱན་གཞན་ཡོད་དམ་ཞེ་ན། ཁོ་བོ་ནི། རང་
བཞིན་གྱི་རྒྱན་བཟང་པོ་དང་ལྡན་པས་མཛེས་པར་བྱས་ཀྱི་ཁྱོད་ལ་ཞེ་སྡང་བའི་སྒོ་ནས་རློམ་སེམས་
པས་སྨྲས་པ་ནི་མ་ཡིན་ནོ། །ཞེས་སོ། །འདི་ནི་རྐང་པ་བཞི་ཀའི་མཐའ་ལ།མཱརྟ་ཡཱ། ཞེས་པ་ཟུང་
ལྡན་ཆོད་པ་གཟུགས་གཅིག་པ་ཡོད་པའོ།།
མཐའ་ན་ཡོད་པའི་ཆོད་ལ་མ་ཆོད་པ་། མགོན་ཁྱོད་ལྟས་དུད་པའི་རོ་མི་མཁྱེན་ཏེ། །
དམན་པ་ཉིད་དང་མཆོག་ཉིད་དང་ནི་ངེས་པར་འགལ།།གང་ཞིག་དམན་པ་རྣམས་ནི་ཁྱོད་ལ་མགོས་
འདུད་ཅིང་། །དེ་དག་ཁོ་ན་དམན་པའི་རོ་དེས་མཆོག་ཏུ་རྒྱུ། །ཞེས་པས་བསྟན་ཏེ།ཀྭ་ཡེ། མགོན་པོ་
ཁྱོད་ལྟ་བུས་དུས་དང་གནས་སྐབས་ཐམས་ཅད་དུ།སྐྱེ་བོ་གཞན་ལ་ཕྱག་འཚལ་ཞིང༌།འདུད་པའི་རོ་
བྲོ་བའི་མཆོག་ནི་མི་མཁྱེན་ཏེ། བྱེད་མི་དགོས་སོ། །ཅིའི་ཕྱིར་ཞེ་ན། སྐྱེས་བུ་དམན་པ་ཉིད་དང༌།
མཆོག་ཉིད་དག་ནི་ངེས་པར་འགལ་བ་ཡིན་ཞིང་། ཁྱོད་ནི་སྐྱེས་བུ་མཆོག་ཏུ་གྱུར་པ་ཡིན་པས་དམན་
པའི་བྱ་བ་འཛིན་མི་དགོས་ལ། གང་ཞིག་དམན་པའི་སྐྱེ་བོ་ཡུལ་གང་དང་གང་ན་ཡོད་པ་དེ་རྣམས་ནི
ཁྱེད་ལ་དུས་ཐམས་ཅད་དུ་མགོ་བོས་འདུད་ཅིང་ཕྱག་འཚལ་བར་བྱེད་པ་དེ་དག་ཁོ་ན་དམན་པའི་
247

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ངང་ཚུལ་མི་གཏོང་བའི་རོ་དེས་མཆོག་ཏུ་རྒྱུ་ཞིང་།རྟག་ཏུ་ཁྱོད་ཀྱི་བྲན་བྱེད་ཅེས་པའོ། །འདི་རྐང་པ་
བཞི་ཀའི་མཐའ་ལ།ན་ན་ཏེ།ཞེས་པ་ཟུང་ལྡན་ཆོད་ཅིང་མ་ཆོད་པའོ། །
གསུམ་པ་བར་དང་མཐའ་ན་ཡོད་པའི་ཆོད་པ་ནི།རོལ་པའི་འཛུམ་དཀར་དག་དང་འཇམ་
པོར་སྨྲ་བ་དང༌། །ཆུང་ངུའི་ལྟ་བ་དང་ནི་ལྕི་བའི་འགྲོ་བ་དང༌། །ཀུན་ཏུ་ཀྱལ་དང་ཛ་གྷ་ན་དག་སྟོན་པ་
དེས། །བསྣུན་པ་དེས་ན་བདག་ནི་འཚོ་བས་དམན་པར་གྱུར། །ཅེས་པས་བསྟན་ཏེ།དེ་ཡང་། སྒེག་
ཅིང་རོལ་པའི་འཛུམ་དཀར་ཤིན་ཏུ་མཛེས་པ་དག་དང༌། ངག་སྙན་པ་སྟེ་འཇམ་པོར་སྨྲ་བ་དག་དང༌།
ཆུང་ངུའི་ལྟ་བ་མིག་དཔང་དམའ་ཞིང་མིག་ཟུར་བ་དག་ནི། ལྕི་བའི་འགྲོ་བ་དལ་གྱིས་བསྐྱོད་པ་དག་
དང་།ཀུན་ཏུ་ཀླལ་ཏེ། ཁ་གཡས་ཆ་ཆ་སོར་བྱེད་ཅིང༌།གདོང་ཟོལ་གྱི་ལག་པ་འགེགས་ཚུལ་སྟོན་པ་
དང༌།ཛ་གྷ་ན་སྟེ།ཚང་རའི་ཁྱོན་ཆེ་བའི་ལུས་ཀྱི་རྣམ་འགྱུར་མཛེས་པ་དག་སྟོན་པའི་མཛེས་མོ་དག །
ཡིད་སྲུབས་ཀྱི་མདའ་དེ་རྣམས་དྲག་ཏུ་བསྣུན་ཞིང༌།བརྩེ་བ་མེད་པ་དེས་ན། གང་ལ་ཡིད་རྩེ་གཅིག་
ཏུ་སོང་བའི་སྲེད་ལྡན་བདག་ནི། སྲོག་འཚོ་བས་དམན་པར་གྱུར་། །འཆི་བ་ལ་ཐུག་པར་འགྱུར། །
ཞེས་པའོ །འདི་ནི་རྐང་པ་བཞི་ཀའི་བར་དང༌། མཐའ་ན། ཏེ་ན་ཞེས་པའི་ཟུང་ལྡན་ཆོད་པ་ཡོད་
པའོ།།
བར་དང་མཐའ་ན་ཡོད་པའི་ཆོད་ཅིང་མ་ཆོད་པ་ནི། དཔལ་ལྡན་མི་ཤོང་བསྟན་ལྡན་གང་
གིས་བདག་ཉིད་ནི། །འཆི་མེད་ལམ་དང་མཉམ་པའི་ཚད་ལྡན་རབ་འདུད་པའི། །འགྲོ་བ་རྒྱས་བྱེད་
མཆོད་ལྡན་ཚད་མེད་མིང་ཅན་ནི། །འཇལ་མེད་ཚད་མེད་མང་པོ་བཀོད་ལ་ཕྱག་དག་མཛོད། །ཅེས་
པས་བསྟན་ཏེ། དེ་ཡང་། ལེགས་ཀྱི་དཔལ་ཕུན་སུམ་ཚོགས་པ་དང་ལྡན་པའི། ལྷ་མོ་དཔལ་མོ་དང་
ལྡན་པའི་ཁྱབ་བདག་སྟེ། ཁྱབ་འཇུག་ཆེན་པོ་ཁྱོད་ཀྱི་ཡོན་ཏན་ནི། ཀུན་ལ་ཁྱབ་པའི་བདག་ཉིད་
ཡིན་པས། ས་གཞི་འམ་ནམ་མཁའི་ཁྱོན་འདིར་མི་ཤོང་ཞིང༌།རྟག་གཡོ་བ་མེད་པར་བརྟན་པ་དང་
ལྡན་ལ།ཡོན་ཏན་དེ་ལྟ་བུ་གང་གིས་བརྒྱན་པའི་བདག་ཉིད་ཅན་གྱི་སྐྱེས་བུ་ཁྱོད་ནི། འཆི་མེད་ལྷ་ཡི་
ལམ་ནམ་མཁའ་དང་མཉམ་པའི་ཚད་དང་ལྡན་པའི་སྐྱེ་བོ་མང་པོས་རབ་འདུད་ཅིང་དེ་ལྟར་དུ་འདུད་
པའི་འགྲོ་བ་དེ་རྣམས་ཀྱི་རྒྱུད་ལ དགེ་ལེགས་ཀྱི་དཔལ་རྒྱས་པར་བྱེད་པས རྟག་ཏུ་མཆོད་པ་དང་
248

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལྡན་པ་ཐོབ་ལ། དེས་ན་ཚད་མེད་པ་སྟེ།མཐའ་ཡས་པའི་མི་ཅན་ཐ་དད་དུ་མ་འཛིན་པའི་འགྲོ་བ་
དཔག་ཏུ་མེད་པ། གཞལ་དུ་མེད་ཅིང་ཚད་མེད་པ་མང་པོ་བདེ་བའི་ལམ་ལ་བཀོད་པ་དེ་ལ། ཕྱག་
དག་འཚལ་བར་མཛོད་ཅིག་ཅེས་པའོ། །འདིར་རྐང་པ་བཞི་ཀའི་དབུས་དང་མཐའ་ན།ཤྲཱི་མཱ་ན་མཱ་ན་
མ་ར་བནྡྷུ་ས་མཱ་ན་མཱ་ན། མཱཏྶྭཱ་ན་མཱ་ན་ཏ་ཛ་གཏྫོ་མཱ་ན་མཱ་ནཾ།བྷཱུ་མཱ་ན་མཱ་ན་མ་ཏ་ཡཿསྠི་ཏི་མཱ་ན་མཱ་ན།
ནཱ་མཱ་ན་མཱ་ན་མ་ཏ་མ་པྲ་ཏི་མཱ་ན་མཱ་ནཾ། ཞེས་པ་མཱ་ན་ཞེས་པའི་ཟུང་ལྔ་གཟུགས་གཅིག་པས་ཆོད་པ་
ཡོད་དོ། །
བཞི་པ་ཐོག་མ་དང་བར་ན་ཡོད་པའི་ཆོད་པ་ནི།བཅུད་ལ་ཞུགས་ཏེ་བྲང་གི་དགའ་བྱེད་
ཅིང་། །སྙིང་པོར་གྱུར་པའི་བཅུད་མང་རབ་འཛིན། །བཞད་ཀྱི་རྗེས་མཚུངས་སྒྲ་ལྡན་དྲིལ་ཆུང་ཅན། །
དེས་ན་བཅུད་ལེན་སྙིང་པོ་མིན་པ་རིག །ཅེས་པས་བསྟན་། དེ་ཡང་། ཤ་ཁྲག་གི་སྙིང་པོར་གྱུར་།
པའི་ལུས་ཀྱི་འོ་མ་མང་པོ་རབ་ཏུ་འཛིན་པའི་བཅུད་དེ་ཉིད་འཐུང་བ་ལ་ཞུགས་པའི་བྱིས་པ་འགའ་
ཞིག་གིས།ནུ་མའི་དངོས་ལ་རེག་པའི་བྲང་གི་མཛེས་པ་དག་མཐོང་བས།མཛའ་བོ་རྣམས་དགའ་བ་
སྐྱེད་པར་བྱེད་ཅིང༌། གཞན་ཡང་། ཆུ་བྱའི་བྱེ་བྲག་བཞད་ཀྱི་སྒྲ་སྐད་སྙན་པ་སྒྲོགས་པ་དང་རྗེས་སུ་
མཚུངས་པར། དྲིལ་ཆུང་དང་། གཡེར་ཁ་ལ་སོགས་པའི་སྒྲ་ཁྲོལ་ཁྲོལ་བ་དང་ལྡན་པའི་སྐེ་རགས་
དང་། གདུབ་བུ་དང་།དོ་ཤལ་སོགས་པས་རྒྱན་པའི་བུད་མེད་མཛེས་མ་དེས་ནི། རྒས་པ་རོ་ཙ་བའི་
སྨན་གྱི་བཅུད་ལེན་གྱི་སྦྱོར་བ་ཡང༌། སྙིང་པོ་མེད་པར་སྟེ།དོན་མེད་པར་རིག་པར་བྱེད་དེ། དེ་ནི་
མཐོང་བ་ཙམ་གྱིས་ཆགས་པ་སྐྱེད་ལ།སྨན་གྱི་སྦྱོར་བས་ནི། དུས་རིང་མོ་ཞིག་ནས་སྐྱེད་ནུས་པ་ཙམ་
དུ་ཟད་པ་དེ་ལྟ་བས་ནུས་སོ །འདི་ནི་རྐང་པ་བཞི་ཀའི་ཐོག་མ་དང་བར་ན། སཱ་ཏ། ཞེས་པ་བསྐོར་
བའི་ཟུང་ལྡན་གཟུགས་གཅིག་པས་ཆོད་པ་ཡོད་པའོ །
དང་པོ་གསུམ་པའི་ཐོག་མཐའ་དང་གཉིས་པ་བཞི་པའི་ཐོག་བར་ན་ཆོད་ཅིང་མ་ཆོད་པ་
ཡོད་པ་ནི། བརྟན་རྒྱས་ཚུལ་དང་ཚུལ་མིན་བརྟག་པ་འདི་ཡིས་ནི། །ཚུལ་མེད་དགེ་བའི་ཐབས་ལ་
ལོང་རྣམས་རྣམ་པར་ཐུལ། །གཞོན་པས་མི་འགྲོ་རྒྱལ་བའི་ཐེག་འགྲོ་དག་གིས་ཀྱང་། །ཚུལ་མ་ཐོབ་
སྟེ་ཐོབ་པ་དག་ལ་བརྟེན་པ་བསྐྱེད། །ཅེས་པས་བསྟན་ཏེ། དེ་ཡང་དགེ་བའི་ཆོས་ཚུལ་ལ་སེམས་
249

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བརྟན་པ་ཁོངས་ནས་རྒྱས་པ་ཁྱོད་ཀྱིས།དང་དུ་བླང་བྱའི་ཚུལ་ནི་དགེ་བའི་ཕྱོགས་ཡིན་ལ།བླང་བྱའི་
ཚུལ་མ་ཡིན་པ་ནི། མི་དགེ་བའི་ཕྱོགས་ཡིན་པ་དེའི་ཕྱིར།ཚུལ་དང་ཚུལ་མ་ཡིན་པའི་བརྟག་པའི་
ཐབས་ཟབ་མོ་བརྟན་པ་འདི་ཡིས སྐྱེ་བོ་གང་ཞིག་སྔོན་ཆད་ཆོས་ཚུལ་མང་པོ་རྒྱུད་ལ་བརྟེན་པ་དེ་
ཉིད་དང་། དགེ་བའི་ཐབས་ལ་བློ་གྲོས་ཀྱི་མིག་ལོང་ནས་ལྡོངས་པར་གྱུར་པ་རྣམས་ཀྱི། རང་རྒྱུད་མ་
རུང་པ་རྣམས་རྣམ་པར་ཐུལ་ཏེ། དེ་དག་གི་བསམ་པ་ལ།ཀྭ་ཡེ། ཉོན་མོངས་པའི་བཞོན་པ་རྟ་གླང་
གིས་ཐར་བར་མི་འགྲོ་ཡིས།རྒྱལ་བ་བདེ་བར་གཤེགས་པའི་ཐེག་པའི་གླང་པོ་དག་ལ་བརྟེན་པ་དག་
གིས།ཐར་པའི་གྲོང་ཁྱེར་ཉམས་དགའ་བར་འགྲོ་བར་ནུས་པས་ན།དེར་འགྲོ་བར་ནུས་པ་གང་དག་
གིས། གང་ཞིག་དགེ་བའི་ཆོས་ཚུལ་མ་ཐོབ་པ་དེ།ཐོབ་པའི་ཐབས་དག་རང་རྒྱུད་ལ་མང་དུ་བརྟེན་
ནས། ཐར་པ་བླ་ན་མེད་པའི་བྱང་ཆུབ་སྐྱེད་པར་བྱའོ། །སྙམ་དུ་བསམ་པའོ། །འདིར་རྐང་པ་དང་པོ་
དང་གསུམ་པ་དག་གི་ཐོག་མཐའ་ན་ཟུང་ལྡན།ན་ཡཱ་ན་ཡཱ།ཞེས་པ་དང༌།གཉིས་པ་དང་བཞི་པ་དག་
གི་ཐོག་མ་དང་།བར་ན་ཡང།ན་ཡཱ་ན་ཡཱ།ཞེས་པའི་ཟུང་ལྡན་ཆོད་ཅིང་མ་ཆོད་པ་ཡོད་པའོ །
ལྔ་པ་ཐོག་མཐའ་ན་ཡོད་ཅིང་ཆོད་པ་ནི། མཚུངས་མེད་ལྕི་བའི་མཚན་ལྡན་གཡུལ་དུ་ས་
སྐྱེས་ནི། །རྒྱལ་མཚན་ལ་གནས་དཔའ་བོ་བྱ་ཡི་སྒྲ་ཡིས་བྲོས། །ཉི་མ་བཞིན་དུ་དྲག་པོའི་འཕྲོག་བྱེད་
འདི་མདུན་དུ། །འཇིགས་རུང་གཡུལ་ལ་དགྲ་ནི་ལུག་དང་མཚུངས་པར་གྱུར། །ཅེས་པས་བསྟན་།
མཚུངསཔར
དེ་ཡང་། ཉི་མ་ཤར་བའི་ཚེ་མུན་པ་རིང་དུ་འབྲོས་པ་བཞིན་དུ། ལྷ་དྲག་པོ་རྣམས་ཀྱི་ནང་ནས་མཆོག་
ཏུ་གྱུར་པའི་འཕྲོག་བྱེད་དེ། ཁྱབ་འཇུག་ཆེན་པོ་འདི་ནི། ཁྱུང་གི་སྟེང་དུ་རྒྱལ་མཚན་བཞིན་དུ་གནས་།
བྱའི་གཤོག་སྒྲ་ཤིན་ཏུ་ཆེ་བ་ཡི་འུར་སྒྲ་དང་བཅས་ནས་འོངས་པའི་དཔའ་བོ་ཆེན་པོ། ཤིན་ཏུ་
འཇིགས་རུང་བའི་མཚོན་ཆ་དུ་མ་ཐོགས་ནས་གཡུལ་ལ་ཞུགས་པ་འདི་ཡི་མདུན་དུ། རང་གི་དགྲ་བོ་
ལྷ་མ་ཡིན་གྱི་རིགས་སུ་སྐྱེས་ན།རྣོ་ངར་ལྕི་བའི་མཚོན་མཚུངས་པ་མེད་པ་དུ་མ་དང་ལྡན་པ་བཟུང་
ནས་གཡུལ་དུ་ཆས་ཏེ་འོངས་པར་གྱུར་ཀྱང་། གཤེད་མའི་མདུན་དུ་ལུག་འོངས་པ་དང་མཚུངས་པར་
གྱུར་ཏེ། སྐད་ཅིག་དེ་ཉིད་ལ་སྲོག་དང་བྲལ་བར་བྱེད་པས་བྲོས་ཞེས་པའོ། །གཞན་ཡང༌། ཁྱབ་
འཇུག་གི་བཞོན་པ་མཁའ་ལྡིང་བྱའི་རྒྱལ་པོ་ནམ་མཁའ་ལ་འོངས་པའི་ཤུགས་ཀྱིས་བསྐྱོད་པའི་སྒྲ་
250

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཙམ་གྲགས་པ་ཡིས་ཀྱང༌།རིང་དུ་འབྲོས་པར་འགྱུར་ན། གདོང་དུ་རྩོལ་བའི་ནུས་པ་ལྟ་ག་ལ་ཡོད་
ཅེས་པའོ །འདིར་རྐང་པ་བཞི་ཀའི་ཐོག་མ་དང་ཐ་མ་དག་ལ། ར་ཝེ། ཞེས་པའི་ཟུང་ལྡན་ཆོད་པ་
ཡང་ཡོད་ཅིང༌།སྔ་མ་སྔ་མའི་མཐའ་ན་ཡོད་པ་དང་། ཕྱི་མ་ཕྱི་མའི་དང་པོ་ན་ཡོད་པ་དག་ལ་མ་ཆོད་
པར་བྱས་ན་སྔ་མ་དང་བཟློས་པར་འགྱུར་རོ། །དེས་ན་ཆོད་པ་ཞེས་བྱའོ །
ཐོག་མཐའ་ན་ཆོད་ཅིང་མ་ཆོད་པ་ནི། མཚན་མོ་ཚད་མེད་ཐུན་ལྡན་དཔག་མེད་ཚད་མེད་
ཅིང༌། །མཐར་ནི་བགྲོད་བྱ་མིན་པས་ཟད་ནད་ལ་བརྟེན་པ། །ཆ་ཡི་རང་བཞིན་ནད་ཅན་འབྲལ་བའི་
ནད་ཀྱིས་གཟིར། །སྐལ་ལྡན་མ་འདི་སྙིང་རྗེའི་རང་བཞིན་འབྲལ་མེད་མཛོད། །ཅེས་བསྟན་ཏེ། དེ་
ཡང༌། མཛའ་བོ་དང་བྲལ་ནས་ཡུན་རིང་དུ་སོང་བའི་མཛེས་མ་འགའ་ཞིག་ཕྱིས་མཛའ་བོ་དང་ཕྲད་
ནས་སྨྲས་པ། བདག་མཚན་མོ་གཉིད་དུ་སོང་བའི་ཚེ། མཛའ་བོ་དྲན་ནས་གཉིད་ཡང་ཡང་དུ་བསད་
པས། ཚད་མེད་པའི་ཐུན་ལྡན་ཏེ། དུས་རིང་ཞིག་འཛད་པ་མེད་པའི་སྣང་བ་ཤར་བས་ལུས་རྒུད་དེ་
མདངས་སྟོབས་ཉམས་པས་མཛེས་པའི་དཔལ་མེད་ལ གནས་སྐབས་སུ་སེམས་ལ་སྡུག་བསྔལ་
ཚད་མེད་པ་ཡོད་ཅིང་།མཐར་ནི་བགྲོད་བྱ་མ་ཡིན་པ་འཆི་བར་འགྱུར་བའི་སྐྱོན་ཡོད་པས་སོ །ཅི་སྟེ་
ཞེ་ན། ལུས་ཀྱི་མདངས་སྟོབས་ཟད་ཅིང་སེམས་ལ་སྡུག་བསྔལ་གྱི་ནད་དྲག་པོ་ཡོད་པ་ལ་བརྟེན་པ་
དང་། འཕེལ་ཆ་བཅུ་དྲུག་གིས་བསྐྱེད་པའི་རང་བཞིན་ཟླ་བ་ཡིན་ལ། དེས་བསྐྱེད་པའི་ཆགས་པའི་
ནད་དྲག་པོ་ཅན་དང༌། ཁྱད་པར་དུ་མཛའ་བོ་དང་འབྲལ་བའི་ནད་ཀྱིས་དུས་རྟག་ཏུ་གཟིར་བའི་སྐལ་
ལྡན་མ་ཁྱིམ་བདག་གི་བརྟུལ་ཞུགས་དྲག་ཏུ་བཟུང་བ་འདི་ལ། མཛའ་བོ་ཁྱོད་སྙིང་རྗེའི་རང་བཞིན་
རྟག་འབྲལ་བ་མེད་པར་མཛོད་ལ། བདག་དགའ་བའི་སྤྱོད་པ་གྱིས་ཤིག་ཅེས་སྨྲས་པའོ །འདི་ནི་
རྐང་པ་བཞི་ཀའི་དང་པོ་དང་ཐ་ན། མ་ཡཱ་མ་ཡཱ། ཞེས་པ་མ་ཆོད་ཅིང་ཆོད་པའི་ཟུང་ལྡན་གཟུགས་
གཅིག་པ་ཡོད་དོ། །
དྲུག་པ་གནས་གསུམ་ཀ་ལ་ཡོད་པ་ནི། བློ་ལ་ངལ་མེད་ཁྱོད་ཀྱིས་མཉམ་ཉིད་བཟློག་པ་
ཉིད། །མ་ཡིན་བླ་མེད་རྗེས་སུ་མི་མཐུན་འགྲོ་མ་ཡིན། །གདུང་མེད་ཀྱིས་ཐོབ་མཆོག་གི་རྗེས་སུ་
མཐུན་པ་ཉིད། །དགའ་མེད་འདོད་མེད་རྣམས་ཀྱི་བཞེད་པ་དག་ལས་རྒྱལ །ཞེས་པས་བསྟན་ཏེ།
251

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དེ་ཡང་། དགེ་བའི་ཕྱོགས་ལ་རིང་དུ་འབད་ཀྱང་། བློ་ལ་ངལ་བ་མེད་པ་ཁྱོད་ཀྱི་སེམས་འགྲོ་ཀུན་ལ་
མཉམ་པ་ཉིད་དུ་འཇུག་པ་ལས་བཟློག་པ།དུག་གསུམ་གྱི་ཀུན་ནས་བླངས་ནས། ཉེ་རིང་གི་བསམ་
པ་ཅན་དུ་འཛིན་པ་མ་ཡིན་པ།དེའི་ཕྱིར་སྐྱེས་བུ་དམ་པ་བླ་ན་མེད་པ་རྣམས་ཀྱི་རྗེས་སུ་མཐུན་པར་
འགྲོ་བ་ཉིད་མ་ཡིན་པས། མཆོག་གི་རྗེས་སུ་མཐུན་པ་ཉིད་ཡིན་ལ། འདོད་པའི་གདུང་བ་དྲག་པོས་
དུས་ནམ་ཡང་གདུང་བ་མེད་པ་ཉིད་ཀྱིས་ནུས་པ་ཐོབ་པས འདོད་ལྡན་མ་ལ་དགའ་ཞིང་ཞེན་པ་
མེད་ལ། དེའི་རྒྱུས་འདོད་པ་ལ་བསྐམ་ཞིང་ཆགས་པ་མེད་པའོ། །དཀའ་ཐུབ་པ་རྣམས་ཀྱི་བཞེད་པ་ནི།
སྲེད་པ་མེད་པ་ཡིན་ལ།དེ་དག་ལས་རྒྱལ་བར་བྱས་པས་སྲེད་པ་མེད་པ་རྣམས་ཀྱི་ནང་ནས་མཆོག་ཏུ་
གྱུར་ཅེས་པའོ། །འདི་ནི་རྐང་པ་བཞི་ཀའི་དང་པོ་དང་། བར་དང་ཐ་མར་ཟུང་ལྡན་གཟུགས་གཅིག་
པ་མཱ་ཏཱ།ཞེས་པས་ཆོད་པ་ཡོད་ཅིང༌།མཐའ་ཐོག་གཉིས་ལ་ཆོད་པར་ཡང་འགྱུར་རོ། །
གནས་གསུམ་ཀ་ན་ཡོད་པའི་ཆོད་ཅིང་མ་ཆོད་པ་ནི། ནག་པོའི་དུས་ཀྱི་མགྲིན་ནག་ངོ་ནག་
ནག་པ་ཉིད་དག་འཛིན། །སྙན་སྒྲོགས་དག་གི་སྒྲོགས་བྱེད་བུང་ཚོགས་སྤྲིན་ནག་དུས་ལྟར་གནག །
དུས་ཀྱི་དུས་མིན་དུས་ཆའི་གཙོ་བོ་ཆུ་འཛིན་གྱིས་མཛེས་སུ །དཀའ་བས་འཚོ་བའི་བུད་མེད་ལན་
བུའི་ཕྲེང་བས་མགོ་ནག་བརྟེན། །ཞེས་པས་བསྟན་ཏེ། དེ་ཡང༌། ནག་པོའི་དུས་ཀྱི་མགྲིན་ནག་ནི།
ལྷ་དབང་ཕྱུག་ཆེན་པོ་ཡིན་ལ། དེའི་ངོ་ཤིན་ཏུ་གནག་ཅིང༌། མཆེ་བ་ཅུང་ཞིག་གཙིགས་པ། ལག་ན་
བ་གླང་རྔ་ཡབ་ནག་པོ་ཉིད་དག་གཡོབ་ཅིང་འཛིན་ལ། གཞན་ཡང་དབྱར་གྱི་དུས་
པ་སྒྲོགས་པའི་རྨ་བྱ་དག་གི་ཚོགས་མཁའ་ལ་ལིང་ལིང་དུ་ལྡིང་བའི་དུས་སུ། ཟི་ཟི་བོའི་སྐད་སྙན་པ
སྒྲོགས་པར་བྱེད་པའི་བུང་བའི་ཚོགས་མེ་ཏོག་རྒྱས་པའི་ཚལ་དུ་འཁྲིགས་པ་རྣམས ཆར་སྤྲིན་ནག་
པོ་གློག་གི་ཞགས་པས་ཡང་ཡང་དུ་བསྐོར་བའི་དུས་ལྟར་གནག་པ་དེ་ཉིད་དང༌།ཡང་དབྱར་གྱི་དུས་
སུ་བསྐྱེད་བྱ་བཅུ་དྲུག་གིས་སྐྱེད་པའི་གཙོ་བོ་ནི།ཟླ་བ་ཉ་གང་བ་ཡིན་ལ།དེ་ཉིད་ཡོངས་སུ་རྒྱས་པར་
བྱས་པ་དང༌།གཞན་ཡང༌།ཆུ་འཛིན་གསར་པའི་ཚོགས་ཀྱིས་མཛེས་པར་བྱས་པའི་རི་བོ་གང་སུ་དག །
སྲེད་ལྡན་གང་གིས་མཐོང་བའི་ཚེ། སྲོག་འཚོ་བས་དཀའ་བས་འཆི་བར་རིགས་པ་ལ་འཆི་བའི་དུས་
སུ་གཟུང་བ་མ་ཡིན་པས། རིང་དུ་འཚོ་བའི་བུད་མེད་དཔལ་མོ་ཁྱོད་ནི།སྐྲའི་ལན་བུ་སྟེ། ལྷས་མའི་
252

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འཕྲེང་བ་ཤིན་ཏུ་གནག་པ་དག་ནི། མགོ་བོ་ནག་པོའི་ཐོད་དུ་ཆིངས་ལ།རྒྱན་བསྟེན་ཞིག །ཁྱོད་ནི་
བདག་གི་འདོད་པ་སྟོན་པའི་འོས་སུ་འགྱུར་རོ། །ཞེས་སོ། །འདི་ནི་རྐང་པ་བཞི་ཀའི་དང་པོ་དང༌།
བར་དང་།མཐའ་ན།ཀཱ་ལ་ཀཱ་ལ། ཞེས་པའི་ཟུང་ལྡན་མ་ཆོད་ཅིང་ཆོད་པ་ཡོད་དེ།དཔེར་ན།ཀཱ་ལ་
ཀཱ་ལ་ཀཱ་ལ་ཀཱ་ལ་ཀཱ་ལ་ཁ་ཀཱ་ལ་ཀཱ་ལ། ཀཱ་ལ་ཀཱ་ལ་པ་ན་ཀཱ་ལ་ཀཱ་ལ་གྷ་ན་ཀཱ་ལ་ཀཱ་ལ། ཀཱ་ལ་ཀཱ་ལ་
པི་ཏ་ཀཱ་ལ་ཀཱ་ལ་ནི་ཀཱ་ལ་ཀཱ་ལ།ཀཱ་ལ་ཀཱ་ལ་ག་རུ་ཀཱ་ལ་ཀཱ་ལ་ཀ་ལི་ཀཱ་ལ་ཀཱ་ལ་ཞེས་པའོ། །1
གསུམ་པ་མཐའ་ཐོག་སྦྱར་བའི་ཟུང་ལྡན་ལ།དམ་བཅའ་དང་།དཔེ་བསྟན་པའོ །དང་པོ་ནི།
རྐང་པ་གཉིས་ཀྱི་མཐའ་ཐོག་ན། །རབ་སྦྱར་ཟུང་ལྡན་གནས་སྐབས་འདི། །བརྗོད་པའི་ཁོངས་སུ་
འདུས་མོད་ཀྱང༌། །རང་དབང་ཉིད་དུ་འདིར་བཤད་དོ། །ཞེས་པས་བསྟན་ཏེ། དེ་ཡང༌། རྐང་པ་
གཉིས་ཀྱི་མཐའ་ཐོག་ནི། རབ་ཏུ་སྦྱར་བའི་ཟུང་ལྡན་གྱི་སྐབས་ཏེ།རྣམ་རྟོག་། བརྗོད་མ་ཐག་པའི་
ཚིགས་སུ་བཅད་པ་བཞིའི་ཁོངས་སུ་འདུས་པས། ཞར་ལ་བསྟན་ཟིན་མོད།འོན་ཀྱང་རང་དབང་སྟེ
རང་སྐྱ་ཐུབ་པ་ཉིད་ཀྱི་སྒོ་ནས་སྐབས་འདིར་དཔེ་བརྗོད་པ་ཉིད་གསལ་བར་བཤད་པར་བྱའོ །ཞེས་
པའོ།།
གཉིས་པ་ནི།མྱོས་པས་ཆགས་པ་ཉེ་བར་གནས་ཀྱང་བུད་མེད་དེས། །བདག་ཉིད་མ་སྦྱར་
བདག་གི་སྡིག་པས་ཁྲོ་བ་ཡི། །རོ་དང་སྦྱར་ཏེ་ལུས་མེད་དག་གིས་གདུང་གྱུར་ཀྱང༌། །བདག་ནི་འདི་
ད་དག་གས
ཅིང་གངང་བའི་སང་ང་མ་བཏང་ངོ
རྙེད་གདུང་བའི་སླད་དུ་མ་བསྡད་། །ཞེས་པས་བསྟན་ཏེ།དེ་ཡང༌།ཀྭ་ཡེ་སྲེད་ལྡན་བདག་ནི།སྲེད་
པས་མྱོས་པས་ཆགས་པ་དྲག་པོ་ཉེ་བར་གནས་ཀྱང༌། བུད་མེད་ཁེངས་ལྡན་མ་དེས། བདག་ཉིད་
ལྷན་ཅིག་ཏུ་འཚོགས་པར་འདོད་ཀྱང༌། ལྷན་ཅིག་ཏུ་མ་སྦྱར་བས།དེས་ན་བདག་ནི་ཁེངས་ལྡན་མ་
འདི། དུས་ཇི་སྙེད་ཅིག་ཏུ་ཆགས་པ་དྲག་པོས་གདུང་བའི་སླད་དུ་ཡུལ་འདིར་མ་བསྡད་པར་གཞན་
ཡུལ་དུ་འཁྱམས་པའི་བདག་གི་སྡིག་པ་སྟེ། ཉེས་པ་བསྐྱེད་པའི་མཐུས། བུད་མེད་དེ་ཉིད་ཁྲོ་བའི་ང་
རོ་དྲག་པོ་དང་སྦྱར་ཏེ། ལུས་མེད་འདོད་ཆགས་དག་གིས་དྲག་ཏུ་གདུང་པར་གྱུར་ཀྱང༌། བདག་ནི་
བུད་མེད་འདི་སྙེད། ཆགས་པས་གདུང་པའི་སླད་དུ་ཡུལ་འདིར་མ་བསྡད་ཅེས་པའོ། །འདི་འདི་རྐང་
པ་དང་པོའི་མཐའ་དང༌། གཉིས་པོའི་ཐོག་མར། མ་ཏེ་ན་པཱ། ཞེས་དང༌། གཉིས་པའི་མཐའ་དང༌།
253

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པའམ། དང་པོར། ན་མོ་ཛི་ཏཱ། ཞེས་པ་དང༌། གསུམ་པའི་མཐའ་དང་། བཞི་པའི་དང་པོར།
ག་ད་པི་ཏམ།ཞེས་པས་བསྐོར་བས།མཐའ་ཐོག་སྦྱར་བའི་ཟུང་ལྡན་ནོ། །
བཞི་པ་ཀུན་ཏུ་ཟུང་ལྡན་ལ་གསུམ།རྐང་པ་བཟླས་པ་དང༌།ཚིགས་བཅད་བཟླས་པ་དང༌།
ཟུང་ལྡན་ཆེན་མོའོ །དང་པོ་ལ་གཉིས།སྤྱིར་བསྟན།སོ་སོར་བཤད་པའོ །དང་པོ་ནི།ཕྱེད་བཟླས་
ཡང་དག་སྦྱར་བ་ཡིན། །འདི་ལ་དབྱེ་བ་གསུམ་དུ་ཡོད། །རྐང་པ་བཟླས་པ་དུ་མ་ཡི། །བདག་ཉིད་དེ་
དག་དཔེ་གསལ་བྱ། །ཞེས་པས་བསྟན་ཏེ། དེ་ཡང༌།ཚིགས་བཅད་ཕྱེད་ཡང་དག་པར་བཟླས་ཏེ་
སྦྱར་བའམ། རྗོད་པའི་བློས་རྐང་པ་བཟླས་པའི་ཟུང་ལྡན་གྲུབ་པ་ཡིན་ལ། འདི་ལ་དབྱེ་བ། དང་པོ་
གསུམ་པར་བཟླས་ཤིང༌། གཉིས་པ་བཞི་པར་བཟླས་པ་དང༌། སྔ་མ་གཉིས་བཟླས་ཤིང༌།ཕྱི་མ་
གཉིས་བཟླས་པ་དང་། དང་པོ་དང་ཐ་མ་བཟླས་ཤིང་བར་པ་གཉིས་བཟླས་པ་སྟེ། གསུམ་དུ་འདོད་
དེ་དཔེར་མ་ཟད་ཚིགས་བཅད་ཀྱི་རྐང་པ་རེ་རེ་བཟླས་པ་དེ་དུ་མའི་བདག་ཉིད་ཡོད་ལ།ཕྱེད་བཟླས་
དང་རྐང་པ་བཟླས་པ་དེ་དག་གི་དཔེ་བརྗོད་འོག་ནས་གསལ་བར་བསྟན་པར་བྱའོ །ཞེས་པའོ །
གཉིས་པ་ལ་གཉིས། ལན་གཅིག་བཟླས་པ་དང༌།དེ་ལས་གཞན་པའི་རྐང་པའོ །དང་པོ་ནི
སྐྱེས་བུ་བརྟན་གང་སྤང་བྱ་སྟེ །ཁེངས་པ་རབ་སྤངས་སྙིང་སྟོབས་ཅན། །ཁྱོད་ཀྱིས་མཆོག་ཏུ་འབད་
པ་ཡིས། །ཡིད་བརྟན་བྱའོ་འབད་མེད་མ། །ཞེས་པས་བསྟན་ཏེ། དེ་ཡང༌། རྟག་ཏུ་ཁེངས་པའི་
སེམས་དང་ལྡན་པ་ལ། གློ་བུར་དུ་འབད་མི་དགོས་པས་འབད་མེད་མ་ཞེས་བོས་ནས། རང་དང་
མཐུན་པའི་སྐྱེས་བུ་འགའ་ཞིག་ལ། ཁེངས་པའི་སེམས་བརྟན་པོ་བཟུང་ནས། མི་འདུད་པར་བྱེད་པ་
གང་ཡིན་པ་དེ་སྐྱོན་ཡིན་པས་སྤང་བར་བྱ་སྟེ། དེ་ལྟ་བུའི་སེམས་ཁེངས་པ་རབ་ཏུ་སྤངས་པའི་སྙིང་
སྟོབས་ཅན་མ་ཁྱོད་ཀྱིས། མཆོག་ཏུ་འབད་པ་དྲག་པོས། ཀུན་ནས་བླངས་ནས་ཁེངས་པའི་སེམས་
སྤངས་པ་དེ་ལ། ཡིད་བརྟན་དུ་གཡོ་བ་མེད་པར་བྱའོ། །ཞེས་པའོ །འདིར་རྐང་པ་དང་པོ་དང་
གསུམ་པ་ལ།ནསྠེ་ཡཿ ས་ཏྭ་ཡཱ་ཝ་ཎྱ ཞེས་པ་བསྐོར་བ་དང་། གཉིས་པ་དང་།བཞི་པ་ལ། ས་ཏཱ་མཱ་
ཡ་ཏ་མཱ་ནཱ་ཡཱ།ཞེས་པ་བཟླས་ཏེ་བསྐོར་བ་ཡོད་དོ། །
དང་པོ་གཉིས་པར་བཟླས་པ་དང༌།གསུམ་པ་བཞི་པར་བཟླས་པ་ནི། ཁྱོད་ཀྱི་བགྲོད་པས་
254

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཁྱབ་བདག་གཟི་བྱིན་གྱིས། །ཡང་ཡང་རབ་སྦྱར་མཛེས་པ་མེད་པ་ཡི། །མི་རྣམས་ཚུལ་དང་ང་རྒྱལ་
ཉམས་བྱས་ནས། །རྒྱལ་ཞིང་ཀྱེ་མ་བྱས་ཟོས་རྣམ་པར་བཅོམ། །ཞེས་པས་བསྟན་ཏེ།དེ་ཡང༌།ཀྭ་ཡེ།
རྒྱལ་པོ་ཁྱོད་ཀྱི་གཡུལ་དུ་བགྲོད་པའི་གཟི་བརྗིད་ནི། ཁྱབ་བདག་སྟེ། ཁྱབ་འཇུག་གཡུལ་དུ་ཞུགས་
པ་ལྟ་བུ་གཟི་བྱིན་གྱིས། ཡང་དང་ཡང་དུ་རབ་ཏུ་སྦྱར་ཞིང་བརྒྱན་པ་ལྟ་བུར་གྱུར་པས དགྲ་བོའི་
དཔུང་ཚོགས་རྣམས་མཛེས་པར་མེད་པར་བྱས་པའི་མི་རྣམས་ཀྱི་དཔའ་བའི་ཚུལ་དང༌། ང་རྒྱལ་
ཉམས་པར་བྱས་ནས། དགྲ་ཕྱོགས་ལས་རྒྱལ་ཞིང༌། ལེགས་པར་ཕམ་པར་བྱས་ཏེ། ལྡང་མེད་དུ་
རྣམ་པར་བཅོམ་ནས་ཟོས་པས། ཀྱེ་མ་རྒྱལ་པོ་ཁྱོད་ཀྱི་གྲགས་པའི་གཟི་བརྗིད་ལ་སུ་ཡིས་འགྲན་
པར་བཟོད་ཅེས་ཕུལ་བྱུང་གིས་རྒྱན་གྱིས་བསྟོད་པའོ།།འདིར་རྐང་པ་དང་པོའི།ན་རཱ་ཛི་ཏ་མཱ་ནན་ཡ་
ས་མེ་ཏྱ། ཞེས་པ་གཉིས་པར་བཟླས་ཤིང་གསུམ་པའི། བི་ན་ཤཱི་ཏཱ་བེེ་བྷ་ཝ་ཏཱ་པ་ན་ནེ། ཞེས་པ་བཞི་
པར་བཟླས་པའོ།།
དང་པོ་བཞི་པ་དང༌།གཉིས་པ་གསུམ་པར་བཟླས་པ་ནི།སྒྲ་ཡིས་སྤྲིན་བགྲོད་དབྱར་སྐྱེས་
རྨ་བྱ་ཡི །ཚོགས་རྣམས་མཛེས་པ་ཉིད་དུ་ཉེ་བར་གྱུར། །རླུང་གི་ཚོགས་སྟུག་བྲལ་བ་ཆུར་སྒྲོགས་
ཀྱིས། །ཚོགས་ཀྱང་སྒྲ་ཡང་བྲལ་བ་ཉིད་དུ་འགྱུར། །ཞེས་པས་བསྟན་ཏེ།ཀྭ་ཡེ།འབྲུག་སྙན་པོ་སྙན་
པོ་སྒྲོག་པ་དང་ལྡན་པའི་དབྱར་གྱི་དུས་སུ་སྐྱེས་པའི་སྤྲིན་ནི་དཀར་པོ་རླུང་བགྲོད་པ་མཐོང་བའི་ཚེ།
RRRRRRRRRRRRRRRR
རྨ་བྱའི་ཚོགས་རྣམས་གཟེངས་མཐོ་ཞིང་སྒྲ་སྐད་སྙན་པ་སྒྲོག་པ་ཡིས་མཛེས་པ་ཉིད་དུ་ཉེ་བར་གྱུར་
ཅིང་འཐོར་རླུང་དྲག་ཏུ་ལངས་པའི་སྟོབས་ཀྱིས་སྤྲིན་གྱི་ཚོགས་སྟུག་པོ་མཁའ་ལ་འཁྲིགས་པ་རྣམས་
གཏོར་ཞིང་བྲལ་བར་བྱས་པའི་ཆུ་མཚོ་ཤིན་ཏུ་བསིལ་བར་ཞུགས་ནས་སྐད་སྙན་པའི་ངང་པའི་
ཚོགས་ཀྱང༌།སྒྲ་སྐད་སྙན་པོ་སྒྲོགས་པ་དང་བྲལ་བ་ཉིད་དུ་འགྱུར་ཏེ།ཚ་བས་གདུངས་གདུངས་ནས་
སྐད་འབྱིན་མི་ཐུབ་པའོ། །འདིར་རྐང་པ་དང་པོའི། ཀ་ལཱ་སི་ནཉྩ་རུ་ཏ་མོ་པ་ཡིནྟེ། ཞེས་པ་རྐང་པ་
བཞི་པར་བཟླསཤིང་།གཉིས་ཞེས་པ་རྐང་པ་བཞི་པར་བཟླས་ཤིང་།གཉིས་པའི་བྲིནྡཱ་ནི་ལཱ་སོ་ཊ་གྷ་
ནཱ་ག་མཱཾ་ནཱཾ།ཞེས་པ་གསུམ་པར་བཟླས་པའོ། །
གཉིས་པ་དེ་ལས་གཞན་པའི་རྐང་པ་བཟླས་པ་ལ་བཞི། ལན་གཅིག་བཟླས་ལ་ལན་
255

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྐོར་བ། །ལན་གསུམ་བཟླས་པ་དོན་བསྡུ་བའོ། །དང་པོ་ལ་མི་འདྲ་བ་དྲུག་ལས། རྐང་པ་དང་པོ་
གཉིས་པར་བཟླས་ཤིང༌།ཕྱི་མ་གཉིས་གང་བདེ་བར་བཀོད་པ་ནི། འཚོ་བའི་དབང་ཕྱུག་དུད་པའི་
བྲང་ལ་ཁོ་མོ་ཡི། །དམན་ཞིང་ཁེངས་པ་ངེས་པར་སྒྲུབས་པའི་དབང་གྱུར་མ། །བརྩེ་བ་སྤངས་པའི་
བདག་ཉིད་ཡིད་ཀྱིས་འོ་མ་འཛིན། །གཉིས་པོ་ཉེ་བར་གཏད་ནས་ཀུན་ཏུ་མ་འཁྱུད་། །ཞེས་པས་
བསྟན་ཏེ། དེ་ཡང་། ཆགས་པས་ཉེན་པས་འཆི་ལ་སྡུག་པའི་མཛེས་མ་འགའ་ཞིག །སྲོག་འཚོ་བའི་
དབང་ཕྱུག་གི་རང་གི་མཛའ་བོ་ཡིན་ལ། དེ་ཉིད་ནུ་མའི་ཁུར་གྱིས་དུད་པའི་བྲང་ལ་ཁོ་མོ་ནི། དམན་
ཞིང་བླུན་ལ།ཐོག་མ་མེད་པ་ནས་ཁེངས་པ་ངེས་པར་སྒྲུབས་པའི་དབང་དུ་གྱུར་ལ། རང་ལ་རྟག་ཏུ་
ཕན་པའི་མཛའ་བོ་བརྩེ་བ་སྤངས་པའི་བདག་ཉིད་དང་ལྡན་པའི་ཡིད་སྐྱོན་ཅན་གྱིས འོ་མ་འཛིན་
པའི་ནུ་མ་གཉིས་པོ་རང་གི་མཛའ་བོའི་བྲང་ལ་ཉེ་བར་གཏད་ནས་ལག་པ་ཀུན་ཏུ་ཉེ་བར་མ་
འཁྱུད་། །ཞེས་བུད་མེད་འགའ་ཞིག་གིས་འགྱོད་ཚིག་སྨྲས་པའོ །འདིར་རྐང་པ་དང་པོ་ལ། ན
མནྟ་ཡཱ། ཝར་ཛི་ཏ་མཱ་ན་སཱ་ཏ་མཱ་ཡཱ། ཞེས་པ་ཡོད་པ་དེ། རྐང་པ་གཉིས་པ་ལ་བཟླས་ལ། ཕྱི་མ་
གཉིས་གང་བདེར་བྱས་པའོ། །
དང་པོ་གསུམ་པར་བཟླས་ཤིང༌།གཞན་གཉིས་གང་བདེར་བྱས་པ་ནི།ལྷ་རྣམས་འདུན་པ་
སྟོབས་མེད་ཁྱབ་བདག་གནས་པར་ནི། །ཁྱོད་ཀྱི་ཡོན་ཏན་པད་རྩ་དྲི་མ་མེད་པས་འཛེགས། །དེ་ནི་ཕྱི་
ནས་གྲོང་བཟང་རྣམས་ཀྱི་ཕུན་སུམ་ཚོགས། །བརྒྱན་པའི་བུད་མེད་དག་དང་རྣམ་པར་རྩེ་ཞིང་སྤྱོད། །
ཅེས་པས་བསྟན་ཏེ། དེ་ཡང༌། ཀྱེ་ས་བདག་རྒྱལ་པོ་ཞེས་བོས་ནས། ལྷ་རྣམས་གནས་པའི་ཆོས་
བཟང་ལྷ་ཡི་འདུན་ས་ཉམས་དགའ་བའི་སྐྱེད་མོའི་ཚལ་དེར་ལྷ་མ་ཡིན་དབང་པོ་རྣམས་སྟོབས་མེད་
པར་བྱེད་པའི་ཁྱབ་བདག་ནི་ཁྱབ་འཇུག་གམ།བརྒྱ་བྱིན་ཡིན་ལ། དེ་རྣམས་འཁོར་དང་བཅས་པ་
གནས་པའི་འདུན་ས་ཤིན་ཏུ་མཐོ་བར་ནི། རྒྱལ་པོ་ཁྱོད་ཀྱི་ཡོན་ཏན་སྦྱིན་པ་དང་། དཔའ་བ་དང༌།
བརྟུལ་ཕོད་པ་ལ་སོགས་པའི་སྙན་གྲགས་ཀྱི། མེ་ཏོག་དཀར་པོ་ལྡིང་བའི་པད་རྩ་དྲི་མ་མེད་པས་སྟེང་
དུ་འཛེགས་ཏེ་ཕྱིན་ལ། ལྷ་རྣམས་དཔའ་བསྐོང་པར་བྱེད་ཅིང༌། དེ་ནས་རྒྱལ་པོ་ཁྱོད་ནི་ཕྱི་ནས་མི་ཡི་
གྲོང་ཁྱེར་བཟང་པོ་འབྱོར་པས་བརྒྱན་པ་རྣམས་ཀྱི་ནང་ན་ཕུན་སུམ་ཚོགས་པའི་གོས་དང༌། རིན་པོ་
256

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཆེའི་རྒྱན་སྣ་ཚོགས་ཀྱིས་བརྒྱན་པའི་རང་གི་བུད་མེད་ཤིན་ཏུ་མཛེས་པའི་དགའ་མ་དང་ལྷན་ཅིག་ཏུ་
རྣམ་པར་རྩེ་ཞིང༌། ལོངས་སྤྱོད་པར་བྱེད་དོ། །ཞེས་ཐོག་མར་རྒྱལ་པོ་ལ་དཔའ་བའི་ཡོན་ཏན་གྱིས་
བསྔགས་ཤིང༌།ཕྱིས་རང་གི་བུད་མེད་མཛེས་མ་འགའ་ཞིག་ལ་ལོངས་སྤྱོད་པར་བསྟན་ནོ། འདི་ནི་
རྐང་པ་དང་པོའོ །ས་བྷ་སུ་རཱ་ཎཱ་མ་བ་ལཱ་བི་བྷུ་ཥི་ཏ། ཞེས་པ་ཉིད། གསུམ་པར་བཟླས་ལ། གཞན་
གཉིས་གང་བདེར་བྱས་པའོ།།
རྐང་པ་དང་པོ་བཞི་པར་བཟླས་ཤིང༌། གཞན་གཉིས་གང་བདེར་བྱས་པ་ནི སྙན་སྨྲ་ལུས་
སྐེད་དུད་དང་ནུ་གཉིས་ལས། །ཁྱོད་ལས་གཞན་པ་སུ་ཞིག་མ་བཅོམ་དེ་ཡི་ཕྱིར། །འབྱུང་པོ་ལུས་
ལྡན་སྐྱོན་ལས་བྲལ་བ་ཁྱོད་ལ་སོགས། །བགྲང་བ་ལ་ནི་མིང་མེད་ཉེ་བར་འགྲོ་མ་ཡིན། །ཞེས་པས་
བསྟན་ཏེ། དེ་ཡང་། ཀྭ་ཡེ། ཆགས་བྲལ་ཞེས་བོས་ནས་ངག་སྙན་པར་སྨྲ་ཞིང་ལུས་སྒེག་པའི་ཉམས་
དང་ལྡན་པའི་སྐེ་སྐབས་ཅུང་ཞིག་ཕྲ་ལ།ནུ་མ་གཉིས་ཀྱི་ཁུར་གྱིས་དུད་པའི་གཞོན་ནུ་མ་དེ་ཉིད་ཀྱིས།
ཆགས་བྲལ་གྱི་སྐྱེ་བོ་ཁྱོད་ལས་གཞན་པ་སུ་ཞིག་མ་བཅོམ་སྟེ།བཅོམ་པ་དེའི་ཕྱིར། འབྱུང་པོ་སྟེ་
སེམས་ཅན་ཆགས་ལྡན་འགའ་ཞིག་རང་དབང་མེད་པར་ཆགས་པ་སྐྱེ་བའི་ལུས་དང་ལྡན་པའི་སྐྱོན་
ལས་གྲོལ་བ་ཁྱོད་ལ་སོགས་པ་ཆགས་བྲལ་སུ་བགྲང་བ་ལ་ནི་མིང་མེད་པར་ཉེ་བར་འགྲོ་བ་མ་ཡིན་ཏེ།
མིང་ཤིན་ཆེ་བར་འཛིན་པ་ལ་ཁྱོད་ལས་ལྷག་པ་མེད།ཅེས་པའི་དོན་ཏོ། །འདིར་རྐང་པ་དང་པོ་ལ།
ཀ་ལམ་ཀ་མུཀྟ་ནུ་མ་དྷྱ་ནཱ་མི་ཀ །ཞེས་ཡོད་པ་དེ། རྐང་པ་བཞི་པར་བཟློས་ལ། གཞན་གཉིས་གང་
བདེར་བྱས་པའོ།།
རྐང་པ་གཉིས་པ་གསུམ་པར་བཟླས་ཤིང༌། གཞན་གཉིས་གང་བདེར་བྱས་པ་ནི། ཁྱོད་ཀྱི་
དམག་དཔུང་ཁྱབ་འཇུག་ལྟ་བུ་གོ་བགོས་པ།།མཚོན་རྣོན་ལྡན་པ་དཔའ་བོ་དག་གི་ཕྱོགས་རྣམས་སུ། །
གྲགས་པ་དང་ནི་རྡུལ་དག་རྒྱས་བྱེད་གཡུལ་གྱིས་ནི། །དགྲ་རིགས་ལུས་བྲལ་གཟི་མེད་རྒྱགས་པ་
ཉམས་པར་བྱེད།ཅེས་པས་བསྟན་ཏེ།དེ་ཡང༌།རྒྱལ་པོ་ཆེན་པོ་ཁྱོད་ཀྱི་དཔག་དཔུང་གི་ཚོགས་ཁྱབ་
འཇུག་དམག་ཏུ་ཆས་པ་ལྟ་བུ་ཤིན་ཏུ་འཇིགས་སུ་རུང་བའི་གོ་བགོས་ཤིང༌། ལག་ན་གདུག་པའི་
མཚོན་ཆ་རྣོན་པོ་དུ་མ་དང་ལྡན་པ་བཟུང་ནས་སྟེང་དུ་མཆོངས་པའི་དཔའ་བོ་ཆེན་པོ་ཁྱོད་དག་གིས
257

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱོགས་བཅུ་རྣམས་སུ་དགྲ་ལས་རྒྱལ་བའི་གྲགས་པ་དཔག་ཏུ་མེད་པ་དང་ནི། རྟ་གླང་ལ་སོགས་པའི་
རྨིག་པས་གཙུབས་པའི་རྡུལ་ཚུབ་དག་ཀྱང་རྒྱས་པར་བྱེད་པའི་གཡུལ་ཆེན་པོ་བཀྱེ་ནས་འཁྲུགས་པ་
དག་གིས་ནི། རང་གི་དགྲ་བོའི་རིགས་དྲེགས་ལྡན་རྣམས་ལ་མཚོན་དྲག་ཏུ་བསྣུན་ནས། ལུས་དང་
སེམས་བྲལ་དུ་བཅུག་པ་དང་མ་ཤི་བ་ཀུན་ཀྱང་དཔའ་བའི་གཟི་མེད་པ་དང་། ང་རྒྱལ་གྱིས་རྒྱགས་
པའི་དྲེགས་པ་ཉམས་པར་བྱེད་དོ།།ཞེས་དཔའ་བའི་བསྔགས་པ་བརྗོད་པའོ །འདིར་རྐང་པ་གཉིས་
པར།བ་ཏ་ནུ་ཏེ་ཛོ་པ་མ་དམ་ཏ་ཡུ་དྷ། ཞེས་པ་ཡོད་པ་དེ།རྐང་པ་གསུམ་པར་བཟླས་ལ།གཞན་
གཉིས་གང་བདེར་བྱས་པའོ།།
རྐང་པ་གཉིས་པ་བཞི་པར་བཟླས་ལ། གཞན་གཉིས་གང་བདེར་བྱས་པ་ནི། དྲན་ལྡན་
བདག་ལ་ཕན་པའི་ཚིགས་ཅིག་ཉན་པར་མཛོད། །ཁྱོད་ཀྱི་ལག་པ་དཔལ་དང་ལྷན་ཅིག་ལག་འགྲོ་
ཡིས །ས་ཡི་དཀྱིལ་འཁོར་རྣམ་འཛིན་དེ་ཕྱིར་ས་གཞི་འཛིན། །རང་ལག་རིག་ནས་རྒྱགས་པ་རྒྱས་
པ་ཡོང་མ་བྱེད། །ཅེས་པས་བསྟན་ཏེ། ཀྱེ་རྒྱལ་པོ་ཆེན་པོ་དྲན་པ་དང་ཡིད་གཞུངས་པ་དང་ལྡན་པ་
ཁྱོད་ཉོན་ཅིག །ཅེས་བོས་ནས། བདག་གི་ཁ་ལས་བྱུང་བའི་ཕན་པ་གཙོ་བོར་གྱུར་པའི་བརྩེ་བའི་
ཚིག་གཅིག་གསོལ་གྱིས། མཉན་པར་མཛོད་ཅིག །དེ་ཡང་། རྒྱལ་པོ་ཁྱོད་ཀྱི་ལག་པ་མཛེས་པའི་
དཔལ་ཕུན་སུམ་ཚོགས་པས ས་གཞིའི་ཁྱོན་བདག་ཏུ་འཛིན་པ་དང་ལྷན་ཅིག་ཏུ། ལག་འགྲོ་ཀླུ་ཡི་
རྒྱལ་པོ་གཉིས་ཀྱང༌། ས་གཞིའི་དཀྱིལ་འཁོར་རྣམས་བདག་ཏུ་འཛིན་པ་དེའི་ཕྱིར། ཁྱེད་ལ་ས་གཞི་
འཛིན་གྱི་སྒྲ་ཐོབ་ལ།དེས་ན་ས་གཞི་འཛིན་པ་འདི་རྒྱལ་པོ་རང་གི་ལག་པ་གཅིག་པུར་རིག་ནས། ང་
ཁོ་ན་ས་གཞི་འཛིན་པའི་རྒྱལ་པོ་ཡིན་ནོ་ཞེས། ང་རྒྱལ་གྱིས་རྒྱགས་པ་དྲག་པོ་ཡོངས་སུ་རྒྱས་པར་
བྱེད་པ།དུལ་བའི་རྒྱན་གྱིས་བརྒྱན་པར་མཛོད་ཅིག །ཅེས་སྙན་བསྐུལ་བ་སྐད་དུ་སྟོན་པའོ། །འདིར་
རྐང་པ་གཉིས་པ་ལ་ཡོད་པ།བྷུ་ཛངྒ་མཱོ་མཱསྨ་ར་ཏ་མ་རཉྩི་ཏཾ། ཞེས་པ་ཉིད་རྐང་པ་བཞི་པར་བཟླས་ལ
གཞན་གཉིས་གང་བདེར་བྱས་པའོ། །
རྐང་པ་གསུམ་པ་བཞི་པར་བཟླས་ཤིང༌།གཞན་གཉིས་གང་བདེར་བྱས་པ་ནི། འདོད་པའི་
མེ་གང་ཁེངས་པས་རབ་བསྒྲུབས་པ། །སྐད་ཅིག་དང་མཉམ་རྒྱས་དེས་པདྨའི་མིག །རོ་མེད་ཁྱོད་ཀྱི་
258

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བདེ་བ་དེ་དག་ནི། །ཀུན་ནས་ཉམས་པ་ཉིད་དུ་ཅིས་མི་བྱེད།།ཅེས་པས་བསྟན་ཏེ།དེ་ཡང་། གློག་གི་
ཞགས་པ་ཁོར་མོ་ཡུག་ཏུ་འཁོར་བའི་སྤྲིན་གྱི་རྩོམ་པ།སྐད་ཅིག་མ་གཅིག་དང་མཉམ་དུ་རང་དབང་
མེད་པར་རྒྱས་པའི་ཆགས་པ་དྲག་པོ་དེས། པདྨའི་མིག་ཅན་མ། མཛའ་བོ་ལ་སྙན་པའི་ང་རོ་མེད་པ་
ཁྱོད་ཀྱི་ཁེངས་པའི་བདེ་བ་གཞན་ལ་མི་འདུད་པའི་ང་རྒྱལ་དྲག་པོ་དེ་དག་ནི། ཀུན་ནས་ཉམས་པ་
ཉིད་དུ་ཅིས་མི་བྱེད་དེ། བྱེད་པར་འགྱུར་ན། ཁྱོད་ལ་ཆགས་ཤིང་ཞེན་པར་གྱུར་པའི་བདག་གི་འདོད་
པའི་༼་ཤིན་ཏུ་ཆེ་བར་གྱུར་པ་གང་ཡིན་པ་འདི་དག་ནི། ཁྱོད་ཀྱི་བདག་ལ་མི་འདུད་པའི་ཁེངས་པ་
རབ་ཏུ་བསྒྲུབས་པ་ཡིན་ན། ཅིའི་ཕྱིར་འདི་ལྟ་བུའི་བྱ་བ་བསྒྲུབས་པ་ལ་དགོས་པ་ཅི་ཞིག་ཡོད་དེ་མེད་
ཅེས་པའོ །འདིར་རྐང་པ་གསུམ་པ་ལ་ཡོད་པའི། ས་མནྟཿཏཱ་མ་ར་སེ་ཀྵ་ཎེ་ན། ཞེས་པ་རྐང་པ་བཞི་
པར་བཟླས་ཤིང༌།གཞན་གཉིས་གང་བདེར་བྱས་པའོ །
གཉིས་པ་ལན་གཉིས་བཟླས་པ་ལ་གསུམ་སྟེ། རྐང་པ་དང་པོ་ཉིད་གཉིས་པ་དང་གསུམ་
པ་ལ་བཟླས་པ་ནི། མ་དུད་ཁྱོད་ནི་འཇིག་རྟེན་བདག་གྱུར་ཚེ། །མཐུ་ཡིས་མཐུ་ལྡན་ནོར་ལ་དུད་
བྱེད་པ། །དེ་ཕྱིར་གསར་པའི་བཏུང་ལྡན་མཆོད་སྦྱིན་ན། །ངེས་པ་ཉིད་དུ་ཆད་པར་མ་གྱུར་། །ཞེས་
པས་བསྟན་ཏེ། དེ་ཡང་། རྒྱལ་པོ་ཁྱོད་ནི་འཇིག་རྟེན་གསུམ་ན་མཆོག་ཏུ་གྱུར་པས། སྐྱེ་བོ་གང་སུ་ལ་
ཡང་རལ་པའི་ཅོད་པན་མ་དུད་པ་ཁྱོད་ནི།འཇིག་རྟེན་ཀུན་གྱི་བདག་པོར་གྱུར་པའི་ཚེ། དྲེགས་པའི་
དཔུང་ཚོགས་ཤིན་ཏུ་ཆེ་བའི་མཐུ་ཡིས། བསོད་ནམས་ཀྱི་མཐུ་ཤིན་ཏུ་ཆེན་པོ་དང་ལྡན་ལ། ནོར་ལྷ་
བརྒྱ་བྱིན་སོགས་ཀྱང༌། རང་དབང་མེད་དུ་ཅིང༌། གུས་པར་བྱེད་པ་དེའི་ཕྱིར་ལྷ་ཡི་བདུད་རྩི་དང་འདྲ་
བའི་ཆང་གསར་པའི་བཏུང་བ་ཞིམ་པོ་དང་ལྡན་པའི་མཆོད་སྦྱིན་རྒྱ་ཆེན་པོ་ནི།དུས་ཀྱི་ངེས་པ་ཉིད་དུ་
ཆད་པར་མ་གྱུར་པར་རྒྱུན་མི་འཆད་དུ་བྱེད་།།ཞེས་པའོ །འདིར་རྐང་པ་དང་པོ་ལ། པྲ་བྷ་ཝ་ཏོ་ན་
མ་ན་ཝ་པ་ཝ་པྱ ཞེས་ཡོད་པ་དེ་དག་རྐང་པ་གཉིས་པ་དང་གསུམ་པ་ལ་ཡང་བཟླས་ཏེ་བརྗོད་ལ།
བཞི་པ་གང་བདེར་བྱས་པའོ།།
རྐང་པ་དང་པོ་ཉིད་གསུམ་པ་བཞི་པར་བཟླས་པ་ནི། དཔུང་གི་གླང་པོ་རྣམས་ནི་གཞན་
དང་གཞན། །སྟོབས་ལྡན་སྒྲ་སྒྲོགས་རབ་ཏུ་བརྒྱུད་པ་ཡིས །ཐང་ལ་རྡུལ་བསྒྲུབས་ནམ་མཁའ་
259

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འགོག་བྱེད་ཅིང༌། །གཡུལ་གྱི་སྟོབས་ལྡན་མཆོག་ཏུ་གཞན་ལ་རྒྱུག །ཅེས་པས་སྟོན་པ།དེ་ཡང་རྒྱལ་
པོ་ཆེན་པོ་ཁྱོད་ཀྱིས་དཔུང་ཚོགས་ཡན་ལག་བཞི་བཤམས་། དགྲ་བོའི་སྟེང་དུ་དམག་ལ་འོང་བའི་ཚེ།
རང་གི་གླང་པོ་ཆེ་གཏུམ་པོ། སྣ་ལ་རལ་གྲི་འཛིངས་པའི་འཁོར་ལོའི་ཞགས་པ་འཁོར་བ་རྣམས་ཀྱིས།
དགྲ་བོའི་གླང་པོ་ཆེ་གཞན་དང༌། གཞན་སྟོབས་ལྡན་མང་པོ་འོང་བ་མཐོང་བའི་ཚེ། རབ་ཏུ་ཁྲོས་ཏེ་
ཞེ་སྡང་གི་མེ་ལྕེ་དྲག་ཏུ་འབར་ནས་ང་རོ་དྲག་པོའི་སྒྲ་སྐད་རབ་ཏུ་སྒྲོགས་ཤིང་། ཕན་ཚུན་གཅིག་ནས་
གཅིག་རབ་ཏུ་བརྒྱུད་མར་འོངས་ཤིང་ཕྱིན་ནས་འཁྲུགས་པ་ཡིས།ཐང་ཤིན་ཏུ་ཆེ་བ་ལ་རྟ་གླང་སོགས་
ཀྱི་རྨིག་པས་བརྩེས་པའི་རྡུལ་ཤིན་ཏུ་བསྒྲུབས་པས། ནམ་མཁའ་བར་སྣང་ས་གཞི་ཐམས་ཅད་
འགོག་པ་སྟེ། མི་མངོན་པར་བྱེད་ཅིང་འཇིགས་པའི་དགྲ་བོའི་གཡུལ་གྱི་དམག་ཚོགས་ཀྱི་སྟོབས་
ཤིན་ཏུ་ཆེ་བ་རྣམས་བཟློག་ཅིང་ཕམ་པར་བྱས་ནས། མཆོག་ཏུ་གླང་པོ་ཆེ་གཞན་ལ་རྒྱུགས་ནས་
འཛིང་བར་བྱེད་ལ།ང་དྲག་པོའི་སྒྲ་སྐད་འབྱིན་ཞིང་ལག་པ་བརྡབས་པའི་དགྲ་དང༌།སྣ་ཞགས་ཀྱི
རལ་གྲི་རྣོན་པོས། གླང་པོ་ཆེ་གཞན་རྣམས་རྐང་ལག་དུམ་བུར་བཅད་དེ། ཚར་གཅོད་པར་བྱེད་ཅེས་
རྒྱལ་པོ་དང་གླང་པོ་ལ་བསྟོད་པའོ། །འདིར་རྐང་པ་དང་པོ་ལ། པཱ་རམ་པཱ། རམ༌མཱཾ༌བ༌ལ༌བཱ༌ར༌ཎ༌ནཾ།
ཞེས་པ་ཡོད་པ་རྣམས། རྐང་པ་གཉིས་པ་དང༌། ཟླ་བ་ལ་བཟླས་ཏེ་བརྗོད་ལ། གཞན་གང་བདེར་
བྱས་པའོ།།
རྐང་པ་གཉིས་པ་གསུམ་པ་དང་བཞི་པར་བཟླས་པ་ནི། ཁྱོད་ལྟ་མཉམ་པར་མ་བཞག་སྲིད་
པ་ནི། །རྣམ་གཉིས་མི་མཉམ་ཕན་པ་མེད་རྣམས་ཚིག །ལོག་པར་བཀུར་བ་སྒྲུབ་བྱེད་མི་མཉམ་པ། །
སྦྲུལ་བསྒྲོད་མཚུངས་ལ་མི་དད་ངོ་ཚ་མེད། །ཅེས་པས་བསྟན་ཏེ།ཀྭ་ཡེ། ཁྱོད་ལྟ་བུ་དགེ་བའི་ཕྱོགས་
ལ་སེམས་མཉམ་པར་མ་བཞག་ཅི། མི་འདོད་པ་ཁྱོད་ནི་སྲིད་པའི་སྐྱོན་ཤིན་ཏུ་ཆེ་བ་ནི་རྣམ་པ་གཉིས་
ལ་འཇུག་སྟེ། དེ་ནི་ཆགས་སྡང་ཡིན་པས་རང་གཞན་གཉིས་ཀ་རྟག་ཏུ་བསླུ་བར་བྱེད་པས་མི་མཉམ་
པ་ཡིན་ལ གཞན་ཡང༌། ཕན་པའི་ཆོས་སྒྲུབ་པ་མེད་པ་རྣམས་ཀྱི་ཚིག་གཡོ་སྒྱུའི་རང་བཞིན་ཅན་
འཇིག་རྟེན་འདིའི་སྣང་བ་འབའ་ཞིག་ལྷུར་བླངས་ནས་ཕྱིན་ཅི་ལོག་ཏུ་སྨྲ་བས འབྲས་བུ་ཕྱིན་ཅི་
ལོག་པར་གྱུར་པ་མཐའ་དག་བསྒྲུབ་པར་བྱེད་པས་འདི་ནི་མི་མཉམ་པ་སྟེ མི་འོངས་པ་རྣམས་ཀྱི་
260

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
ནང་ནས་ཆེས་ཤིན་ཏུ་ཆེ་བ་ཡིན་ལ། དེ་ལྟ་བའི་འཁྱོག་པོའི་གཏམ་འདི་ནི། སྦྲུལ་ངན་པའི་བསྒྲོད་པ་
འཁྱོག་པོར་འགྲོ་བ་དང་མཚུངས་ལ།དེ་ལ་བོ་མི་དད་དེ།དེ་ནི་ངོ་ཚ་མེད་ཅིང་ཁྲེལ་མེད་པ་ཆེན་པོ་
ཡིན་་པས།སུ་ཞིག་ཡིད་ཆེས་པར་འགྱུར་ཞེས་པའོ།།འདིར་རྐང་པ་ལ་ཡོད་པའི།བྷ་ཝ་དི་དྷཱ་ནཱ་མ་ཧ་
ཏཱ་ནཱཾ། ཞེས་པ་ཉིད་རྐང་པ་གསུམ་པ་དང་བཞི་པར་བཟླས་ལ།དང་པོ་གང་བདེར་བྱས་པའོ། །
གསུམ་པ་ལན་བཞིར་བཟླས་པ་ནི། དགྲ་ཡི་མཛེས་ཉམས་རྒྱལ་པོའི་སྡེ་ཡིས་བཏུད། །
སྐྱེས་མཆོག་ཨུ་མས་ཕན་རྗེ་དཔག་མེད་མིན། །གོ་བགོས་ཨུ་མས་བཏུད་པ་ཟླ་འདྲ་སྟེ། །མཆོད་ཐོབ་
རྡུལ་མེད་དམ་པ་མི་མཛེས་མིན། །ཞེས་པས་བསྟན་ཏེ། ཀྱེ་རྒྱལ་པོ་ཆེན་པོ་ཞེས་བོས་ནས། ཁྱོད་ཀྱི་
དགྲ་བོའི་མཛེས་པ་དཔའ་བ་དང་རྟུལ་ཕོད་པ་ཉམས་པར་བྱས་པས རྒྱལ་ཕྲན་དུ་མའི་སྡེ་ཡི་མགོ་
བོས་བཏུད་པའི་སྐྱེས་མཆོག་ཁྱོད་ལ། ལྷ་མོ་ཨུ་མས་བཏུད་པས། ཕན་པར་བྱེད་པའི་རྗེ་བོ་དབང་
ཕྱུག་གི་དཔག་མེད་པ་མ་ཡིན་ཏེ། ཁྱོད་ཀྱི་མགོན་དུ་གྱུར་པས། ཨུ་མས་བཏུད་པའི་དབང་ཕྱུག་ཆེན
པོ་ཟླ་བའི་གཙུག་རྒྱན་ཅན། གོ་བགོས་ནས་དམག་ཏུ་ཆས་པ་དང་འདྲ་སྟེ། དགྲ་བོ་ཀུན་གྱི་མཆོད་པ་
ཐོབ་ལ་གཡུལ་དུ་ཞུགས་ནས་འཁྲུགས་པའི་རྡུལ་ལ་སོགས་པ་མེད་ནའང༌།རྒྱལ་པོ་ཁྱོད་ནི་དགྲ་བོའི་
དཔུང་ཚོགས་འཇོམས་པ་ལ་སྐྱེས་བུ་དམ་པ་མི་མཛེས་པ་མིན་ཏེ། ཤིན་ཏུ་མཛེས་སོ་ཞེས་རྒྱལ་པོ་
འགའ་ཞིག་ལ་བསྟོད་པའོ །འདིར་ནི་རྐང་པ་དང་པོའི། སནྣཱ་ཧི་མཱ་ན་ཡ་རཱ་ཛ་སེ་ནཱ། ཞེས་ཡོད་པ་
རྐང་པ་ཕྱི་མ་གསུམ་ལ་བཟླས་ནས།དེ་ཉིད་བརྗོད་པས་ཚིགས་བཤད་གྲུབ་པའོ། །
བཞི་པ་དོན་བསྡུ་བ་།དེ་ལྟར་རྐང་པ་ལན་གཅིག་དང་། །གཉིས་དང་གསུམ་ཡང་བཟླས་
པ་བསྟེན། །ཞེས་པས་བསྟན་ཏེ། དེ་ཡང༌། གོང་དུ་བསྟན་པའི་ཚུལ་དེ་ལྟར་རྐང་པ་གཅིག་ལན་ཅིག་
ཏུ་བཟླས་པ་དང༌།གཉིས་སུ་བཟླས་པ་དང༌། གསུམ་དུ་བཟླས་པ་དང་། ཡང་གི་སྒྲས་བཞིར་བཟླས་
པའི་དཔེར་བརྗོད་ཀྱི་རིམ་པ་རྣམས་གོང་དུ་བསྟན་ཟིན་། །ཞེས་པའོ། །
གཉིས་པ་ཚིགས་བཅད་བཟླས་པ་ལ མཚན་ཉིད་དང་། དཔེར་བརྗོད་གཉིས་ལས། དང་
པོ་ནི། ཚིགས་བཅད་གཉིས་ལ་དོན་ལྡན་པ། །ཚིགས་བཅད་བཟླས་པ་ཡིན་ཏེ་དཔེར། །ཞེས་པས་
བསྟན་ཏེ། དེ་ཡང་།ཚིགས་བཅད་གཅིག་ཉིད་བཟླས་ཏེ་བརྗོད་པའི་ཚིག་འདྲ་བ་གཉིས་ལ བརྗོད་
261

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱའི་དོན་ཐ་དད་པ་གཉིས་ལྡན་པ་དེ་ནི་ཚིགས་བཅད་བཟླས་པའི་མཚན་ཉིད་ཡིན་ཏེ། དཔེར་བརྗོད་
འོག་ནས་འཆད་པར་བྱེད་ཅེས་པའོ། །སཾ་སྐྲྀ་ཏ་ལ།བི་ནཱ་ཡ་ཀོ་ན་བྷ་ཝ་ཏ། བྲྀཏྟོ་པ་ཙེ་ཏ་བ་ཧུ་ན། སཱ་
མི་ཏྭཏ་དྷ་རི་ཎཱ་བྷི་ཏ། པྲི་ཐཱི་ཡ་མ་དུ་མཱ་ཏ། ཞེས་པའི་ཚིགས་བཅད་འདི། ལན་གཅིག་བཟླས་ཏེ་
བརྗོད་པས། བི་ནཱ་ཡ་ཀེ་ན། ཞེས་སོགས་གོང་དུ་བརྗོད་པ་དེ་ཀ་འབྱུང་ལ། དེ་གཉིས་ཚིགས་གཅིག་
ཀྱང་དོན་ཐ་དད་དུ་འབྱུང་སྟེ། དང་པོ་དེ་བསྒྱུར་ན། ཟླུམ་ཞིང་རྒྱས་པའི་ལག་པ་ཅན། །གྲོགས་མིན་
རབ་ཏུ་འཇོམས་བྱེད་པ། །རྣམ་འདྲེན་ཁྱོད་ཀྱིས་བསྟན་པ་ཡི། །མི་མཚུངས་པ་འདི་འཇིགས་པ་མེད། །
ཅེས་པ་བྱུང་བས།དེ་ཉིད་བསྟན་ན།ཀྱེ། ས་བདག་རྒྱལ་པོ་ཞེས་བོས་ནས། ཁྱོད་ཀྱི་དཔུང་མགོ་ཤིན་
ཏུ་ཟླུམ་ཞིང་རྒྱས་པའི་ལག་པ་ཤིན་ཏུ་རྩལ་ཆེ་བ་ཅན། མཚོན་ཆ་སྣ་ཚོགས་ཐོགས་ནས་རང་གི་གྲོགས་
མ་ཡིན་པའི་དགྲ་བོ་རྣམས་རབ་ཏུ་འཇོམས་པར་བྱེད་པའི་བདག་ཉིད། རྣམ་འདྲེན་ཏེ། རྒྱལ་པོ་ཁྱོད་
ཀྱིས་བསྟན་པར་བྱས་པའི་མངའ་འོག་གཞན་དང་མི་མཚུངས་པའི་ས་གཞིའི་ཁྱོན་ཤིན་ཏུ་ཆེ་བ་འདི།
རང་དབང་དུ་བདག་གིར་འཛིན་པ་ལ་འཇིགས་པའམ། ཡ་ང་བ་དང༌། བག་ཚ་བ་ཅུང་ཟད་ཀྱང་མ་
མཆིས་ཏེ།འགྲན་ཟླ་དང་བྲལ་བའོ།།ཞེས་པའོ། །གཉིས་པ་བསྒྱུར་ན། འདྲེན་པ་དག་དང་བྲལ་གྱུར་
ཅིང༌། །ལག་པ་སྲེག་ཁང་ཉེ་གྱུར་པ་། །རང་གྲོགས་ཀྱིས་བཏང་དགྲ་ཡིས་ནི། །མཚུངས་མེད་པ་འདི་
མངོན་པར་བརྟེན། །ཞེས་པ་འབྱུང་སྟེ། དེ་ཉིད་བསྟན་ན། རྒྱལ་པོ་གང་དང་གང་ཞིག་འཐབས་པས་
ཤི་བར་གྱུར་པའི་སྐྱེ་བོ་གང་དང་གང་ཞིག །རང་གི་འདྲེན་པ་ཚེ་འདིའི་མགོན་སྐྱབས་དག་དང་བྲལ་
བར་གྱུར་ཅིང༌། ལག་པ་སྲེག་ཁང་དུ་སྲེག་རྫས་སློང་བ་ལ་ཉེ་བ་གྱུར་པ། གཞན་ཡང་། རང་ལ་བརྩི་
བཞིན་བྱམས་པའི་གྲོགས་པོ་རྣམས་ཀྱིས་ཀྱང་མི་ཕོད་པར་བློས་བཏང་དགོས་པ་བྱུང་བ་འདི། དགྲ་
བོ་གདུག་པ་ཅན་འདི་ཡིས་མཚོན་དྲག་ཏུ་བསྣུན་ནས།བསད་པ་ལས་བྱུང་བས།དེས་ན་གཡུལ་དུ་
བ་དེ་རྣམས་གཡུལ་གཞན་དང་མཚུངས་པ་མེད་པའི། མཐོ་རིགས་ཀྱི་ས་ལྷའི་ཡུལ་འདི་མངོན་པར་
བརྟེན་ཏེ། ལྷའི་གནས་སུ་སྐྱེ་བ་ལེན་དུ་སོང་ཞེས་པའོ། །དེས་ན་སཾ་སྐྲྀ་ཏའི་ཚིགས་བཅས་བཟླས་པ་
ཚིགས་གཅིག་པ་གཉིས་ལ་དོན་ཐ་དད་དུ་ཡོད་པས། དེ་གཉིས་བོད་སྐད་དུ་བསྒྱུར་བས་ཚིགས་ཀྱང་
ཐ་དད་པ་གཉིས་བྱུང་བའོ།1
262

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསུམ་པ་ཟུང་ལྡན་ཆེན་མོ་ལ མཚན་ཉིད་རྩོད་སྤོང་དང་བཅས་པ། དེ་ཉིད་དཔེར་བརྗོད་
པ་ལས། དང་པོ་ནི། རྐང་བཞི་རྣམ་པ་གཅིག་པ་ཅན། །ཟུང་ལྡན་ཆེན་མོར་བརྗོད་པ་ཡིན། །དེ་
ལའང་བཟླས་པ་མཐོང་སྟེ་དེ །ཟུང་ལྡན་བྱ་བ་གཞན་ཡིན་ནོ། །ཞེས་པས་བསྟན་ཏེ། རྐང་པ་བཞི་
ཀའི་རྣམ་པ་གཟུགས་གཅིག་པ་ཅན་གང་ཡིན་པ་དེ་ནི་ཟུང་ལྡན་ཆེན་མོར་མཁས་པ་རྣམས་ཀྱིས
བརྗོད་པ་ཡིན་ནོ། །འོ་ན་རྐང་པ་དང་པོར་དེ་འོག་མ་གསུམ་ལ་བཟླས་པའི་ཟུང་ལྡན་དང་ཁྱད་མེད་
པས་བཟླས་སོ །ཞེ་ན་སྐྱོན་མེད་དེ། །ཟུང་ལྡན་ཆེན་དེ་ལ་ཡང་། ལན་གསུམ་བཟླས་པར་མཐོང་
བའི་ཆ་ནས། ཁྱེད་འཁྲུལ་བ་བདེན་ཏེ། འོན་ཀྱང་ཟུང་ལྡན་ཆེན་མོ་དེ་ནི། རྐང་པ་སོ་སོ་ལ་བར་མ་
ཆོད་པའི་ཟུང་ལྡན་རྐང་པ་ཕྱེད་ཕྱེད་གཅིག་པར་ཡོད་པ་ངེས་པར་དགོས་ལ།རྐང་བཞི་བཟླས་ལ།དེ་
ལྟ་བུ་མི་དགོས་པས། དེས་ན་འདི་ནི་རྐང་བཞི་བཟླས་པའི་ཟུང་ལྡན་ལ་སོགས་ལས་གཞན་ཁྱད་པར་
གྱི་དབྱེ་བ་གོང་དུ་བསྟན་པ་བཞིན་ཡིན་པས་ཁྱད་པར་ཤིན་ཏུ་ཆེའོ། །
གཉིས་པ་ནི། སཾ་སྐྲྀ་ཏའི་སྐད་ལ། ས་མཱ་ན་ཡ་ས་མཱ་ན་ཡཱ། ས་མཱ་ན་ཡཱ་ས་མཱ་ན་ཡཱ། ས་མཱ་ན་
ཡཱ་ས་མཱ་ན་ཡཱ། ས་མཱ་ན་ཡཱ་ས་མཱ་ན་ཡཱ། ཞེས་པའི་སྐད་དུ་ཡོད་དེ། དེ་ཉིད་བསྒྱུར་ན། མཉམ་མེད་
དཔལ་ལྡན་མཚུངས་མེད་ལ །ཁེངས་ལྡན་ངལ་བ་དག་དང་ནི། །ཁེངས་པ་མཉམ་ལྡན་ཚུལ་མིན་
དག །དོར་བའི་ཚད་འདིས་གྲོགས་སུ་ཆུག །ཅེས་པ་འབྱུང་སྟེ། དེ་ཉིད་བསྟན་ན།ཀྭ་ཡེ། སྐྱེ་བོ་
་པ་མེད་པའི་ད
གཞན་དང་མཉམ་པ་མེད་པའི་དཔལ་ལྡན་མཚུངས་མེད་མ་ཞེས་བོས་ནས་ཁྱོད་ཁེངས་པའི་ང་རྒྱལ་
དྲག་པོ་དང་རྟག་ཏུ་ལྡན་པས་རང་ཉིད་ངལ་བར་བྱས་པ་ཙམ་དུ་ཟད་མོད། དེ་ལྟ་བུའི་ངལ་བ་དང་ནི་
ཁེངས་པ་མཉམ་པོར་ལྡན་པ་འདི་དག་ནི། འཇིག་རྟེན་གྱི་སྤྱོད་ཚུལ་དང་མཐུན་པ་ཚད་མ་ཡིན་པས།
དེ་དག་དོར་བའི་ཚད་མ་སྟེ།ལུགས་དང་མཐུན་པའི་ཚུལ་ཕྱིན་ཅི་ལོག་པ་འདིས།རང་གི་མཛའ་བོ་ཅི་
དགའ་བར་འགྲོགས་སུ་ཆུག །ཅེས་དགའ་མ་འགའ་ཞིག་ལ་རང་གི་གྲོགས་མོས་སྨྲས་པའོ །
ལྔ་པ་འདྲེས་པའི་ཟུང་ལྡན་ནི། སཾ་སྐྲྀ་ཏ་ལ།དྷ་རཱ་དྷ་རཱ་ཀ་རཱ་དྷ་རཱ་དྷ་རཱ་བྷུ་ཛཾ།བྷུ་ཛཾ་མ་ཧི་དྷ་
དྷུ་མ་ཧི་ན་བི་ཀྲ་མཱཿ། ཀྲ་མཱནྟ་པ་ཧ་མ་ཏ་ར་ཡོ།ར་དྷུ་ར་མཱ་ན་དྷུ་ར་བ་ལཾ་བི་ནཿ། ཞེས་པ་དག་ཡོད་
པ་ལས དེ་ཉིད་བསྒྱུར་ན། འཛིན་མ་འཛིན་མའི་རྣམ་འཛིན་འཛིན་མ་སྤྱོད་རྣམས་ཀྱིས །ལག་པ་
263

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྣམ་གནོན་མི་དམན་འཕྲལ་ལ་དགྲ་འཇོམས་པ། །མྱུར་བ་དང་ལྡན་མཆོད་པའི་ཁུར་ནི་རྟེན་པ་ཡིས། །
ས་གཞི་དག་ནི་རིམ་པས་བསྲུང་བར་བཟོད་པ་ཡིན། །ཞེས་པ་དག་འབྱུང་སྟེ། དེ་ཉིད་བསྟན་ན།ཀྭ་
ཡེ་རྒྱལ་པོ་ཆེན་པོ་ཁྱེད་ནི། འཛིན་མ་ས་གཞིའི་ཁྱོན་ཆེན་པོ་འདི་ལ་མངའ་རིགས་སུ་བཅད་ནས་
བདག་ཏུ་འཛིན་པའི་རྣམ་རྟོག་གི་འཛིན་པ་དྲག་ཡོད་པའི་ང་རྒྱལ་གྱི་གཟེངས་མཐོ་བ་འདི། འཛིན་
མ་ས་གཞི་ལ་སྤྱོད་པའི་རྒྱན་ཕྲན་རང་གི་དགྲ་བོར་གཏོགས་པ་རྣམས་ཀྱི་ལག་པ་སྟེ། དཔུང་ཚོགས་
རྣམས་རྣམ་པར་གནོན་པ་མི་དམན་པ་སྟེ། འཕྲལ་ལ་དགྲ་བོ་རྣམས་ཀྱི་དཔའ་བཀོང་ཞིང༌། རང་
དབང་མེད་དུ་འཇོམས་པར་ནུས་པ་ཁྱད་པར་ཤིན་ཏུ་མྱུར་བ་དང་ལྡན་པ་འདི། དགྲ་བོ་གང་གིས་
མཐོང་བའི་ཚེ།རྒོལ་བའི་སྤོབས་པ་མེད་པར།ཞུམ་པའི་སེམས་ཀྱིས་འཁོར་དུ་འདུས་ནས་གུས་པའི་
ཚུལ་གྱིས གང་གི་ཞབས་ཀྱི་པདྨོ་སྤྱི་བོས་མཆོད་པའི་ཁུར་ནི། ངལ་བ་མེད་པར་དྲག་ཏུ་བརྟེན་པ་
ཡིས། འགྲན་ཟླ་དང་བྲལ་ནས་ས་གཞི་མངའ་འོག་ཏུ་མ་འདུས་པ་དག་ནི། རིམ་པས་མངའ་འོག་ཏུ་
བསྡུས་ནས་བསྲུང་བར་བཟོད་པ་སྟེ། རང་དབང་བར་བྱས་པ་ལ། འཇིག་རྟེན་ན་རྒོལ་བ་པོ་སུ་ཡང་
མེད་ཅེས་པའོ །འདི་ནི་རྐང་པ་དང་པོ་ལ། དྷ་རཱ་དྷ་རཱ། ཞེས་པའི་ཟུང་ལྡན་ཆོད་ཅིང་མ་ཆོད་པ་ཡོད་ལ།
དང་པོའི་མཐའ་དང་གཉིས་པའི་ཐོག་མ་ལ།བྷུ་ཛཾ། ཞེས་པ་མཐའ་ཐོག་སྦྱར་བ་དང༌།གཉིས་པའི་
བར་དུ། མ་ཧི་ཞེས་པ་ཆོད་པ་དང༌། གཉིས་པའི་མཐའ་དང༌། གསུམ་པའི་ཐོག་མ་ལ།ཀྲ་མཱ། ཞེས་
པ་མཐའ་ཐོག་སྦྱར་བ་དང༌།གསུམ་པའི་བར་དུ་ས་ཧ། ཞེས་པ་ཆོད་པ་དང༌།གསུམ་པའི་མཐའ་དང་
བཞི་པའི་ཐོག་མ་ལ།ར་ཡོ།ཞེས་པ་མཐའ་ཐོག་སྦྱར་བ་དང་། བཞི་པ་ལ་བར་དུ་དྷུ་ར།ཞེས་པ་ཆོད་
པའི་ཟུང་ལྡན་ཡོད་པས་འདྲེས་པའི་ཟུང་ལྡན་།།
དྲུག་པ་བཟློག་པའི་ཟུང་ལྡན་ལ། མཚན་ཉིད་དང་དཔེར་བརྗོད་གཉིས་ལས། དང་པོ་ནི
རྐང་ཕྱེད་ཚིགས་བཅད་སྤྱོད་ཡུལ་ཅན། །ལུགས་ལས་བཟློག་པས་བསྐོར་བ་ནི། །ཟུང་ལྡན་ལུགས་
ལས་བཟློག་པའི་ཕྱིར།།ལུགས་ལས་ཟློག་པ་ཞེས་པར་བཤད། །ཅེས་པས་བསྟན་།དེ་ཡང༌།རྐང་
པ་གཅིག་བཟློག་སྟེ་བཟླས་པ་དང༌། ཚིགས་བཅད་ཕྱེད་བཟློག་སྟེ་བཟླས་པ་དང༌།ཚིགས་བཅད་
དང་པོའི་སྤྱོད་ཡུལ་ཅན་ཏེ། རང་ལ་ལུགས་ལས་བཟློག་པའི་ཡི་གེ་བསྐོར་བ་བཟླས་པ་ནི། ལུགས་
264

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལས་བཟློག་སྟེ། བསྟན་པའི་ཕྱིར་ན། ཟུང་ལྡན་ལུགས་ལས་བཟློག་པ་ཞེས་པར་སྔོན་གྱི་སློབ་དཔོན་
མཁས་པ་རྣམས་ཀྱིས་བཤད་། །ཞེས་པའོ། །
གཉིས་པ་ལ་ཡང་གསུམ་ལས། དང་པོ་རྐང་པ་བཟློག་པ་ནི། གང་ལ་འབད་བྱས་ཕྲ་མོ་
ཉིད། །དེ་ན་བདག་གི་ཐོབ་མཛའ་བོ། །རེ་འདོད་མེད་པ་རྒྱུ་མེད་ལྷ། །བསྟོད་ནས་འོངས་ཁྱོད་འགྲོ་
གྱུར་ཅིག །ཅེས་པས་བསྟན་ཏེ། དེ་ཡང༌། སྲེད་ལྡན་མ་གང་གིས་མཛའ་བོ་གང་ལ་ལྷན་ཅིག་ཏུ་
འཚོགས་པའི་འབད་པ་དྲག་པོ་བྱས་ཤིང་དུས་བཏབ་ཀྱང༌། ལྷན་ཅིག་མ་འཚོགས་པས་ཉེན་ནས་
འདོད་པའི་གདུང་བ་དྲག་པོས་གདུངས་པས་ལུས་སྐམས་ཤིང་། རྗུད་པས་ཕྲ་མོའི་རང་བཞིན་ཉིད་
བདག་གི་ཐོབ་པར་བྱས་པས། དེ་ནི་མཛའ་ཁྱོད་དང་ལྷན་ཅིག་ཏུ་འཚོགས་པའི་རེ་འདོད་དམ། ཞེ་
འདོད་མེད་ལ།།ཁྱོད་ནི་རྒྱུ་མཚན་ཅི་ཡང་མེད་བཞིན་དུ། དབང་ཕྱུག་ལ་སོགས་པའི་ལྷ་བསྟོད་ཅིང་
བསྡད་ནས། དུས་རིང་མོ་ཞིག་ཏུ་འགྱངས་ནས་འོངས་པའི་མཛའ་བོ་སྙིང་རིང་པོ་ཁྱོད། གར་འགྲོ་
བའི་ས་ཕྱོགས་དེར་འགྲོ་བར་གྱུར་ཅིག །ཅེས་ཁྲོས་ནས། ངག་ཚིག་ངན་པ་སྨྲས་པའོ། །འདི་ནི་རྐང་
པ་དང་པོ་ལ། ཡ་ཏ་ཀྲི་ཏཱ་ཡཱ་སཱ། ཞེས་པ་ཡོད་པ་དེ། རྐང་པ་གཉིས་པ་བཟློས་པ་སྟེ། སཱ་ཡཱ་ཏཱ་ཀྲི་
ཏ་མ་ཡ། ཞེས་པ་རྐང་པ་གཉིས་པ་གྲུབ་ལ། རྐང་པ་གསུམ་པ་ལ། ར་མ་ཎཱ་ཏ་ཀ་ཏ་སཱུ། ཞེས་ཡོད་
པ་དེ། རྐང་པ་བཞི་པ་ལ་བཟློག་སྟེ། སཱུ་ཏེ་ཏཱ་ཀ་ཏ་ཎཱ་མ་ར། ཞེས་བརྗོད་དེ་སྨྲས་པས་རྐང་པ་བཞི་པ་
འགྲུབ་པས།རྐང་པ་ལྡོག་པ་ཞེས་བྱའོ །
གཉིས་པ་ཚིགས་བཅད་བྱེད་ལྡོག་པ་ན། ནཱ་ད་ལྡན་བདག་རང་གི་བློ། །མྱོས་མིན་འདོད་པ་
འགའ་ཡང་མེད།།དུལ་བ་འཇོམས་པའི་འདོད་པ་ཡིས། །རང་དབང་གདུང་བ་དག་ཀྱང་མེད།།ཅེས་
པས་བསྟན་ཏེ། དེ་ཡང༌། ནཱ་ད་ནི། ཞི་བ་དེ་གཞུང་ལས། དེ་ཁོ་ན་ཉིད་ཀྱི་བྱེ་བྲག་ལ་འཇུག་པར་
བཤད་ལ། དེས་ན། ནཱ་ད་ལྡན་པ་སྟེ། དེ་ཁོ་ན་ཉིད་ཀྱི་རྟོགས་པ་དང་ལྡན་པའི་བདག་ཉིད་སྐྱེས་བུ་
རང་གི་བློ་ཆགས་པས་མྱོས་པ་མ་ཡིན་པས།ཡིད་འོང་མ་ལ་སྲེད་པ་སྟེ།འདོད་པ་འགའ་ཡང་མེད་ལ།
དེའི་ཕྱིར་དུལ་བ་དཀའ་ཐུབ་པ་རྣམས་ཀྱིས་འང་སྲེད་པ་ཞི་བའི་དུལ་བ་འཇོམས་པའི་ནུས་པ་འདོད་
པའི་ལྷ་ཡིས། རང་དབང་མེད་པར་གདུང་བ་དག་ཀྱང་ལྟ་ག་ལ་ཡོད་དེ། མེད་དོ་ཞེས་པའོ། །འདིར་
265

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སཾསྐྲྀ་ཏའི། ཕྱེད་སྔ་མ་ལ། ནཱ་དི་ནོ་མ་ད་ནཱ་དྷཱི་སྭ། ན་མོ་ཀཱ་ཙ་ན་ཀཱ་མི་ཏཱ། ཞེས་ཡོད་པ་དེ་དག །ཕྱེད་
ཕྱི་མ་ལ་ལྡོག་སྟེ་སྦྱར་བས། ཏཱ་མི་ཀཱ་ན་ཙ་ཀྐ་མོ་ན། སྭ་དྷཱི་ནཱ་ད་མ་དི་ནཱ། ཞེས་སྦྱར་བས་ཚིགས་
བཅད་འགྲུབ་པའོ། །
གསུམ་པ་ཚིགས་བཅད་ལྡོག་པ་ནི། སཾསྐྲྀ་ཏ་ལ།མཱ་ན་མཱ་ན་ཡ་མཱ་རཱ་ཝི། ཀ་ནཱ་ན་ཛ་ནཱ་ས་ན།
ཡཱ་མུ་དཱ་ར་ཤ་དྷི་ན།མཱ་ཡ་མཱ་ཡ་མ་ནཱ་དི་པཱ། ཞེས་ཡོད་པ་དེ་དག་མགོ་མཇུག་ལྡོག་སྟེ་སྦྱར་བས།པཱ་
དི་ན། ཞེས་པ་ནས། ན་མཱ་ན་མཱ། ཞེས་པའི་བར་སྦྱར་བས།ཚིགས་བཅད་ལྡོག་པ་ཕྱི་མ་གྲུབ་ལ། དེ་
གཉིས་སོ་སོར་བསྒྱུར་བས ཡིད་འགྲོ་བདུད་སྐྱོང་ལྕག་མི་དམན། །གང་ཞིག་དབང་གྱུར་སྐྱེ་བོ་
འཇོམས། །གང་ལ་བདག་སོང་ཡིད་འོང་བརྒྱའི། །དབང་གྱུར་དེ་ལ་བྱིན་ཞེས་སྨྲས །ཞེས་པ་དང་།
སྟོན་དེ་ཡིས་ནི་གཟིར་གྱུར་ཅིང༌། །གཏན་མི་ཤེས་མ་དེ་ཡིས་ནི། །ཉིན་མོའི་ནད་དག་མི་ཐོབ་མིན། །
མྱ་ངན་བྲལ་སླད་ཁེངས་མ་བྱེད། །ཅེས་པ་དག་བྱུང་སྟེ། དེ་དག་གི་དོན་ནི། འགྲོ་བ་གང་གི་ཡིད་ལ་
རང་དབང་མེད་དུ་ཞུགས་ནས་འགྲོ་བའི་བདུད་ནི། འདོད་ལྷ་ཡིན་ལ། དེས་སྐྱོང་བའི་ལྕག་སྟེ
བསྐུལ་བའི། ལུགས་སམ།ཐབས་མི་དམན་པ་གང་ཞིག་གི་དབང་དུ་གྱུར་པས སྲེད་ལྡན་གྱི་སྐྱེ་བོ་
རང་དབང་མེད་དུ་འཇོམས་པའི་མཛེས་ལྡན་མ་གང་ལ། བདག་ཡིད་རང་དབང་མེད་པར་སོང་ཞིང༌།
གཞན་ཡང་ཡིད་དུ་འོང་བའི་སྐྱེ་བརྒྱ་ཡི་ཡིད་རང་དབང་མེད་དུ། ཆགས་པར་གྱུར་པས། དེ་རྣམས་
ཀྱི་ཡིད་ལ་དགའ་བ་སྐྱེད་པ་ལ་བྱོན་ཞེས་སྨྲས་མོད།འོན་ཀྱང་མཛེས་ལྡན་མ་ཁྱོད་ཀྱི་བསམ་པ་ལ་
རེག་གོ།ཞེས་པའོ། །ཡང་ཚིགས་བཅད་གཉིས་པ་དེའི་དོན་བཤད་ན།སྟོན་ཀའི་དུས་སུ་ཤར་བའི་ཉི་
འོད་ཤིན་ཏུ་གསལ་འདི་ཡིས་ནི། སྲེད་ལྡན་རྣམས་གདུང་བ་དྲག་པོས་གཟིར་བར་གྱུར་ལ། དེ་ཉིད་
གདུང་བའི་རྒྱུར་གཏན་ནས། མི་ཤེས་པའི་མཛེས་མ་དེ་ཡིས་ནི། ཉིན་མོའི་ནད་ཚ་བའི་གདུང་བ་དྲག་
པོ་དག་ལ་ཐོབ་པ་མ་ཡིན་ཏེ།ཐོབ་ལ། དེ་ཉིད་བྲལ་བ་ཉེན་ནས་གདུངས་པའི་མྱ་ངན་གྱི་གདུངས་པ་
དྲག་པོ་དང་ལྷན་ཅིག་ཏུ་འབྲལ་བའི་སླད་དུ་མཛའ་བོ་ཁྱོད་ཁེངས་པར་མ་བྱེད་པར། དགའ་མ་ལ་
ཡིད་གཞུངས་པར་གྱིས་ཤིག།ཅེས་པའོ །
གཉིས་པ་བྱ་དཀའ་བའི་ཁྱད་པར་གཞན་བསྟན་པ་ལ་གཉིས། གླང་པོའི་འགྲོས་དང་།
266

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འཁོར་བའི་བྱ་དཀའ་བའོ། །དང་པོ་ལ། མཚན་ཉིད་དང་། དཔེར་བརྗོད་གཉིས་ལས། དང་པོ་ནི།
གལ་ཏེ་ཕྱེད་ཀྱི་ཡི་གེ་རྣམས། །གཅིག་གིས་བར་ཆད་གཟུགས་གཅིག་ཉིད། །དེ་ནི་བྱ་དཀའི་དེ་ཉིད་
རིག །བ་ལང་གཅིན་ཞེས་སྨྲས་ཏེ་དཔེར། །ཞེས་པས་བསྟན་།དེ་ཡང༌།གལ་ཏེ་ཚིགས་བཅད་ཕྱེད་
ཀྱི་གཅིག་སྟེང་དང་།གཅིག་ཏུ་བྲིས་པའི་སྟེང་མ་དང་འོག་མའི་ཡི་གེ་རྣམས་གཅིག་གིས་ཏེ། མི་འདྲ་
བ་རེ་རེས་བར་དུ་ཆོད་པ་མ་རྟོགས། སྟེང་མ་འོག་ཏུ་བསྣོལ་ཏེ་འོངས་པ་རྣམས་འོག་མའི་སྒྱུས་མ་དེ་
དང་གཟུགས་གཅིག་ལ།འོག་མ་སྟེང་དུ་བསྣོལ་ཏེ་འོངས་པ་སྟེང་མ་དང་གཟུགས་གཅིག་ཏུ་འོངས་པ་
ཉིད་གང་ཡིན་པ་དེ་ནི། བྱ་དཀའ་བའི་རྒྱན་དུ་དེ་ཉིད་རིག་ཅིང་ཤེས་པའི་མཁས་པ་རྣམས་འདོད་ལ
དེ་ལ་བ་གླང་གཅིན་ཞེས་བྱ་བའམ།གླང་པོའི་འགྲོས་ཞེས་བྱ་བའི་ཚིགས་བཅད་དུའང་དེ་རྣམས་ཀྱིས་
སྨྲས་ཏེ།དཔེར་བརྗོད་ན་ཞེས་པའོ །
གཉིས་པ་དཔེར་བརྗོད་ལ་སཾ་སྐྲྀ་ཏའི་ཚིགས་བཅད་ཀྱི་གཟུགས་འཁོར་ལོ་ལ་བཀོད་དེ་
དཔེར་བརྗོད་པ་དང་།དེ་ཉིད་ཀྱི་དོན་བཤད་པ་གཉིས་ལས།དང་པོ་ནི
ཡིম ད ནོ མ དི 서 ཎ མ ཡཾ ག ཏོ ཛམེ 5
ম ད ནོ ཡ དི རུད ཀྵི ཎ མ ནཾ ག ཡཾ ཛ| ལི ད ། ཧཾ
ཞེས་པའི་དཔེར་བརྗོད་ཙཀྐར་བཀོད་པ་འདི་ཡིན་ལ། འདིའང་གོང་དུ་བཤད་པ་བཞིན།འོག་ནས་
སྟེང་དུ་འཛེགས་པ་དང་སྟེང་མ་གཟུགས་གཅིག་ལ།སྟེང་ནས་འོག་ཏུ་འོང་བ་དང༌།འོག་མ་གཟུགས་
གཅིག་ཏུ་འོང་བའོ། །འདི་ལ་བ་ལང་གཅིན་ནམ།གླང་པོའི་འགྲོས་ཟེར་བའི་རྒྱུ་མཚན།བ་ལང་ངམ།
གླང་པོས་འགྲོ་ཡིན་ཆུ་བཏང་བའི་རྗེས་ཀྱི་ཆུ་རིས་དཔེར་བྱས་ནས།སྙན་ངག་བཀོད་པའོ།།
གཉིས་པ་དེའི་བཤད་པ་ནི། ཆང་འདྲའི་མིག་ཅན་ཟུར་མིག་གི། །མཚན་གྱིས་འདོད་པ
འདི་རྒྱལ་སྟེ། །གལ་ཏེ་བདག་ཀྱང་སྡིག་ཟད་ན། །འདོད་པ་ལ་ནི་ཐལ་མོ་སྦྱོར། །ཞེས་པས་བསྟན་ཏེ།
དེ་ཡང༌། ཆང་གི་བཟི་བ་འདྲ་བའི་མིག་ཟི་ཟི་བོ་དང་། ལྡན་པའི་ཟུར་མིག་གཡོ་བ་དག་གི་མཚོན་
གྱིས། འདོད་པའི་ལྷ་འཇིག་རྟེན་གསུམ་ལས་རྒྱལ་བར་བྱས་ཏེ། དབང་དུ་བསྡུས་ན་གལ་ཏེ་བདག་
ཉིད་འདོད་པ་དྲག་ཏུ་མྱོས་ཀྱང༌། སྲེད་ལྡན་མ་འགའ་ཞིག་ཁེངས་པའི་ང་རྒྱལ་གཟུང་ནས།མི་འདུད་
267

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པར་བྱེད་པའི་སྡིག་པ་སྟེ། སྐྱོན་དེ་ལྟ་བུ་ཟད་དུ་བཅུག་ནས། བདག་ལ་གུས་པས་འདུད་པ་ལ་སྦྱར་ན།
འདོད་པའི་ལྷ་ཁྱོད་བཀའ་དྲིན་ཆེ་བས། ཁྱོད་ལ་དུས་དང་གནས་སྐབས་ཐམས་ཅད་དུ་གུས་པའི་ཚུལ་
གྱིས་ཐལ་མོ་སྦྱོར་ཞིང་འདུད་པར་བྱེད་ཅེས་པའོ །
གཉིས་པ་ལ་མཚན་ཉིད་ཐུན་མོང་དུ་བསྟན།དཔེར་བརྗོད་སོ་སོར་བཤད་པ་གཉིས་ལས།
དང་པོ་ནི། གལ་ཏེ་ཚིགས་བཅད་ཕྱེད་འཁོར་ན། །ཕྱེད་དུ་འཁོར་བར་ཞེས་པར་བརྗོད། །གལ་ཏེ་
ཀུན་ཏུ་འཁོར་བ་ན། །ཀུན་ཏུ་བཟང་པོ་ཞེས་པར་འདོད། །ཅེས་པས་བསྟན་ཏེ། དེ་ཡང༌། གལ་ཏེ་
ཚིགས་བཅད་དམ།ཤོ་ལོ་ཀ་གཅིག་པོ་དེ་ཡི་རྐང་པ་བཞི་པོ་རྣམས། སྟེང་འོག་ཏུ་བཞི་རྩེགས་སུ་བྲིས་
ཤིང༌། འཁོར་ལོར་བཀོད་ལ། དེ་ཉིད་ཕྱེད་ཚལ་དུ་བྱས་པའི། སྔ་མའི་དང་པོ་དེ་སྐྱུས་ལ་ལུགས་
མཐུན་དུ། ཕྱེད་དུ་ཀློག་པ་དང་།འོག་ཏུ་ཀློག་པ་གཉིས་ཚིག་གཅིག་ཏུ་འབྱུང་ལ། དེ་བཞིན་དུ་སྐྱུས་
ཀྱི་གཉིས་པ་ཡང་སྟེང་ནས་ཀྱི་གཉིས་པ་ཐུར་དུ་འོང་བ་དང་གཅིག་། དེ་བཞིན་དུ་གསུམ་པ་གསུམ
པ་དང་གཅིག་ལ།བཞི་པ་བཞི་པ་དང་གཅིག་གོ །ཕྱེད་ཚལ་གཉིས་པ་ཡང་། དང་པོ་དེ་མཇུག་ནས་
ལུགས་ལྡོག་ཏུ་ཀློག་པ་དང༌། དེ་ནས་འོག་ཏུ་ཀློག་པ་འདྲ་ལ། གཞན་རྣམས་སྔར་དང་འདྲ་བར་
གཉིས་པ་གཉིས་པ་དང་། གསུམ་པ་གསུམ་པ་དང༌། བཞི་པ་བཞི་པར་འཁོར་རོ། །དེས་ན་ལུགས་
འབྱུང་ལུགས་ལྡོག་གཉིས་པོ་ཡང༌།ཕྱེད་ཕྱེད་དུ་ཚིགས་གཅིག་པར་འཁོར་ཞིང༌།སྔ་གཉིས་མ་འདྲ་
འབྱུང་ལུགས་ལྡག་གཉས་པ་ཡང་།ཕྱ་
བས་ན། ཕྱེད་དུ་འཁོར་བ་ཞེས་པའི་བྱ་དཀའ་བར།སྔོན་གྱི་མཁས་པ་རྣམས་ཀྱིས་བརྗོད་། །ཡང༌།
གལ་ཏེ། ཤོ་ལོ་ཀ་གཅིག་པོ་དེའི་རྐང་པ་བཞི་པོ་རྣམས་སྟེང་འོག་ཏུ་བཞི་རྩེགས་སུ་བྲིས་ཤིང་འཁོར་
ལོ་བཀོད་ལ དེ་ཉིད་ཕྱེད་ཚལ་དུ་བྱས་ཏེ། ཕྱེད་འཁོར་དང་འདྲ་བར། ལུགས་འབྱུང་ལུགས་ལྡོག་
གཉིས་དང་པོ་དང་བོར་འཁོར་ལ།དེ་བཞིན་དུ།གཉིས་པ་དང༌། གསུམ་པ་དང༌། བཞི་པ་བཞི་པར་
འཁོར་བ་རྣམས་སྔར་དང་འདྲ་བ་ལས།མི་འདྲ་བ་ཀུན་འཁོར་གྱི་ཁྱད་པར་ནི། ལུགས་འབྱུང་ལུགས་
ལྡོག །གཉིས་པོ་ཚིག་གཅིག་ཏུ་ཡོད་པས། ལུགས་འབྱུང་ལ་ཇི་ལྟར་འཁོར་བ་བཞིན་དུ་ལུགས་ལྡོག་
ལ་ཡང་ཚིག་གཅིག་པར་ཀུན་ཏུ་འཁོར་བས་ན།ཀུན་ཏུ་བཟང་པོའི་ཀུན་འཁོར་ཞེས་བྱ་བར་འདོད་དོ།།
གཉིས་པ་ལ་གཉིས་ལས ཕྱེད་འཁོར་གྱི་དཔེར་བརྗོད་ལ། འཁོར་ལོ་འགོད་པ་དང༌།
268

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
དེའི་དོན་བཤད་པ་གཉིས་ལས།དང་པོ་ནི།འཁོར་ལོ་འདི་ཡིན་ལ།
ম वै 易 ཝ 58 ने
5 মু ཡ ན মু ན
མེ
易 យូ 5 យូ মু ম ষ
ষ ཡ མེ མེ ম ན 5ঃ
འདིའི་ཀློག་ཚུལ་ནི། དང་པོ་དཀྱུས་མ་ལུགས་ལྡོག་ཏུ་ཚར་གཅིག་ཀློག་ལ། དེ་རྗེས་ཕྱེད་དུ་བགོས་
པའི་དང་པོའི་ཀློག་ཚུལ་ནི། སྟེང་མ་དཀྱུས་མ་མ་ནོ་བྷ་ཝ། འོག་ཏུ་འང་མ་ནོ་བྷ་ཝ། ཞེས་པར་
བཀླག་ལ།དེ་བཞིན་དུ་གཉིས་པ་གཉིས་པར་འཁོར་བ་དང༌།གསུམ་པ་གསུམ་པར་འཁོར་བ་དང༌།
བཞི་པ་བཞི་པར་འཁོར་བ་རྣམས་སྔར་གོང་དུ་བསྟན་པ་བཞིན་ཡིན་ལ། ཕྱེད་ཕྱི་མ་ཡང་སྔར་གོང་དུ་
བསྟན་པ་བཞིན་ནོ། །
གཉིས་པ་ནི། མ་དུད་ཡིད་བྱུང་ཁྱོད་དར་ཕྱིར། །སྡེ་ནི་ཁེངས་ལྡན་མ་མིན་མིན། །ཡང་ན་
འཇིགས་ལས་དཔག་མེད་ན། །བདག་ཅག་སྡིག་པའི་རང་བཞིན་ནོ། །ཞེས་པས་བསྟན་ཏེ། སྐྱེ་བོ་
གཞན་ལ་མ་དུད་པའི་ཡིད་ལས་བྱུང་བའི་འདོད་ལྷ་ཁྱོད། འཇིག་རྟེན་གསུམ་ལས་རྒྱལ་བ་དེ་དང་
བའི་ཕྱིར་དུ། དམག་ཚོགས་ཀྱི་སྡེ་ནི་བུད་མེད་ཁེངས་ལྡན་མའི་ཚོགས་རྣམས་མ་ཡིན་པ་མིན་ཏེ།
རང་ཞིང༌།འཇིགས
ཡིན་པ་དེ་ལྟ་ན་ཡང་།དེ་རྣམས་ཁོ་ན་སྲེད་པ་སྐྱེ་བའི་རྒྱུར་འཇིགས་སུ་རུང་ཞིང༌།འཇིགས་པ་དེ་ལས་
དཔག་ཏུ་མེད་པའི་འདོད་པའི་ནད་དྲག་པོ་འབྱུང་བས།ནད་དེས་ཟིན་པར་གྱུར་པའི་སྲེད་ལྡན་བདག་
ཅག་རྣམས་སྡིག་པའི་རང་བཞིན་།ཉོན་མོངས་པ་ཅན་ཡིན་ནོ།།ཞེས་པའོ །
གཉིས་པ་ཀུན་འཁོར་ལ། འཁོར་ལོ་བཀོད་ཅིང་ཀློག་པ་དང༌། དེའི་དོན་བཤད་པ་གཉིས་
ལས།དང་པོ་འཁོར་ལོ་བགོད་པ་ནི།འདི་ཉིད་ཡིན་ལ།ཀློག་ཚུལ་ནི།
269

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
মু মু वू យូ वू মু মু
យូ वू মু वू
དང་པོ་འཕྲེད་ལ་ལུགས་འབྱུང་ལུགས་ལྡོག་ཏུ་ཀློག་ལ། དེ་ནས་ཕྱེད་དུ་བགོས་པའི་དོང་དེ་ཀློག་ཚུལ་
དང་། ཕྱི་མའི་ཀློག་ཚུལ་ཕྱེད་འཁོར་དང་འདྲ་བ་ལ། སྔ་ཕྱི་གཉིས་ཀ་གཟུགས་གཅིག་ཏུ་ཡོད་པ་ནི་
ཀུན་འཁོར་གྱི་དོན་ནོ། །གཉིས་པ་དེའི་དོན་བཤད་པ་། ཟླ་དང་ནད་རིང་ཅིས་མིན་གང་། །དགའ་
མ་བདུད་ཀྱི་རྒྱར་མ་ལྷུང༌། །བགྲོད་ལྡོག་དགའ་མེད་དཔལ་མེད་མ། །སྟོབས་ལྡན་སྒྱུ་གནས་མཆི་
སླད་དུ། །ཞེས་པས་བསྟན་ཏེ།དེ་ཡང་།ཟླ་བ་ཤར་བ་དང་ཕལ་ཆེར་འདོད་པའི་ནད་ཀྱིས་གདུང་བར་
འགྱུར་བ་ལས། མཛེས་མ་འགའ་ཞིག་ཟླ་བ་ཤར་བ་དང༌། སྲེད་པའི་ནད་རིང་དུ་མི་སྐྱེ་བ་འདི། ཅིའི་
རྒྱུས་སྐྱེ་བ་མ་ཡིན་པ་ནི་གང་ཞེ་ན། དེ་ལྟ་བུའི་དགའ་མ་དེ། བདུད་འདོད་ལྷའི་ཚོགས་ཀྱིས་བརྒྱར་མ་
ལྷུང་ཞིང༌། མ་ཟིན་པའི་རྒྱུས་ཡིན་ལ། དེ་ལྟ་བུའི་མཛེས་མ་དེ། མཛའ་བོའི་གནས་སུ་བགྲོད་པ་
བཟློག་ནས་འདོད་པའི་སྒྲ་ཙམ་ཡང་བརྗོད་པ་མེད་ཅིང༌། འཁྲིག་པའི་དགའ་སྟོན་གྱི་དཔལ་ལ།
དགའ་བ་མེད་མ་ཁྱོད་ནི། སྲེད་པའི་སྟོབས་དྲག་པོ་དང་། ལྡན་ཞིང་། གཡོ་སྒྱུའི་ངང་ཚུལ་ལ་གནས་
པ་དག །འཆི་བའི་ཉེན་ལ་ཐུག་པ་ཙམ་གྱི་ཉོན་མོངས་པས་གདུངས་པའི་སླད་དུ།ཁེངས་པའི་བརྟུལ
ཞུགས་དྲག་ཏུ་ཟུང་ལ།ཚུགས་ཐུབ་པར་གྱིས་ཤིག།ཅེས་པའོ།།
གསུམ་པ་དབྱངས་སོགས་ངེས་པའི་བྱ་དཀའ་ལ། སྤྱིར་བསྟན་པ་དང༌། དཔེར་བརྗོད་སོ་
སོར་བཤད་པའོ། །དང་པོ་ནི།དབྱངས་དང་གནས་དང་ཡི་གེ་རྣམས། །ངེས་པ་གང་འདི་བྱ་དཀའ་ལ། །
བཞི་ལ་སོགས་པ་རབ་བསྟན་འདི །གཞན་ནི་བྱ་སླ་དག་ཏུ་འདོད། །ཅེས་པས་བསྟན་ཏེ། དེ་ལ་
དབྱངས་ནི། ཀ་ལཱ་པ་ལས། དེ་ལ་དང་པོར་བཅུ་བཞི་རྣམས་དབྱངས་སོ། །ཞེས་པས། དབྱངས་བཅུ་
བཞི་བཤད་ལ། དེ་ཡང༌། གང་ཞེ་ན། ཨ་ཨཱ་ཨེ་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ། རྣམས་སོ། །
གནས་ནི། ཙནྡྲ་པའི་ཡི་གེའི་མདོར། ཨ་ཀུ་ཧ་དང་རྣམ་བཅད་རྣམས་ནི་མགྲིན་པའོ། །རྀ་ཊུ་ར་ཥ་
270

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
རྣམས་ནི་སྤྱི་བོའོ །ལྀ་ཏུ་ལ་ས་རྣམས་ནི་སོའོ། །ཨི་ཙུ་ཡ་ཤ་རྣམས་ནི་རྐན་ནོ། །ཨུ་པུ་ཝ་པ་རྣམས་ནི་
མཆུའོ། །ཞེས་གསུངས་སོ། དེའི་འང་། ཀུས་ཀ་སྡེ་མ་ཚོན་མ། དེ་བཞིན་དུ།ཊུ་ཏུ་ཙུ་སུ་རྣམས་ཀྱིས་
རང་རང་གི་སྡེ་བ་མཚོན་ཏེ་སྟོན་པའོ། །ཡི་གེ་ནི། ཀ་ལཱ་པ་ལས། ཀ་ལ་སོགས་པ་རྣམས་གསལ་
བྱེད་། །ཞེས་པས།ཀ་ནས་ཧའི་བར་སུམ་ཅུ་རྩ་གསུམ་དང༌།ཡན་ལག་གི་ཡི་གེ་རྣམ་པར་བཤད་པ་
དང། མཆུ་ཅན་དང་། ལྕེ་རྩ་ཅན་དང༌།རྗེས་སུ་ང་རོ་དང་། བཞི་ཡོད་པ་ལས། ཡན་ལག་གི་ཡི་གེ་ནི
འདིར་གསལ་བྱེད་ཀྱི་གྲངས་སུ་མི་བགྲང་སྟེ། འདི་ནི་རྩ་བའི་ཡི་གེའི་དབང་དུ་བྱས་སོ། །དེས་ན་
དབྱངས་ངེས་པ་དང་།གནས་ངེས་པ་དང༌།ཡི་གེ་རྣམས་ངེས་པ་གང་ཡིན་པ་འདི་ནི་ཤིན་ཏུ་བྱ་དཀའ་ལ།
དེ་ཡང་། དབྱངས་དང་གནས་དང་ཡི་གེ་རྣམས་བཞི་བཞིར་ངེས་པ་དང་། ལ་སོགས་པས་གསུམ་དང༌།
གཉིས་དང༌།གཅིག་ངེས་པར་རབ་ཏུ་བསྟན་པ་འདི་ལས་གཞན།ལྔ་དང་དྲུག་ལ་སོགས་པ་ནི།བྱ་
སླ་བ་དག་ཏུ་འདོད་། །1
གཉིས་པ་ལ་གཉིས། དབྱངས་ངེས་པ། གནས་ངེས་པ། གསལ་བྱེད་ངེས་པའོ། །དང་པོ་
ལ་བཞི་བཞིར་ངེས་པ།གསུམ་དུ་ངེས་པ།གཉིས་སུ་ངེས་པ།གཅིག་ཏུ་ངེས་པའོ། །དང་པོ་ལ་ཡང༌།
དཔེ་བསྟན་པ་དང་དོན་བཤད་པ་གཉིས་ལས། དང་པོ་ནི། ཨཱ་མཱ་ནཱ་མཱ་ནཱ་མཱ་ཧཱ་།གཱི་ཏཱི་རཱི་རཱི་བྷི་རཱི་སཱི་ཐཱི
བྷོ་གོ་རོ་གོ་མོ་དོ་མོ་ཧོ། དྷེ་ཡེ་དྷེ་ཙྪེ་དེ་ཀྵེ་མེ། ཞེས་ཨཱ་ཨཱི་ཨེ་ཨོ་བཞིར་ངེས་པའོ །གཉིས་པ་ནི།
རིག་བྱེད་རྣམས་མཐར་ཚིགས་སྨྲས་པའི། །གླུ་དང་བགེགས་འཇིགས་དགའ་མ་ཡིས། །ལོངས་སྤྱོད་
ནད་དང་དགའ་དང་རྨོངས། །དགེ་བའི་ཡུལ་དུ་སེམས་འདོད་བཟུང་། །ཞེས་པས་བསྟན་ཏེ།དེ་ཡང༌།
མཆོད་སྦྱིན་སྙན་ཚིག་ངེས་བརྗོད་སྲི་བསྲུངས་ལ་སོགས་རིགས་བྱེད་བཞི་པོ་རྣམས་ཀྱི་མཐར སྡེབ་
སྦྱོར་མི་འདྲ་བ་སྒེག་པ་ལ་སོགས་པའི་ཉམས་དང་། དབྱངས་བདུན་ལ་སོགས་པ་ཡོད་པའི་ཚིག་སྙན་
ངག་མཁན་གྱིས་སྨྲས་པའི་གླུ་སྙན་པ་དང༌། བགེགས་འཇིགས་པར་བྱེད་པའི་ལུས་ཀྱི་གར་སྟབས་
མཐོང་བས། དགའ་བར་བྱས་པ་ཡིས། གསར་དུ་ཐོག་པའི་ལོངས་སྤྱོད་ནི་འདོད་པའི་ནད་ཡིན་ལ།
དེ་ལ་དགའ་བ་དང༌།རྨོངས་པ་སྐྱེས་པ་ནི། ཕྱིན་ཅི་ལོག་ཡིན་པས། དེ་སྤངས་པའི་ཕྱིར་དུ།ཐར་པ་
དགེ་བའི་ཡུལ་དུ་སེམས་འདོད་པའི་སྐྱེ་བ་རྣམས་ཀྱིས། བག་ཡོད་པའི་སེམས་དྲག་ཏུ་གཟུང་བར་
271

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱའོ། །ཞེས་པའོ།།
གཉིས་པ་དབྱངས་གསུམ་དུ་ངེས་པ་ལ་དཔེ་བསྟན་པ་དང༌། དོན་བཤད་པ་གཉིས་ལས།
དང་པོ་ནི།ཀྵི་ཏི་བི་ཛི་སྠི་ཏི་ཁི་དི་ཏི། བྲ་ཏ་ར་ཏ་མཿ ས་ར་ག་ཏ་ཡཿ ཏུ་རུ་ཏུ་རུ་དྷུ་ཏུ་དུ་དྷུར་ཚུར།ཡུ་
དྷི་ཀུ་ར་ཝཿ ས་མ་རི་ཀུ་ལམ། ཞེས། ཨི་ཨ་ཨུ་གསུམ་དུ་ངེས་པའོ། །གཉིས་པ་ནི། ས་ལས་རྣམ་
རྒྱལ་བསྟན་པ་སྒྲུབ་བྱེད་པའི །བརྟུལ་ཞུགས་ལ་དགའ་མཆོག་རྟགས་ཀུ་རུ་ལས། །གཡུལ་དུ་རང་
གི་དགྲ་ཡི་རིགས་རྣམས་ནི། །ཆེ་བར་བཀག་ཅིང་ལྕི་བར་འདར་བར་བྱས །ཞེས་པས་བསྟན་ཏེ།དེ་
ཡང་ས་གཞིའི་ཁྱོན་ཆེན་པོ་འདི་ལས་རྣམ་པར་རྒྱལ་ནས། དབང་དུ་བསྡུས་པས། རང་གི་མངའ་འོག་
ཏུ་གྱུར་པ་རྣམས་བསྟན་པ་སྟེ། ཉམས་པ་མེད་པར་སྒྲུབ་པར་བྱེད་པའི་བརྟུལ་ཞུགས་སྔར་གྱི་ཁྲིམས་
ལུགས་བཟང་པོ་ལ་གནས་པ་དགའ་ཞིང༌། མཆོག་ཏུ་དགའ་བར་རྟོགས་པའི་ས་བདག་རྒྱལ་པོ་ཀུ་
རུཔ་ཞེས་བྱ་བས གཡུལ་དུ་རང་གི་དགྲ་བོའི་རིགས་རྣམས་ཆེ་བར་སྲོག་གི་དབང་པོ་རྣམས་ནི་
བཀག་ཅིང༌།ཆུ་བར་རྒྱལ་པོ་དེའི་གཟི་བརྗིད་དང༌། གྲགས་པའི་ཟིལ་མ་བཟོད་པར། ལུས་ཁུར་
གྱིས་ནོན་པའི་ལྕི་བ་དང་འདྲ་བར། རྟག་ཏུ་ཟིལ་གྱིས་མནན་ནས་འདར་བར་བྱས་ཞེས་དཔའ་བའི་
བསྔགས་པ་བརྗོད་པའོ། །
གསུམ་པ་དབྱངས་གཉིས་སུ་ངེས་པ་ལ་ཡང་། དཔེ་བསྟན་པ་དང༌།དོན་བཤད་པ་གཉིས་
ལས།དང་པོ་ནི།ཤྲི་དཱིས་ཏཱི་ཤྲཱི་ཀཱིཎཱི།དྷཱི་ནཱི་ཏཱི་གཱི སཱི་ཏཱི། ཨེ་དྷེ་ཏེ་དྭེ་དྭེ་།ཡེ་ནེ་མེ་བེ་ཤེ།ཞེས་ཨི་
དང་ཨེ་སྟེ། དབྱངས་གཉིས་སུ་ངེས་པའོ། །གཉིས་པ་ནི། དཔལ་བཟང་ངོ་ཚ་གྲགས་དང༌། །བློ་
ལུགས་ཚིག་དང་དགའ་དག །ཁྱོད་ལ་འཕེལ་བ་གཉིས་གང་། །འདི་འདྲ་ལྷ་དབང་ལ་མེད། །ཅེས་
པས་བསྟན་ཏེ། དེ་ཡང་། དཔལ་འབྱོར་བཟང་པོ་དང༌།ངོ་ཚ་ཆེ་བའི་གྲགས་པ་ཤིན་ཏུ་མཐོ་བར་གྱུར་
པས གཞན་དགའ་བ་སྐྱེད་པར་བྱེད་པ་དང་། གང་ཞིག་བློ་བཟོ་ཞིང་བཟང་བས། སྔར་གྱི་ཁྲིམས་
ལུགས་ཀྱི་དམ་ཚིག་ལ་གནས་ནས།ཁྲིམས་གསར་པ་མ་རྩུགས་པས་དགའ་བ་སྐྱེད་དུ་བཅུག་པ་དག་
རྒྱལ་པོ་ཁྱོད་ལས་བྱུང་ཞིང༌། འཕེལ་བར་གྱུར་པའི་ཡོན་ཏན་དགའ་བ་གཉིས་གང་ཡིན་པ་འདི་འདྲ་
ལྷ་དབང་ལ་ཡང་མེད་ཅེས་པའོ། །
272

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བཞི་པ་ཨ་ཡིག་གཅིག་པུར་ངེས་པ་ལ་ཡང་། དཔེ་བསྟན་པ་དང༌། དོན་བཤད་པ་གཉིས་
ལས། དང་པོ་ནི། ཀུན་ཏུ་བཟང་པོའི་དཔེར་བརྗོད། སཱ་མཱ་ནཱ་ཡཱ། ཞེས་སོགས་སྔར་གོང་དུ་བསྟན་པ་
བཞིན་ཡིན་། །གཉིས་པ་ནི།ཟླ་དང་ནད་རིང་ཅིས་མིན་གང༌། །དགའ་མ་བདུད་ཀྱི་རྒྱར་མ་ལྷུང༌། །
བགྲོད་བཟློག་དགྲ་མེད་དཔལ་མེད་མ། །སྟོབས་ལྡན་སྒྱུ་གནས་འཆི་སླད་དུའོ། །ཞེས་པས་བསྟན་ཏེ།
དེ་ཡང་།དོན་ནི་ཀུན་ཏུ་བཟང་པོའི་སྐབས་སུ་བསྟན་ཟིན་པས་དེར་ལྟ་བར་བྱོས་ཤིག།ཅེས་པའོ།།
གཉིས་པ་གནས་ངེས་པ་ལ་བཞི་བཞིར་ངེས་པ།གཉིས་སུ་ངེས་པ། གསུམ་དུ་ངེས་པ།
གཅིག་ཏུ་ངེས་པའོ །དང་པོ་ལ་དཔེ་བསྟན་པ་དང་།དོན་བཤད་པ་གཉིས་ལས། དང་པོ་ནི། ན་ཡ་
ན་ནནྟ་ཛ་ན་ནེ། ན་ཀྵ་ཏྲ་ག་ཎ་ཤ་ལིང་ནི། ཨ་གྷ་ན་ག་ག་ནི་ཏྲྀཥྚི། རཾ་ག་ནེ་དྷི་ཡནྟཾ་ས་གྲྀ་ཏ། ཞེས་
མགྲིན་པ་དང་། རྐན་དང་། སོ་དང་། སྤྱི་བོའི་གནས་བཞི་རུ་ངེས་པའོ །གཉིས་པ་ནི། འདྲེན་བྱེད་
ཀུན་དགའ་སྐྱེད་བྱེད་པ།།རྒྱུར་སྐར་ཚོགས་རྣམས་དག་གི་གནས། །སྤྲིན་མེད་མཁའ་ལ་ལུས་ཅན་མ། །
ལན་གཅིག་མིག་ནི་སྦྱིན་པར་མཛོད། །ཅེས་པས་བསྟན་ཏེ། དེ་ཡང༌། འདྲེན་བྱེད་མིག་ཀུན་གྱིས་
མཐོང་ན། དགའ་བ་རང་དབང་མེད་དུ་སྐྱེད་པར་བྱེད་པའི་རྒྱུ་སྐར་དྲི་མ་མེད་པ་མཛེས་པའི་ཚོགས་
རྣམས་དག་གི་གནས་སུ་གྱུར་པ།སྤྲིན་མེད་པའི་ནམ་མཁའ་ཤིན་ཏུ་དྭངས་པ་ཌཱུརྱ་ཞུ་བ་ལྟ་བུ་འདི་ལ།
ཀྱེ་ཡིད་དུ་འོང་བའི་ལུས་ཅན་མ་ཁྱོད། ལན་གཅིག་མིག་ནི་སྦྱིན་པ་སྟེ་བལྟ་བར་མཛོད་དང་། གཞན་
དུ་ན་ནམ་མཁའི་མཛེས་པ་ཡང་དོན་མེད་ཅིང་། ཁྱོད་ཀྱི་གདོང་ལ་ཕབ་ནས། ས་གཞིའི་མཛེས་པ་
གཅིག་པུ་ལ་མིག་བལྟ་བ་ཙམ་དུ་བས་སོ །ཞེས། ངོ་དཔང་ཅུང་དམའ་བའི་བུད་མེད་འགའ་ཞིག་ལ
སྲེད་ལྡན་འགའ་ཞིག་གིས་སྨྲས་པའོ།།
གཉིས་པ་གནས་གསུམ་དུ་ངེས་པ་ལ། དཔེ་བསྟན་པ་དང་དོན་བཤད་པ་གཉིས་ལས།
དང་པོ་། ཨ་ལི་ནཱི་ལཱ་ལ་ཀ་མ་ཏེ། ཀི་ན་ཧི་ཏི་གྷ་ན་སྟ་ནམ། ཨ་ན་ནནྣ་མི་ནཙྪཱ་ཡ། ན་ཡ་ནམ་ཤ་
ཀནྟི་ཏེ། ཞེས། མགྲིན་རྐན་སོའི། གནས་གསུམ་དུ་ངེས་པའོ །གཉིས་པ་ནི། ནུ་སྟུག་ཁྱོད་གདོང་
ལན་བུ་ཡི། །འཁྲི་ཤིང་བུང་བ་ལྟར་སྔོ་ཞིང༌། །འདྲེན་བྱེད་པདྨའི་གཟུགས་བརྙན་ཅན། །ཟླ་ལྟར་
མཛེས་པས་སུ་བ་བཅོམ །ཞེས་པས་བསྟན་ཏེ། ཀྭ་ཡེ། ནུ་མ་སྟུག་པོ་ཤིན་ཏུ་མཛེས་པ་དང་ལྡན་ལ།
273

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཁྱད་པར་དུ་ཁྱོད་ཀྱི་གདོང་བ་ཟླ་བ་དཀར་པོ་དྲི་མ་མེད་པ་ལྟར་མཛེས་པས སྲེད་ལྡན་གྱི་སྐྱེ་བོ་སུ་
ཞིག་མ་བཅོམ་སྟེ། བཅོམ་པར་གྱུར་ལ་གཞན་ཡང༌། ཁྱོད་ཀྱི་སྐྲའི་ལན་བུ་སྟེ། ལྷས་མ་ཤིན་ཏུ་གཡོ་
བའི་འཁྲི་ཤིང་རླུང་གིས་སྐྱོད་པ་ལྟ་བུ་དང༌། བུང་བ་ལྟར་སྔོ་ཞིང་མཛེས་པའི་འདྲེན་བྱེད་པདྨའི་
གཟུགས་བརྙན་།དབྱིབས་ཅན་དཀྱུས་རིང་བས་ཀྱང་འཇོམས་པར་ནུས།ཞེས་པའོ། །
གསུམ་པ་གནས་ཉིད་དུ་ངེས་པ་ལ།དཔེ་བསྟན་པ་དང༌།དོན་བཤད་པ་གཉིས་ལས།དང་
པོ་ནི། ཨ་ནམ་ག་ལམ་གྷ་ན་ལ ྣ། ན་ནཱ་ཏཾ་ཀ་པ་དངྒ་ནཱ། ས་དཱ་ན་གྷ་པ་དཱ་ནནྡ། ན་ཏངྒ་སམ་ག་སམ་
གུ་ཏ། ཞེས་པ། མགྲིན་པ་དང་པོ་ལས་བྱུང་བའི་གནས་གཉིས་སུ་ངེས་པའོ། །གཉིས་པ་ནི། རྟག་ཏུ་
སྡིག་མེད་ཀུན་དགའ་མཆོག །ལུས་དུད་དག་དང་འགྲོགས་ལ་ཆགས། །བཙུན་མོ་ལུས་མེད་ཀྱིས་
འགོངས་ཏེ། །འཇིགས་པ་དུ་མས་རེག་པར་གྱུར། །ཞེས་པས་བསྟན་ཏེ།ཀྭ་ཡེ་རྒྱལ་པོ་ཁྱོད་ནི། དཔེ་
ས་དང་དུལ་བའི་བདག་ཉིད་དུ་གྱུར་པས། རྟག་ཏུ་སྡིག་པའི་སེམས་མེད་ཅིང༌། ཀུན་གྱི་དགའ་བ་
བསྐྱེད་པའི་མཆོག་ཏུ་གྱུར་པ་ཡིན་པས།ནུ་མའི་ཁུར་གྱིས་ལུས་དུད་པའི་གཞན་གྱི་བུད་མེད་མཛེས་
ལྡན་མ་འགའ་ཞིག་དག་དང་། ལྷན་ཅིག་ཏུ་འགྲོགས་པ་ལ་ཆགས་པར་གྱུར་མོད།དེ་ལྟ་ཡང་ཆགས་
པར་མ་བྱེད་པར། རང་གི་བཙུན་མོ་ལུས་མེད་འདོད་ལྷའི་ཚོགས་ཀྱིས་འགོངས་ཏེ།དྲག་ཏུ་གཟིར་
བའི་འཇིགས་པ་དུ་མས་རེག་པར་གྱུར་པ་འདི་དང་ལྷན་ཅིག་ཏུ་འགྲོགས་པར་གྱིས་ཤིག།ཅེས་པའོ། །
བཞི་པ་གནས་གཅིག་ཏུ་ངེས་པ་ལ།དཔེ་བསྟན་པ་དང་།དོན་བཤད་པ་གཉིས་ལས།དང་
པོ་ནི། ཨ་གཱ་ནཱཾ་གཾ་ཀཱ་ཀི་ཀེ །ག་ཧ་ཀཱ་གྷ་ཀ་ཀཱ་ཀ་ཧཱ།ཨ་ཧཱ་ཧཱྃག་ཁ་གཾ་ཀཱ་ག།ཀཾ་ཀཱ་ག་ཁ་ག་ཀཱ་ཀ་ཀ །
ཞེས་མགྲིན་པའི་གནས་གཅིག་པུ་ལས་བྱུང་བར་ངེས་སོ། །གཉིས་པ་ནི། ཧཱ་ཧཱ་མི་སྒྲོགས་མཁའ
འགྲོས་མཚན། །རིང་འགྲོ་དབང་འཁྱོགས་ལྡན་མ་ཆགས །འཁྱོགས་སྒྲོགས་གང་གའི་ཆུར་འཇུག་
སྡིག །བྱ་རོག་འཇོམས་པ་མཐོ་རིགས་འགྲོ། །ཞེས་པས་བསྟན་ཏེ། ཀྭ་ཡེ། རྒྱལ་པོ་ཁྱོད་ནི། དམན་
པའི་སྤྱོད་ཚུལ་འགའ་ཞིག་ལ་ཁྲེལ་ཀྱང༌།ཧཱ་ཧཱ་ཞེས་གད་མོའི་ཚིག་མི་སྒྲོགས་ཤིང༌། མཁའ་ལ་འགྲོ་
བ་ཉི་མས་མཚན་པའི་གཟི་བརྗིད་ཤིན་ཏུ་ཆེ་བ་དང་ལྡན་པ་ཁྱོད་ལ། མཛའ་བོ་དང་བྲལ་ནས་ཡུན་
རིང་དུ་འགྲོ་བའི་དབང་འཁྱོག་སྟེ། མིག་ཟུར་གཡོ་བ་དང་ལྡན་མ་འགའ་ཞིག་ཆགས་ཤིང་ཞེན་ནས།
274

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འཁྱོག་པ་གཡོ་སྒྱུའི་ཚིག་ཏུ་མི་སྒྲོགས་ཤིང་། ཁྱོད་དང་ལྷན་ཅིག་ཏུ་འཚོགས་པའི་སྡིག་པ་བྱ་རོག་དང་
འདྲ་བ་འཇོམས་པའི་ཕྱིར་དུ དག་བྱེད་གང་གའི་ཆུར་འཇུག་པ་སྟེ།ཞུགས་ནས་ཁྲུས་ལ་སོགས་བྱས་
པས་སྡིག་པ་དག་ནས་མཐོ་རིགས་ཀྱི་འགྲོ་བ་ཐོབ།ཅེས་བསྟོད་པའོ།།
གསུམ་པ་གསལ་བྱེད་ངེས་པ་ལ་བཞི་ལས། དང་པོ་བཞིར་ངེས་པ་ལ། དཔེ་བསྟན་པ་དང༌།
དོན་བཤད་པ་གཉིས་ལས། དང་པོ་ནི།རེ་རེ་རོ་རུ་རུ་རུ་རོ་རུ གོ་གོ་གོ་ཊཱཾ་ག་གོ་ག་གུཿ།ཀཽ་ཀེ་ཀཱ་ཀཱ་
ཀུ་ཀཿཀ་ཀོ།མཱ་མཱ་མཱ་མ་མ་མཱ། ཞེས་གསལ་བྱེད།ར་ག་ཀ་མ་བཞིར་ངེས་པའོ། །གཉིས་པ་ནི།ཀྱེ་ཀྱེ་
སྒྲ་སྒྲོགས་རུ་རུའི་བྲང༌། །འཇོམས་སྡིག་ཝ་རི་རི་ཆར་འགྲོ། །ང་ཅན་མ་འོང་བདག་གི་མ། །བྱ་རོག་རྨ་
བྱའི་སྒྲ་བསྒྱུར་ཅི། །ཞེས་པས་བསྟན་ཏེ། དེ་ཡང༌།ཀྱེ་ཀྱེ་ཞེས་མཚར་བའི་ཚིག་གིས་བོས་ནས།ཡང་
དང་ཡང་དུ་སྒྲ་སྐད་སྣ་ཚོགས་སྒྲོགས་སྒྲོགས་པའི་རི་དྭགས་རུ་རུའི་བྲང་སྟེ། སྙིང་འཇོམས་ཤིང་གསོད་
པར་འདོད་པའི་སྡིག་པ་ཅན་ཝ་རེ་བ་ཞེས་བྱ་བ་ཁྱོད་ཉོན་ཅིག །ཁྱོད་རི་བོའི་སུལ་གྱི་ཕྱོགས་འགའ་
ཞིག་གི་ཆར་ཉལ་ཞིང་གནས་བཅས་ནས། རི་དྭགས་བཤོར་དུ་འགྲོ་བའི་རྔོན་པ་བ་ཁྱེད་རྣམས། ང་
དང་བ་ཅན་དུ་མ་འོངས་ཅིག །ཁྱོད་ནི་བདག་གི་མ།རི་དྭགས་རྣམས་གསོད་པའི་སྡིག་པ་ཅན་ཡིན་
པས། ཁྱོད་དང་ལྷན་ཅིག་ཏུ་འཚོགས་པའི་སྐབས་ག་ལ་ཡོད་དེ་མེད་དོ། །དཔེར་ན། བྱ་རོག་རྨ་བྱའི་
སྒྲ་སྐད་སྙན་པོ་བསྒྱུར་བ་ཅིའི་ཕྱིར་སྲིད་དེ། མི་སྲིད་པ་བཞིན་དུ ང་དགེ་བ་སྒྲུབ་པ་དང་། ཁྱོད་སྡིག་
པ་སྤྱོད་པའང་དེ་དང་འདྲའོ །ཞེས། དཀའ་ཐུབ་པ་འགའ་ཞིག་རི་སུལ་ན་གནས་པའི་མདུན་དུ།བ་
གླང་རྫི་ལ་སོགས་པའི་རྔོན་པ་བ་འགའ་ཞིག་བྱུང་བ་ལ་སྨྲས་པའོ།།
གཉིས་པ་གསུམ་དུ་ངེས་པ་ལ་དཔེ་བསྟན་པ་དང་།དོན་བཤད་པ་གཉིས་ལས།དང་པོ་ནི
དེ་ཝ་ནཱཾ་ནནྟ་ནོ་དེ་ཝོ ནོ་ད་ནོ་ཁེད་ནི་ན་དི་ནཿ དི་ཝཾ་དུ་དཱ་ཝ་ནཱ་དེ་ན། དཱ་ནེ་དཱ་ནཱ་ཝ་ན་ན་དི་ནཿ།
ཞེས་ད་ན་ཝ་གསུམ་དུ་ངེས་པའོ། །གཉིས་པ་ནི།ལྷ་རྣམས་དགའ་བར་བྱེད་པའི་ལྷ།།རིགས་བྱེད་ལ་
སྨོད་འགོག་པའོ། །ལྷ་མིན་དགའ་བྱེད་བཅོམ་པ་ན།།སྒྲ་ཡི་མཐོ་རིགས་གང་བར་འགྱུར།།ཞེས་པས་
བསྟན་ཏེ། དེ་ཡང་། ལྷ་རྣམས་དགའ་བར་བྱེད་པའི་ལྷ་ནི། ཁྱབ་འཇུག་ཆེན་པོ་ཡིན་ལ།དེའི་ཕྱིར།
མཆོད་སྦྱིན་གྱི་རིག་བྱེད་ལ་སོགས།མུ་སྟེགས་པའི་རིག་བྱེད་བཞི་ལ་སྨོད་ཅིང༌།མི་གུས་པར་བྱེད་པ་
275

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྣམས་འགོག་པ་པོ་སྟེ། འཇོམས་པའི་ནུས་པ་དང་ལྡན་ལ། གཞན་ཡང་། ལྷ་མ་ཡིན་རྣམས་དགའ་
ཞིང་འཕེལ་བར་བྱེད་པའི། ལྷ་མ་ཡིན་གྱི་དབང་པོ། ཧ་རི་ཎྱ་ཀ་དུ་དང་། ཀོ་ཊ་བྷ་ལ་སོགས་པ་
རྣམས་བཅོམ་པ་ན། ཨ་ལ་ལ་ལྷ་མ་ཡིན་མ་ཡིན་གྱི་རིགས་དྲེགས་ལྡན་འདི་ལྟ་བུ་བཅོམ་མོ་ཞེས་པའི་
སྒྲ་ཤིན་ཏུ་ཆེ་བ་ཡིས།མཐོ་རིགས་ཀྱི་ཡུལ་རྣམས་ཤིན་ཏུ་གང་བར་གྱུར་ཞེས་པའོ།།
གསུམ་པ་གསལ་བྱེད་གཉིས་སུ་ངེས་པ་ལ། དཔེ་བསྟན་པ་དང༌།དོན་བཤད་པ་གཉིས་
ལས། དང་པོ་ནི། སུ་རིཿསུ་རཱ་སུ་རཱ་པ་རཱི། སཱ་རཿསཱ་ར་སི་སཱ་ར་པཿ། ས་སཱ་ར་ས་ར་སཱི སཱི་རི། ས་སཱུ་
རུ ས་སཱུ་རཱ་སཱི། ཞེས་པ་ར་གཉིས་སུ་ངེས་པའོ །གཉིས་པ་ནི།མཁས་པ་ལྷ་དང་ལྷ་མིན་ལ། །འགྲོ་
སྟོབས་ལྡན་པའི་བྱིན་ལེགས་ཅན། །ཆང་གི་རོ་ལྡན་བཤོལ་འཛིན་། །བཞད་ཀྱི་སྒྲ་ལྡན་མཚོ་རུ་
སོང༌། །ཞེས་པས་བསྟན་།དེ་ཡང་། འཕོང་དང་སྒྱུ་རྩལ་ལ་སོགས་རིག་པའི་གནས་བཅོ་བརྒྱད་ལ་
མཁས་པ།ལྷ་དང་ལྷ་མ་ཡིན་གྱི་ཚོགས་ལ། ངག་གི་ལུང་འགྲོ་བའི་སྟོབས་དང་ལྡན་པ། བྱིན་ལེགས་
ཞེས་བྱ་བ་ཆང་གི་རོ་ཤིན་ཏུ་ཞིམ་པ་དང་ལྡན་པ་ལ་རྟག་ཏུ་རོལ་བའི་གཤོལ་འཛིན་།སྟོབས་བཟང་
ཞེས་བྱ་བ། ཁྱབ་འཇུག་གི་ཕུ་བོ་དེ། ཆུ་བྱ་གཞད་ཀྱི་སྒྲ་སྒྲ་སྐད་སྙན་པོ་སྒྲོག་ཅིང༌། ལྡིང་བ་དང་ལྡན་
པའི་པདྨའི་མཚོ་རུ ཁྲུས་ལ་སོགས་པའི་རྩེ་དགའ་ལ་ཀུན་ཏུ་རོལ་ཏུ་སོང་ཞེས་པའོ། །
བཞི་པ་གསལ་བྱེད་གཅིག་ཏུ་ངེས་པ་ལ། དཔེ་བསྟན་པ་དང་དོན་བཤད་པ་གཉིས་ལས།
དང་པོ་ནི། ནཱུ་ནཾ་ནཾ་ནཱ་ནི་ནཱ་ནེ་ན། ནཱ་ན་ནེ་ན་ནཱ་ནི་ནཿ།ནཱ་ནེ་ནཱ་ན་ནུ་ནཱ་ནཱུ་ནེ།ནོ་ནེ་ནཱ་ནཱ་ནི་ནོ་ནི་
ནཱི། ཞེས་ཡི་གེ་ན་གཅིག་ཏུ་ངེས་པའོ། །གཉིས་པ་ནི། འདི་ཡིས་བདག་ཅག་རྣམས་ཀྱི་བཞིན། །
བཞིན་གྱིས་ངེས་པར་མ་བཅོམ་མིན། །བདག་སྲོག་དམན་མེད་དང་སྦྱར་ཞིང༌། །རྗེ་བོ་སྐྱེས་མིན་སྡིག་
མེད་མིན། །ཞེས་པས་བསྟན་ཏེ། ཀྭ་ཡེ།དྲེགས་ལྡན་གྱི་སྐྱེས་བུ་སྟོབས་ལྡན་འདི་ཡིས། བདག་ཅག་
གདོང་དུ་བསྡད་ནས་འཐབ་པར་འདོད་པ་རྣམས་ཀྱི་བཞིན། ཁོང་ཉིད་ཀྱི་བཞིན་རས་ཤིན་ཏུ་འཇིགས་
གཤིན་རྗེ་ཁ་གདངས་པ་ལྟ་བུའི་ཚུལ་གྱིས།ངེས་པར་མ་བཅོམ་པ་མིན་ཏེ། བཅོམ་པས་ན་འཐབ་པ་
ལྟ་ཅི་སྨོས དེའི་གདོང་ལ་ལྟ་བ་ཙམ་དུ་ཡང་མི་ནུས་ན།ཅིའི་ཕྱིར།བདག་སྲོག་དམན་པ་སྟེ། སྲོག་
གི་ལྷག་མ་ཙམ་ཡང་མེད་པར་བྱེད་པའི་དྲེགས་ལྡན་དེ་དང་འཐབ་ཏུ་སྦྱོར་བས་ན། ཅི་རྗེ་བོ་ཁྱོད།
276

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སྐྱེས་བུ་དམ་པ་ཡང་མ་ཡིན་ལ་སྡིག་པ་མེད་པ་ཡང་མ་ཡིན་ལ།བརྩེ་བ་དང་བྲལ་བས་ཁྱོད་ཀྱི་སྡིག་པ
ཤིན་ཏུ་ཆེ་བས་སོ །ཞེས།རྗེ་བོས་དཔའ་བོ་འགའ་ཞིག་དང་འཐབ་ཏུ་བཅུག་པ་ལ་འཁང་ཚིག་གིས།
རྒྱལ་པོ་ལ་གཤེ་ཞིང་སྨད་པའོ།།
དོན་བསྡུ་བ་ནི། དེ་ལྟར་བྱ་དཀའི་ལམ་ལ་ཡང༌། །རིམ་པ་ཅུང་ཟད་ཀུན་ཏུ་བསྟན། །ཞེས་
པས་བསྟན་།དེ་ལྟར་སྔར་བརྗོད་ཟིན་པའི་རྣམ་པས།བྱ་སླ་བ་འབའ་ཞིག་ཏུ་མ་ཟད་ཀྱི།བྱ་དཀའ་
བའི་སྙན་ངག་གི་ལམ་ལ་ཡང་དབྱངས་དང༌། གནས་དང་། གསལ་བྱེད་ངེས་པའི་རིམ་པ་ཅུང་ཟད་
མཚོན་པ་ཙམ་ཞིག་ཀུན་ཏུ་བསྟན་ཟིན་ཏོ།།ཞེས་པའོ།།སྒྲ་རྒྱན་རྒྱས་པར་བཤད་ཟིན་།།
གསུམ་པ་གབ་ཚིག་གི་རྒྱན་ལ་གཉིས། བཤད་པར་དམ་བཅའ་ཞིང་དགོས་པ་བརྗོད།
གབ་ཚིག་བཅུ་དྲུག་ཉིད་བཤད་པའོ། །དེ་ལ་དང་པོ་ནི། གབ་ཚིག་དག་གི་རྣམ་པ་ཡི། །ལུགས་ཀྱང་
རབ་ཏུ་བསྟན་པར་བྱ། །རྩེ་མོའི་འདུན་སར་བཞད་གད་དང༌། །དེ་ཤིས་ཚོགས་སུ་སྨྲ་བ་དང༌། །ཕ་
རོལ་ཀུན་ཏུ་རྨོངས་བྱེད་ལ། །གབ་ཚིག་དག་ནི་ཉེར་མཁོ་ལྡན། །ཞེས་པས་བསྟན་ཏེ།དེ་ཡང༌།གབ་
ཚིག་གི་རྒྱན་དག་གི་རྣམ་པ་ཡི་རྣམ་རྟོག་གི་ལུགས་ཀྱང༌།འདིར་མཚན་ཉིད་དང༌།དཔེར་བརྗོད་པས་
རབ་ཏུ་བསྟན་པར་བྱའོ།།དེ་དག་གང་དུ་དགོས་ཞེས་ན།སྐྱེ་བོ་མང་པོ་འཚོགས་ནས།དགའ་བདེ་ལ་
རོལ་པའི་རྩེ་མོའི་འདུན་སར་བཞད་གད་ཀྱི་ཚིག་ཏུ་སྨྲ་བ་དང་། གབ་ཚིག་དེ་ཤེས་པ་རྣམས སྐྱེ་བོ་
མང་པོ་ཚོགས་པའི་དབུས་སུ། གསང་དམ་གྱི་གབ་ནས་སྨྲ་དགོས་པ་དང༌། ཕ་རོལ་སྙན་ངག་མི་ཤེས་
པའི་མཁས་པར་རློམ་པ་རྣམས། ཀུན་ཏུ་རྨོངས་པར་བྱེད་པའམ། ཞུམ་པར་བྱེད་པ་རྣམས་ལ། གབ་
ཚིག་དག་གི་རྒྱན་རྣམས་ནི་ཉེ་བར་མཁོ་བ་དང་ལྡན་པས་ཏེ།དགོས་པ་དང་བཅས་པའོ །
གཉིས་པ་ལ་གསུམ གབ་ཚིག་བཅུ་དྲུག་གི་མཚན་ཉིད།གབ་ཚིག་ལྟར་སྣང་མི་འཆད་
པའི་རྒྱུ་མཚན། གབ་ཚིག་བཅུ་དྲུག་གི་དཔེར་བརྗོད་སོ་སོར་བཤད་པའོ། །དང་པོ་ལ་མཚན་ཉིད་སོ་
སོར་བཤད་པའོ། །དང་པོ་ལ་མཚན་ཉིད་སོར་བསྟན། མཇུག་བསྡུ་བའོ། །དང་པོ་ལ་ཀུན་ཚོགས་
ལ་སོགས་བཅུ་དྲུག་ལས། དང་པོ་ནི།ཚིག་མཚམས་སྦྱར་ནས་དོན་སྦས་། །ཀུན་ཏུ་ཚོགས་པ་ཞེས་
པར་འདོད། །ཅེས་པས་བསྟན་ཏེ། དེ་ལ་ཚིག་གི་སོགས་ཀྱི་མཐའ་ཅན་དང༌། ཏི་སོགས་ཀྱི་མཐའ་
277

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཅན་དག་གི་ཚིག་མཚམས་སྦྱར་ནས་བསྒྲིབས་ཏེ། བརྗོད་བྱའི་དོན་གོ་དཀའ་བར་སྦས་པ་ནི།ཚིགས་
གཞན་དང་འགྲོགས་པའི་དོན་སྦས་པ་གཙོ་བོ་ཡིན་པའི་ཕྱིར། ཀུན་ཏུ་ཚོགས་པ་ཞེས་བྱ་བའི་གབ་
ཚིག་ཏུ་མཁས་པ་རྣམས་ཀྱིས་བརྗོད་། །འདིའི་སྦས་ཚུལ་ནི སཾ་སྐྲྀ་ཏ་ལ་གསལ་བར་ཡོད་པ་ཡིན་གྱི།
བོད་ལ་དཔེར་མཚོན་ན། ང་ན་ཚ་ཡང་མེད་ཅེས་བརྗོད་པར་འདོད་པ་ལ། ཚིག་མཚམས་སྦྱར་ཏེ། ང་
ན་ཚ་མེད་ཅེས་པ་ལྟ་བུའོ། །
གཉིས་པ་བསླུ་བྱེད་ནི། གཞན་ལ་གྲགས་པའི་སྒྲ་དག་གིས། །གང་དུ་བསླུ་བ་བསླུ་བྱེད་
ཉིད། །ཅེས་པས་བསྟན་། དེ་ཡང༌། གབ་ཚིག་གི་གང་དུ་བརྗོད་བྱའི་དོན། སྐྱེས་བུ་རྣམ་རྒྱལ་ལྟ་བུ་
གོ་དགོས་པ་ལ། དེ་ཉིད་ཀྱི་མིང་མཐུན་པ། རྣམ་རྒྱལ་ཁང་བཟང་ལྟ་བུ་གཞན་ལ་གྲགས་པའི་སྒྲ་
སྟོབས་ཆེ་ཞིང་གོ་སླ་བ་དག་གིས་བསྒྲིབས་པས།ཚིག་སྦྱོར་གང་དུ། ཁང་བཟང་ལ་གོ་ཞིང༌།སྐྱེས་བུ་
ལ་མི་གོ་བར་བསླུ་བས་ན།བསླུ་བྱེད་ཀྱི་གབ་ཚིག་ཅེས་བྱའོ།།
གསུམ་པ་རིམ་པ་བྲལ་བ་ནི། སྦྱོར་བ་ཤིན་ཏུ་འཁྲུགས་པ་ཡིས། །རྨོངས་བྱེད་རིམ་པ་བྲལ་
བ་སྟེ། །ཞེས་པས་བསྟན་ཏེ། དེ་ཡང་། ཚིག་གི་སྦྱོར་བ་གོང་འོག་ཤིན་ཏུ་འཁྲུགས་པའི་ཡིས་བློ་
རྨོངས་ཤིང་འཁྲུལ་ནས། བརྗོད་བྱའི་དོན་མི་ངེས་པར། ཕྱིན་ཅི་ལོག་གོ་བར་བྱེད་པ་ནི། རིམ་པ་
འཁྲུགས་པའི་དབང་གིས་འཁྲུལ་དུ་བཅུག་པས། རིམ་པ་དང་བྲལ་བའམ། རིམ་པ་ལས་འདས་པ་
ཞེས་བྱ་བའི་གབ་ཚིག་ཏུ་སྨྲའོ། །
བཞི་པ་རབ་བཅོམ་། གང་ལ་དོན་རྟོགས་དཀའ་བ་ཡི། །ཚིག་ཕྲེང་དེ་ནི་རབ་བཅོམ་ཡིན། །
ཞེས་པས་བསྟན་ཏེ། དེ་ཡང་།ཚིག་སྦྱོར་གང་ལ་བརྗོད་བྱའི་དོན་ཤིན་ཏུ་རྟོགས་པར་དཀའ་བའི་ཚིག་
གི་ཕྲེང་བ་གོ་དཀའ་བ་དེ་ནི།དོན་འཕྲོགས་པ་ལྟ་བུ་ཉིད་ཀྱི་ཕྱིར།རབ་བཅོམ་ཞེས་བྱའོ།།
ལྔ་པ་མཐུན་པའི་གཟུགས་ནི། ཕལ་པའི་དོན་བཀོད་ཚིག་དག་གི །བསྡེབས་པ་དག་ནི་
མཐུན་པའི་གཟུགས །ཞེས་པས་བསྟན་ཏེ།དེ་ཡང་།ཚིག་སྦྱོར་གང་དུ། ཕལ་པ་དཔེའི་ངོ་བོར་དོན་
དེ་བཀོད་པའི་ཚིག་སྦྱོར་སྔོན་དུ་བསྟན་པ་དག་གིས་བསྒྲིབས་ནས་བརྗོད་བྱའི་དོན་དངོས་སུ་མི་གོ་
བར་བསྡེབས་པ་དག་ནི། མཐུན་ཕྱོགས་དཔེ་བསྟན་པའི་སྒོ་ནས་རྟོགས་པར་བྱེད་པས་ན། མཐུན་
278

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པའི་གཟུགས་ཀྱི་གབ་ཚིག་ཅེས་བྱའོ། །
དྲུག་པ་རྩུབ་མོའི་གབ་ཚིག་ནི། མཚན་ཉིད་ཡོད་ཙམ་ངེས་ཚིག་དང་། །བསྟན་པའི་ཚིག་ནི་
རྩུབ་མོའོ། །ཞེས་པས་བསྟན་ཏེ།དེ་ཡང་།ཚིག་སྦྱོར་གང་དུ་དངོས་སུ་བསྟན་པའི་ཚིག །སུ་ར་ལྟ་བུ་
འདི།ཆང་མ་ལ་ཡང་འཇུག་གི །གཙོ་བོར་ལྷ་ལ་འཇུག་པ་ལས།སྐབས་འདིར་གོ་བྱ་ལྷ་རུ་གོ་དགོས་
པ་ལ མཚན་ཉིད་ཡོད་ཙམ་གྱི་སྒྲའི་ངེས་ཚིག་ཅུང་ཞིག་དང་བསྟུན་ནས་བསྟན་པས། ཆང་མ་རུ་གོ་
ཞིང༌།འཁྲུལ་དུ་བཅུག་ནས་གབ་པའི་ཚིག་ནི།རྩུབ་མོ་ཞེས་བྱ་བའི་གབ་ཚིག་གོ།།
བདུན་པ་གྲངས་ཀྱི་གབ་ཚིག་ནི། གང་དུ་གྲངས་ཀྱིས་ཀུན་རྨོངས་པར། །བྱེད་པ་གྲངས་
ཉིད་ཅེས་བྱ་སྟེ། །ཞེས་པས་བསྟན་ཏེ། དེ་ཡང༌། གབ་ཚིག་གང་དུ་བརྗོད་བྱའི་དོན་དངོས་སུ་རྗེན་
ཆར་དུ་བ་དེ། གྲངས་ཀྱིས་ཀུན་ཏུ་མགོ་རྨོངས་སུ་བཅུག་ནས། མི་གོ་བར་བྱེད་པའི་གབ་ཚིག་དེ་ནི་
གྲངས་ཉིད་ཀྱིས་བསྒྲིབས་ནས་གབ་པས་ན།གྲངས་ཀྱི་གབ་ཚིག་ཅེས་བྱའོ །
བརྒྱད་པ་རབ་བརྟགས་ཀྱི་གབ་ཚིག་ནི། གང་དུ་ངག་དོན་རྣམ་པ་གཞན། །སྣང་བ་དེ་ནི་
རབ་བརྟགས་ཉིད།།ཅེས་པས་བསྟན་ཏེ། དེ་ཡང་ཚིག་སྦྱོར་གང་དུ་བཤད་བྱའི་ངག་གི་དོན་།རྣམ་
པ་གཞན་ཞིག་ལ་སྒྲོ་བཏགས་ནས་སྣང་བར་བྱས་པའི་གབ་ཚིག་དེ་ནི།ཆོས་གཞན་ཞིག་ལ་རབ་ཏུ
བརྟགས་ནས་གབ་པ་ཡིན་པས།རབ་བརྟགས་ཀྱི་གབ་ཚིག་ཅེས་བྱའོ། །
དགུ་པ་མིང་དུ་འདུས་པའི་གབ་ཚིག་ནི། གང་དུ་མིང་ལ་སྣ་ཚོགས་དོན། །བརྟགས་ཏེ་མིང་
དུ་འདུས་པ་ཉིད། །ཅེས་པས་བསྟན་། དེ་ཡང་གབ་ཚིག་གང་དུ་མིང་ཐུན་མོང་བ་དག་གིས་སྒྲིབས་ཏེ།
བརྗོད་བྱའི་དོན་སྣ་ཚོགས་པ་ཡོད་པ་རྣམས་མིང་དུ་ཚིག་གཞན་འདུས་པ་སྟེ།ཚིག་གཞན་སྦྱོར་བའི
ཤུགས་ལ་དོན་གང་ཡིན་པ་དེ། ལེགས་པར་བརྟགས་ནས་ཤེས་དགོས་པ་དེ།མིང་དུ་འདུས་པ་ཞེས་
བྱ་བའི་གབ་ཚིག་གོ། །
བཅུ་པ་སྒྲིབས་པའི་གབ་ཚིག་ནི།ཚིག་ནི་ཆོས་ལ་མཚུངས་རེག་པས། །དོན་གཞན་སྒྲིབས་
པ་སྒྲིབས་པའོ །ཞེས་པས་བསྟན་ཏེ།དེ་ཡང༌།བསྟན་བྱའི་ཚིག་ནི།བཤད་བྱའི་ཆོས་གང་ཡིན་པ་དེ་
དང་། མཚུངས་པའི་ཆོས་གཞན་ཞིག་ལ། རེག་པ་དེ་ཉིད་གོ་ཞིང༌། དེ་ཉིད་ཀྱིས་དོན་གཞན་བཤད་
279

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བྱའི་ཆོས་དེ་བསྒྲིབས་ཤིང་སྦས་ནས་འཆད་པས་ན།སྒྲིབས་པའི་གབ་ཚིག་ཅེས་བྱའོ།།
བཅུ་གཅིག་པ་མཐུན་པའི་སྒྲ་ཡི་གབ་ཚིག་ནི། སྒྲ་ཡི་རྣམ་གྲངས་བཀོད་པ་ཡིས། །སྒྲིབ་པ་
དག་ནི་མཐུན་པའི་སྒྲ། །ཞེས་པས་བསྟན་ཏེ།དེ་ཡང་། བརྗོད་བྱའི་དོན་འགའ་ཞིག་ལ། བརྗོད་བྱེད་
ཀྱི་སྒྲ་མཐུན་པའི་མིང་རྣམ་གྲངས་པ་དུ་མ་ཡོད་ལ། དེའི་ནང་ནས་སྒྲ་མཐུན་པའི་མིང་གཅིག་དངོས་
སུ་བཀོད་ནས།བསྟན་པའི་ཚིག་དེ་ཡིས་བཤད་བྱའི་དོན་དེ་སྒྲིབས་ནས་བརྗོད་པ་དག་ནི།སྒྲ་མཐུན་
པ་ཞེས་བྱ་བའི་གབ་ཚིག་གོ། །
བཅུ་གཉིས་པ་རྨོངས་པའི་གབ་ཚིག་ནི། གང་ཞིག་དངོས་སུ་དོན་སྟོན་ཡང༌། །རྨོངས་ཕྱིར་
དེ་ནི་རྨོངས་ཞེས་བྱ། །ཞེས་པས་བསྟན་ཏེ། དེ་ཡང་ཚིག་སྦྱོར་གང་ཞིག་ཏུ་བརྗོད་བྱའི་དོན་དེ་དངོས་
སུ་བསྟན་ཡང༌། དངོས་བསྟན་གྱི་ཚིག་དེ་ཉིད་ཀྱིས་འཁྲུལ་བྱས་ནས་རྨོངས་སུ་འཇུག་པས་ན།
གབ་པའི་ཕྱིར་རྨོངས་པའི་གབ་ཚིག་ཅེས་བྱའོ། །
བཅུ་གསུམ་པ་ཡོངས་འཕྲོག་གི་གབ་ཚིག་ནི། གང་ལ་སྦྱོར་འཕྲེང་བདག་ཉིད་ཅན། །དེ་ནི་
ཡོངས་སུ་ཕྲོགས་ཞེས་། །ཞེས་པས་བསྟན་ཏེ།དེ་ཡང༌།གབ་ཚིག་གང་ལ་ཚིག་སྦྱོར་གྱི་ཕྲེང་བ་མང་
པོ་བརྒྱུད་མར་འོངས་པའི། སྔ་མ་སྔ་མའི་དོན་རྣམས། ཕྱི་མ་ཕྱི་མས་ཕྲོགས་ནས་གབ་པའི་བདག་
ཉིད་ཅན་གྱི་ཚིག་སྦྱོར་དེ་ནི་ཡོངས་སུ་ཕྲོགས་པའི་གབ་ཚིག་ཅེས་བྱའོ །
བཅུ་བཞི་པ་གཅིག་སྒྲིབས་པའི་གབ་ཚིག་ནི། གང་དུ་རྟེན་ནི་རབ་སྦས་ཏེ། །བརྟེན་པ་
གསལ་བྱས་གཅིག་སྒྲིབས་སོ །ཞེས་པས་བསྟན་།དེ་ཡང༌།ཚིག་སྦྱོར་གང་དུ།རྟེན་མི་ལྟ་བུ་རབ་
ཏུ་སྦས་ཤིང་གབ་ནས་རྟེན་པ་ལག་པ་ལྟ་བུ་ལ་སྦས་པར་གསལ་བར་བྱས་པ་ལྟ་བུ་ནི།རྟེན་ཁོ་ན་སྦས་
པའི་ཕྱིར།གཅིག་སྒྲིབས་པ་ཞེས་བྱ་བའི་གབ་ཚིག་གོ། །
བཅོ་ལྔ་པ་གཉིས་ཀ་སྒྲིབས་པའི་གབ་ཚིག་ནི། གང་དུ་གཉིས་ཀ་སྦས་གྱུར་པ། །དེ་ནི་
གཉིས་ཀ་སྒྲིབས་པ་ཡིན། །ཞེས་པས་བསྟན་། དེ་ཡང་།ཚིག་སྦྱོར་གང་དུ་རྟེན་དང་བརྟེན་པ་གཉིས་ཀ་
སྦས་ཤིང་སྒྲིབས་པར་གྱུར་པ་གང་ཡིན་པ་དེ་ནི།གཉིས་ཀ་སྒྲིབས་པ་ཞེས་བྱ་བའི་གབ་ཚིག་གོ། །
བཅུ་དྲུག་པ་འདྲེས་པའི་གབ་ཚིག་ནི། གང་ལ་མཚན་ཉིད་སྣ་ཚོགས་འདྲེས། །དེ་ནི་ཡོངས་
280

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སུ་འདྲེས་ཤེས་བྱ །ཞེས་པས་བསྟན་ཏེ། དེ་ཡང༌། གབ་ཚིག་གི་ཚིག་སྦྱོར་གང་དུ། སྔར་བསྟན་པའི་
གབ་ཚིག་བཅོ་ལྔ་པོའི་མཚན་ཉིད་སྣ་ཚོགས་འདྲེས་ནས་བྱུང་བའི་གབ་ཚིག་དེ་།ཡོངས་སུ་འདྲེས་
པའི་གབ་ཚིག་ཅེས་བྱའོ། །
གཉིས་པ་མཇུག་སྡུད་ནི། འདི་རྣམས་གབ་ཚིག་བཅུ་དྲུག་སྟེ། །སྔོན་གྱི་སློབ་དཔོན་རྣམས་
ཀྱིས་བསྟན། །ཞེས་པས་བསྟན་ཏེ།དེ་ཡང༌། གོང་དུ་བཤད་པའི་ཚིག་སྦྱོར་གྱིས་གསལ་བར་བྱས་པ་
འདི་རྣམས་གབ་ཚིག་བཅུ་དྲུག་གི་མཚན་དུ། སྔོན་སློབ་དཔོན་རཱ་མ་ཤརྨ་ལ་སོགས་པ་རྣམས་ཀྱིས་
གསལ་བར་བསྟན་པ་ཡིན་། །ཞེས་པའོ །གཉིས་པ་ནི།གབ་ཚིག་ངན་པ་གཞན་དག་ཀྱང༌།།བཅུ་
བཞི་དེ་དག་རྣམས་ཀྱིས་བརྗོད། །ངན་པ་མཚན་ཉིད་མེད་གང་སྟེ། །སྐྱོན་ནི་ཡོངས་བགྲང་བྱ་ཡིན་
པར། །རིག་ནས་སླར་ཡང་བདག་ཅག་གིས། །ལེགས་པ་ཁོ་ན་བརྗོད་པར་བྱ །ཞེས་པས་བསྟན་ཏེ།
ཁོ་ན་རེ། གབ་ཚིག་དུ་མ་ཞིག་ཡོད་ན། བཅུ་དྲུག་པོ་འདིར་འདུས་སམ། ཞེས་ན།བྷ་ར་ཏ་ལ་སོགས་
པའི་སྙན་ངག་གི་བསྟན་བཅོས་རྒྱ་ཆེ་བ་རྣམས་སུ གབ་ཚིག་བཅུ་དྲུག་ལས་གཞན་གབ་ཚིག་ངན་པ་
གབ་ཚིག་གི་མཚན་ཉིད་མ་ཚང་བ་བཅུ་བཞི་པོ་དག་ཀྱང་། སྔོན་གྱི་སློབ་དཔོན་དེ་དག་རྣམས་ཀྱིས་
བརྗོད་པས དེ་རྣམས་འདིར་མི་སྟོན་པ་ཅི་ཞེ་ན།གབ་ཚིག་ངན་པ་གབ་ཚིག་གི་མཚན་ཉིད་མ་ཚང་
ཞིང༌། མཚན་ཉིད་མེད་པ་གང་ཡིན་པ་དེ་འདིར་བཤད་པར་བྱ་བ་མ་ཡིན་ཏེ། དགོས་པ་མེད་པའི་
ཕྱིར་རོ །འོ་ན་དོན་ཉམས་ལ་སོགས་པ་སྐྱོན་བཅུ་ཡང༌། བཤད་བྱ་མ་ཡིན་། དགོས་པ་མེད་པའི་
ཕྱིར་རོ། །ཞེ་ན།རྟགས་མ་གྲུབ་སྟེ།དོན་ཉམས་དང་།དོན་བྲལ་བ་སོགས་པ་རྣམས་ནི། སྙན་ངག་
གི་སྐབས་འགའ་ཞིག་ཏུ་ཡོན་ཏན་དུའང་འགྱུར་བ་དང༌། སྙན་ངག་གི་སྐབས་སུ་ཡང༌། དེ་ལྟ་བུའི་
སྐྱོན་དེ་འབྱུང་སྲིད་པས་དེ་ཤེས་དགོས་ལ།དེའི་ཕྱིར་དེ་བསྟན་དགོས་པའོ །འོ་ན། ངན་པ་བཅུ་བཞི་
ཡང་བསྟན་དགོས་པར་མཚུངས་སོ །ཞེ་ན།མི་མཚུངས་།གབ་ཚིག་ལས་བྱུང་བའི་སྐྱོན་རྣམས་ནི
གང་ལ་ལྟོས་ནས་ཀྱང་ཡོན་ཏན་དུ་ཡོངས་སུ་བགྲང་བྱ་མ་ཡིན་པ་དང༌། སྙན་ངག་ཐམས་ཅད་ཀྱི་
སྐབས་སུ་འབྱུང་སྲིད་པའི་སྐྱོན་མ་ཡིན་པར་དབྱུག་པ་ཅན་ཁོ་བོས་རིག་ནས་དེ་ལ་བརྗོད་པར། སླར་
ཡང་། དབྱུག་པ་ཅན་བདག་ཅག་གིས་ཚིག་ལེགས་པ་བཅུ་དྲུག་འདི་ཁོ་ན་དཔེར་བརྗོད་པར་བྱའོ། །
281

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་པའོ། །ཡང་ན། ངན་པ་མཚན་ཉིད་མེད་གང་ཡན་འདྲ། དེས་ན་གབ་ཚིག་ཡང་དག་གི་མཚན་
ཉིད་མ་ཚང་ཞིང༌།མེད་པ་གང་ཡིན་པ་དེ།གབ་ཚིག་གི་སྐྱོན་ཡོན་ཡིན་པས། གབ་ཚིག་ཡང་དག་གི །
ངས་སུ་ཡོངས་སུ་བགྲང་བྱ་མ་ཡིན་པར་རིག་ནས། དེ་མ་བརྗོད་པར་ཞེས་སོགས་འདྲའོ །ན་
ཡམས་གཉིས་པོ་འདིའི་སྔོན་ལའང་མི་འཐད་པ་མ་ཡིན་མོད།འོན་ཀྱང་བཤད་པ་ཕྱི་མ་འདི་དོན་ལ་
གནས་སོ །
གསུམ་པ་ལ། ཀུན་ཚོགས་སོགས་བཅུ་དྲུག་ལས། དང་པོ་ཀུན་ཚོགས་ཀྱི་དཔེར་བརྗོད་ནི།
མ་ཡཱ་གོ་རས་སེམས་ཀྱིས་ནི །ཤེས་པ་མེད་ལ་ཅི་སླད་ཁྲོ། །གནས་མིན་དུ་བ་འདི་ཡིས་། །ཅི་བྱེད་
ཀུན་ཏུ་མིག་དམར་མ། །ཞེས་པས་བསྟན་།དེ་ཡང༌། མ་ཡཱ་གོ་རས་ཞེས་པ།བདག་གི་གནོད་པའི་
རོ་བྲོ་བ་ལ་འཇུག་ཅིང༌།དོན་ལ་དེ་ཉིད་བསྟན་བྱ་ཡིན་ཡང་གབ་ནས།གོ་བྱ།བདག་གི་བ་ལང་གི་རོ་
བྲོ་བར་གོ་ཞིང་རྨོངས་སུ་འཇུག་པས་ན།ཚིག་མཚམས་སྦྱར་ནས་དོན་སྦས་པའི་གབ་ཚིག་བྱ་སྟེ། དེ་
ལ་ཚིག་མཚམས་སྦྱར་ནས་དོན་སྦས་པའི་ཚུལ་ནི།མེ་ཨ་གསྡ། རསྡ། ཞེས་པ་ཡོད་པའི་མེ་ལས་ཨེ་
ཕྲལ་བའི་ཨེ་ཡིག་དེས།ཨ་གས་ཀྱི་ཨ་ཡིག་མཐོང་བས། ཨེ་དེ་ཨ་ཡ་རུ་འགྱུར་ལ།དེ་ལ་ཨ་གས་ཀྱི་
ཨཱ་ཡིག་མཚམས་སྦྱར་བས། མ་ཡཱ་གས། ཞེས་པ་འབྱུང་ལ། གས་ཀྱི་ས་ཡིག་དེ། རེ་ཕ་དང་ས་དག་
གིས་རྣམ་པར་བཅད་བྱའོ །ཞེས་པས། ས་དེ་རྣམ་བཅད་དུ་བསྒྱུར་བས་རྣམ་བཅད་དེ་ཉིད་ཀྱིས་ཕ་
རོལ་གྱི་རས་ཀྱི་ར་མཐོང་བ་ལ་རྟེན་ནས།ཨ་དང་སྒྲ་ལྡན་དག་གིའང་། །ཞེས་པས།རྣམ་བཅད་ཨེ་
རུ་བསྒྱུར་ལ།ཨུའི་ཡི་གེ་ལ་ཨོའོ། །ཞེས་པས། ག་ལས་ཕྲལ་བའི་ཨ་ཡིག་དེ་ཨོ་རུ་བསྒྱུར་ཞིང༌། ཕ་
རོལ་ཨུ་ཕྱིས་ནས། ཨ་དེ་ག་ལ་མཚམས་སྦྱར་བས། གོ་ཞེས་པ་གྲུབ་ཅིང༌།དེས་ན་མ་ཡཱ་གོ་རས།
ཞེས་པ་འབྱུང་ལ།དེས་ན། མ་ཡཱ་ནི་བདག་ཡིན་ལ། གོ་ནི་བ་ལང་དུ་འཁྲུལ་ཞིང་། རས་ནི་རོ་བྲོ་བ་
ཡིན་པས། བདག་གི་བ་ལང་རོ་བྲོ་བ་ལ་རྨོངས་སུ་འཇུག་ཅིང་གབ་ནས། བསྟན་བྱའི་དོན་མཚམས་
མ་སྦྱར་བའི་དུས་ཀྱི།མེ།ཨ་གས།རས།ཞེས་པའི་མེ་ནི་བདག་ཡིན་ལ།ཨ་གས་ནི་གནོད་པ་ཡིན་
ཞིང་། རས་ནི་རོ་བྲོ་བ་ཡིན་པས།དེས་ན།བདག་གི་གནོད་པའི་རོ་བྲོ་བའི་སེམས་སམ།ཁྱོད་ལ་ཞེ་
སྡང་བའི་སེམས་སྐྱོན་ཤེས་པ་མེད་པ་ལ། བདག་ལ་ཅིའི་སླད་དུ་ཁྲོས་ནས་མིག་དམར་པོར་གྱུར།
282

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དེས་ན་བའི་གནས་ཅུང་ཟད་ཙམ་ཡང་ཡོད་པ་མ་ཡིན་བཞིན་དུ་ཀུན་ཏུ་ཁྲོས་ནས་མིག་དམར་པོར་
སོང་སོང་དུ་ངུ་མ་འདི་ཡིས་ཅི་བྱེད་དེ། དགོས་པ་མེད་དོ། །ཞེས་ཆགས་པས་ཀུན་ཏུ་མྱོས་ནས་མིག་
དམར་པོར་གྱུར་པའི་མཛེས་མ་འགའ་ཞིག་ལ།བཞད་གད་ཀྱི་ཚུལ་སྨྲས་པའོ། །
གཉིས་པ་བསླུ་བྱེད་ཀྱི་དཔེ་ནི། ཀུབ་ཛཱ་བརྟེན་པ་ཁྱོད་ཀྱིས་ནི། །དགའ་བ་ཇི་ལྟར་འཕེལ་
འགྱུར་བ། །འཆི་མེད་བུ་མོ་ཅོ་འདྲི་མ། །མི་མོ་སྤྱད་པ་དེ་ལྟ་མིན། །ཞེས་པས་བསྟན་ཏེ། དེ་ཡང༌།
ཀུབ་ཛཱ་ཞེས་བྱ་བའི་སྒྲ་ནི།གྲོང་ཁྱེར་ག་ནྱའི་བུད་མེད།མཛེས་མ་འགའ་ཞིག་ལའང་འཇུག་པས།དེ་
ཉིད་བརྗོད་པར་འདོད་པ་ལ། ལུས་ཀྱི་དབང་པོ་མ་ཚང་ཞིང༌། གཉའ་སྒུར་བའི་བུད་མེད་འགའ་ཞིག་
ལའང་ཀུབ་ཛ་ཞེས་པའི་སྒྲ་དེ་གྲགས་པས་ཀུ་རེ་དང་ཀྱལ་ཀའི་ཕྱིར་དུ་བུད་མེད་དེ་ཉིད་ཀྱི་རྟོགས་པ་
སྐྱེད་ཅིང་འཁྲུལ་དུ་བཞུག་པར་བྱ་བའི་ཕྱིར་གབ་ནས་སྨྲས་པ་ནི།ཀྭ་ཡེ། མཛེས་ལྡན་ཡིད་འོང་མ
ཀུབ་ཛཱ་ཞེས་བྱ་བ་གྲོགས་སུ་བསྟེན་ཅིང་འཁྱུད་པའི་བདེ་བས ཁྱོད་ཀྱི་ནི། དགའ་བ་ཇི་ལྟར་འཕེལ་
བར་འགྱུར་བ་འདི་ནི། འཆི་མེད་ལྷ་ཡི་བུད་མེད་ལའང་ཅོ་བར་བྱེད་པ།མིའི་བུ་མོ་ལ་ལོངས་སྤྱོད་
པ་ལ། དེ་ལྟ་བུའི་དགའ་བ་འབྱུང་བ་མ་ཡིན་ནོ། །ཞེས་དངོས་སུ་གཉའ་སྒྱུར་མ་ལ་བསྟོད་པ་བཞིན་
བྱས།དོན་ཀ་ནྱའི་བུད་མེད་མཛེས་མ་འགའ་ཞིག་བསྟོད་པའོ། །འདི་དང་གོང་མ་གཉིས་ལ་ཁྱད་པར་
ཅི་ཡོད་ཅེ་ན། གོང་མ་ནི་ཚིག་མཚམས་སྦྱར་ནས།དོན་སྦས་པ་ཡིན་ཏེ།ཁྱོད་ན་ཚ་མེད་ཅེས་པ་ལ།
མཚམས་སྦྱར་ནས། ཁྱོད་ན་ཚ་མེད།ཅེས་བརྗོད་པ་ལྟ་བུའོ། །འོག་མ་ནི་སྒྲ་མཚུངས་པ་ཙམ་ཡིན་ཏེ།
པདྨ་ཞེས་པའི་སྒྲ་ནི།སྐྱེས་བུ་པདྨ་ལ་ཡང་འཇུག་ལ། པདྨ་རང་ཉིད་ལ་ཡང་འཇུག་ཀྱང༌། དངོས་
བསྟན་གྱི་ཚིག་དེས་པདྨ་ཡིན་པ་སྐད་དུ་གབ་ཅིང༌།དོན་སྐྱེས་བུ་པདྨ་བརྗོད་པ་ལྟ་བུ་ཡིན་པས་ཁྱད་
ཤིན་ཆེའོ །
གསུམ་པ་རིམ་པ་བྲལ་བའི་དཔེར་བརྗོད་ནི། ཡུ་བར་འོ་བྱེད་པད་ཅན་གྱིས། །ངང་པ་ཚེར་
མ་རྩུབ་མོ་ཅན། །གཞན་ལ་སྒྲ་སྙན་སྒྲོགས་བྱེད་ཅིང༌། །ལུས་ནི་འདར་བར་བྱེད་ཅེས་མཆུས། །ཞེས་
པས་བསྟན་ཏེ། དེ་ཡང་པདྨ་ཅན་ནི་པདྨའི་ཚལ་ཡིན་པས། དེར་ངང་པའི་ཕྲུ་གུ་གཞོན་ལ་ཡིད་དུ་འོང་
བ་མང་པོ་དག་འཚོགས་ནས། སྒྲ་སྐད་སྙན་པར་སྒྲོགས་པར་བྱེད་ཅིང་། ལུས་ནི་འདར་བའི་གཤོག་
283

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་ཕྲུག་ཕྲུག་ཏུ་བྱེད་ཅིང༌། མཆུས་ཚེར་མ་རྩུབ་མོ་ཅན་གྱི་པདྨའི་ཡུ་བར་བྱེད་དེ། མཆུ་དག་སྦྱོར་
ཞིང༌། ཡེང་ཡེང་དུ་གཡེངས་ནས་གཟབ་པ་དག་ཚོལ་བར་བྱེད། ཅེས་པའོ། །འདི་ནི་ཚིག་སྦྱོར་གྱི་གོ་
རིམ་རྣམས་འཁྲུགས་ནས།གོ་དཀའ་བར་བསྒྲིབས་ནས་ཡོད་པས།རིམ་པ་བྲལ་བའི་གབ་ཚིག་ཅེས་
བྱའོ།།
བཞི་པ་རབ་བཅོམ་གྱི་དཔེ་ནི། བུ་མོ་ཁྱོད་ཀྱི་རྐང་མཛེས་ལ། །རྐང་གདུབ་རྒྱས་པ་སྒྲ་སྙན་
སྒྲོགས། །མངོན་སུམ་ཉིད་དུ་གྱུར་པ་འདི། །བདག་གི་སྲོག་ནི་བརྟན་མ་ཡིན། །ཞེས་པས་བསྟན་ཏེ།
ཀྭ་ཡེ།མཛེས་ལྡན་བུ་མོ་གཞོན་ནུ་མ། ཞེས་བོས་ནས། ཁྱོད་ཀྱི་རྐང་པ་མཛེས་པ་གཉིས་ལ།གསེར་
དངུལ་ལས་བྱས་པའི་རྐང་གདུབ་རྒྱས་པ་སྟེ། མང་པོ་དག་གནས་པས་གོམ་པ་དོར་བ་ན། སིལ་སིལ་
གྱི་སྒྲ་སྐད་སྙན་པ་སྒྲོགས་པ་ནི།རྣ་བ་དང་མིག་གི་མངོན་སུམ་ཉིད་དུ་གྱུར་པའི་སྐབས་འདིར།བདག་
གི་སྲོག་ནི་བརྟན་པ་མ་ཡིན་ཏེ། དངོས་པོ་ཡིད་དུ་འོང་བ་མཐོང་བས་ཆགས་པ་སྐྱེས་ནས། འཆི་བ་ལ་
ཐུག་པ་ཙམ་དུ་གྱུར་། །ཞེས་པའོ །འདིར་རབ་བཅོམ་ཞེས་ཤིན་ཏུ་གོ་དཀའ་བར་ཡོང་དགོས་
དགོས་པ་ལས།འདི་ལྟར་དུ་གོ་སླ་བ་ཅི་ཞེ་ན།འདི་ནི་འགྱུར་གྱི་དབང་གི་གོ་སླ་བར་ཟད་ཀྱི།རྒྱ་སྐད་
ལ་ནི། ཤིན་ཏུ་གོ་དཀའ་བར་ཡོད་། །བོད་སྐད་ལ་གོ་དཀའ་བ་དཔེར་བརྗོད་ན། ཧཱ་ཧཱ་མི་སྒྲོགས་
མཁའ་འགྲོས་མཚན། །རིང་འགྲོ་དབང་འཁྱོག་ལྡན་མ་ཆགས། །འཁྱོག་སྒྲོགས་གང་གཱའི་ཆུར་འཇུག་
སྡིག།བྱ་རོག་འཇོམས་པ་མཐོ་རིགས་འགྲོ། །ཞེས་པ་ལྟ་བུའོ། །
ལྔ་པ་མཐུན་གཟུགས་ཀྱི་དཔེར་བརྗོད་ནི། གང་གི་ཡལ་ག་ཡལ་འདབ་ལ། །མེ་ཏོག་
དམར་པོའི་དོགས་པ་ཅན། །འཁྲི་ཤིང་ཡལ་འདབ་ལྔ་པ་ནི། །སྐྱེད་མོས་ཚལ་འདིར་བདག་གིས་
མཐོང༌། །ཞེས་པས་བསྟན་ཏེ། དེ་ཡང་། དངོས་བསྟན་ཚིག་ལྗོན་ཤིང་ལ་བཀོད་པ་འདི་ཉིད་ཀྱིས་
བསྒྲིབས་ནས་བརྗོད་པ་ནི། གང་གི་ཡལ་ག་སྟེ། ཡན་ལག །ཡལ་འདབ་སྟེ་སོར་རྣམས། སེན་མོ་སྟེ།
མེ་ཏོག་དམར་པོའི་དོགས་པ་ཟླུམ་པ་ཅན་གྱི་འཁྲི་ཤིང་ནི། བུད་མེད་ཡལ་འདབ་ལྔ་པ་སྟེ ལུས་ཀྱི
ཡན་ལག་ལྔ་དང་ལྡན་པའམ། སོར་མོ་ལྔ་དང་ལྡན་ཞིང་དབང་པོ་མ་ཉམས་པ་ནི། དགའ་བའི་སྐྱེད་
མོས་ཚལ་ལམ་ཁང་པ་འདིར་བདག་གིས་མཐོང་བ་མཚར་ཤིན་ཏུ་ཆེའོ།།ཞེས་པའོ། །
284

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ།
དྲུག་པ་རྩུབ་མོའི་དཔེར་བརྗོད་ནི། ལྷ་རྣམས་ལྷ་ཡི་ཁང་པ་རུ །སོ་སོའི་འོད་ཀྱིས་དལ་
བུར་འཁྱམ། །དྲི་བཟང་རྫིང་བུར་མྱོས་བྱས་པ།།དེ་རྣམས་ད་ནི་རྒན་མོ་བཞིན། །ཞེས་པས་བསྟན་ཏེ།
དེ་ཡང༌།ལྷ་དང་ལྷ་ཡི་བུ་མོ་གཞོན་ནུ་མ་རྣམས།ལྷ་ཡི་གཞལ་ཡས་ཁང་གསེར་གྱི་ཁང་པ་རྩེགས་པ་རུ
རང་རང་སོ་སོའི་འོད་ཀྱི་མཛེས་ཤིང༌།ཅི་དགའ་བས་ཏེ། དལ་བུར་འཁྱམ་ལ། དེ་ཉིད་དྲི་བཟང་དང་
ལྡན་པའི་ལྷ་ཡི་ཁྲུས་ཀྱི་རྫིང་བུར་ཞུགས་ནས་དགའ་བས་མྱོས་པར་བྱས་པ་དེ་རྣམས། ད་ནི། རྒན་མོ་
ཆང་གིས་བཟི་བ་བཞིན་དུ་ཉོབ་ཉོབ་དུ་མི་མཛེས་པར་གྱུར་ཞེས་པའོ། །འདིར་སུ་རཱ་ཞེས་པ་ཆང་མ་
དང་ལྷ་གཉིས་ཀ་ལ་འཇུག་པས བརྗོད་འདོད་ཆང་མ་བརྗོད་པར་འདོད་ཀྱང་།ལྷ་རུ་འཁྲུལ་པ་སྐྱེད་
དེ་གབ་པའོ། །དེས་ན། སུ་རཱ་ཞེས་ཆང་མ་ལ་ཤིན་ཏུ་གྲགས་པ་མ་ཡིན་ཡང༌། སྒྲ་མདོའི་བཤད་པས་
སྒྲ་སྒྲུབ་བྱ་རུང་གི །མཚན་ཉིད་ཡོད་པ་ཙམ་གྱི་ངེས་ཚིག་དང་ལྡན་པ་ཡིན་པས བྱིང་དོན་ལ་རྩུབ
མོའི་གབ་ཚིག་ཅེས་བྱའོ །དེ་ལ་སྒྲ་སྒྲུབ་བྱ་རུང་དུ་ཇི་ལྟར་ཡོད་ན། དང་པོ་སུ་ར་ཞེས་གནས་པ་ལ
ཀ་ལཱ་པ་ལས། བྱེད་པའི་དོན་ལ་ཨིན་ཏེ་ཀཱ་རི་ཏོའོ །ཞེས་པས། ཨིན་ཡི་རྐྱེན་སྦྱར་བར་བྱ་ལ། ཙནྡྲ་
པའི་བྱིངས་ཀྱི་གླེགས་བམ་། སུབ་ལས་བྱིངས་དོན་ལ་མང་པོར་འདོད་པ་བཞིན་འོང་ངོ༌། ། ཞེས་
པས་ཎི་ཙིའི་རྐྱེན་། །དེ་ནས་ཀཱ་ལཱ་པ་ལས། ཨིན་ལ་རྟགས་ཡི་གེ་གཅིག་མ་ཡིན་པའི་མཐ
དབྱངས་ལ་སོགས་པ་དབྱིའོ །ཞེས་པ་དང༌།ཙནྡྲ་པ་ལས། འདོད་པ་བཞིན་དུ་འགྱུར་ཞེས་པས།སུ་
རའི་ར་ལས་བྲལ་བའི་ཨ་ཡིག་དབྱིའོ། །དེ་ནས། ཀ་ལཱ་པ་ལས། ཙ་སོགས་རྣམས་ལས་ཨཙའོ། །
ཞེས་པ་དང༌།ཙནྡྲ་པ་ལས།བྱེད་པ་པོ་ལ།ཀྵུས་དང༌།ཏྲི་ཙ་དང་།ཨཙའོ །ཞེས་པས་མཐར་ཨཙའོ།།
ཙ་རྗེས་འབྲེལ་ཡིན་པས་ཕྱིས་ནས་ཨ་འཇོག་གོ།ཀ་ལཱ་པ་ལས། ཀཱ་རི་ཏའི་ཨམ་ཨཊ་བི་ཀ་ར་ཎ་མ་
ཡིན་པ་ལའོ །ཞེས་པ་དང་ཙནྡྲ་པ་ལས། བྱེད་པ་ལ། ཎེས་དང༌། ཏཙ་དང་། ཨཙའ། ཞེས་པས་
མཐར་ཨཙའ། ཙ་རྗེས་འབྲེལ་ཡིན་པས་ཕྲལ་ནས་ཨ་འཇོག་གོ། །ཀ་ལཱ་པ་ལས། ཀ་ར་ཏ་འ་ཨམ་
ཨཊ་བ་ཀ་ར་ཎ་མ་ཡིན་པ་ལའང་། ཞེས་པ་དང༌།ཙནྡྲ་པ་ལས། ཎཱི་ཨིཊ་མ་ཡིན་པ་ལས་སོ །ཞེས་
པས།གོང་གི་ཨིན་དང་ཎིཙ་དབྱིའོ། །གསལ་བྱེད་དབྱངས་མེད་པ་ཕ་རོལ་གྱི་ཡི་གེར་དྲང་། །ཞེས་
པས་ཨཙའི་ཨ་དེ་ཉིད་སུ་རའི་ར་ལ་སྦྱར་བས། སུ་ར་ཞེས་པ་འགྲུབ་ལ། དེ་མོ་རྟགས་སུ་བྱེད་པ་ལ།
285

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཀ་ལཱ་པ་ལས།བུད་མེད་ལ་ཨ་ལས་ཨཱཔའོ། །ཞེས་པ་དང༌།ཙནྡྲ་པ་ལས བྱེད་པ་པོ་ལ་ཨཛ་སོགས་
དང་ཨཏ་ལས་སོ །ཞེས་པས་ཌཱ་བའོ། །འདིའི་ཌ་དང་པོ་དང༌། གོང་གི་ཨཱས་ཀྱི་ས་རྣམས་རྗེས་
འབྲེལ་ཡིན་པས་འཕྱིད་དོ། །ཀ་ལཱ་པ་ལས། མཚུངས་པ་དྲྭ་ཞེས་པས སུ་རཱའི་ར་ལས་ཕྲལ་བའི་ཨ་
དེ་ཉིད་རིང་པོར་འགྱུར་ཞིང་། ཕ་རོལ་གྱི་ཡིག་ཕྱིས་ནས་མཚམས་སྦྱར་བས སུ་ར་ཞེས་པ་འགྲུབ་ལ
དེ་ནི་ཆང་བྱེད་པ་ལ་འཇུག་པས། ཆང་མའི་སྒྲ་སྦྱར་རུང་ཡོད་པའོ། །འདིར་སྒྲ་སྒྲུབ་འདི་ལྟ་བུས་ཅི་
ཞིག་བྱ་མི་གོ་བས་སོ། །སྙམ་ན། འདི་ལྟ་བུ་དགོས་པར་སྔར་བསྟན་ཟིན་མོད།འོན་ཀྱང་ཐོས་པ་ཆུང་
ངུས་ངོམ་དེ་ཁྱེད་དག་ལ།རིག་པ་འདི་ལྟ་བུ་ཡང༌།བསླབ་དགོས་སོ་ཞེས་འདོམས་པར་བསྟན་པའོ།།
བདུན་པ་གྲངས་ཀྱི་དཔེར་བརྗོད་ནི། སྣ་ལྡན་དབུས་ན་གསལ་བྱེད་བཞིས། །།ཡོངས་སུ་
རྣམ་པར་བརྒྱན་པ་ཡི། །གྲོང་ཁྱེར་འགའ་ཡོད་གང་ཞིག་ན། །མི་བདག་ཡིག་བརྒྱད་མིང་ཅན་ཡོད། །
ཅེས་པས་བསྟན་ཏེ དེ་ཡང་། ཀ་ལཱ་པ་ལས ང་ཉ་ན་མ་རྣམས་རྗེས་སུ་སྣ་ལྡན་ནོ། །ཞེས་བཤད་
པས དེས་ན་སྣ་ལྡན་གྱི་ཡི་གེ་ཉ་ཡིག་དབུས་ན་གནས་ཤིང༌། གསལ་བྱེད་ཀྱི་ཡི་གེ། ཀ་ཙ་པུ་རཱི་
བཞིས་མཐའ་མ་ནས་ཡོངས་སུ་རྣམ་པར་རྒྱན་པའི་གྲོང་ཁྱེར།ཀཉྩ་སུ་རི་ཞེས་བྱ་བ་ལྷ་ཡི་གྲོང་ལས་
ཕུལ་དུ་བྱུང་བ་འགའ་ཞིག་ཡོད་ཅིང་། དེ་ལྟ་བུའི་གྲོང་འགའ་ཞིག་ཕུལ་དུ་བྱུང་བ་དེ་ན། མི་བདག་ཡི
གེ་བརྒྱད་ཀྱི་མིང་འཛིན་པའི་རྒྱལ་པོ་ཆེན་པོ་དག་ཡོད་དེ་འམ། གང་ཞེ་ན།ཀཉྩ་སུ་རའི་རྒྱལ་པོ།སླ་
བ་ཞེས་བྱའོ། །དེ་ལ་ཡི་གེ་བརྒྱད་ཇི་ལྟར་དུ་ཡོད་ན།ཀཉྩ་སུ་རཱི་སླ་ཝ་ཞེས་པ་ལ་གསལ་བྱེད་ཀྱི་ཡི་གེ་
བརྒྱ་ཡོད་པས་སོ། །འདིར་དཔང་ལོ་ཆེན་པོས་ནི། ཡི་གེ་བརྒྱད་ཀྱི་ངོས་འཛིན་ཀྱང་མ་མཛད་པར་
ཟོལ་གྱིས་བཞག་ལ། ཡི་གེ་བརྒྱད་ཀྱི་ངོས་འཛིན་ལ། ཀ་དང༌། ཉ་དང་། ཙ་དང༌། ཙའི་སྲོག་གི་ཨ་
དང༌། ས་དང༌།སྲོག་གི་ཨུ་དང༌།ར་དང༌།སྲོག་གི་ཨི་དང༌།བརྒྱད་ཏུ་བྱས་ནས།སླ་ཝ་མ་གྲངས་ལ།
དེ་ལྟ་ན། དེ་ཉིད་ལ། གྲངས་མང་པ་དང༌། ཉུང་བའི་སྐྱོན་གཉིས་ཀ་ཡོད་དེ། དེ་ཡང་། ཙ་དང་། ས་
དང༌། རའི་སྲོག་ཀྱང་བགྲངས་ན། ཀའི་སྲོག་ཀྱང་ཅིའི་ཕྱིར་མི་བགྲང༌།བགྲངས་ན་ནི་མང་བའི་སྐྱོན་
ཡོད་ལ། མ་བགྲངས་ན་ནི། གཞན་རྣམས་ཀྱི་སྲོག་ཀྱང་མི་བགྲང་དགོས་པས་ཉུང་པའི་སྐྱོན་ཡོད་དེ།
དེས་ན་ཁོ་བོའི་ངོས་འཛིན་ལུགས་ནི། ཡིན་ལུགས་རྟོགས་ནས་སྨྲས་པ་ཡིན། ཊཱིཀ་བྱེད་འགའ་ཞིག་
286

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འདི་འདྲ་བའི་སྐབས་སུ་རང་གི་ལེགས་བཤད་ཞིག་ཙམ་བརྗོད་པ་ལས། སྔོན་རབས་པའི་མཁས་པ་
རྣམས།སུན་འབྱིན་པའི་ཚིག་ཉམས་མང་པོ་འདོན་ཞིང་། རང་ལ་ཆེ་བསྟོད་བྱེད་པར་སྣང་སྟེ། ཁོ་བོ་
ནི་དེ་རྣམས་ཀྱི་བཀའ་དྲིན་ལས་རྙེད་པས།སྨོད་ཚིག་མི་འདོན་གྱི་སྟེང་། ཤིན་གུས་པར་བྱེད་། །
གཞན་ཡང༌། འདིར་མདོག་བརྒྱད་མིང་ཅན་ཡོད།ཅེས་ཤོང་འགྱུར་ལ་ཡོད་ལ། སྔོན་རབས་ཀྱི་
ཚིགས་འགྲེལ་རྣམས་ལས་ཀྱང་དེ་ལྟར་དུ་བཤད་མོད།འོན་ཀྱང་དེ་མ་ཡིན་། ཡི་གེའི་སྐད་དོད་ལ།
ཝརྞ་ཞེས་པ་ཡོད་དེ།སྐབས་ཀྱི་དབང་གིས་མདོག་ལའང་འཇུག་མོད།འོན་ཀྱང་སྐབས་འདིར་ཡི་གེ་
ལ་འཇུག་དགོས་།དེ་ལྟ་བུ་མ་ཡིན་ན་བརྗོད་བྱའི་དོན་དང་འགལ་བར་འགྱུར་བས་སོ། །དཔེར་ན།
གོ་སྒྲ་དོན་དགུ་ལ་འཇུག་ཀྱང་། བ་ལང་ལ་འཇུག་པའི་སྐབས་སུ། ངག་ཏུ་བསྒྱུར་ན་བརྗོད་བྱའི་དོན་
ཕྱིན་ཅི་ལོག་ཏུ་འགྱུར་བ་བཞིན་། །ཡང༌། ཁྱེད་དག་གལ་ཏེ་ཝརྞའི་སྒྲ་མདོག་དང་ཡི་གེ་གཉིས་ལ་
མཉམ་ཉིད་དུ་འཇུག་པས།གང་དུ་བརྗོད་ཀྱང་འགལ་བ་མེད་སྙམ་ན། སྔར་དུ་ལན་བཏབ་ཟིན་མོད།
ད་དུང་ཡང་གསལ་བར་ལན་གདབ་ཀྱིས། ཉན་པར་བྱོས་ཤིག །འོ་ན་ཁྱེད་རང་གི་ལུས་ལ། གསེར་
གྱི་སྐད་དོད་སུ་ཝརྞ་ཞེས་པ་ཡོད་པས སུ་ནི་བཟང་པོ་ཡིན་ལ། ཝརྞ་ནི་མདོག་གམ་ཡི་གེ་ཡིན་པས།
མདོག་བཟང་ཞེས་བསྒྱུར་བ་ལ་སྐྱོན་མེད་མོད། ཡི་གེ་བཟང་པོ་ཞེས་བསྒྱུར་ན་མ་རུང་། ཁྱོད་ཀྱིས་
ལན་ཐོབ་ཅིག །དེས་ན་བསྟན་བཅོས་མངོན་རྟོགས་རྒྱན་གྱི་མཚན་བཟང་པོ་སུམ་ཅུ་རྩ་གཉིས་ཀྱི་
སྐབས་ཀྱི པགས་པ་གསེར་མདོག་པགས་པ་སྲབ་པ་དང་། །ཞེས་པའི་སྐབས་སུ་ཡང༌པགས་པ་
མདོག་བཟང་སུ་བསྒྱུར་རྒྱུ་ཡིན་པ་ལས། པགས་པ་གསེར་མདོག་ཏུ་བསྒྱུར་ན་ནོར་བས།དོན་ལ་
བརྟགས་ནས་བསྒྱུར་དགོས་སོ། །
བརྒྱད་པ་རབ་བརྟགས་ཀྱི་གབ་ཚིག་གི་དཔེར་བརྗོད་ནི། ཚིག་རྣམས་རབ་ཏུ་འཁྲུལ་པ་
དང་། །མགོ་བོ་དུད་ཅིང་མིག་དམན་པ། །འདུག་ཀྱང་འདིར་ལྡན་བདག་ལ་ནི། །རྒན་མོ་རྗེས་སུ་མི་
རྩེ་འམ། །ཞེས་པས་བསྟན་། དེ་ཡང༌། སློང་མོ་བ་འགའ་ཞིག་ཕྱུག་པོ་ནོར་སློང་བའི་སྤྱོད་ཚུལ་
རྣམས། འདོད་ལྡན་འགའ་ཞིག་གིས། རྒན་མོ་ཞིག་ལ་ཀུ་རེ་བྱེད་པར་སྒྲོ་བཏགས་ནས། འཁྲུལ་དུ་
འཇུག་པ་ནི། སྦྱིན་པ་པོ་ལ་ཞུམ་པའི་དབང་གིས་སློང་མོ་པ་སེམས་འཕྱང་མོ་ཉུག་ཏུ་གྱུར་ནས། སློང་
287

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བའི་ཚིག་རྣམས། འཁྲགས་ཁྲུགས་སུ་རབ་ཏུ་སྨྲ་ཞིང༌། འཁྲུལ་བར་གྱུར་པ་ལ། ཆགས་ལྡན་འགའ་
ཞིག་ཆགས་པའི་དབང་གིས་དེ་ལྟར་སྨྲ་བར་འཁྲུལ་དུ་འཇུག་པ་སྟེ། རྨོངས་སུ་འཇུག་པ་དང༌། དེ་
བཞིན་དུ་མགོ་བོ་དུད་པ་ནི་ཕྱུག་མགུ་བའི་ཆེད་ཡིན་པ་ལ།ཆགས་ལྡན་དགའ་མ་མགུ་བའི་ཆེད་དུ།
དེ་ལྟར་བྱེད་པ་འཁྲུལ་དུ་འཇུག་པ་དང༌། དབུལ་པོ་ནོར་དང་མི་ལྡན་པ། མིག་དམན་པ་སྟེ། མིག་
དཔངས་དམའ་བ་ཡིན་ལ།འདོད་ལྡན་ཆགས་པས་ཉེན་པས།བུ་མོ་ལ་མིག་དམན་པ་སྟེ།ཟུམ་ཟུམ་
པའི་ཚུལ་གྱི་བལྟ་བར་འཁྲུལ་དུ་འཇུག་པ་དང༌། ས་ལ་འདུག་ཀྱང་སྐྲག་པས་འདར་བ་དང་ལྡན་པ་
དབུལ་པོ་བདག་ལ་ནི། ཕུན་ཚོགས་ཅན་ཁྱོད་མི་བརྩེ་འམ། ཞེས་པ་ལྟ་བུ་ཡིན་པ་ལ།བདག་ས་ལ་
འདུག་ཀྱང་ཆགས་པ་རྒྱས་པས བ་སྤུ་ལངས་ནས་ལུས་ནས་འདར་བ་དང་ལྡན་པ་དག་ལ་ནི། རྒན་
མོ་སྟེ།བུ་མོ་ཁྱོད་རྗེས་སུ་མི་བརྩེ་འམ། ཞེས་སྒྲོ་བཏགས་ནས་འཁྲུལ་དུ་འཇུག་པའོ། །རྒན་མོ་དང་
ཕུན་ཚོགས་ཀྱི་སྐད་འདོད་ལ། བྲྀ་ཏའི་སྒྲ་ཡོད་པ་དེས་ན་འདི་ནི་ཆགས་ལྡན་གྱི་སྐྱེ་བོ་ལ་ཚིག་འཁྲུལ
བ་སོགས།སློང་བ་པོ་དང་འདྲ་བར་ཡོད་པས། དེ་ལ་སྒྲོ་བཏགས་ནས་རྨོངས་སུ་འཇུག་ཅིང་དོན་དེ་
གབ་པས་ན།རབ་བརྟགས་ཀྱི་གབ་ཚིག་ཅེས་བྱའོ། །
དགུ་པ་མིང་དུ་འདུས་པའི་དཔེར་བརྗོད་ནི། མིག་མི་བརྟན་པས་ས་ལྡན་འགའ། །དང་པོ་
རཱ་ཛ་ཞེས་པ་སྒྲོགས། །ས་ན་ཏ་ན་ཡང་སྟེ་འདི། །རྒྱལ་པོ་མ་ཡིན་ཁྱབ་འཇུག་མིན། །ཞེས་པས་
བསྟན་ཏེ། དེ་ཡང་། ཀྱེ། མིག་ཟུར་གཡས་གཡོན་དུ་གཡོ་ཞིང་ལྟ་བས་མིག་མི་བརྟན་ལ་ཞེས་བོས་
ནས། ས་ལྡན་ཏེ། ས་གཞི་དང་ལྡན་པས་སའི་བདག་པོའམ། ས་ལ་ཡོད་པའོ། །དེ་ལྟ་བུའི་ས་ལྡན་དེ་
ནི་མིང་བརྟགས་ན་སྐབས་ཀྱི་དབང་གིས། རྒྱལ་པོ་དང་ཤིང་སྡོང་དང༌། ཁྱབ་འཇུག་སོགས་དོན་
འགའ་ཞིག་སྟེ། མང་པོ་ལ་འཇུག་པ་ལས། དང་པོ་སྟེ། ཐོག་མར། རཱ་ཛ་ཞེས་པ་ཤིང་གི་རྒྱལ་པོ་ལ།
ས་ལྡན་ཞེས་མིང་བཏགས་ཤིང་སྒྲོ་བཏགས་ཏེ། ས་ནཱ་ཏ་ན། ཞེས་པའི་ས་ནི་བཅད་པ་ཡིན་ལ།ནཱ་ནི་
དགའ་བ་གཉིས་སུ་འཐུད་པ་ཡིན་པས། དགག་པ་དང་པོས་ནི་མ་ཡིན་པ་བསྟན་ལ། ཕྱི་མས་ཡིན་པ་
བསྟན་པས། མ་ཡིན་མིན་ཞེས་བསྟན་ལ། ཏ་ན་རྒྱས་པ་ཡིན་པས། དེས་ན། ས་ལྡན་ཤིང་ནི་ལོ་མ་
དང༌། འདབ་མ་རྒྱས་པ་མ་ཡིན་པའང་མིན་པ་དང་བཅས་པ་ཡང་མིན་ཏེ དེས་ན་ས་ལྡན་ཞེས་བྱ་
288

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བའི་སྒྲ་འདི། སྐབས་འདིར། རྒྱལ་པོ་ལ་འཇུག་པ་ཡང་མ་ཡིན། ཁྱབ་འཇུག་ལ་འཇུག་པ་ཡང་མ་
ཡིན་ནོ །ཞེས་མིང་གཅིག་ཉིད་དོན་སྣ་ཚོགས་ལ་བཏགས་ནས་འཇུག་པ་ལ།མིང་གཅིག་ཏུ་བསྡུས་
ཏེ་བསྟན་པས་མིང་དུ་འདུས་པའི་གབ་ཚིག་ཅེས་བྱའོ།
བཅུ་པ་སྒྲིབས་པའི་གབ་ཚིག་གི་དཔེར་བརྗོད་ནི། རྫས་བྲལ་མི་ནི་བཏང་བྱས་ནས། །ནོར་
ལྡན་རྣམས་ཅན་བསྒྲོད་པ་གང༌། །སྣ་ཚོགས་སྐྱོག་རྒྱས་འཇིག་རྟེན་འགུགས། །གཟུང་དཀའ་སྨད་
འཚོང་མ་ཡིན་། །ཞེས་པས་སྟོན་སྟེ། དེ་ཡང་རྫས་དང་བྲལ་བའི་མི་དབུལ་པོ་ནི། བློས་བཏང་ཞིང་
དོར་བར་བྱས་ནས་ནོར་ལྡན་གྱི་སྐྱེ་བོ་རྣམས་ཀྱི་མདུན་དུ་བསྒྲོད་ཅིང་འགྲོ་བ་གང་ཡིན་པ་དེ་ནི། སྣ་
ཚོགས་པའི་སྐྱོག་སྟེ ཐབས་རྒྱས་འཇིག་རྟེན་པ་རྣམས་ཀྱི་ཡིད་རང་དབང་དབང་མེད་དུ་འགུགས་
པར་བྱེད་པ་ཡིན་ལ། དེ་ཡང་སྐྱེ་བོ་རྣམས་ཀྱི་ཡིད་བརྟན་དུ། གཟུང་བར་དཀའ་ཞིང་བཟློག་པར་
དཀའ་བ་འདི་ནི་སྨད་འཚོང་མ་ཡིན་ནོ་ཞེས།སྨད་འཚོང་མ་ལ་གྲགས་པའི་ཆོས་དེ་རྣམས་ཀྱི་དཔལ་
ལམ།ཕུན་ཚོགས་བརྗོད་པར་འདོད་པས་ན།བསྒྲིབས་པའི་སྦས་པའི་གབ་ཚིག་ཅེས་བྱའོ།།
བཅུ་གཅིག་པ་མཐུན་པའི་སྒྲ་ཡི་གབ་ཚིག་གི་དཔེར་བརྗོད་། ཁྱོད་ཀྱི་ས་མིན་མིང་མཐུན་
གང་། །རབ་གྱུར་སྐྲ་མིང་ཅན་ལས་རྒྱལ། །དེ་ཡིས་དེང་བདག་མཆོག་ཏུ་ནི། །སྲེད་ལྡན་བྱེད་དོ་སྙན་
སྒྲོགས་མ། །ཞེས་པས་བསྟན་ཏེ། དེ་ཡང་ཀྱེ་ངག་སྙན་པར་སྒྲོགས་པའི་མཛེས་མ་ཁྱོད་ཉོན་ཅིག །
སྒྲུགས་མ།
ཁྱོད་ཀྱི་ས་མིན་ཏེ།དྷ་རཱ་ནི། འཛིན་མ་སྟེ་ས་ཡིན་ལ། དེ་ཨ་ཡིག་གིས་བཀག་པས་ཨ་དྷ་རཱ་ནི། ས་
མིན་།དེ་དང་མིང་མཐུན་པར་མཆུ་སྡེ་འདིའི་མིང་ལ་ཨ་དྷ་རཱ་ཞེས་པ་ཡིན་ནོ།།པྲ་ཞེས་པ་རབ་དང་།བཱ་
ལ་ཞེས་པ་སྐྲ་སྟེ། བསྡུས་ན་རབ་གྱུར་སྐྲ། ཞེས་པའོ །དེ་ཡི་ཡང་མིང་ཅན་བྱེ་རུ་སྟེ།པྲ་བཱ་ལ་ཞེས་པ་
བྱེ་རུའི་མིང་ཡང་ཡིན་ནོ། །མཆུ་ཡི་དམར་བ་དེ་བྱེ་རུའི་དམར་བ་ལས་ཀྱང་རྒྱལ་བར་བྱས་པ་དེ་ཡིས།
དེ་རིང་ཉིད་དུ་བདག་ཡིད་མཆོག་ཏུ་སྲེད་པས་འདོད་ཆགས་དང་ལྡན་པར་བྱེད་དོ། །ཞེས་མཆུའི་
དམར་བ་བྱེ་རུ་དང་འདྲ་བ་དེ་བརྗོད་པར་འདོད་པ་ཡིན་པ་ལ། ས་མིན་མིང་མཐུན་ཞེས་སོགས་ཀྱིས་
འཁྲུལ་དུ་བཅུག་ནས་གབ་པས་ན།མཐུན་པའི་གབ་ཚིག་ཅེས་བྱའོ།།
བཅུ་གཉིས་པ་རྨོངས་པའི་དཔེར་བརྗོད་པ་ནི། འདོད་ལྡན་དག་ནི་མལ་སྟན་ལ། །ཁྲོ་བས་
289

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱིར་ལྡོག་ཉལ་བར་གྱུར། །ཆགས་པས་བཞིན་ཉིད་ཉལ་ཏེ། །དལ་བུ་ཡིས་ནི་ཁ་དག་སྦྱར། །ཞེས་
པས་བསྟན་ཏེ། དེ་ཡང་། འདོད་ལྡན་དང༌། འདོད་ལྡན་མ་དག་ནི། འཁྲིག་པའི་བྱ་བ་རྩོམ་པའི་ཚེ།
མལ་སྟན་དང་གོས་དག་ལ། འདི་གཉིས་ཀྱིས་བདག་གཉིས་ཀྱི་བྱ་བ་སྒྲུབ་པའི་འགལ་རྐྱེན་བྱས་སོ། །
ཞེས་ཁྲོ་བས་དེ་ཉིད་ལ་ཁ་ཕྱིར་ལོག་སྟེ། རྒྱབ་བསྟན་ནས་ཉལ་བར་གྱུར་ལ སླར་ཡང་། ཆགས་པ་
དྲག་པོ་རྒྱས་པར་སྔར་གྱི་མལ་སྟན་ལ་རྒྱབ་བསྟན་ལ་ཉལ་བ་དེ་བཞིན་དུ་ཉལ་ཏེ། དལ་བུ་ཡིས་ནི་ཁ་
དག་སྦྱར་ནས་ཙུམ་པ་བྱེད་ཅེས་པའོ །འདིར་ཕྱིར་ལྡོག་སྟེ་ཉལ་ཞེས་པས་རྨོངས་སུ་བཅུག་ནས། ཇི་
ལྟར་མཆུ་སྦྱོར་སྙམ་དུ་འགལ་བར་སེམས་པའོ། །དོན་ལ་ནི་ཁ་སྤྲད་ནས་ཉལ་བ་ཉིད་ཡིན་པས་
འགལ་བ་མེད་མོད།འོན་ཀྱང་དེ་ཙམ་གྱི་འཁྲུལ་གཞིས་རྨོངས་སུ་བཅུག་པས།རྨོངས་པའི་གབ་ཚིག་
ཅེས་བྱའོ །
བཅུ་གསུམ་པ་ཡོངས་འཕྲོགས་ཀྱི་དཔེར་བརྗོད་ནི། བྱ་རྒྱལ་ཟས་སྐྱེས་དགྲ་ཡིས་ནི། །བླ་
མའི་འོད་ཀྱིས་བཅོམ་སྐྱེ་བོ།།ཁ་འཇོམས་གྲོགས་མིན་འཛིན་པ་ཡི། །ཁྱབ་པའི་མཁའ་ལ་མངོན་པར་
དགའ། །ཞེས་པས་བསྟན་ཏེ། དེ་ཡང༌། བྱ་རྒྱལ་ནི་ནམ་མཁའ་ལྡིང་སྟེ་ཁྱུང་ཡིན་ལ།དེས་སྔོན་གྱི་
དུས་སུ་རྒྱ་མཚོ་བསྲུབས་པ་ལས་བྱུང་བའི་བདུད་རྩི་འཕྲོགས་པར་གྲགས་ལ།དེ་ལྟ་བུའི་བདུད་རྩི་དེ།
ལྷ་དབང་བརྒྱ་བྱིན་གྱིས་ཟོས་པས།བདུད་རྩི་ཟས་ཞེས་ལྷ་དབང་ལ་གྲགས་ལ། དེ་ལས་སྐྱེས་པའི་བུ་
1་དག་ཀར་ཆ་
ནི་སྲིད་སྒྲུབ་ཡིན་ཞིང་། དེའི་དགྲ་ཀར་ཎ་ཡིན་ལ། དེའི་བླ་མ་ནི་ཉི་མ་ཡིན་ཞིང༌། དེའི་འོད་ཀྱིས་
བཅོམ་པ་སྟེ། ཚད་པས་གདུངས་པའི་སྐྱེ་བོ་རྣམས་ནི། ཁ་བ་འཇོམས་པ་ནི་མེ་ཡིན་ལ།མེའི་གྲོགས་
མིན་པ་ནི་ཆུ་ཡིན་ལ། ཆུ་དེ་འཛིན་པའི་སྤྲིན་གསར་པ་ཡིས། ཁྱབ་པའི་མཁའ་ལ་མངོན་པར་དགའ་
ཞིང་དང་བར་བྱེད་ཅེས་པའོ །འདིར་བྱ་རྒྱལ་ནི་ཁྱུང་དང༌།བདུད་རྩི་ཟས་ཅན་ནི་ལྷ་དབང་ལ་སྐབས་
སྟོབས་ཀྱིས་གོ་དགོས་སོ། །འདིར་རྐང་པ་སྔ་མ་སྔ་མའི་བརྗོད་བྱའི་དོན་རྣམས། ཕྱི་མ་ཕྱི་མས་
འཕྲོགས་པ་ལྟ་བུའི་ཚུལ་དུ་གབ་ནས།འཕྲོགས་པའི་གབ་ཚིག་ཅེས་བྱའོ
བཅུ་བཞི་པ་གཅིག་སྒྲིབས་པའི་གབ་ཚིག་ནི། ནམ་ཡང་མཚོན་དང་བུད་མེད་ཀྱི། །ནུ་མའི་
དཀྱིལ་འཁོར་ལ་མ་རེག །མི་མ་ཡིན་པ་འགའ་ཞིག་གི། །ལག་ནི་འབྲས་མེད་ཡིན་ནོ་ལོ། །ཞེས་པས་
290

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྟན་།དེ་ཡང་། སྤྱིར་ལག་པའི་བྱ་བ་མཚོན་ཆ་ལ་རེག་ནས་གཡུལ་དུ་འཇུག་པ་དང༌། བུད་མེད་
ཀྱི་ནུ་མའི་དཀྱིལ་འཁོར་ལ་མ་རེག་ནས་འཁྲིག་པའི་བདེ་བ་སྤྱོད་པར་འདོད་པ་ཡིན་པ་ལས།མི་མ་
ཡིན་པ་ཟ་འགའ་ཞིག་ལག་པར་གྲགས་པའི་ཤིང་ཨ་རཎྜ་ཞེས་བྱ་བ་ནི། དུས་ནམ་ཡང་མཚོན་དང་
བུད་མེད་ཀྱི་ནུ་མའི་དཀྱིལ་འཁོར་ལ་མ་རེག་པས་འབྲས་བུ་མེད་པ་ཡིན་ནོ་ལོ། །འདིའི་བརྗོད་པར་
འདོད་པའི་དོན་ནི། དྲི་ཟའི་ལག་པའི་མིང་ཅན། ཤིང་ཨེ་རཎྜ་ཞེས་བྱ་བ་ཡིན་ནོ། །དཔང་ལོ་ཆེན་
པོས་ནི། ཨེ་རཎྜ་ནི་ཆུ་ཤིང་དུ་བསྒྱུར་ཀྱང་མ་ཡིན་ནམ་སྙམ་སྟེ།གལ་ཏེ་ཡིན་ན་འོག་ཏུ་སྐྱོན་བཅུ་
འཆད་པའི་སྐབས་ཀྱི་འཇིག་རྟེན་དང་འགལ་བར།ཨེ་རཎྜ་སྙིང་པོ་ལྕི།ཞེས་ཡོད་པ་།ཤོང་སྟོན་
མཁས་པའི་དབང་པོས་ཆུ་ཤིང་དུ་བསྒྱུར་བར་རིགས་པ་ལས་མ་བསྒྱུར་པའི་ཕྱིར་དང༌།རྒྱ་གར་ཤར་
ཕྱོགས་ཀྱི་པཎ་ཆེན་ནགས་ཀྱི་རིན་ཆེན་གྱིས་གསུང་ལ། ཨ་རཎྜ་ཆུ་ཤིང་སྙིང་མིན་ཞེས། ཁོ་བོས་
དངོས་སུ་ཐོས་པས་ཆུ་ཤིང་མ་ཡིན་ཡང༌། ཆུ་ཤིང་དང་འདྲ་བར་གཅིག་ཡོད་པ་ཡིན་ནམ་སྙམ་མོ །
འདིར་རྟེན་མི་མ་ཡིན་པ་དྲི་ཟ་གབ་སྟེ།རྟེན་པ་ལག་པ་ལ་གབ་པར། གསལ་བར་བྱས་པས།གཅིག་
བསྒྲིབས་པའི་གབ་ཚིག་ཅེས་བྱའོ། །
བཅོ་ལྔ་པ་གཉིས་ཀ་བསྒྲིབས་པའི་གབ་ཚིག་ནི། སུ་ཞིག་གང་དང་འགྲོགས་པ་ཡིས །བྱ་
བ་ཐམས་ཅད་ཉེ་བར་ནི། །ཐོབ་ཅིང་ཟས་ཀྱི་དུས་དག་ཏུ། །གལ་ཏེ་མཐོང་ན་འདོར་བར་བྱེད། །ཅེས་
པས་བསྟན་ཏེ དེ་ཡང་མགོ་བོ་ལ་སྐྱེས་པའི་སྐྲ་ལོ་སུ་ཞིག །མགོ་བོ་གང་དང་ལྷན་ཅིག་ཏུ་འགྲོགས་
པའི་ཐབས། ཁྲུས་དང༌། འབྲུ་མར་འབྱུག་པ་དང༌། སྐྲ་ཤད་ཀྱིས་བཤད་པ་ལ་སོགས་པའི་བྱ་བ་
ཐམས་ཅད་བར་ཐབ་ཅིང་། བརྩེ་གདུང་བྱེད་ལ། ཟས་ཀྱི་དུས་དག་ཏུ་སྐྲ་ཉག་མ་གཅིག་ཙམ་ཡང་
གལ་ཏེ་ཟས་ཀྱི་སྐྱིལ་དུ་འདུག་པ་མཐོང་ན་རྒྱང་དུ་འདོར་བར་བྱེད་དོ། །ཞེས་པའི་བརྗོད་པར་འདོད་
པའི་དོན་ནི་མགོ་དང་སྐྲ་གཉིས་ཡིན་ལ དེ་གཉིས་གང་དང་སུ་ཞིག །ཅེས་པས་སྒྲིབས་ནས་བརྗོད
པས།རྟེན་དང་བརྟེན་པ་གཉིས་ཀ་བསྒྲིབས་པས་ན།གཉིས་ཀ་བསྒྲིབས་པའི་གབ་ཚིག་ཅེས་བྱའོ།11
བཅུ་དྲུག་པ་ཡོངས་སུ་འདྲེས་པའི་གབ་ཚིག་ལ།དཔེར་བརྗོད་དང་། མིང་འདོགས་དང་།
གཞན་ཡང་བསྡུས་ཏེ་བསྟན་པའོ། །དང་པོ་ནི། ཧ་ཡ་གཱ་ཛ་བྷ་ཊ་ཅན། །སྡེ་འདི་གལ་ཏེ་མ་རྒྱལ་ན། །
291

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མཱ་ཏྲི་ཀཱ་མེད་ངེད་ཀྱི་བུ། །འདི་ནི་ཡི་གེ་ཤེས་ཀྱང་བླུན། །ཞེས་པས་བསྟན་ཏེ། དེ་ཡང༌།ཧ་ཡ་ནི་རྟ་
ཡིན་ལ། གཱ་ཛ་ནི་གླང་པོ་དང༌། བྷ་ཊ་ནི་དཔའ་བོ་སྟེ། རྐང་ཐང་དཔུང་བུ་ཆུང་། །དེའི་ཚོགས་ཏེ།
སེ་ན་ནི་སྡེ་ཡིན་ལ། དེས་ན་སྡེ་འདི་རྣམས་ལས་གལ་ཏེ་བུ་ཁྱོད་མ་རྒྱལ་།དེ་རྣམས་ལ་མཁས་པར་
མ་བྱས་པས་ན།མཱ་ཏྲི་ཀ་སྟེ། མ་མེད་མ་ངེད་ཀྱི་བུ་འདི་ནི་ཡི་གེ་ལེགས་པར་ཤེས་ཀྱང་བླུན་པོ་ཡིན་། །
ཞེས་པ་བྱའི་དོན་གབ་བྱེད་ལ་དེ་ལྟར་བརྗོད་ནས། འདིར་བརྗོད་པར་འདོད་པའི་དོན་དོན་ནི། ཧ་
ཡིག་གིས།ཤ་ཥས་ཧ་སྟེ།དྲོ་བ་རྣམས་མཚོན་ལ།ཡས་ཡ་ར་ལ་ཝ་རྣམས་མཚོན།གཱས་ཀ་སྡེ་མཚོན།
ཛས་ཙ་སྡེ་མཚོན བྷས་པཱ་སྡེ་མཚོན། ཌས་ཊ་སྡེ་མཚོན། སྡེའི་སྐད་དོད་སེ་ན་ཡོད་པའི་ནཱས། ཏ་སྡེ་
མཚོན།༼ཛས་ཅེས་མཚོན།བས་པ་མཚོན།ཊས་ཊ་མཚོན།སའི་སྐད་དོད་ས་ནས་ཡོད་པས་ན།ཏ་ས་མཚོན།༽གུག་རྟགས་ནང་
འདི་མ་དཔེ་མི་གསལཔ་བཅས་པའི་དོན་ཡིན། སའི་སྲོག་གི་ཨ་དེ་ཉིད། ཨ་ཨི་མཚམས་སྦྱར་བ་ལས་བྱུང་
བ་ཡིན་པས། དང་པོའི་ཨ་དེས་ཨ་ཨཱ་གཉིས་མཚོན་ལ། གཉིས་པ་ཨི་དེས་དབྱངས་ལྷག་མ་ཨི་ནས་
ཨོའི་བར་རྣམས་མཚོན་ལ། དེ་ལ་ཨ་དང་ཨི་མཚམས་ཇི་ལྟར་དུ་སྦྱར་ན། ས་དང༌། ཨི་ནཱ་ཡོད་པ་
ལས། ས་ལས་ཨ་ཕྲལ་ཏེ། ཨའི་ཡི་གེ་ཨེའི་ཡི་གེ་ལ་ཨེའོ །ཞེས་པས ས་ལས་ཕྲལ་བའི་ཨ་དེ་ཨེ་
རུ་འགྱུར་ཞིང༌། ཕ་རོལ་གྱི་ཨི་ཕྱིས་མཚམས་སྦྱར་བས་སེ་ནཱ་ཞེས་པ་འགྲུབ་ལ།འོན་ཀྱང་མང་དུ་
སྨོས་པས་ཅི་ཆ།དོན་བསྡུ་ན། དབྱངས་དང༌། གསལ་བྱེད་དང་བཅས་པའི་སྡེའམ ལུས་འདི་ལས་
གལ་ཏེ་མ་རྒྱལ་ཏེ། མཁས་པར་མ་བསླབས་ན།མཱ་ཏྲི་ཀ་སྟེ། ཡི་གེ་མ་མོ་མི་ཤེས་པ་ངེད་ཀྱི་བུ་འདི་ནི་
རིག་བྱེད་ལས་བཤད་པའི་ཡི་གེ །རྟག་པ་རང་བྱུང་སོགས་ལོག་རྟོག་གི་འཕྲེང་བ་རྒྱུད་མར་ཤེས་ཀྱང
མཁས་པ་མ་ཡིན་ཏེ། བླུན་པའི་རང་བཞིན་ཅན་ཡིན་པས་སོ། །ཞེས་དམག་ཚོགས་ཀྱིས་བསྒྲིབས་
ནས།ཡི་གེ་རྣམས་བརྗོད་པའོ། །
གཉིས་པ་ནི། དེ་ནི་མིང་དུ་འདུས་པ་བསྲེས །བསླུས་པ་ཡི་ནི་གཟུགས་དང་ལྡན། །དེ་
བཞིན་ཉིད་དུ་གཞན་གྱི་ཡང༌། །འདྲེས་པའི་རིམ་པ་ཤེས་པར་བྱ། །ཞེས་པས་བསྟན་ཏེ
བཤད་མ་ཐག་པ་འདི་ལ་གབ་ཚིག་གི་མཚན་ཉིད་དུ་འདྲེས་ཞེ་ན། མིང་དུ་འདུས་པ་དང༌། བསླུས་པ་
གཉིས་བསྲེས་ནས་ཡོད་པ་ཡིན་ཏེ།ཇི་ལྟར་དུ་བསྲེས་ན།མཱ་ཏྲི་ཀ་ཞེས་པ་འདི་ལ། ཧ་ཡ་ལ་སོགས་
292

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པ་དོན་གཅིག་མ་ཡིན་པ། དོན་ཐ་དད་པ་དུ་མ་བཏགས་པའི་མིང་དུ་མ་འདུས་པའི་ཕྱིར་ན། དེ་ནི་
མིང་དུ་འདུས་པ་བསྲེས་པ་ཞེས་བྱའོ། །བསླུས་པ་བསྲེས་པ་།མཱ་ཏྲི་ཀ་མོད་ཅེས་པའི་སྒྲ་སྐྱེད་བྱེད་ཀྱི་
མ་མེད་པ་ལ་གྲགས་པ་དེ་ཡིས་བསྒྲིབས་ནས།ཡི་གེའི་མ་མོ་ལ་མི་གོ་བར་བསླུ་བའི་ཕྱིར་དང༌།ཨཀྵ་
ར་ཞེས་པའི་སྒྲས་འགྱུར་མེད་རྟག་པ་རང་བྱུང་ཤེས་ཀྱང་རིག་པའི་གནས་གཞན་མི་ཤེས་ཤིང་མི་གོ་
བར་བསླུས་པའི་གཟུགས་དང་ལྡན་པས་ན། འདྲེས་པའི་གབ་ཚིག་ཅེས་བྱའོ། །དེས་ན་དེ་ཉིད་ལ་
མིང་དུ་འདུས་པ་དང༌།བསླུས་པའི་གབ་ཚིག་གཉིས་བསྲེས་པ་བཞིན་དུ། དེ་གཉིས་ལས་གཞན་
གབ་ཚིག་ལྷག་མ་རྣམས་ཀྱིའང་གཉིས་དང་གསུམ་ལ་སོགས་པ་བསྲེས་ནས་སྦྱར་བའི་གབ་ཚིག །
འདྲེས་པའི་རིམ་པ་མང་དུ་འབྱུང་བ་རྣམས།རིག་པ་དཔག་ལས་ཤེས་པར་བྱའོ།།ཞེས་འདོམས་པའོ །
གབ་ཚིག་གི་རྒྱན་བཤད་ཟིན་ཏོ །།
གསུམ་པ་སྐྱོན་སེལ་བ་རྒྱས་པར་བཤད་པ་ལ་གཉིས།ལུས་མདོར་བསྟན།ཡན་ལག་རྒྱས་
པར་བཤད་པའོ །དང་པོ་ནི། དོན་ཉམས་དོན་འགལ་དོན་གཅིག་པ། །ཐེ་ཚོམ་ཅན་དང་རིམ་པ་
ཉམས །སྒྲ་ཉམས་གཅོད་མཚམས་ཉམས་པ་དང༌། །སྡེབ་སྦྱོར་ཉམས་དང་མཚམས་སྦྱོར་བྲལ། །
ཡུལ་དུས་སྒྱུ་རྩལ་འཇིག་རྟེན་དང༌། །ལུང་རིགས་དག་དང་འགལ་བ་སྟེ། །སྐྱོན་བཅུ་དེ་དག་སྙན་
ངག་ལ། །སྙན་ངག་མཁན་གྱིས་སྤང་བར་བྱ། །དམ་བཅའ་གཏན་ཚིགས་དཔེ་ཉམས་པ །ཞེས་པ་
འདི་ཡང་སྐྱོན་མིན་ནམ། །ཕལ་ཆེར་དཔྱད་པ་དཀའ་བ་ཉིད། །སྦྱོར་བ་དེ་ཡི་འབྲས་བུ་ཅི། །ཞེས་པས་
བསྟན་ཏེ། དེ་ལ་བརྗོད་བྱའི་དོན་ཉམས་པ་སྟེ། དོན་དང་ཕྲལ་བ་དང༌། བརྗོད་བྱའི་དོན་སྔ་ཕྱི་འགལ་
བ་དང༌། བརྗོད་བྱའི་དོན་གཅིག་པོ་དེ་ཀ་དགོས་པ་མེད་བཞིན་དུ་ཡང་ཡང་འདབས་ཏེ་བརྗོད་པ་
དང༌། བརྗོད་བྱའི་དོན་དེ་ངེས་དགོས་པ་གཅིག་ཡིན་པ་ལས།དོན་ཅི་ཡིན་འདི་ཡིན་མི་ཤེས་པར་བློ་
ཐེ་ཚོམ་བསྐྱེད་པར་བྱེད་པ་དང་རིམ་པ་ཉམས་པ་སྔར་བསྟན་རྒྱུ་ཕྱིས་བསྟན་ནས་རིམས་པ་གོང་འོག་
འཁྲུགས་པ་དང༌།སྒྲ་ཉམས་པ་ནི་སྒྲའི་མཚམས་སྦྱོར་རྣམས་སྒྲའི་བསྟན་བཅོས་དང་འགལ་བར་བྱས་
པ་དང༌། གཅོད་མཚམས་ཉམས་པ་། སྡེབ་སྦྱོར་གྱི་བསྟན་བཅོས་ལས་ངལ་གསོ་བཅད་པ་སོགས་
ཡོད་པ་ཉམས་ནས་མེད་པ་དང༌།སྡེབ་སྦྱོར་ཉམས་པ་ནི།བྲྀཏྟ་དང་ཛཱ་ཏིའི་སྡེབ་སྦྱོར་གྱིས་བཅིངས་
293

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་ཉམས་ནས་མེད་པ་དང༌། མཚམས་སྦྱོར་བྲལ་བ་སྒྲའི་བསྟན་བཅོས་ལས་བཤད་པའི་ཡཎ་རུ་
བསྒྱུར་བ་ལ་སོགས་པའི་མཚམས་སྦྱོར་དང་བྲལ་བ་དང༌།ཡུལ་རི་ལ་སོགས་པ་དང་དུས་ཉིན་མོ་ལ་
སོགས་པ་དང་། སྒྱུ་རྩལ་གར་དང་གླུ་ལ་སོགས་པའི་རིག་པ་དང་། སེམས་ཅན་དང༌། སྣོད་ཀྱི་འཇིག་
རྟེན་རྣམ་པ་སྣ་ཚོགས་དང་། ལུང་རིགས་བྱེད་ལ་སོགས་པ་ཡིད་ཆེས་འཆའ་བའི་ལུང་དང་། རིག་པ་
མངོན་སུམ་རྗེས་དཔག་ལ་སོགས་པའི་ཚད་མ་སྟེ། དྲུག་པོ་དེ་དག་རྣམས་ཀྱི་རང་རང་གི་གནས་
ལུགས་དང་འགལ་བའི་སྐྱོན་དྲུག་དེ་སྐྱོན་གཅིག་ཏུ་བསྡུས་ཏེ། བསྟན་པའི་སྐྱོན་བཅུ་དེ་དག །སྙན་
ངག་གི་བསྟན་བཅོས་རྩོམ་པ་ལ་སྙན་ངག་མཁས་པ་རྣམས་ཀྱིས་སྤང་བར་བྱ་སྟེ། སྙན་ངག་གི་མི
མཐུན་ཕྱོགས་སྐྱེ་བོ་རྣམས་ཀྱིས་སྨོད་པའི་གནས་ཡིན་པས་སོ །གཞན་ཡང་མཚན་ཉིད་ཀྱི་བསྟན་
བཅོས་སུ་བཤད་པའི་དམ་བཅའ་ཉམས་པ་དང༌།གཏན་ཚིགས་ཉམས་པ་དང༌། དཔེ་ཉམས་པ་དང༌།
ཞེས་པའི་སྐྱོན་གསུམ་པོ་འདི་ཡང༌།སྐྱོན་དུ་བཤད་ན།ཅིའི་ཕྱིར།སྐྱོན་འདིར་སྐྱོན་དུ་མ་བཤད་པས་
སྐྱོན་མ་ཡིན་ནམ་ཞེ་ན། དེ་ཡང་འདིར། དམ་བཅའ་ཉམས་པ་བསྒྲུབ་བྱ་ལྟར་སྣང་དང༌། གཏན་
ཚིགས་ཉམས་པ་འགལ། མ་ངེས། མ་གྲུབ་པའི་སྐྱོན་གསུམ་དང་ལྡན་པའི་རྟགས་ལྟར་སྣང་དང༌།
དཔེ་ཉམས་པ་དཔེ་ལྟར་སྣང་ལ་སོགས་ཏེ་གསུམ་པོ་འདི་རྣམས།རྟོག་གེའི་བསྟན་བཅོས་ཕལ་ཆེར་
ལ་གྲགས་པས་དཔྱད་པ་སླ་བ་ཡིན་ལ། འདིར་ལ་གྲགས་པས་དཔྱད་པ་དཀའ་བ་ཉིད་ཡིན་པའི་ཕྱིར།
དེས་ན་སྙན་ངག་གི་བསྟན་བཅོས་འདིར་སྐྱོན་བཟུང་ནས་སྦྱར་ཡང༌། རྟོགས་པར་དཀའ་བ། དེའི་
ཕྱིར་སྐྱོན་དུ་བཟུང་ནས་བཤད་པ་ལ།འབྲས་བུའམ་དགོས་པ་ཅི་ཞིག་ཡོད་དེ།མེད་པས་མ་བཟུང་བ་
ཡིན་ནོ་ཞེས་པའོ། །
གཉིས་པ་རྒྱས་བཤད་ལ་བཅུ་ལས། དང་པོ་དོན་ཉམས་ལ། མཚན་ཉིད། དཔེར་བརྗོད།
དམིགས་བསལ་དང་གསུམ་ལས དང་པོ་ནི། ཚོགས་པའི་དོན་གྱིས་སྟོང་པ་གང༌། །དེ་ནི་དོན་
ཉམས་ཞེས་པར་འདོད། །མྱོས་པ་སྨྱོན་པ་བྱིས་པ་ཡིས། །བརྗོད་ལས་གཞན་ལ་དེ་སྐྱོན་ནོ། །ཞེས་
པས་བསྟན་ཏེ། དེ་ཡང་རྐང་པ་ཚོགས་པའི་ལོ་ཀ་གང་ཡོད་དེས་བརྗོད་བྱའི་དོན་ཡོད་དེ།རྫོགས་
པར་བསྟན་དགོས་པ་ལས།དེ་མི་སྟོན་པར་བརྗོད་བྱས་སྟོང་པ་སྟེ།བརྗོད་བྱ་མེད་པ་གང་ཡིན་པ་དེ་ནི།
294

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
སྙན་ངག་གི་སྐབས་འདིར་དོན་ཉམས་ཞེས་པར་འདོད་དོ། །སྐྱོན་དེ་གང་ལ་འགྱུར་སྙམ་ན། ཆང་ལ་
སོགས་པས་མྱོས་པ་དང་། སེམས་རྣལ་དུ་མི་གནས་པའི་སྨྱོས་པ་དང༌། བྱིས་པ་རྣོ་མི་ཤེས་པ་ཡིས་
བརྗོད་པ་ལས་གཞན། སེམས་རང་བཞིན་དུ་གནས་པའི་སྐྱེ་བོ་བསམ་ཤེས་ཅན་གྱིས་བརྗོད་པ་ལ།
དོན་ཉམས་དེ་སྐྱོན་ཡིན་པས་སྤང་བར་བྱའོ། །ཞེས་པའོ། །
གཉིས་པ་དཔེར་བརྗོད་ནི། རྒྱ་མཚོ་འདི་ནི་འཐུང་བྱེད་དེ། །བདག་ནི་དེ་རིང་རྒས་པས་
གཟིར། །སྤྲིན་འདི་རབ་ཏུ་སྒྲོགས་པ་སྟེ། །འཕྲོག་བྱེད་ས་བསྲུངས་དག་ལ་དགའ། །ཞེས་པས་བསྟན་།
དེ་ཡང༌།ཅི་ཡིན་འདི་ཡིན་མེད་པར་ཁ་གང་ཐོན་ཐོན་དུ། རྒྱ་མཚོ་འདི་ནི་བཏུང་བྱ་ཡིན་པས་འཐུང་
བར་བྱེད་། །ཞེས་པ་དང༌། བདག་ནི་དུས་དེ་རིང་རྒས་པས་གཟིར། །ཞེས་པ་དང༌། སྤྲིན་འདི་
འབྲུག་གི་སྒྲ་དབྱངས་རབ་ཏུ་སྒྲོག་པར་བྱེད།ཅེས་པ་དང༌། ལྷ་འཕྲོག་བྱེད་ཁྱབ་འཇུག་ཆེན་པོ་ནི
གླང་པོ་ཆེ་ས་སྲུང་དག་ལ་དགའ། ཞེས་རྐང་པ་སོ་སོས་བརྗོད་བྱའི་དོན་དེ་སྟོན་ཀྱང༌། ཕན་ཚུན་
འབྲེལ་མེད་པར་གྱུར་པ་རྐང་པ་ཚོགས་པས་བརྗོད་བྱའི་དོན་མི་སྟོན་པས་དགོས་མེད་དུ་གྱུར་པ་དེ་ནི་
དོན་ཉམས་ཞེས་བྱའོ །
གསུམ་པ་དམིགས་བསལ་ནི། འདི་སེམས་རྣལ་དུ་མི་གནས་པས། །མངོན་པར་བརྗོད་ལ་
སྨད་མིན་ཏེ། །གཞན་དུ་དེ་ལྟ་བུ་ལ་སོགས། །སྙན་ངག་མཁན་པོ་སུ་ཞིག་སྦྱོར། །ཞེས་པས་བསྟན་ཏེ།
ས་བསྟན་ཏེ
དེ་ཡང་དོན་ཉམས་འདི་སྔར་བསྟན་པའི་མྱོས་པ་དང༌། སྨྱོན་པ་ལ་སོགས་པ་སེམས་རྣལ་དུ་མི་གནས་
པའི་བོས་མངོན་པར་བརྗོད་པ་ལ། ཤེས་ལྡན་གྱི་སྐྱེ་བོས་སྨད་ཅིང་སྐྱོན་དུ་བཟུང་བར་བྱ་བ་མ་ཡིན་ཏེ།
དེ་ཉིད་ཀྱིས་དེ་ཙམ་བརྗོད་པ་ལ་ཡང་མཚར་བར་བརྩི་དགོས་པའི་སྐབས་སྲིད་པས་། །དེ་ལས་
གཞན་སེམས་རྣལ་དུ་གནས་པའི་སྙན་ངག་མཁན་པོ་མཁས་པ་ནི། རྒྱ་མཚོ་འདི་ནི་འཐུང་བྱེད་དེ།
ཞེས་པ་དེ་ལྟ་བུ་ལ་སོགས་པ་འབྲེལ་མེད་ཀྱི་ཚིག །བྱིས་པ་སེའུ་བཅུ་པ་བསམ་པ་ལ་བྱེ་བའི་ཚིག་ལྟ་
བུ་འདི་འདྲ་སུ་ཞིག་སྦྱོར་བར་བྱེད་དེ།མི་བྱེད་ཅེས་པའོ །
གཉིས་པ་དོན་འགལ་ལ་ཡང་གསུམ་ལས། དང་པོ་མཚན་ཉིད་ནི། ངག་གཅིག་གིས་ནི་
རབ་སྦྱར་ལ། །སྔ་མས་ཕྱི་མ་གཞན་འཇོམས་པ། །འགལ་བའི་དོན་ཅན་ཉིད་ཀྱི་སྐྱོན། །དོན་འགལ་
295

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་པར་རབ་ཏུ་བརྗོད། །ཅེས་པས་བསྟན་ཏེ། དེ་ཡང་ངག་གཅིག་སྟེ།ཤོ་ལོ་ཀ་གཅིག་གིས་ནི།
རབ་ཏུ་སྦྱར་བའི་ངག་གཅིག་གིས་ཚོགས་པ།ངག་སྔ་མས་ངག་ཕྱི་མ་གཞན་དག་འཇོམས་ཤིང་། ཕན་
ཚུན་ནང་འགལ་བའི་དོན་ཅན་ཉིད་ཀྱི་སྐྱོན་དང་ལྡན་པ་ནི།དོན་འགལ་ཞེས་བྱ་བའི་སྐྱོན་དུ་རབ་ཏུ་
བརྗོད་ཞེས་པའོ །
གཉིས་པ་དཔེར་བརྗོད་ནི། དགྲ་རིགས་མཐའ་དག་འཇོམས་པ་དང༌། །སྣ་ཚོགས་ཁུར་
འདི་རྒྱལ་གྱུར་ཅིག །འབྱུང་པོ་ཀུན་ལ་བརྩེ་བ་ཅན། །ཁྱེད་ལ་དགྲ་ནི་སུ་ཡང་མེད། །ཅེས་པས་
བསྟན་ཏེ། དེ་ཡང༌།ཀྱེ་རྒྱལ་པོ་ཆེན་པོ་ཞེ་བོས་ནས། ཁྱོད་ནི་དགྲའི་རིགས་མཐའ་དག་འཇོམས་པ་
དངག་།རྩི་ཤིང་ནགས་ཚལ་ལ་སོགས་པའི་སྣ་ཚོགས་པའི་ཁུར་ཁྱེར་བའི་ས་གཞིའི་ཁྱོན་ཆེན་པོ་འདི་
ལས་རྒྱལ་བར་གྱུར་ཅིག་ཅེས་སྨོད་པ་བརྗོད་ཅིང༌། ཡང་འབྱུང་སྟེ། སེམས་ཅན་ཀུན་ལ་བརྩེ་བ་
ཅན་གྱི་རྒྱལ་པོ་ཁྱེད་ལ་དགྲའི་རིགས་ནི་སུ་ཡང་མེད་ཅེས། ངག་སྔ་མ་དགྲ་རིགས་མཐའ་དག་
འཇོམས། ཞེས་པས། ངག་ཕྱི་མ། ཁྱད་ལ་དགྲ་ནི་སུ་ཡང་མེད་ཅེས་པ་འཇོམས་པས་ངག་སྔ་ཕྱི་རང་
ཚིག་འགལ་བའོ། །
གསུམ་པ་དམིགས་བསལ་ལ། མཚན་ཉིད་དཔེར་བརྗོད་གཉིས་ལས། དང་པོ་ནི། མངོན་
པར་ཆགས་ལྡན་སེམས་ལ་ནི །སྐབས་དེ་འགའ་ཞིག་ཡོད་པས་ན། །གང་ལ་འགལ་བའི་དོན་ཅན་
གྱིས། །ཚིག་ཀྱང་མངོན་པར་འདོད་པར་འགྱུར། །ཞེས་པས་བསྟན་ཏེ། དེ་ཡང་སྐྱེ་བོ་གང་ཞིག་བུད་
མེད་གང་ལ་མངོན་པར་ཆགས་པ་དང་ལྡན་པར་གྱུར་ནས། སེམས་རང་དབང་མེད་དུ་གྱུར་པ་ལ་ནི།
ཚིག་ཅལ་ཅོལ་དུ་སྨྲ་བས། འགལ་བའི་སྐབས་དེ་འགལ་ཞིག་ཡོད་པ་ཡིན་པས་ན།དེ་ལྟ་བུའི་ཆགས་
ལྡན་གང་ལ་འགལ་བ་བརྗོད་པའི་དོན་ཅན་གྱི་ཚིག་ཀྱང་སྲིད་པས་ན། སྐྱོན་མེད་པར་ཤེས་ལྡན་གྱི་སྐྱེ་
བོ་རྣམས་ཀྱིས་མངོན་པར་འདོད་པར་འགྱུར་བས་ན།ཉེས་པ་མེད་ཅེས་སྟོན་པའོ །
གཉིས་པ་དཔེར་བརྗོད་ནི། གཞན་གྱི་བུད་མེད་ལ་སྲེད་པ། །འཕགས་པ་དག་གིས་ག་ལ་
རིགས། །དེ་ཡིས་སོ་སྒྲིབས་གཡོ་བ་དག །ནམ་ཞིག་བདག་ནི་འཐུང་བར་འགྱུར །ཞེས་པས་བསྟན་།
དེ་ཡང་། དཀའ་ཐུབ་པ་ཞིག་གི་མདུན་དུ་མཛེས་མ་ཞིག་གིས་འོངས་པ་ལ། ཚིག་འདི་སྐད་ཅེས
296

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གཞན་གྱི་བུད་མེད་ཡིད་འོང་མ་ལ་ཆགས་ཤིང་སྲེད་པ་ནི། འཇིག་རྟེན་དང༌།བསྟན་བཅོས་དག་ལས་
འགལ་བས། འཕགས་པ་དཀའ་ཐུབ་པ་དག་གིས་ག་ལ་རིགས་ཏེ་ཤིན་ཏུ་མི་རིགས་། །ཞེས་སྨྲས་
མ་དག་ཏུ་ཆགས་པའི་དབང་གིས་གཞན་དབང་དུ་གྱུར་ཏེ། དེ་དང་འགལ་བའི་ཚིག་སྨྲས
མཛེས་ལྡན་མ་དེ་ཡི་དུང་སོ་དཀར་པོའི་སྒྲིབ་བྱེད། མཆུ་དམར་པོ་པདྨའི་དབྱིབས་ཅན་འོད་དང་ལྡན་
པ་གཡོ་བ་དག་བདག་གིས་ནི་ནམ་ཞིག་གི་ཚེ། བསོད་ནམས་ཀྱི་ཉི་མ་ལ་འཐུང་བར་འགྱུར་ཏེ། མཆུ་
དག་སྦྱར་ནས་ཙུམ་པ་བྱེད་པར་འགྱུར་སྙམ་དུ་སེམས་ཤིང་སྨྲས་པའོ། །འདི་སྔ་ཕྱི་འགལ་ཡང་ཆགས་
ཡུལ་ཕུལ་དུ་བྱུང་བ་སྟོན་པའམ། རང་གི་ཆགས་པའི་གནས་སྐབས་གསལ་བར་སྟོན་པས་སྐྱོན་དུ་མི་
བརྩིའོ། །
༈གསུམ་པ་དོན་གཅིག་པ་ལ་ཡང་གསུམ་ལས།དང་པོ་མཚན་ཉིད་ནི།དོན་དེ་ཉིད་ནི་སྒྲ
ལ་ཡང་། །ཁྱད་པར་མེད་པ་སྔར་བརྗོད་པ། །གལ་ཏེ་སླར་ཡང་རབ་བསྒྲགས་པ། །དེ་ནི་དོན་གཅིག་
པར་འདོད་དོ། །ཞེས་པས་བསྟན་ཏེ། དེ་ཡང་། སྔར་བརྗོད་ཟིན་པའི་བརྗོད་བྱའི་དོན་དེ་ཉིད་ནི།
རྗོད་བྱེད་ཀྱི་སྒྲ་ལ་ཡང་ཁྱད་པར་ཅུང་ཟད་ཙམ་ཡང་མེད་པར་སླར་ཏེ། ད་དུང་ཡང་གལ་ཏེ་དགོས་པ་
མེད་པར་རབ་ཏུ་བསྒྲགས་པ་གང་ཡིན་པ་དེ་ནི།དོན་གཅིག་པའི་སྐྱོན་དུ་འདོད་། དཔེར་བརྗོད་ན་
ཞེས་པའོ །
གཉིས་པ་དཔེར་བརྗོད་ནི། སྲེད་པ་སྲེད་བྱེད་བུ་མོ་རྣམས། །དེ་ཡི་ལན་བུའི་འོད་ཟེར་ཅན། །
ཆུ་འཛིན་གློག་དང་ལྡན་པ་དང༌། །ཟབ་མོ་སྒྲ་སྒྲོགས་འདི་དག་གོ། །ཞེས་པས་བསྟན་།དེ་ཡང་སྐྲའི་
ལན་བུའི་འོད་ཟེར་ཅན་དང་ལྡན་པའི་བུ་མོ་ཡིད་འོང་མ་དེ་རྣམས། འདོད་པ་དོན་དུ་གཉེར་བའི་སྲེད་
པ་ལ་སྲེད་པར་བྱེད་དུ་འཇུག་པའི་རྒྱུ་ནི། ཆུ་འཛིན་དང་། གློག་ལྡན་དང་། ཟབ་མོ་སྒྲ་སྒྲོགས་འདི་
དག་གོ་ཞེས་སྤྲིན་གྱི་རྣམ་གྲངས་འདི་རྣམས་བུ་མོ་རྣམས་ལ་ཆགས་པ་རང་དབང་མེད་དུ་སྐྱེད་པར་
བསྟན་ཏོ། །འདི་སྲེད་པ་དང་སྲེད་བྱེད་དོན་གཅིག །ཆུ་འཛིན་དང༌། གློག་ལྡན་དང་། ཟབ་མོ་སྒྲ་
སྒྲོགས་རྣམས་སྤྲིན་དུ་དོན་གཅིག་ཅིང༌། དགོས་མེད་དུ་བསྟན་པ་ལ་ཟློས་པའི་སྐྱོན་ཡོད་པས་སྤང་
བར་བྱའོ། །ཞེས་པའོ །
297

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གསུམ་པ་དམིགས་བསལ་ལ་ཡང༌། མཚན་ཉིད་དཔེར་བརྗོད་གཉིས་ལས། དང་པོ་ནི།
རྗེས་སུ་བརྩེ་སོགས་ཁྱད་པར་ལས །གལ་ཏེ་འགའ་ཞིག་བརྗོད་འདོད་ན། །ཡང་བརྗོད་པ་ལ་སྐྱོན་
མེད་དེ། །འདི་ནི་རྒྱན་དུ་རིགས་པ་ཡིན། །ཞེས་པས་བསྟན་ཏེ། དེ་ཡང༌། རྗེས་སུ་བརྩེ་བ་དང༌།
སོགས་པས་ངོ་ཚ་བ་དང༌། ཕུལ་དུ་བྱུང་བ་སོགས་ཀྱི་ཁྱད་པར་ལས། གལ་ཏེ་མཚར་བ་འགའ་ཞིག་
བརྗོད་པར་འདོད་ན།སྔར་བརྗོད་ཟིན་པ་ཉིད་ཡང་བཟླས་ཏེ་སྦྱར་ནས་བརྗོད་པ་ལ་ཡང་སྐྱོན་མེད་དེ
དེ་འདྲ་བའི་ཡུལ་ལ་འདས་ཏེ་བརྗོད་པ་འདི་ནི་རྒྱན་དུ་རིགས་པ་ཡིན་ཞིང༌།གཉིས་སུ་མ་བཟླས་ན་མི་
མཛེས་ལ བཟླས་ན་མཛེས་པའི་ཕྱིར་རོ། །དེ་ཡང་བརྒྱད་སྟོང་འགྲེལ་ཆེན་ལས ངོ་མཚར་བ་དང་
རྩོད་པ་དང༌། །ཁྲོ་དང་ཞུམ་དང་ངེས་གཟུང་དང༌། །དད་དང་དགའ་བ་རྣམས་ལ་ནི། །ཚིག་གཅིག་
ལན་གཉིས་བརྗོད་པར་བྱ།།ཞེས་གསུངས་སོ། །
གཉིས་པ་དཔེར་བརྗོད་ནི། འདོད་པ་སྐབས་མིན་འཁོན་པ་ཡིས། །བུད་མེད་མཆོག་དེ
བཅོམ་པར་གྱུར། །ཡན་ལག་ཀུན་མཛེས་བཅོམ་པར་གྱུར། །འཇོམས་པར་སྒྲོགས་མ་བཅོམ་པར་
གྱུར། །ཞེས་པས་བསྟན་།དེ་ཡང་གཞན་ལ་སྲེད་པའི་འདོད་པ་དྲག་པོ་འདིས། སྐབས་མ་ཡིན་པ་སྟེ།
རྒྱུ་མཚན་ཅི་ཡང་མ་ཡིན་པར་འཁོན་ཞིང་སྒྲར་གྱུར་པ་ཡིས། བུད་མེད་རྣམས་ཀྱི་ནང་ནས་མཆོག་ཏུ་
གྱུར་པ་དེ་ནི།ཆགས་པས་བཅོམ་པར་གྱུར། ཡན་ལག་ཀུན་ཀྱང་ཤིན་ཏུ་འཇམ་ཞིང་མཛེས་པར་གྱུར་
པ་དེ། ཆགས་པས་བཅོམ་པ་གྱུར། ངག་འཇམ་པོར་ཏེ། སྙན་པར་སྒྲོགས་པའི་མཛེས་མ་དག་བཅོམ་
པར་གྱུར་། །ཞེས དོན་བུད་མེད་གཅིག་པུ་ཉིད་བཅོམ་པར་གྱུར་ཞེས་པ་ལན་གསུམ་བཟླས་ཀྱང༌།
རྗེས་སུ་བརྩེ་བ་ལ་མང་དུ་བརྗོད་པ་སྐབས་སུ་བབ་པའི་ཕྱིར།ཡང་ཡང་བརྗོད་ཀྱང་ཉེས་པ་མེད་། །
དེ་བཞིན་དུ་མཚར་བ་སོགས་ལ་ཡང་།རྗེས་སུ་དཔགས་ནས་ཤེས་པར་བྱའོ། །
བཞི་པ་ཐེ་ཚོམ་ཅན་ལ་ཡང་གསུམ་ལས། དང་པོ་མཚན་ཉིད་ནི། ངེས་པའི་དོན་དུ་རབ་
སྦྱར་བའི། །ཚིག་རྣམས་ཀྱིས་ནི་གལ་ཏེ་ན། །ཐེ་ཚོམ་སྐྱེད་པར་བྱེད་ན་འདི། །ཐེ་ཚོམ་ཅན་ཞེས་རབ་
ཏུ་བརྗོད། །ཅེས་པས་བསྟན་ཏེ། དེ་ཡང་ཆོས་དེ་རྟོགས་པའམ།ངེས་པའི་དོན་དུ་རབ་ཏུ་སྦྱར་བའི་
ཚིག་དེ་རྣམས་ཉིད་ཀྱིས་ནི། གལ་ཏེ་ན། དོན་དེ་མ་ངེས་ཀྱི་སྟེང་དུ། ཐེ་ཚོམ་སྐྱེད་པར་བྱེད་ན། དེ་
298

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འདྲའི་ངག་འདི་ནི་ཐེ་ཚོམ་ཅན་ཞེས་བྱ་བའི་སྐྱོན་གྱི་མཚན་ཉིད་དུ་རབ་ཏུ་བཤད་།།
གཉིས་པ་དཔེར་བརྗོད་ནི། རེ་འདོད་དགའ་བ་བལྟ་བ་ཡི། །རོ་ལ་མིག་གཡོ་གྲོགས་མོ་
དག།རྒྱང་ན་འདུག་པའི་མ་མ་འདིས། །འདི་འདྲ་བལྟ་བར་བཟོད་མ་ཡིན།།ཞེས་པས་བསྟན་།དེ་
ཡང༌།དགའ་མ་གང་ལ་རེ་ཞིང་འདོད་པའི་ཡིད་ཀྱི་ཤིང་རྟ་དགའ་བའི་མཛའ་བོ་དག །ཁྱོད་ལ་ཆགས་
པས་མིག་ལྟ་བའི་རོལ་སྒེག་ལ མིག་ཟུར་རིག་རིག་ཏུ་གཡོ་བའི་གྲོགས་མོ་དག་ཉོན་ཅིག །ཅེས་
བོས་ནས་རྒྱང་རིང་པའམ། ཉེ་བ་ན་འདུག་པའི་ཁྱོད་ཀྱི་མ་མ་འདིས། ཁྱེད་གཉིས་ཀྱི་སྤྱོད་ཚུལ་འདི་
འདྲ་བ་མངོན་སུམ་དུ་བལྟ་བར་བཟོད་པ་མ་ཡིན་ནོ། །ཞེས་ཤིན་ཏུ་བར་གྱུར་པའོ། །འདིར་དགའ་
བའི་སྐད་དོད། སྲི་ཡ། ཞེས་པ་ཡིད་ཀྱི་འདོད་པ་དང༌། མཛའ་བོ་ལའང་འཇུག་པས་འདི་གཉིས་སུ་
ཡིན་སྙམ་དུ་ཐེ་ཚོམ་བསྐྱེད་ཅིང་རྒྱང་གི་སྐད་དོད། ཨ་རད། ཅེས་པ་འདི་ཡང༌། རིང་བ་དང་ཉེ་བ་
གཉིས་གང་ན་འདུག་སྙམ་དུ་ཐེ་ཚོམ་སྐྱེ་བ་དང་། འདིས་ཞེས་པ།ཨ་དས། ལས་སྒྲུབས་པ་འདི་ཡང༌།
མངོན་གྱུར་ན་འདུག་པའི་མ་མ་འདིའམ་ཡང་ན་ལྐོག་གྱུར་ན་འདུག་པའི་མ་མ་འདིས། འདི་འདྲ་
བལྟ་བར་བཟོད་པ་མ་ཡིན་སྙམ་དུ་ཐེ་ཚོམ་དུ་གྱུར་པའོ། །
གསུམ་པ་དམིགས་བསལ་ལ། མཚན་ཉིད་དང་། དཔེར་བརྗོད་གཉིས་ལས དང་པོ་ནི
འདི་འདྲ་ཐེ་ཚོམ་སླར་ཉིད་དུ། །གལ་ཏེ་འགའ་ཞིག་ཏུ་སྦྱར་ན། །དེ་ནི་རྒྱན་ཉིད་དུ་འགྱུར་གྱི། །དེ་ལ་
སྐྱོན་མེད་འདི་ལྟ་སྟེ །ཞེས་པས་བསྟན་ཏེ། དེ་ཡང༌། ཐེ་ཚོམ་ཅན་གྱི་ཚིག་འདི་འདྲ་བ་ངེས་པའི་དོན་
དུ་སྦྱར་ན། སྤྱིར་སྐྱོན་མེད་ཡིན་ཡང་། གལ་ཏེ་ཐེ་ཚོམ་གྱི་ཆེད་དམ། སླད་ཉིད་དུ་སྐབས་འགའ་ཞིག་
ཏུ་སྦྱར་བ་དེའི་ཚེ། ཐེ་ཚོམ་ཅན་འདི་ནི་རྒྱན་ཉིད་དུ་འགྱུར་གྱི། དེ་འདྲ་བའི་ཐེ་ཚོམ་ཅན་དེ་ལ་སྐྱོན་
མེད་པས།དེ་ཉིད་དཔེར་བརྗོད་ན་འདི་ལྟ་སྟེ།ཞེས་པའོ། །
གཉིས་པ་དཔེར་བརྗོད་ལ་ཡང་། དཔེར་བརྗོད་པ་དང༌། དེའི་དོན་བཤད་པ་གཉིས་ལས
དང་པོ་ནི། མ་སྨད་དེ་ནི་ལུས་སྐྱེས་ཀྱི། །འཇིགས་པས་གཟིར་ཞིང་བཙུན་མོ་ཡི། །དུས་ཉིད་ཀྱིས་ནི་
གཟུང་བ་མཐོང་། །བདག་ཅག་ཁྱོད་ལ་རེ་བ་ཅི། །ཞེས་པས་བསྟན་ཏེ།དེ་ཡང༌།ཕོ་ཉ་འགའ་ཞིག་
གིས། ལུས་དབང་པོ་ཞ་བ་ལ་སོགས་པས་མ་སྨད་པའི་མཛེས་མ་དེ་ནི། ལུས་ལས་སྐྱེས་པའི་འདོད་
299

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཆགས་སམ། ཚ་བའི་དྲོད་ཀྱི་འཇིགས་པས་གཟིར་ཞིང༌།བཙུན་མོ་དུས་འཆི་བདག་ཉིད་ཀྱིས་གཟུང་
བ་མཐོང་བས་ཏེ། འཛིན་དུ་བཅུག་པས་ན། ད་ནི་བདག་ཅག་རྣམས་མཛའ་བོའི་ཁྱོད་ལ་རེ་བའི་
འདོད་པ་ཅི་ཡང་མེད་དོ། །ཞེས་ཐེ་ཚོམ་ནི་ལུས་སྐྱེས་ཞེས་པས ལུས་ལས་འདོད་ཆགས་དང༌། ཚ་
བའི་དྲོད་གཉིས་ཀ་སྐྱེ་བས དེ་གཉིས་སུ་ཡིན་སྙམ་དུ་འཁྲུལ་དུ་འཇུག་པའི་ཐེ་ཚོམ་གྱི་ཚིག་བཀོད་
པའང་།
གཉིས་པ་དེའི་དོན་བཤད་པ་ནི། འདོད་པས་གཟིར་རམ་ཚ་བས་གདུང༌། །ཞེས་པ་ངེས་
མེད་བྱེད་པའི་ཚིག །རྩེད་འཇོས་སྐྱེས་པ་འཁྲུགས་པར་ནི། །བྱ་ཕྱིར་ཕོ་ཉ་མོས་སྨྲས་སོ། །ཞེས་པས་
བསྟན་ཏེ། དེ་ཡང༌། བྲལ་བས་ཉེན་པའི་མཛེས་མ་འགའ་ཞིག་འཆི་བ་ལ་ཐུག་པ་འདི་འདོད་པས་
གཟིར་རམ།ཤིན་ཏུ་ཚ་བའི་ཚད་པས་གདུང་པ་གཉིས་ལས ཅི་ཞིག་ཡིན་ནམ་ཞེས་ངེས་པ་མེད་
པར་བྱེད་པའི་ཐེ་ཚོམ་གྱི་ཚིག །རྩེད་འཇོས་ཀུ་རེ་དང༌། ཀྱལ་ཀ་ཡིས་སྐྱེས་པ་ལང་ཚོ་ཅན་གྱི་མཛའ་
བོ་དག །བློ་འཁྲུག་པར་ནི་བྱ་བའི་ཕྱིར་དུ། ཕོ་ཉ་འགའ་ཞིག་གིས་སྨྲས་པའོ །ཞེས་པ་འདི་ནི་ཐེ་
ཚོམ་ཡིན་ཡང་འདི་འདྲའི་སྐབས་སུ་རྒྱན་དུ་འགྱུར་རོ།།
ལྔ་པ་རིམ་པ་ཉམས་པ་ལ་གསུམ་ལས། དང་པོའི་མཚན་ཉིད་ནི། མདོར་བསྟན་རྗེས་སུ་
ཡོན་ཏན་དོན། །གལ་ཏེ་རྗེས་བསྟན་མ་བྱས་ན། །རིམ་པ་ཉམས་པས་མངོན་བརྗོད་པའི། །སྐྱོན་དུ་དེ་
ཤད་བྱའི་དོན་གཉིས་ནི་བཤད་དེ་དཔེར། །ཞེས་པས་བསྟན་།དེ་ཡང་། བཤད་བྱའི་དོན་གཉིས་སམ། མང་པོ་དག་སྔར་
བཀོད་པ་དང༌།ཕྱིས་འཆད་པ་དག་གོང་འོག་མ་འཁྲུགས་པར་བརྗོད་དགོས་པ་རྣམས་མདོར་བསྟན་
དུ་སྔར་ཇི་ལྟར་བསྟན་པའི་གོ་རིམ་དང་རྗེས་སུ་མཐུན་པར་ཕྱིས་བསྟན་དགོས་ཀྱི། བརྗོད་བྱའི་དོན་
རྣམས་ཀྱང་གལ་ཏེ་གང་དང་གང་ཡིན་པའི་ཡོན་ཏན་རྣམས་སྔར་བཤད་པ་དང་། རྗེས་སུ་མཐུན་པར་
བསྟན་པར་མ་བྱས་ཤིང༌། གོང་འོག་རིམ་པ་འཁྲུགས་ན། རིམ་པ་ཉམས་པར་མངོན་པར་བརྗོད་པའི་
སྐྱོན་གྱི་མཚན་ཉིད་དུ།དེ་ནི་སྔོན་གྱི་སློབ་དཔོན་རྣམས་ཀྱིས་བཤད་དེ། དེ་ཉིད་དཔེར་བརྗོད་ན་ཞེས་
པའོ། །
གཉིས་པ་དཔེར་བརྗོད་ནི།འགྲོ་བ་རྣམས་ཀྱི་གནས་པ་དང༌། །ཡུལ་དང་འཇིག་རྒྱུ་མ་སྐྱེས་
300

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པའི། །བདེ་འབྱུང་སྲེད་མེད་ཆུ་སྐྱེས་ཀྱི། །སྐྱེ་གནས་ཅན་གྱིས་ཁྱེད་རྣམས་སྲུངས། །ཞེས་པས་བསྟན་ཏེ།
དེ་ཡང༌། འགྲོ་བ་འཇིག་རྟེན་པ་རྣམས་ཀྱི་གནས་པའི་རྒྱུ་དང༌།སྤྲུལ་པ་སྐྱེ་བའི་རྒྱུ་དང༌། འཇིག་པ་
སྡུད་པའི་རྒྱུ་དེ་རྣམས་ཀྱི་རྒྱུ་བྱེད་པ་པོ་མ་སྐྱེས་པ་རྟག་པ་རང་བྱུང་གི་ཡོན་ཏན་དང་ལྡན་པའི་བདེ་
འབྱུང་དབང་ཕྱུག་ཆེན་པོ་དང་། གོང་གི་ཡོན་ཏན་དེ་དང་ལྡན་པའི་སྲེད་མེད་ཀྱི་བུ་ཁྱབ་འཇུག་ཆེན་པོ་
དང༌། གསེར་གྱི་ཆུ་སྐྱེས་པདྨའི་སྐྱེ་གནས་ཅན་ཚངས་པ་གདོང་བཞི་པ་ལ་སོགས་པ་རྣམས་ཀྱིས།
ཁྱེད་རྣམས་སྲུངས་ཤིག་ཅེས་པའོ །དེ་ཡང་། འགྲོ་བ་གནས་པའི་རྒྱུ་ཁྱབ་འཇུག་དང༌། སྐྱེ་བའམ་
སྤྲུལ་པའི་རྒྱུ་ཚངས་པ་དང༌། འཇིག་པའི་བདེ་འབྱུང་ཡིན་པ་ལས། སྔར་བསྟན་པ་གསུམ་དང༌།
ཕྱིར་བསྟན་པ་གསུམ།རིམ་པ་འཁྲུགས་པས་རིམ་པ་ཉམས་པ་ཅེས་བྱའོ། །
གསུམ་པ་དམིགས་བསལ་ལ་ཡང༌། སྔར་བཞིན་གཉིས་ལས། དང་པོ་མཚན་ཉིད་ནི།
འབྲེལ་བ་ངེས་པར་ཤེས་པའི་རྒྱུར། །གང་ཡང་གལ་ཏེ་འབད་བྱས་ན། །རིམ་པ་འདས་ཀྱང་སྐྱོན་མིན་
པར། །མཁས་པ་རྣམས་ནི་སྨྲས་ཏེ་དཔེར། །ཞེས་པས་བསྟན་ཏེ། དེ་ཡང༌། གོ་རིམ་དཀྲུགས་ནས་
བརྗོད་ན། བརྗོད་བྱའི་དོན་གང་ཡིན་པ་དེའི་ཕྱོགས་མཐུན་འབྲེལ་པ་ངེས་པར་ཤེས་པའི་རྒྱུར་འགྱུར་ན།
རིམ་པ་ཉམས་པའི་ཚིག་སྦྱོར་དེ་ལྟ་བུ་གང་ཡང༌། གལ་ཏེ་རྩོམ་པ་པོས་དགོས་པའི་དབང་གིས་འབད་
དེ་བྱས་ན། དེའི་ཚེ་རིམ་པ་འདས་ཀྱང་སྐྱོན་མ་ཡིན་པར་མཁས་པ་སྙན་ངག་མཁན་རྣམས་སྨྲ་སྟེ་
དཔེར་བརྗོད་ན་ཞེས་པའོ །
གཉིས་པ་དཔེར་བརྗོད་ནི། གཉེན་གཏོང་བ་དང་ལུས་གཏོང་དང༌། །ཡུལ་གཏོང་ཞེས་པ་
གསུམ་པོ་ལ། །དང་པོ་ཐ་མ་ཉོན་མོངས་རིང༌། །བར་པ་སྐད་ཅིག་གདུང་པའོ །ཞེས་པས་བསྟན་ཏེ།
དེ་ཡང་། གཉེན་གཏོང་བ་སྟེ། རང་ལ་བྱམས་ཤིང་བརྩེ་བའི་གཉེན་ཉེ་དུ་དང་བྲལ་དགོས་པ་བྱུང་བ་
དང་། ལུས་སྟོང་པ་སྟེ། ལྷན་ཅིག་ཏུ་ཚོགས་པའི་ལུས་སེམས་བྲལ་ཏེ་ལུས་འདོར་དགོས་པ་བྱུང་བ་
དང་།ཡུལ་གཏོང་བ་སྟེ།རང་གི་ཕ་ཡུལ་ལ་སོགས་པ་བཏང་ནས།ཆ་མེད་རྒྱུས་མེད་ཀྱི་ཡུལ་དུ་འགྲོ་
དགོས་པ་བྱུང་ངོ་། །ཞེས་པ་འདི་གསུམ་ལ་དང་པོ་དང་། ཐ་མ་གཉིས་ལ་ཉོན་མོངས་པ་དུས་རིང་
དུ་བྱུང་སྟེ། ཇི་སྲིད་འཚོའི་བར་དུ་རྗེས་སུ་འཇུག་པའི་ཕྱིར་རོ །བར་པ་ལུས་སྟོང་པ་ལ སྐད་ཅིག་
301

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཙམ་ཞིག་གི་གདུང་བ་འབྱུང་སྟེ། ལུས་དོར་མ་ཐག་རྣམ་ཤེས་གཞན་དུ་འཕོས་ནས ལུས་ཀྱི་སྡུག་
བསྔལ་རྒྱུན་ཆད་པའོ །འདིར་གཞུང་གིས་བསྟན་པའི་གོ་རིམ་ལ། དང་པོ་གཉེན་གཏོང་བའི་རྗེས་ལ།
བར་པ་ལུས་སྟོང་བ་ཡོང་བར་རིགས་ན་ཡང༌། དགོས་པའི་དབང་གིས་སྔ་ཕྱི་གཉིས་པོ་རིང་བར་
འབྲེལ་ཞིང༌། བར་པ་སྐད་ཅིག་དང་འབྲེལ་བ་ཤེས་པའི་རྒྱུར་འབད་དེ་བྱས་པས་ན།སྐྱོན་མེད་ཅེས་
རང་རང་གི་མཚན་ཉིད་དང་སྦྱར་ནས་བཤད་པའོ།།1
དྲུག་པ་སྒྲ་ཉམས་ལ་ཡང་གསུམ་ལས། དང་པོ་མཚན་ཉིད་ནི། མཚོན་ཆ་མཚན་ཉིད་ལམ་
ལ་མཚོན།།ཚིག་སྦྱོར་མཆོག་མིན་འདོད་པ་།།སྒྲ་ཉམས་ཡིན་ཏེ་མཆོག་རྣམས་དག།འདོད་པ་འདི་
ནི་སྐྱོན་མ་ཡིན། །ཞེས་པས་བསྟན་ཏེ། དེ་ཡང༌།བརྗོད་བྱའི་དོན་གང་མཚོན་པར་བྱ་བའམ།བསྟན་
པར་བྱ་བའི་སྒྲ་སྒྲུབ་གང་ཡིན་པ་ནི། སྒྲའི་མཚན་ཉིད་ནས་ཇི་ལྟར་བཤད་པ་ལྟར་རྣམ་དབྱེའི་སྟེར་
ཚུལ།ཕྱིན་ཅི་མ་ལོག་པ་དག་གི་ལམ་མ་ཤེས་ཤིང༌།མ་མཚོན་པར་ཕྱིན་ཅི་ལོག་ཏུ་གྱུར་པ་ཡི།ཚིག་
སྦྱོར་མཆོག་མ་ཡིན་པ་འདོད་པ་། སྦྱར་བ་ནི། སྒྲ་ཉམས་པའི་སྐྱོན་ཡིན་ཏེ།དེ་ནི་སྤང་བྱ་ཡིན་ལ
དེ་ལས་བཟློག་པ་སྒྲའི་རྣམ་དབྱེའི་སྟེར་ཚུལ་ཕྱིན་ཅི་མ་ལོག་པའི་ཚིག་སྦྱོར་མཆོག་རྣམས་དག་འདོད
པ་སྟེ།དེ་ལྟ་བུའི་ཚིག་སྦྱོར་འདི་ནི།སྒྲ་ཉམས་པའི་སྐྱོན་མ་ཡིན་ཞེས་སོ།།
གཉིས་པ་དཔེར་བརྗོད་ནི། ས་གཞི་རྒྱ་མཚོའི་སྐེ་རགས་ཅན། །རྒྱལ་ཆེན་ཁྱོད་ལ་དཔུངས་
པས་བསྲུངས། །ཞེས་པ་ཤེས་འདོད་མེད་པས་ན། །ཚིག་འདི་ལས་ནི་ཉམས་ཡོད་མིན། །ཞེས་པས་
བསྟན་།དེ་ཡང་ས་གཞི་ནི་ཕྱོགས་བཞིའི་རྒྱ་མཚོས་སྐེ་རགས་བཞིན་དུ་བསྐོར་ཏེ་ཡོད་པས་ན། ས་
གཞི་རྒྱ་མཚོའི་སྐེ་རགས་ཅན་ཞེས་བྱ་ལ། འདིའི་སྐེ་རགས་ཀྱི་སྐད་དོད་ལ་ཤ་ཀྭ་རི་ཞེས་དེའི་རྐྱེན་གྱི་
མཐའ་ཅན་དུ་ཡོད་པ་ཡིན་པས་ན། དེ་ལ་ཙནྡྲ་པའི་མདོར། ངི་དང་ཨུ་དང་རྀཏ་ལས ཞེས་པས།
ཀའི་རྐྱེན་འབྱུང་དགོས་པ་ལས། འདིར་མ་བྱས་པ་དང༌། རྒྱལ་ཆེན་ཞེས་པའི་སྐད་དོད། མ་ཧཱ་རཱ་ཛ་ན་
ཞེས་པ་ལ། ཁྱད་པར་གྱི་ཚིག་སྡུད་དམ། ལས་འཛིན་པའི་ཚིག་སྡུད་ཡོད་པ་ཡིན་པས་ན། དེ་ལ་ཙནྡྲ་
པའི་མདོར། ཚིག་སྡུད་ཀྱི་མཐའ་འོ། །ཞེས་སྤྱིར་བཏང་ནས། ས་ཁི་དང་། ཨ་ཧར་དང་། རཱ་ཛན་
རྣམས་ཀྱི་ཊཙའོ།།ཞེས་པས།ཊཙའི་རྐྱེན་བྱིན་ནས།ཛཱ་རིང་པོར་གཏང་སྟེ།ཊཙ་ཕྱིས་པས།མ་ཧཱ་རཱ་
302

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཛཱ་ཞེས་པ་འབྱུང་དགོས་པ་ལས དེ་འདིར་མེད་པ་དང༌། ཁྱོད་ཀྱི་ཞེས་པ་རྣམ་དབྱེ་དྲུག་པ་འབྱུང་
དགོས་པ་ལས། ཁྱོད་ལ་ཞེས་རྣམ་དབྱེ་བཞི་པ་བྱུང་བ་དང་། དཔུང་པ་རྣམས་ཀྱིས་ཞེས་གསུམ་པའི་
མང་ཚིག་འཐོབ་པ་ལ དཔུང་བས་ཞེས་གསུམ་པའི་གཅིག་ཚིག་ཏུ་བྱས་པ་དང༌། བསྲུངས་ཞེས་པ་
ཏིང་ངའི་མཐའ། གཞན་གྱི་ཚིག་ཅན་གྱི་བྱིངས་ལ། བདག་ཉིད་ཀྱི་ཚིག་ཏུ་བྱས་པ་རྣམས། སྒྲ་སྒྲུབ་
ཐོབ་ཚུལ་བཞིན་མ་བྱུང་བས་སྒྲ་ཉམས་པ་ཡིན་ཏེ།དེས་ན། ས་གཞིའི་ཁྱོན་ཆེན་པོ་རྒྱ་མཚོ་ཆེན་པོ་
བཞིས་བསྐོར་བའི། སྐེ་རགས་ཅན་འདི་རྒྱལ་པོ་ཆེན་པོ་ཁྱོད་ཀྱི། དཔུང་ཚོགས་ཡན་ལག་བཞི་དང་
བཅས་པ་རྣམས་ཀྱི་སྒོ་ནས་བསྲུངས་ཤིག་ཅེས།སྒྲ་ཟུར་མ་ཉམས་པ་དགོས་པ་ལས། སྒྲ་ཟུར་ཉམས་
ནས་བརྗོད་པ། ས་གཞི་རྒྱ་མཚོའི་སྐེ་རགས་ཅན། རྒྱལ་ཆེན་ཁྱོད་ལ།དཔུང་ཚོགས་ཡན་ལག་བཞི་
དང་བཅས་པས་བསྲུངས་ཤིག་ཅེས་པ། རྒྱལ་པོ་ལ་བསྲུང་དགོས་པར་སྒྲ་ཟུར་ཉམས་ནས་བརྗོད་
པས དོན་ཕྱིན་ཅི་ལོག་ཏུ་གྱུར་པ་འདི་ལ། ཤེས་འདོད་མེད་པས་ན། ཇི་སྐད་བཤད་པའི་ཚིག་འདི་
ལ་ནི།སྐྱེ་བོའི་ཡིད་འཕྲོག་པའི་སྒྲ་དོན་གྱི་ཉམས་ཡོད་པ་མ་ཡིན་པས་སྤང་བར་བྱའོ། །ཞེས་པའོ །
གསུམ་པ་དམིགས་བསལ།དཔེ་བརྗོད་པ་དང་། སྐྱོན་དུ་མི་བརྩི་བ་གཉིས་ལས། དང་པོ་ནི
ལྷོ་ཡི་རི་ལས་ཉེར་བཏུད་པའི །རླུང་གིས་ཙུ་ཏའི་རྐང་འཐུང་ནི། །ཡལ་འདབ་རོལ་བར་བསྐྱོད་པ་ཡི། །
མྱུ་གུ་མཛེས་དང་ལྡན་པར་བྱེད། །ཅེས་པས་བསྟན་ཏེ། དེ་ཡང༌།ལྷོ་ཕྱོགས་རི་བོ་མ་ལ་ཡ་ལས་ཉེ་
བར་བཏུད་དེ།འོངས་བའི་རླུང་གིས། ཤིང་ནི་ཙུ་ཏའི་རྐང་འཐུང་མཛེས་པ་ཡི་ས་ཡིད་དུ་འོང་བ་
བསྐྱོད་པས་ནི། ཡལ་གའི་འདབ་མ་རྣམས་གཅིག་གི་གཅིག་ལ་རོལ་ཞིང་གཡོ་བས་བསྐྱོད་པའི། མྱུ་
གུ་རྔ་ཡབ་གཡོབ་པ་བཞིན་དུ་མཛེས་པ་དང་།ལྡན་པར་བྱེད་།།ཞེས་པའོ།།
གཉིས་པ་། ཞེས་སོགས་བསྟན་བཅོས་བདག་ཉིད་ཆེ། །ལྟ་ལ་གཡེལ་བའི་སེམས་
ལྡན་པ། །སྒྲ་ཉམས་བཞིན་དུ་སྣང་མོད་ཀྱི། །སྐལ་བཟང་ཉིད་ནི་སྟོང་མ་ཡིན། །ཞེས་པས་བསྟན་ཏེ།
དེ་ཡང་གོང་དུ་བསྟན་ཟིན་པའི་དཔེར་བརྗོད་ལ།རི་ལས་ཞེས་ལྔ་པ་འབྱུང་ཁུངས་འབྱུང་བ་མི་རིགས་ཀྱི
བདུན་པའམ་གཉིས་པར་རིགས་པ་ལས་མ་བྱུང་མོད། འོན་ཀྱང་དེ་ལ་སྒྲ་ཉམས་པའི་སྐྱོན་མེད་། །
དེས་ན་གོང་དུ་བསྟན་པའི་རི་ལས། ཞེས་པ་ལ་སོགས་པའི་ཚིག་སྦྱོར་ཉམས་པ་འདི་དག་ལ།སྐྱོན་དུ་
303

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འཛིན་པ་ནི།སྒྲའི་མཚན་ཉིད་སྟོན་པའི་བསྟན་བཅོས།ཀ་ལཱ་པ་དང༌།ཙནྡྲ་པ་ལ་སོགས་པ་སྒྲ་མདོའི་
བདག་ཉིད་ཆེན་པོ་རྣམས་ལྟ་བ་ལ་གཡེལ་བ་སྟེ། མི་ཤེས་པའི་ལེ་ལོའི་སེམས་དང་ལྡན་པའི་སྐྱེ་བོ་ལ།
སྒྲ་ཉམས་པ་བཞིན་དུ་སྣང་མོད་ཀྱི་སྒྲའི་བསྟན་བཅོས་ཆེ་བ་ལ་གོམས་ཤིང་འདྲིས་པར་བྱས་པའི་སྐལ་
བཟང་གི་སྐྱེ་བོ་ཉིད་ནི།སྒྲའི་བསྟན་བཅོས་སུ་རྣམ་དབྱེ་གཅིག་གི་ཚབ་ཏུ་གཅིག་སྟེར་དགོས་པ་སོགས་
མང་དུ་འབྱུང་བས།དེ་ལ་སྒྲ་ཉམས་པའི་སྐྱོན་དུ་བཟུང་ནས་གཏོང་བ་སྟེ།འདོར་བ་མ་ཡིན་། །ཞེས་
པའོ། །
བདུན་པ་ངལ་གསོ་ཉམས་པ་ལ་མཚན་ཉིད།དཔེར་བརྗོད་གཉིས་ལས། དང་པོ་ནི།ཚིག་
བཤད་རྣམས་ལ་ངེས་པའི་གནས། །ཚིག་གི་གཅོད་མཚམས་གཅོད་མཚམས་རིག །དེ་ཉམས་གཅོད་
མཚམས་ཉམས་པ་སྟེ། །ཉན་པ་དགའ་མི་སྐྱེད་པ་དཔེར། །ཞེས་པས་བསྟན་ཏེ།དེ་ཡང༌།ཐ་སྙད་ཀྱི་
གཙུག་ལག་རྣམས་ཀྱི་ནང་ནས། སྡེབ་སྦྱོར་ལ་གྲགས་པའི་ཚིགས་བཤད་ལ་འགྲོའི་སྡེབ་སྦྱོར་ཡོད་པ་ལ།
ངེས་པའི་གནས་བཞི་པ་དང༌།དྲུག་པ་དང་བདུན་པ་ལ་སོགས་ཡོད་པའི་ཚིག་གི་གཅོད་མཚམས་སུ་
སྡེབ་སྦྱོར་ནས་ཇི་ལྟར་བཤད་པ་བཞིན་གྱི་ངལ་བསོ་བའམ། སྡོད་གང་ཡིན་པ་དེ་གཅོད་མཚམས་སུ་
དགོས་པར་རིག་ཅིང་ཤེས་པར་བྱེད་དགོས་པ་ལས། མཚམས་དེ་རྣམས་སུ་ངལ་བསོའམ། སྡོད་
ཉམས་ནས་མེད་པ་དེ་ནི་གཅོད་འཚམས་ཉམས་པ་ཞེས་བྱ་སྟེ དཔེར་ན་འཕྲེང་པ་འཛིན་པའི་སྡེབ་
སྦྱོར་ལ། བདུན་བདུན་གྱི་མཚམས་སུ་སྡོད་དམ། ངལ་བསོ་རེ་ཡོད་དགོས་པ་ལས། དེ་མེད་པ་ལྟ་
བུའོ །དེས་ན་ངལ་བསོ་སོགས་གཅོད་མཚམས་ཉམས་པའི་ཚིག་སྦྱོར་དེ་ཉན་པ་སུ་ཡི་ཐོས་ཀྱང༌།
རྣ་བར་མི་སྙན་ཞིང༌། དགའ་བ་མ་ཡིན་པས་ཡིད་འཁྲུག་པ་བསྐྱེད་པར་བྱེད་པ་སྟེ་དེ་ཉིད་དཔེར་
བརྗོད་ན་ཞེས་པའོ །
གཉིས་པ་དཔེར་བརྗོད་ལ་རྐང་པ་དང་པོ་གཉིས་བསྟན་པ་དང༌། ཕྱི་མ་གཉིས་བསྟན་པ་
དང༌། ཕྱི་མ་གཉིས་བསྟན་པ་གཉིས་ལས དང་པོ་ལ། སཾསྐྲྀ་ཏའི་སྐད་ཀྱི་དཔེ་བསྟན་པ་དང་། དེའི་
དོན་བོད་སྐད་དུ་བསྒྱུར་ཏེ་བཤད་པ་གཉིས་ལས། དང་པོ་ནི། སྟྲཱིཎཱཾ་སཾ་ནཱཾ་ཏ་བིདྷ་མ་ཡ་མཱ་དི་བི་ཤོན་
རེནྡྲ།བ་ཤྩཱམུདྡཱི་མྦ་ཧ་ཏི་ར་པཨི་ཏྱསྟི་ཙེ་བྲ་ཡོགཿ།༼འདིའི་སྡེབ་སྦྱོར་མ་ཝ་ན་སུ་ར་ར་ཝ་ཡིན་མོད་པྲསྟ་རའི་མ་དཔེ་མི་
304

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
གསལ་བས་འདིར་སི་འགྱུར་ལྟར་བཀོད་ཡོད།༽ཞེས་པས་བསྟན་ཏེ། དེ་ཡང༌། འདི་ཉིད་སྡེབ་སྦྱོར་དལ་འགྲོ་ཡིན་
པས། རྐང་པ་སོའི་ཡི་གེ་དང་པོ་ནས་བགྲང་པའི་བཞི་པ་དང་། དེ་ནས་བགྲང་པའི་དྲུག་པ་དང་།
དེ་ནས་བགྲང་པའི་བདུན་པ་ལ་ངལ་གསོ་དགོས་པ་ལ། དེ་འདི་ལ་མེད་དེ། ཇི་ལྟར་དུ་མེད་ན། ཡང་
དག་པར་བརྗོད་པའི་སྐད་དོད། སམ་གཱི་ཏི་ཞེས་པའི་གཱི་འདི་བཞི་པ་ལ་ཡོད་ཀྱང༌།ཚིག་གི་དཀྱིལ་
ཡིན་པས་ངལ་གསོ་མི་རུང་།དྷཱི་མ་ཡཱ་ཞེས་པའི་ཡ་ཡིག་དྲུག་པ་ལ་ཡོད་པས་ངལ་གསོ་དགོས་ཀྱང༌།
ཚིག་གི་དཀྱིལ་ན་ཡོད་པས་ངལ་གསོ་མི་རུང་བ་དང་མཐའི་རེནྟྲ ཞེས་པའི་ཏྲ་ཡིག་བདུན་པར་ཡོད་
ཀྱང་། ངལ་གསོ་མེད་ལ་གོང་མ་གཉིས་ལ་མི་རུང་སྟེ། ངལ་གསོ་བྱེད་པ་ལ་ཚིག་གམ་མིང་རྫོགས་
པའི་མཐའ་ཅིག་ངེས་པར་དགོས་སོ །དེ་བཞིན་དུ་རྐང་པ་འོག་མའི་བཞི་པ་ན་ཡོད་པའི་ཀླིཥྚའི་ཀླི་
དང་། དྲུག་པ་ཡོད་པའི་ཥྚའི་ཤི་དང་། བདུན་པ་ན་ཡོད་པའི་དུཥྚིའི་ཥྚི། ངལ་གསོ་དགོས་པ་ལ་ངལ་
གསོ་མེད་ལ།གཞན་གཉིས་ཚིག་གི་ཐོག་མ་ཡིན་པས་བྱར་མི་རུང་ངོ༌།།
གཉིས་པ་དེའི་དོན་བསྒྱུར་ཏེ་བཤད་པ་ནི། བུད་མེད་རྣམས་ཀྱི་ཡང་དག་བརྗོད་པའི་ཆོ་ག་
རོ་ཉམས་མེད་ལ་འདིར།།མཆོག་རྣམས་དང་འགྲོགས་མི་དབང་ཉི་མའི་རིགས་འདིས་ལྟ་བྱེད་དང་པོ་
སྐྱོན། །ཞེས་པས་བསྟན་ཏེ། དེ་ཡང༌། ཉི་མའི་རིགས་སུ་འཁྲུངས་པའི་རྒྱལ་པོ་འགའ་ཞིག་ལ། བུད་
མེད་མགྲིན་བཟང་མ་རྣམས་ཀྱིས་མགྲིན་གཅིག་ཏུ། ཤེས་ལྡན་གང་དེའི་ཡོན་ཏན་ཡང་དག་པར་
ངས་དབྱངས་བདུན་ལ་སོགས་པའི་འགྱུར་བརྗོད་པར་འདོད་པའི་ཆོ་ག་སྟེ། གླུ་དབྱངས་དབྱངས་བདུན་ལ་སོགས་པའི་འགྱུར་བས་བསྐྱེད་པའི་
ལུས་ཀྱི་རོ་ཉམས་སྒེག་པ་དང་དཔའ་བ་ལ་སོགས་པ་མེད་པ་ལ།སྐབས་འདིར་སྐྱེས་བུ་མཆོག་རྣམས་
དང་ལྷན་ཅིག་ཏུ་འགྲོགས་པའི་མིའི་དབང་པོ། ཉི་མའི་རིགས་སུ་འཁྲུངས་པའི་རྒྱལ་བརྒྱུད་འདིས།
མིག་ལྟ་བར་བྱེད་པའི་ཚེ། ངལ་གསོ་ཉམས་པ་སོགས་ཀྱི་སྐྱོན་གྱིས་ལུས་ཀྱི་སྒེག་ལ་སོགས་པ་མེད་
པས། དང་པོར་མི་མཛེས་ལ། མཐར་རྣ་བས་ཉན་པའི་ཚེ་ཡང༌།མི་སྙན་པས་ངལ་གསོ་ཉམས་པའི་
སྐྱོན་ཤིན་ཏུ་ཆེ་བ་ཡིན་ནོ།།ཞེས་བྱའོ།།
གཉིས་པ་ཕྱི་མ་གཉིས་བསྟན་ཚུལ་ལ། དངོས་དང་། དེ་ཉིད་དཔེས་སྒྲུབ་པ། སྦྱོར་བ་མི་
བདེ་བར་བསྟན་པ་དང་གསུམ་ལས། དང་པོ་ལ། སཾསྐྲྀ་ཏའི་སྒོ་ནས་དཔེ་བསྟན། དེ་ཉིད་བོད་སྐད་དུ་
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྒྱུར་བའི་དོན་བཤད་པ་གཉིས་ལས། དང་པོ་ནི། ཀཱརྨཀཱརྨ་ཎྱཾ་ཡ་མ་བཾ་ཀ་ལཱ་ཏྱཾག་མེནྱེ་པ་པ་ཤྱན།
པ་ཤྱ་ཏྱཀླིཥྚ་རས་མི་ཧཤིརཥྚེ་ར་སེཏྱཱདི་ཏུ་ཏྠཾ། ཞེས་པས་བསྟན་ཏེ། འདི་ཡང་རྐང་པ་དང་པོའི་བཞི་པ
ཀརྨའི་མ་དང༌། དེ་ནས་དྲུག་པ་ལྱ་ནཱ་ཞེས་པའི་ནཱ་དང༌།དེ་ནས་བདུན་པ། ཤ་ནཱཾ་ཞེས་པའི་ནཱཾ་རྣམས་
ལ་ངལ་སོ་མེད་ལ། དེ་བཞིན་དུ་འོག་མའི་མངྷི་ཞེས་པའི་ངྷི་དང༌། ཨཱི་ཏྱ་ཞེས་པའི་ཨཱི་དང༌། ཐཱཿཞེས་
པའི་ཐཱཿལ་ངལ་གསོ་མེད་པས་ངལ་སོ་མེད་ངལ་སོ་ཉམས་པ་དེའི་ཕྱིར་སྐྱོན་ཡོད་། །སྡེབ་སྦྱོར་འདི་
རྣམས་ངོས་འཛིན་ན། སྡེབ་སྦྱོར་རིན་ཆེན་འབྱུང་གནས་ལས། མ་ཝ་ན་སུ་ར་ར་ཝ། རྣམས་ལ་མཚོ་
དུས་འཇིག་རྟེན་གྱི་ངལ་གསོ་ཡོད་པས་དལ་འགྲོ་ཡིན། ཞེས་བཤད་པས། དལ་འགྲོ་ལ་དང་པོར་མ་
ཞེས་འབྱུང་བའི་མ་ནི།ཡི་གེ་ལྗི་བ་གསུམ་གྱི་མིང་ཡིན་པས་ཐོག་མར་ལྗི་བ་གསུམ་འབྱུང་ལ།པྲསྟ་ར་
ཡང་གསུམ་འཁྱོག་པ་གསུམ་འབྲིའོ །༼༡༡༡༽དེ་རྗེས་སུ་ཝ་ནི་ལྗི་བའི་ཡི་གེ་ངལ་གསོ་དང་བཅས་
པ་ཡིན་པས པྲསྟ་ར་གསུམ་འཁྱོག་པ་གཅིག་སྡོད་དང་ལྡན་པ་བྲི༼༡༽དེའི་རྗེས་སུ་ན་ནི་ཡི་གེ་ཡང་
བ་གསུམ་ཡིན་ལ། པྲསྟ་ར་རི་མོ་དྲང་པོ༼ U●༽གསུམ་བྲིའོ། །དེ་རྗེས་སུ་ནི་ཡི་གེ་གསུམ་གྱི་ཐ་མ་
ལྗི་བ་སྡོད་དང་ལྡན་པ་ཡིན་པས པྲསྟ་ར་དང་པོ་གཉིས་ཡང་བ། ཕྱི་མ་གཅིག་ལྗི་བའི་སྡོད་དང་
ལྡན༼( ( ༡ ༽པ་འབྲི་བར་བྱའོ། །དེའི་རྗེས་སུ་ར་གཉིས་བྲི་བར་བྱ་སྟེ། དེ་ཡང་། ར་དང་པོར་ནི་
དབུས་ཡང་བའི་ཡི་གེ་གསུམ་ཡིན་ལ། པྲསྟ་ར་དབུས་འཁྱོག༼༡༣༡༽ཐ་མ་གཉིས་དྲང་པོ་བྲི་བར་
བྱའོ༼མ་དཔེ་ལ་འདི་ལྟར་འདུག་ཀྱང་ར་དབུས་ཡང་པ་ཡིན་པ་དབུས་དྲང་ཐོག་མཐའ་གཉིས་འཁྱོག་པོ་ཡིན་སྙམ།བསྡུ་སྒྲིག་པའི་
མཆན།༽། །དེ་བཞིན་དུ་ར་ཕྱི་མ་ཡང་༼༡༣༡༽དང་འདྲའོ། །དེའི་རྗེས་སུ་ཝ་ནི་ཡི་གེ་སྡོད་དང་འདྲ་
བ་ཡིན་པས པྲསྟ་ཡ་གསུམ་འཁྱོག་ལ་སྡོད་ཀྱི་བརྡ་དང་བཅས་པ་བྲི་བར་བྱའོ། །༼༡༽ནས་ཀུན་
དྲིལ་བ་ལ་ཡི་གེ་བཅུ་བདུན་དུ་ཡོད་། །དེ་ལ་ངལ་བསོ་བའམ། སྡོད་ནི་མཚོ་ཞེས་བྱ་བ་བཞི་པའི་
སྟེང་དང༌། དྲུག་ཅེས་བྱ་བ་དྲུག་པའི་སྟེང་དང༌། འཇིག་རྟེན་ཞེས་བྱ་བ་གསུམ་དང་བདུན་ལ་འཇུག་
ཀྱང༌།ད་ལན་བདུན་པ་ཡིན་པས།ཐ་མ་ལ་ཡོང་དགོས་སོ །
གཉིས་པ་དེ་ཉིད་བོད་སྐད་དུ་བསྒྱུར་བའི་དོན་བཤད་པ་ནི། བྱ་དང་བྱ་མིན་མ་ཚང་མེད་ལ་
ལུང་ཉིད་ཀྱིས་ནི་ལྟ་བྱེད་ཅིང་། །མི་བདག་འདི་ཡི་དབང་གྱུར་ས་འཛིན་ཞེས་པ་དེ་ལྟར་སྦྱོར་བ་ཡོད། །
306

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཅེས་པས་བསྟན་། དེ་ཡང༌། འདིར་དགེ་བའི་བྱ་བ་དང་། དགེ་བའི་བྱ་བ་མ་ཡིན་པའི་བླང་དོར་གྱི་
གནས་རྣམས་མ་ཚང་བ་མེད་པ་ལ། དེ་རྟོགས་པར་བྱེད་པའི་ལུང་རིགས་ཉིད་ཀྱིས་བལྟས་ནས་དགེ་
བ་སྒྲུབ།མི་དགེ་བ་སྤོང་བར་བྱེད་ཅིང༌།དེ་ཡང་མི་བདག་རྒྱལ་པོ་འདི་ཡི་དབང་དུ་གྱུར་པ་སྟེ།དབང་
དུ་བསྡུས་པའི་ས་གཞིའི་ཁྱོན་ཆེན་པོ་འདི་བདག་ཏུ་འཛིན་པ་ལ་མཐུ་དང་ནུས་པ་ཤིན་ཏུ་ཆེའོ། །ཞེས་
བསྟོད་པའི་ཚུལ་དེ་ལྟར་སྦྱོར་བའི་ཚིག་ལ་ཡང་ངལ་གསོ་ཉམས་པ་སོགས་ཀྱི་སྐྱོན་ཡོད་པ་ཡིན་ནོ་
ཞེས་སྦྱོར་བ་ཡོད་དོ། །ཞེས་པའོ། །
གཉིས་པ་དེ་ཉིད་དཔེས་སྒྲུབ་པ་ནི།ཇི་ལྟར་ཚིག་མཐའ་ཕྱིས་པ་ལ། །ལྷག་མ་ཚིག་ཉིད་
ངེས་པ། །དེ་བཞིན་མཚམས་སྦྱོར་རྣམ་འགྱུར་མཐའ། །ཚིག་ཉིད་ཅེས་ནི་བརྗོད་པ་ཡིན། །ཞེས་པས་
བསྟན་ཏེ། དེ་ཡང་།གོང་དུ་བསྟན་པའི་བྱ་མིན་ཞེས་པའི་སྐད་དོད། ཨ་ཀརྨ་ཎི།ཞེས་པའི་ཀརྨའི་རྨཱ་
ལ་ངལ་གསོ་མི་ཐོབ་སྟེ། རྣམ་དབྱེ་ལྷག་མར་ཡོད་པས། རྨཱ་ཚིག་མཐའ་མ་ཡིན་ཞིང༌། དེ་ཚིག་ཐ་མ་
ཡིན་ངལ་གསོ་ཇི་ལྟར་ཐོབ་ཅེ་ན། ངལ་གསོ་མེད་ཀྱང་སྐྱོན་མེད་དེ། དཔེར་བརྗོད་ཇི་ལྟར་ན་ཞེས་
སོགས་ཀྱིས་བསྟན་ཏེ།དེ་ཡང་། ས་ཡས་ཞེས་པའི་མིང་ལ། རྣམ་དབྱེ་དང་པོའི་གཅིག་ཚིག་སི་བྱིན་
ནས། གསལ་བྱེད་ལས་ཀྱང་། །ཞེས་པའི་མདོས། སི་ཕྱིན་ནས། ས་ཡས་ཀྱི་ས་དེ། རེ་ཕ་དང་ས་
དག་གིས་རྣམ་པར་བཅད་བྱའོ །ཞེས་པས་རྣམ་བཅད་དུ་བཏང་བས ས་ཡཿ ཞེས་པ་འགྲུབ་པས་
ཚིག་ཡིན་ལ། དེ་ལྟ་བུའི་ཚིག་མཐའ་རྣམ་དབྱེ་སི་སོགས་ཕྱིས་པའི་ལྷག །མ་ས་ཡཿསུ་གནས་པ་དེ་
ཚིག་ཉིད་དུ་བརྡ་སྤྲོད་པར་བྱེད་པ་རྣམས་ཀྱིས་ངེས་པར་བྱས་པའི་དཔེ་དེ་བཞིན་དུ། གོང་དུ་བསྟན་
པའི་བྱ་མིན་གྱིས་སྐད་དོད།ཨ་ཀརྨ་ཞེས་གནས་པ་ལ།དེའི་མཐར་རྣམ་དབྱེ་དང་པོའི་མང་ཚིག་ཛས་
གཏེར། མ་ནིང་ལ་ཛས་ཤས་དག་གིས་ཤིའོ། །ཞེས་པས་ཛ་དེ་ཤིན་ཏུ་བསྒྱུར།ཤ་ཕྱིས་ཨི་བཞག །
དྷུཊ་དང་དབྱངས་ལས་གྷུཊ་ལ་ནུའོ །ཞེས་པས།རྨའི་མཐར་ནུ་གཏེར།ནུའི་ཨུ་ཕྱིས་ན་བཞག་གྷུཊ་
ལའང་སམ་བུདྷི་ཞེས་པས་ཀརྨའི་གླུ་རིང་པོར་གཏང༌། ར་ཥ་རྀའི་ཡི་གེ་རྣམས་ལས་ཞེས་པས ན་དོ་
ཎ་རུ་བསྒྱུར་ནས་མཚམས་སྦྱར་བས། ཨ་ཀརྨ་ཎི་ཞེས་པ་འབྱུང་ལ།དེ་ལྟར་བྱུང་བའི་ཀརྨཱ་རྨཱ་ནི་རྣམ་
དབྱེ་དང་མཚམས་སྦྱར་བ་ལས་བྱུང་བའི་རྣམ་འགྱུར་གྱི་མཐའ་ཚིག་ཉིད་ཡིན་ནོ། །ཞེས་ནི་བརྡ་སྤྲོད་
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་རྣམས་ཀྱིས་མངོན་པར་བརྗོད་པ་ཡིན་པས། རྣམ་དབྱེ་རྗེས་སུ་ལྷག་མར་ཡོད་ཀྱང༌། རྨཱའི་མཱ་ནི་
ཚིག་ཏུ་ཐོབ་བོ། །ཞེས་སྨྲའི་མདོར་ན་ལེགས་སྦྱར་དང་སྡེབ་སྦྱོར་དང་མིང་གི་མངོན་བརྗོད་སོགས་མི་
ཤེས་པར།སྙན་ངག་མཁས་པ་ཤེས་པས་རློམ་པ་ནི་རང་ཉིད་བླུན་པར་སྟོན་པ་ཡིན་ཏེ། དཔེར་ན་
རྐྱལ་མི་ཤེས་བར་གཾ་གར་མཆོངས་བས་གཾ་ག་ལས་ཆོལ་བར་མཚུངས་སོ། །སཾ་སྐྲྀ་ཏའི་དཔེ་ལ། བྱ་
མིན་གྱི་སྐད་དོད་ལ་ཀརྨ་ཎྱ་ཞེས་པ་འདུག་པས་འདི་དང་མི་མཐུན་ནོ། །ཞེ་ན། ཨ་གོང་མའི་མཱ་ལ་
མཚམས་སྦྱར། ཎིའི་ཨི་དང་ཕྱི་མའི་ཨ་མཚམས་སྦྱར་བས། ཀརྨཱ་ཎྱ་འགྲུབ། དེ་བཞིན་དུ་གཞན་
རྣམས་ཀྱང་རིགས་འགྲེའོ།།ཞེས་སོ།།
གསུམ་པ་སྦྱོར་བ་མི་བདེ་བར་བསྟན་པ་ནི། དེ་ལྟ་ན་ཡང་རྣ་བར་རྩུབ། །སྙན་ངག་མཁན་
རྣམས་མི་སྦྱོར་། །རྒྱལ་པོ་དེ་ཡི་རྒྱལ་མཚན་ཅན། །ཏོག་གི་ཆུ་འཛིན་བསྐུལ་ཞེས་འདིའོ། །ཞེས་
པས་བསྟན་ཏེ། དེ་ཡང་། ཚིག་གི་རྐང་པ་འོག་མ་གཉིས་ལ། ངལ་གསོ་མེད་ཀྱང་ཚིག་ཏུ་ཐོབ་པའི་
ཚུལ་དཔེས་སྒྲུབ་པ་དེ་ལྟ་ན་ཡང་། དེ་འདྲའི་ཚིག་སྦྱོར་དེ་མི་སྙན་པས་རྣ་བར་རྩུབ་ཅིང་ཡིད་དུ་མི་འོང་
བས་སྙན་ངག་མཁན་མཁས་པ་རྣམས་མི་སྦྱོར་ཏེ། སྤོང་བར་བྱེད་ལ། དེ་ཡང་ངལ་སོ་མེད་པའི་ཚིག་
ཡིན་དུ་ཟིན་ཀྱང༌། དེ་ལྟ་བུའི་ཚིག་སྦྱོར་དེ་མི་རུང་བའི་དཔེར་བརྗོད་ད་དུང་ཀྱང་སྟོན་པ་ནི། རྒྱལ་པོ་
དེ་ཡི་རྒྱལ་མཚན་ཅན། །ཏོག་གི་ཆུ་འཛིན་བསྐུལ་བྱེད་འདིའོ །ཞེས་པའི་སྐབས་སུ་ཏོག་གི་སྐད་དོད་ལ།
ཀེ་ཏུ་ཞེས་པ་ཡོད་ཅིང༌། དེ་ཡང་། ཡི་གེ་བརྒྱད་པའི་རྐང་པའི་མཐར་ཀེ་ཏུ་ཞེས་བྱུང་བ་སྟེ། བདུན་
པའི་ཚིག་མཐའ་ཡིན་ཡང༌། ངལ་གསོ་མེད་པས་མི་སྙན་པས་སྤང་བར་བྱའོ། །གཞན་ཡང་རྒྱལ་པོ་དེ་
ལས་ཞེས་ལྔ་པ་དགོས་པ་ལས དེའི་ཞེས་དྲུག་པ་བྱས་པས་སྦྱོར་བ་མི་བདེ་བའོ། །འདི་ཡང་སཾསྐྲྀ་
ཏའི་ལུས་ལ་བརྟག་དགོས་པས་དཀའ་བ་ཡིན་ལ། གཞན་ཡང༌། སྒྲ་ཉམས་དང་སྡེབ་སྦྱོར་ཉམས་པ་
དང་། མཚམས་སྦྱོར་བྲལ་བ་སོགས་ཀྱང༌། སཾསྐྲྀ་ཏ་ལས་བརྟག་དགོས་ལ། དེ་བརྟག་པ་ལ་སྒྲ་དང་
སྡེབ་སྦྱོར་ལ་སོགས་ཤེས་དགོས་པས། དེ་མི་ཤེས་པའི་བོད་ཀྱི་མཁས་པར་རློམ་པའི་ང་རྒྱལ་ཅན་
མཁས་པའི་དྲེགས་པས་མྱོས་པ་རྣམས་ལ་ཅི་བྱ་ཡོད། དེས་ན་མཁས་པའི་དྲེགས་པས་མྱོས་པའི་ང་
རྒྱལ་གྱི་འགྱིང་བག་དེ་བཅོམ་ན་རང་ལེགས་སོ། །ཚིག་རྐང་འོག་མ་གཉིས་ཀྱི་དོན་དེ་ཅི་ཡིན་ཞེ་ན།
308

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འདི་ལྟར་ཡིན་ཏེ། རྒྱལ་པོ་འགའ་ཞིག་དགྲ་དང་འཐབས་པས།གཡུལ་ཤིན་ཏུ་རྒྱལ་ཏེ།རྒྱལ་པོ་དེའི་
དམག་དཔུང་གི་ཚོགས་རྣམས་ཞེས་རྒྱལ་པོ་ལས་བྱུང་བའི་དམག་དཔུང་གིས་རྒྱལ་བར་བྱས་པའི་
རྒྱལ་མཚན་ཤིན་ཏུ་རིང་བ་ཅན་སྲིད་པའི་རྩེ་མོ་བལྟ་བར་འདོད་པའི་ཏོག་གིས་ཆུ་འཛིན་སྤྲིན་གྱི་ངོས་
ལ་རེག་ཅིང་བསྐུལ་ཏེ། ཆུ་འཛིན་གཡོ་བ་འདིས་བྱས་སོ་ཞེས་རྒྱལ་མཚན་ལ་ཕུལ་བྱུང་གི་སྒོ་ནས་
བསྟོད་པ་འདིའོ་ཞེས་པའོ།།
བརྒྱད་པ་སྡེབ་སྦྱོར་ཉམས་པ་ལ། མཚན་ཉིད་དཔེར་བརྗོད་གཉིས་ལས།དང་པོ་ནི། གང་
དུ་ཡི་གེ་ཆད་ལྷག་དང༌། །ལྗི་ཡང་ཇི་ལྟ་བཞིན་མི་གནས། །དེ་ནི་སྡེབ་སྦྱོར་ཉམས་པ་སྟེ། །སྐྱོན་འདི་
ཤིན་ཏུ་སྨད་པའོ། །ཞེས་པས་བསྟན་ཏེ། དེ་ཡང༌། སྙན་ངག་འདི་ཚིགས་བཅད་གང་དུ་སྡེབ་སྦྱོར་གྱི་
བསྟན་བཅོས་སུ་ངེས་བཟུང་བྱས་པའི་ཡི་གེའི་གྲངས་ལས་ཆད་པ་ཉུངས་པ་དང་།ལྷག་པ་མངས་པ་
དང་། གཞན་ཡང་སྡེབ་སྦྱོར་ལས་བཤད་པའི་ལྗི་བ་དང་། ཡང་བའི་མཚན་ཉིད་རྣམས་དགོས་པའི་
གནས་སུ་ཇི་ལྟ་བ་བཞིན་མི་གནས་པ་དེ་ནི།སྡེབ་སྦྱོར་ཉམས་པ་ཞེས་བྱ་བ་སྟེ།འདི་ལྟ་བུའི་སྐྱོན་འདི་
ནི་འཇིག་རྟེན་ན་སྐྱེ་བོས་ཤིན་ཏུ་སྨད་པའི་གནས་ཡིན་པས སྤང་བར་བྱ་འོ་ཞེས་པའོ །ལ་སྡེབ་
སྦྱོར་ནས་བཤད་པའི་ལྗི་བ་ནི་གང༌།ཡང་བ་ནི་གང་ཞེ་ན།ཚིགས་སུ་བཅད་དེ་སྟོན་པ་ནི། །བརྩེགས་
པའི་སྔོན་དུ་གང་བྱུང་དང༌། །ཚེག་དྲག་ཅན་དང་ཐིག་ལེ་ཅན། །རྐང་མཐའ་ཡི་གེ་རིང་པོ་རྣམས། །
འདི་དག་བར་བསྟན་ངའདི་དག་ལྗི་བར་བསྟན་པ་ཡིན། །ཞེས་པས། གསལ་བྱེད་གཉིས་ལ་སོགས་པ་རྩེགས་པའི་སྔོན་དུ་
བྱུང་བའི་ཡི་གེར་ཀྵ་ཞེས་པའི་ར་ལྟ་བུ་དང༌། ཚེག་དྲག་ཅན་གྱི་ཡི་གེ་ཨཿ ཞེས་པའི་ཨ་མཱ་བུ་དང༌།
ཐིག་ལེ་ཅན་གྱི་ཡི་གེ་ཨཾ་ཞེས་པའི་ཨ་ལྟ་བུ་དང་། ཤོ་ལོ་ཀའི་རྐང་པའི་མཐའ་རྣམས་སུ་བྱུང་བའི་ཡི་
གེ་རིང་ཐུང་ཅི་བྱུང་བ་རྣམས་དང་། ཡི་གེ་རིང་། ཨཱ་ཨཱི་ཨཱུ་རཱྀ་ཨེ་ཨཻ་ཨོ་ཨཽ་སྟེ་རྣམས་ཏེ་བརྒྱད་དང་།
ཤིན་ཏུ་རིང་པོ་ནི་སྔར་བཤད་པའི་རིང་པོ་བརྒྱད་པ་དེའི་མཐའ་རྣམས་དང༌། ལྀ་ཡིག་ཐུང་བའི་མཐའ་
རྣམས་སུ པ་ལུ་ཏ་གསུམ་འཁྱོག་གི་བརྡབ་གསུམ་ཡིག་རེ་བྱིན་པ་དང༌། དེ་རྣམས་སྲོག་ཏུ་ཞུགས་
པའི་གསལ་བྱེད་ཀྱི་ཡི་གེ་རྣམས་རྣམས་ལ་ལྗི་ཞེས་བྱའོ། །ཡང་བ་ནི། ཨ་ཨི་རྀ་ལྀ་ལྔ་དང་། དེ་
རྣམས་སྲོག་ཏུ་ཞུགས་པའི་གསལ་བྱེད་ཀྱི་ཡི་གེ་རྣམས་། །དེ་ལ་ལྗི་བའི་མིང་ལ་སྡེབ་སྦྱོར་དུ་ག་
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཞེས་འདོགས་ལ། བརྡ་རུ པྲསྟ་ར་ཡང་རི་མོ་སུམ་འཁྱོག་རེ་བྱེད་། །ཡང་བའི་མིང་ལ་ཀ་ཞེས་
འདོགས་ལ།བརྡ་རུ་པྲསྟ་ར་ཡང་རི་མོ་དྲང་པོ་རེ་རེ་བྲི་བར་བྱའོ།།
གཉིས་པ་ལ་གཉིས། ཆད་ལྷག་དཔེར་བརྗོད་པ་དང་།ལྗི་ཡང་དཔེར་བརྗོད་པའོ། །དང་
པོ་ནི། ཟླ་བའི་འོད་ཟེར་བསིལ་བས་རེག་ཅེས་ཡི་གེ་ཉུང་བ་ཉིད། །ས་ཧ་ཀ་རའི་ལོ་འདབ་གསར་པ་
སྣུམ་ཞེས་ཡི་གེ་ལྷག་པའོ །ཞེས་པས་བསྟན་ཏེ།དེ་ཡང་རབ་དགའི་སྡེབ་སྦྱོར་རྒྱུ་བྱས་ན། ཟླ་བའི་
འོད་ཟེར་བསིལ་བས། ཞེས་པ་འདི་ལ།རེག་ཅེས་བསྣན་ནས།རབ་དགའི་སྡེབ་སྦྱོར་དུ་ཡོད་དགོས་
པ་ལ། ལེགས་སྦྱར་གྱི་སྐད་ལ་ཡི་གེ་དྲུག་ལས་མེད་ཅིང༌། དེ་བཞིན་དུ་བོད་སྐད་ལའང་དྲུག་ལས་
མེད་པས་ཡི་གེ་ཉུངས་པ་ཉིད་ཡིན་ས་ཧ་ཀ་རའི་ལོ་འདབ་གསར་པ་ཞེས་པ་འདི་ལ། ས་ཧ་ཀ་
རིའི་ལོ་འདབ་གསར།ཞེས་བདུན་པ་དགོས་པ་ལས་ཡི་གེ་བརྒྱད་ཡོད་པས་ལྷག་པའོ། །ཡང་ཟླ་བའི་
འོད་ཟེར་བསིལ་བས་རེག །ཅེས་པ་རྐང་པ་གཅིག་རབ་དགའི་སྡེབ་སྦྱོར་བདུན་ཚང་བར་བསྒྱུར་
དགོས་པ་ལས། ཟླ་བའི་འོད་ཟེར་བསིལ་བས།ཞེས་དྲུག་ལས་མ་བསྒྱུར་ཞིང་།རེག་ཅེས་པས་ལྷག་
མར་བཞག་པ་ནི་འགྱུར་གྱིས་མ་ཐོན་པ་ཡིན་ནོ། །འོ་ན་ཉུང་བ་ཞེས་པ་ཅི་ཞེས་ན། རྐང་པ་འདི་ལ་
བརྒྱད་པ་རྗེས་བསྔགས་ཀྱི་སྡེབ་སྦྱོར་དུ་དགོས་པ་ལ། གཅིག་མ་ཚང་ཞེས་སྟོན་པའོ །ས་ཧ་ཀཱ་རའི་
ལོ་འདབ་གསར་པ་སྣུམ། །ཞེས་འགྱུར་ལ་བསྒྱུར་དགོས་ཏེ། བརྒྱད་པ་རྗེས་བསྔགས་ཡིན་པ་ལ་
གཅིག་ལྷག་ཅེས་སྟོན་པའི་དཔེའོ། །དེས་ན་བརྒྱད་པ་རྗེས་བསྔགས་ཀྱི་སྡེབ་སྦྱོར་ལ། ཚེགས་བར་
བརྒྱད་མར་དགོས་པ་ལས། བརྒྱད་ལས་ཉུང་ན་ཆད་ལ། མང་ན་ལྷག་པའི་སྐྱོན་ཡིན་པས་ཡང་
དགོས་སོ།།དེ་བཞིན་དུ་སྡེབ་སྦྱོར་གཞན་རྣམས་ལའང་རིགས་འགྲེའོ
གཉིས་པ་ནི། འདོད་པས་མདའ་ནི་རི་དྭགས་མིག་ཅན་ལ། །རྣམ་པར་འཕངས་ཞེས་ལྗི་བ་
ཇི་བཞིན་མིན། །མཛེས་མའི་མིག་ཅན་དག་ལ་མྱོས་བྱེད་ཀྱི། །མདའ་རྣོན་ལྷུང་ཞེས་ཡང་བ་ཅི་བཞིན་
མིན།།ཞེས་པས་བསྟན་ཏེ།དེ་ཡང༌། འདོད་པའི་ལྷས་མདའ་ལྔ་པོ་རྣམས་རི་དྭགས་མིག་ཅན་མཛེས་
མ་རྣམས་ལ་འཕངས་ཞེས་པ་ནི།དབང་པོ་རྡོ་རྗེ་ལ། དང་པོའི་ཡི་གེ་ལྗི་བར་དགོས་པ་ལ། ཡང་བར་
བྱས་པས་ལྗི་བ་ཇི་བཞིན་མིན་པའོ། །གཞན་ཡང་མཛེས་མའི་མིག །རི་དྭགས་མིག་ཅན་མ་དག་ལ་
310

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
མྱོས་བྱེད་འདོད་ལྷ་ཉིད་ཀྱི་མདའ་རྣོན་པོ་ལྷུང་སྟེ། འཕངས་ཞེས་པ་ནི་ཉེ་དབང་རྗེའི་སྡེབ་སྦྱོར་ལ་
ཡི་གེ་དང་པོ་ཡང་བ་དགོས་པ་ལ། འདིའི་ལེགས་སྦྱར་གྱི་སྐད་ལ་ལྗི་བར་བྱས་པས་ཡང་བ་ཇི་བཞིན་
མིན་པ་སྟེ། སྡེབ་སྦྱོར་གྱི་བསྟན་བཅོས་དང་བཤད་པ་དང་འགལ་ལོ །ཉེ་དབང་རྡོ་རྗེ་ལ། སྡེབ་སྦྱོར་དུ།
ཛ་ཏ་ཛ་ལྗི་གཉིས་ནི་ཉེ་དབང་རྡོ་རྗེ་སྟེ། ཞེས་དང༌། དབང་པོ་རྡོ་རྗེ་ལ། དབང་པོ་རྡོ་རྗེ་ཏ་གཉིས་ཛ་ལྕི་
གཉིས།ཞེས་བཤད་པས།ཉེ་དབང་རྗེའི་ཐོག་མ་ཛ་ཡིན་ལ།ཛའི་ཐོག་མ་ཡང་བ་ཡིན་ཏེ།ཛ་བུས་
ལྗི་ཞེས་དབུས་ལྗི་བ་མ་གཏོགས། མཐའ་ཐོག་གཉིས་ཡང་བར་བཤད་པའོ །དབང་པོ་རྡོ་རྗེའི་ཐོག་
མ་ཏ་ཡིན་ལ། ཏའི་ཐོག་མ་ལྗི་བ་ཡིན་ཏེ། དེ་ཡང༌། ཏ་མཐའ་ཡང་ཞེས་བཤད་པས། མཐའ་ཡང་བ་
མ་གཏོགས།ཐོག་མ་དང་དབུས་ལྗི་བའོ། །
དགུ་པ་མཚམས་སྦྱོར་ཉམས་པ་གསུམ། མཚན་ཉིད། དཔེར་བརྗོད། ཤད་ཀྱིས་ཆོད་ན་
སྐྱོན་མེད་དུ་བསྟན་པའོ། །དེ་ལ་དང་པོ་ནི། བསྡུས་པས་བརྗོད་པར་མི་འདོད་ཅེས། །ཚིག་ལ་
མཚམས་སྦྱོར་མེད་པ་གང༌། །མ་ཕྱིས་ལ་སོགས་རྒྱུ་མེད་པ། །དེ་ནི་མཚམས་སྦྱོར་བྲལ་ཞེས་བསྟན། །
ཞེས་པས་བསྟན་ཏེ། དབྱངས་གཅིག་གིས་གཅིག་བསྡུས་ཤིང་མཚམས་སྦྱོར་བརྗོད་པར་མི་འདོད་
ཅེས་ཚིག་གཅིག་པའམ། ཐ་དད་པ་རྣམས་ལ། མཚམས་སྦྱོར་ཐོབ་ཀྱང་། དེ་མེད་པ་གང་ཡིན་པ་
དཔེར་ན་ཨ་དང་ཨ་ཕྲད་ན་ཨ་སྔ་མ་རིང་པོར་འགྱུར་ཞིང་ཨ་ཕྱི་མ་འཕྱིད་དགོས་པ་ཡིན་པ་ལ། དེ་ལྟ་
བུ་མ་ཕྱིས་པ་ལ་སོགས་པ་རྒྱུ་མཚན་མེད་པ་དེ་ལྟ་བུ་ནི། མཚམས་སྦྱོར་བྲལ་བ་ཞེས་བྱ་བའི་སྐྱོན་དུ་
བསྟན་ཏེ། མཚམས་སྦྱོར་ནི་སྒྲ་མདོ་ཆེན་པོ་རྣམས་ཀྱི་གཞུང་དུ་བྱུང་བའི་ངེས་པས།དབྱངས་ཀྱི་ཡི་གེ
ཕན་ཚུན་ཕྲད་པ་ན་གཟུགས་མི་གཅིག་པའི་རྣམ་འགྱུར་རེ་འབྱུང་བ་ཡིན་ལ།དེའི་ངེས་པ་ལས་འདས་
ན་མཚམས་སྦྱོར་ཉམས་པའི་སྐྱོན་འདི་ཡོད་ཅེས་པའོ།།
གཉིས་པ་ནི། མཁའ་ལ་དལ་བུར་རྒྱུ་བ་ཡི། །རླུང་ནི་བདག་གི་ཡིད་ལ་ཡང༌། །བུད་མེད་
འགྲམ་པའི་དཀྱིལ་འཁོར་ལ། །རྔུལ་གྱི་ཆུ་རྒྱས་སེལ་བར་བྱེད། །ཅེས་པས་བསྟན་ཏེ། དེ་ཡང༌།
མཁའ་ལ་དལ་བུར་རྒྱུ་བའི་རླུང་ནི་བདག་གི་ལུས་ལ་ཕོག་པས་ཡིད་ལ་དགའ་བ་རང་དབང་མེད་དུ་
བསྐྱོད་པར་བྱེད་ལ།གཞན་ཡང་། བུད་མེད་མཛེས་ལྡན་མ་འགའ་ཞིག་གི་འགྲམ་པའི་དཀྱིལ་འཁོར་
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལ་ཚ་བས་གདུངས་པ་ལས་བྱུང་བའི་རྔུལ་གྱི་ཆུ་རྒྱས་པ་ལས་བྱུང་བ་དེ་ཡང་སེལ་བར་བྱེད་ཅེས་པའོ། །
འདིར་རྒྱུ་བའི་སྐད་དོད།ཙ་ར་ཏ། ཞེས་པའི་ཏའི་སྲོག་གི་ཨ་དང་།འོག་ཏུ་ཨཾ་ག་ན། ཞེས་པའི་ཨཾ་
གའི་ཨ་ལ། ཀཱ་ལ་པ་ལས། མཚུངས་པ་འདྲ་བའི་ཡི་གེ་ལ་རིང་པོར་འགྱུར་ཏེ། ཕ་རོལ་ཡང་དབྱིའོ་
ཞེས་པས། ཏ་ལས་ཕྲལ་བའི་ཨ་རིང་པོར་འགྱུར་ཞིང་། ཨ་ཕྱི་མ་ཨཾ་ག་ནའི་ཨ་ཕྱིས་ནས། གསལ་
བྱེད་དབྱངས་མེད་ཅེས་པས་མཚམས་སྦྱར་བས། ཙ་ར་ཏཱཾ་ག་ན་ཞེས་པར་འགྱུར་དགོས་པ་ལས།
མཚམས་སྦྱོར་ཐོབ་པ་ལ་མ་བྱས་པར།རང་སར་བཞག་པས་མཚམས་སྦྱོར་ཉམས་པ་ཞེས་བྱའོ། །
གསུམ་པ་ནི།མཚན་མོ་འདི་ལ་ཞེས་འདི་འདྲ། །མཁས་པས་ཉན་པར་རིག་མི་བྱེད།།ཅེས་
པས་བསྟན་ཏེ། དེ་ཡང་།ཚིགས་བཅད་བརྗོད་མ་ཐག་པ་དེའི་ཕྱེད་ཕྱི་མའི་མཐའི་ཨེ་དང་།ཚིགས་
བཅད་འདིའི་མགོར། མཚན་མོ་འདི་ལ་ཞེས་པའི་སྐད་དོད་ཨ་སུ་ར་ཏྲི་། ཞེས་པ་ཡོད་པའམ།ཐོག་
མའི་ཨ་དེ་ལ།གོང་མཐའི་ཨེ་ཏེ། ཨེ་ཨ་པའོ། །ཞེས་པས་ཨ་ཡ་རུ་འགྱུར་རམ་མི་འགྱུར།མི་འགྱུར་
ན་མཚམས་སྦྱོར་ཉམས་སྙམ་ན། འདི་འདྲ་བའི་ཤད་ཀྱིས་ཆོད་པ་ལ་ནི་སྒྲའི་ཐ་སྙད་ལ་མཁས་པ་
རྣམས་མཚམས་སྦྱོར་མི་བྱེད་ལ། དེ་ལྟ་བུ་ལ་མཚམས་སྦྱོར་མ་བྱས་ཀྱང་མཚམས་སྦྱོར་ཉམས་པར་
རིག་པར་མི་བྱེད་པས་དེས་ན་འདི་སྐྱོན་མ་ཡིན་ནོ། །ཞེས་བྱའོ། །
བཅུ་པ་འགལ་བའི་སྐྱོན་ལ་གསུམ། འགལ་བ་དྲུག་གི་མཚན་ཉིད་མདོར་བསྟན། མཚན་
ཉིད་ཅན་དེའི་དཔེ་བརྗོད་ཀྱི་སྦྱོར་བ་རྒྱས་པར་བཤད། སྐབས་འགར་འགལ་ཡང་སྐྱོན་མེད་པར་
བསྟན་པ་ལས། དང་པོ་ནི། རི་ནགས་ཡུལ་འཁོར་ལ་སོགས་ཡུལ། །ཉིན་མཚན་དུས་དྲུག་ལ་སོགས་
དུས། །འདོད་པའི་དོན་ལ་བརྟེན་པ་ཡི། །གར་དང་གླུ་སོགས་སྒྱུ་རྩལ་ཏེ། །འབྱུང་པོ་རྒྱུ་དང་མི་
བའི། །འཇུག་པ་འཇིག་རྟེན་མིག་ཅན་ཏེ། །རིག་པ་གཏན་ཚིགས་རིག་བདག་ཉིད། །ཐོས་བཅས་
གསུངས་པ་ལུང་ཉིད་དེ། །སྙན་ངག་མཁན་པོ་བག་མེད་ལས། །དེ་དེར་ཇི་ལྟར་གྲགས་པ་བཞིན། །
མིན་པར་གལ་ཏེ་རབ་ཞུགས་ན། །འདི་ནི་ཡུལ་སོགས་འགལ་ཞེས་བརྗོད། །ཅེས་པས་བསྟན་ཏེ།དེ་
ཡང༌།རི་ནི་མ་ལ་ཡ་ལ་སོགས་པའི་རིའོ། །ནགས་ནི།ཀ་ལིང་ཀ་ལ་སོགས་པའི་ནགས་སོ། །ཡུལ་
འཁོར་ནི་ལྷོ་ཕྱོགས་ཀྱི་རྒྱུད་ལ་སོགས་པའི་ཡུལ་ཡིན་ཏེ། སོགས་པས་བསྡུས་པ།ཆུ་བོ་དང༌། འབྱུང་
312

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཁུངས་ལ་སོགས་པ་སྡུད་པ་སྟེ། དེ་རྣམས་ཡུལ་ལོ། །གཞན་ཡང་ཉིན་བར་དང༌། མཚན་མོ་དང༌།
དུས་དྲུག་ནི།དབྱར་དང༌།སྟོན་དང༌།དགུན་དང༌།དགུན་སྨད་དང༌།དཔྱིད་དང༌།སོས་ཀ་ཞེས་པ་
ལ་སོགས་པ་ཉིན་མཚན་དང་བཅས་པ་དེ་རྣམས་དུས་ཡིན་ལ།གཞན་ཡང་དུས་དྲུག་དུས་བཞིར་སྡུད་
པའང་བསྟན་། །འཇིག་རྟེན་པའི་འདོད་པའི་དོན་ལ་རྟེན་པའི་གར་གྱི་ཉམས་སྒེག་པ་སོགས་ལུས་
ཀྱི་འགྱུར་བ་སྣ་ཚོགས་པ་དང༌། གླུ་མགྲིན་པ་སྙན་པོ་ལས་བྱུང་བ་དང་། པི་ཝཾ་གི་རྒྱུད་ལས་བྱུང་བའི་
དབྱངས་དང༌།རོལ་ཆ་རང་རང་གི་བསྟན་བཅོས་ལས་བྱུང་བ་སོགས་པ་སྒྱུ་རྩལ་གྱི་རིགས་རྣམ་པ་སྣ་
ཚོགས་པ་དང་། འབྱུང་པོ་བ་སེམས་ཅན་དང༌། མི་རྒྱུ་བ་བེམས་པོ་རྣམས་ཀྱི་འཇུག་པ་སེམས་མེད་
ཀྱི་གནས་སུ་ཇི་ལྟ་བ་། དེ་རྣམས་ནི་འཇིག་རྟེན་གྱི་མིང་ཅན་ཡིན་ནོ། །རིགས་པ་ནི། རྒྱུ་མཚན་
གཏན་ཚིགས་ཀྱི་སྒོ་ནས་རིགས་པར་བྱེད་པ། ཚད་མ་སྡེ་བདུན་ལ་སོགས་པ་བསྟན་བཅོས་ཀྱི་བདག་
ཉིད་། །ལུང་ནི་ཐོས་པ་དང་བཅས་པའི་གང་ཟག་ཐུབ་པ་ཆེན་པོའམ།དྲང་སྲོང་རྒྱས་པས་གསུངས་
ནི་ཡིད་ཆེས་པའི་ལུང་ཉིད་དེ དེ་ཡང་འཇམ་དཔལ་གྱི་རྒྱ་ཆེ་འགྲེལ་པར། ལུང་ནི་ཡིད་ཆེས་ཚིག་
ཡིན་། །ཉེས་པ་ཟད་པ་བརྫུན་གྱི་ཚིག །སྨྲ་བར་མི་འགྱུར་རྒྱུ་མེད་ཕྱིར། །ཉེས་ཟད་ལུང་དུ་ཤེས་
པར་བྱ། །ཞེས་པས། སངས་རྒྱས་པ་ལ་སངས་རྒྱས་པའི་ལུང་དང༌། ཕྱི་རོལ་པ་ལ་ཕྱི་རོལ་པའི་རིག་
བྱེད་ལ་སོགས་པ་རྣམས་ལུང་ཚད་མ་ཉིད་ཡིན་ཏེ།དེ་ཡང་། སྙན་ངག་མཁན་པོ་སྙན་ངག་ལ་མཁས་
པར་མ་བསླབས་ཀྱང༌། ཤེས་པར་རློམ་པའི་བག་མེད་པ་འགའ་ཞིག་གིས་སྔར་བཤད་པའི་ཡུལ་དུས་
ནས། ལུང་གི་བར་དང་དེར་བཤད་པ་རྣམས་འཇིག་རྟེན་ན་ཇི་ལྟར་གྲགས་པ་བཞིན་མ་ཡིན་པར།
དེ་ལས་ཕྱིན་ཅི་ལོག་ཏུ་གལ་ཏེ་རབ་ཞུགས་ཤིང་བརྩམས་ན། འདི་ནི་ཡུལ་སོགས་དྲུག་དང་འགལ་
བ་ཡིན་།།ཞེས་སྙན་ངག་གི་སྐྱོན་དུ་བརྗོད་པ་ཡིན་པས་སྤང་བར་བྱའོ་ཞེས་པའོ །
གཉིས་པ་དཔེར་བརྗོད་ཀྱི་སྦྱོར་བ་རྒྱས་པར་བཤད་པ་ལ་དྲུག་ལས དང་པོ་ཡུལ་དང་
འགལ་བ་ནི།ག་པུར་རྐང་མཐུང་ལ་རེག་པའི། །མ་ལ་ཡ་རླུང་བཟང་ཅན། །ཀ་ལིང་ཀ་ཡི་ནགས་
སྐྱེས་པ། །གླང་པོ་དག་ནི་རི་དྭགས་རིགས།།ཙོ་ལ་ཀ་ཝེ་རི་ངོགས་པ། །ཨ་ཀ་རུ་ནི་ནག་པོ་། །ཞེས་
པས་ཡུལ་དང་འགལ་བ་ཡིས །ཚིག་གི་འཇུག་པ་འདི་འདྲའོ། །ཞེས་པས་བསྟན་ཏེ། དེ་ཡང༌། ག་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པུར་མཐུལ་བའི་རྐང་འཐུང་ལ་རེག་པའི་ལྷོ་ཕྱོགས་རི་བོ་མ་ལ་ཡའི་རླུང་དྲི་ངད་བཟང་པོ་ལྡང་བ་ཅན་
ཞེས་བརྗོད་པ་ནི་རིའི་གནས་ལུགས་དང་འགལ་བ་ཡིན་ཏེ།མ་ལ་ཡའི་རི་ལ་ག་པུར་འབྱུང་བའི་ཤིང་
སྡོང་མེད་པས་། །འོ་ན་ཙན་དན་ཡོད་པས་ཅི་བྱ་སྙམ་ན།ཙན་དན་ཀུན་ག་བུར་འབྱུང་བ་མ་ཡིན་ཏེ
ག་བུར་འབྱུང་བ་ནི་ཧ་རི་ཙན་དན་གཅིག་པུར་ངེས་སོ། །ཀ་ལིང་ཀའི་ནགས་ཁྲོད་དུ་སྐྱེས་པའི་གླང་པོ་
ཆེ་དག་ནི་རི་དྭགས་ཀྱི་རིགས་ཡིན་ནོ། །ཞེས་པ་ནི། ནགས་དེ་ཉིད་ན་གླང་ཆེ་མེད་པས་ནགས་ཀྱི་
གནས་ལུགས་དང་འགལ་བའོ །ལྷོ་ཕྱོགས་ཙོ་ལའི་ཡུལ་འཁོར་གྱི་ཆུ་རླུང་ཀ་ཝེ་རི་ཞེས་བྱ་བའི་
ངོགས་ན། ཨ་ཀ་རུ་མེད་པ་ལ། དེའི་ས་གཞིར་ཨ་ཀ་རུ་ནི་ནག་པོ་སྔོ་ཞེས་པ་ནི། ལྗོངས་དང་ཆུ་རླུང་
གི་གནས་ལུགས་དང་འགལ་བའོ །ཞེས་པ་དེ་ལྟ་བུ་ཡུལ་དང་འགལ་བའི་ཚིག་གི་འཇུག་པ་འདི་
འདྲའོ་ཞེས་བསྟན་པའོ། །
གཉིས་པ་དུས་དང་འགལ་བའི་དཔེར་བརྗོད་ནི། པདྨོ་ཅན་ནི་མཚན་མོ་རྒྱས། །ཉིན་པར
ཀུ་མུད་ལྡན་པ་གསལ། །དཔྱིད་ནི་ཤིང་ཙུ་ལ་རབ་རྒྱས། །སོས་ཀ་དག་ནི་སྤྲིན་གྱིས་སྟིབས། །ངང་
པའི་སྒྲ་ནི་དབྱར་སྙན་འོས། །སྟོན་ནི་རྨ་བྱ་མྱོས་པ་སྟེ། །དགུན་སྟོད་ཉི་མ་དྲི་མ་མེད། །དགུན་ནི་ཙན་
དན་བསྔགས་པར་འོས། །ཞེས་པ་འདི་འདྲ་དུས་དང་ནི། །འགལ་བའི་ལུང་དག་བསྟན་པ་ཡིན། །
ཞེས་པས་བསྟན་ཏེ།དེ་ཡང༌། པདྨོ་ཅན་ནི་ཉི་མ་ཡིན་ལ། དེའི་འོད་ཟེར་ནི་མཚན་མོ་རྒྱས། ཞེས་པ་
དང་། ཉིན་པར་གྱི་དུས་སུ་ཀུ་མུད་ལྡན་པ་སྟེ། ཟླ་བ་ནི་འོད་ཟེར་ཤིན་ཏུ་གསལ་ལོ །ཞེས་པ་ཉིན་
མཚན་གྱི་གནས་ལུགས་དང་འགལ་བའོ། །དཔྱིད་ཀའི་དུས་སུ་ནི་ཤིང་ཙུ་ལ་རབ་ཏུ་རྒྱས་པ་ལ་མ་
ཡིན་པ་ལ།རྒྱས་སོ་ཞེས་པ་དང༌།སོས་ཀ་གནམ་དྭངས་པའི་དུས་དག་ཏུ་ནི་སྤྲིན་གྱིས་སྟིབས་ཞེས་པ་
དང༌།ངང་པའི་སྒྲ་སྐད་སྒྲོག་པ་ནི་དབྱར་གྱི་དུས་སུ་སྙན་པ་མ་ཡིན་པ་ལས་སྙན་པར་འོས་པ་ཡི
ཞེས་པ་དང༌།སྟོན་ཀའི་དུས་སུ་རྨ་བྱ་དགའ་བས་མྱོས་པ་མ་ཡིན་པ་ལ་མྱོས་སོ་ཞེས་པ་དང་། དགུན་
སྟོད་སྤྲིན་དང་ལྡན་པའི་རླུང་དྲག་ཏུ་ལངས་པའི་དུས་སུ་ཉི་མ་དྲི་མ་མེད་དོ་ཞེས་པ་དང༌། དགུན་གྲང་
བའི་དུས་སུ་ཙན་དན་ཤིང་བསིལ་བ་འདི་མཁོ་བས་འདི་བསྔགས་པ་བརྗོད་པར་འོས་སོ་ཞེས་པ་འདི་
འདྲ་བའི་ཚིག་སྦྱོར་འདི་ནི། དུས་དང་འགལ་བའི་ལུགས་དག་དཔེར་བརྗོད་ཅིང་བསྟན་པ་ཡིན་ཏེ།
314

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
དུས་ཀྱི་གནས་ལུགས་དང་མི་མཐུན་པར་བརྗོད་པའོ །
གསུམ་པ་སྒྱུ་རྩལ་དང་འགལ་བ་ལ། དམ་བཅའ་དཔེར་བརྗོད།དོན་བསྡུ་དང་གསུམ་
ལས་དང་པོ་ནི།སྒྱུ་རྩལ་དག་དང་འགལ་བའི་ལམ། །ཅུང་ཟད་བསྟན་པར་བྱ་ལ་དཔེར། །ཞེས་པས་
བསྟན་ཏེ། དེ་ཡང་། སྒྱུ་རྩལ་དག་དང་འགལ་བའི་ལམ་སྟེ། ལུགས་ནི་ཅུང་ཟད་མཚོན་པ་ཙམ་ཞིག་
བསྟན་པར་བྱ་སྟེ། དེ་ཉིད་དཔེར་བརྗོད་ན། ཞེས་པའོ་གཉིས་པ་དཔེར་བརྗོད་ནི། དཔའ་བ་སྒེག་པ་
དག་གི་གནས། །བརྟན་པ་ཁྲོ་དང་ཡ་མཚན་ནི། །དབྱངས་བདུན་རྫོགས་པ་འདི་དག་ནི། །ཐ་སྙད་
ལམ་དུ་རབ་ཏུ་འཇུག །འདི་ལྟར་སྒྱུ་རྩལ་དྲུག་ཅུ་བཞིར། །འགལ་བ་ལེགས་པར་རྟོགས་པར་བྱ། །
ཞེས་པས་བསྟན་ཏེ། དེ་ཡང༌། དཔའ་བ་དང་སྒེག་པའི་ཉམས་གཉིས་དག་གི་འགྱུར་བའི་གནས་
སྐབས་ཀྱི་ཁྱད་པར་ནི། བརྟན་པའི་སྤྲོ་བ་དང༌། དགའ་བ་དག་ཡིན་གྱི། ཁྲོ་བ་དང་ཡ་མཚན་མ་ཡིན་ལ།
དེ་ཡིན་པར་བསྟན་པ་ལ་ནི་སྒྱུ་རྩལ་དང་འགལ་བའོ། །དབྱངས་བདུན་།དྲང་སྲོང་དང་། ས་འཛིན་
དང༌།དྲུག་ལས་སྐྱེས་དང༌།བར་མ་དང༌།བློ་གསལ་དང༌།ལྔ་ལྡན་པ་དང་། འཁོར་ཉན་པ།ཞེས་པ་
རྣམས་སོ། །དེ་ཡང་། དྲང་སྲོང་ནི། དབྱངས་ཀུན་གྱི་མཆོག་སྟེ།ཁྱུ་མཆོག་ཅེས་བྱའོ །ས་འཛིན་ནི་
དབྱངས་ཀྱི་གདངས་བདུན་དང་ལྡན་པའོ། །དྲུག་ལས་སྐྱེས་ནི་གདངས་དྲུག་དང་ལྡན་པའོ །ལྔ་ལྡན་
ནི་གདངས་ལྔ་དང་ལྡན་པའོ །བར་མ་ནི་གདངས་རྣམས་ཆ་སྙམ་པའོ། །བློ་གསལ་ནི་གདངས་ཀྱི་
ཚིག་འབྲུ་གསལ་བའོ། །འཁོར་ཉན་པ་ནི་དབྱངས་དྲུག་པོ་འདྲེས་པས་ཏེ། འདྲེས་པ་ཞེས་བྱའོ །དེ་
ལྟ་བུའི་དབྱས་བདུན་ཀ་རྫོགས་ཤིང་ཚང་བར་ཤེས་པ་འདི་དག་ནི། གླུའི་རིགས་ཐ་དད་པ་དུ་མ་ཞིག་
གི་ལམ་དུ་རབ་ཏུ་འཇུག་པར་བྱེད་ཅེས་པ་སྟེ། དེ་ཡང་། འདི་ལྟ་སྟེ། འདི་བཞིན་དུ་སྒྱུ་རྩལ་རོལ་མོའི་
མཚན་ཉིད་ལ་སོགས་དྲུག་ཅུ་རྩ་གཅིག་པོ་འདི་ཡང་རང་གི་མཚན་ཉིད་ལས་འདས་ཏེ། འགལ་བ་
རྣམས་ལེགས་པར་རྟོགས་པར་ཤེས་པར་བྱས་ནས་སྤང་བར་བྱའོ་ཞེས་པའོ །རྩལ་དྲུག་ཅུ་རྩ་
གཅིག་ནི་གང་གང་ཞེ་ན།སློབ་དཔོན་ཚུལ་ཁྲིམས་སྦྱངས་ལ་སོགས་པས་ལུང་ཕྲན་ཚེགས་ཀྱི་འགྲེལ་
པར་མིང་ཙམ་གསུངས་པ་ལ་བལྟས་པས་ཀྱང་ཤེས་མོད།འོན་ཀྱང༌།བེ་ཨུ་པ་ཏ་ཆེན་མོ་ན་གསལ་
བར་གསུངས་པས།དེའི་རྗེས་སུ་འབྲང་བར་བྱ་སྟེ།ཇི་ལྟར་དུ་གསུངས་ན།སྒྱུ་རྩལ་ལ་བཞི་སྟེ།བཟོ་
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལ་སོགས་པར་རྟོགས་པ་སུམ་། རོལ་མོའི་ཆ་བྱད་དུ་རྟོགས་པ་བཅོ་བརྒྱད། གླུ་དབྱངས་སུ་
གཏོགས་པ་བདུན། གར་དུ་གཏོགས་པ་དགུའོ། །དེ་ལ་དང་པོ་ནི། ཡི་གེ་ལག་རྩིས་གྲངས།རྩིས་
ཆེན་ཐོར་ཚུགས་གོམས་སྟོབས། ལུག་སྐྱུས་བསྒྱུར་ཐབས། རལ་གྲིའི་ཐབས། ཞགས་པ་གདབ་པ།
མདའ་བོ་ཆེ་འཕེན་ཐབས་དང་བཅུའོ། །མདུན་དུ་བསྒྱུར་བ།ཕྱིར་བསྒྱུར་བ། བཅད་པ། དྲལ་བ།
དབྱུག་པ། རྒྱང་ན་འཕོག་པ། སྒྲ་དྲག་པར་འཕོག་པ། མི་འཆོར་བར་འཕོག་པ། གནད་དུ་ཕོག་པ།
ཚབས་ཆེ་བ་དང་ཉི་ཤུའོ། །མཆོངས་པ། གྱད་ཀྱི་འཛིན་སྟངས།བང༌།རྐྱལ། བརྒལ་བ། གླང་པོ་ཆེ་
ལ་ཞོན་པ།རྟ་ལ་ཞོན་པ།ཤིང་རྟའི་བཟོ་ཐབས།མདའ་གཞུའི་བཟོ་ཐབས།འགྱེད་པའི་ཐབས་དང་
བཅུའོ །
གཉིས་པ་རོལ་མོའི་ཆ་བྱད་དུ་གཏོགས་པ་བཅོ་བརྒྱད་ནི། བྲོ། རྔ་བོ་ཆེ། རྫ་རྔ། རྔ་ཕྲན།
རྫ་རྔ་ཆེན་པོ། འཁར་རྔ། པི་ཝཾ་རྒྱུད་གཅིག་པ། རྫ་རྔ་ཁ་གཅིག་པ། ལྕགས་ཀྱི་སིལ་ཁྲོལ། འཁར་
བའི་སིལ་ཁྲོལ། པི་ཝང་རྒྱུད་གསུམ་པ།རྔ་མུ་ཀུན་ད། སིལ་སྙན་གླུ་དབྱངས་དང་སྟུན་པའི་རོལ་མོ།
ཕེབ་སྡོབ་པ།རོལ་མོ་ཆེན་པོའི་སྒྲ། པི་ཝང༌། གླིང་བུ་བསྒྱུར་ཐབས་དང་བཅོ་བརྒྱད་པོ་དེ་རྣམས་
ལེགས་པར་བསྒྱུར་ཤེས་པ་དང་བརྡུང་ཤེས་པའོ །གསུམ་པ་གླུ་དབྱངས་སུ་གཏོགས་པ་བདུན་ནི།
བར་མ། དྲང་སྲོང་བ། ས་འཛིན་པ། དྲུག་ལྡན་པ། ལྔ་ལྡན་པ། བློ་གསལ་བ། འཁོར་ཉན་པ་དང་
བདུན་ནི་གླུ་དབྱངས་ཀྱི་བྱེ་བྲག་གོ། །དོན་ནི་སྔར་བཤད་ཟིན་ཏོ།།
བཞི་པ་གར་ཏུ་གཏོགས་པ་དགུ་ནི། སྒེག་པ། དཔའ་བ། མི་སྡུག་པ། དྲག་ཤུལ། བཞད་
གད། འཇིགས་སུ་རུང་བ། སྙིང་རྗེ། ངམ་པ། ཞི་བ་དང་དགུ་ནི་གར་གྱི་ཉམས་སོ དེ་ལྟར་སྒྱུ་རྩལ་
དྲུག་ཅུ་རྩ་གཅིག་བསྟན་ཟིན་། །
གསུམ་པ་ནི།སྒྱུ་རྩལ་ཡོངས་སུ་སྤྱད་པ་ལས །དེ་ཡི་རང་བཞིན་གསལ་བར་འགྱུར། །
ཞེས་པས་བསྟན་ཏེ། དེ་ཡང༌།སྒྱུ་རྩལ་ཡོངས་སུ་སྤྱད་པའི་ལེའུ་བཞི་པའམ། བསྟན་བཅོས་ཟུར་པ་
གཅིག་སློབ་དཔོན་འདི་ཉིད་ཀྱིས་མཛད་པ་ཡོད་ཅེས་གྲག་སྟེ། དེ་ལས་སམ ཡང་ན་སྒྱུ་རྩལ་གྱི་
གནས་ལུགས་སྔར་བསྟན་པ་ལྟར་ཡོངས་སུ་ཤེས་ཤིང་དཔྱད་པ་སྟེ། མཁས་པར་བསླབས་ཤིང་གོམས་
316

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པར་བྱས་པ་ལས སྒྱུ་རྩལ་དྲུག་ཅུ་རྩ་བཞི་དེའི་སྐྱོན་ཡོན་གྱི་རང་བཞིན་རྣམས་གསལ་བར་ཤེས་
པར་འགྱུར་། །ཞེས་པའོ། །
བཞི་པ་འཇིག་རྟེན་དང་འགལ་བ་ནི།གླང་པོ་དག་ནི་རལ་པ་གཡོ། །རྟ་ཡི་རྭ་ནི་བ་ཡིན། །
ཨེ་རན་ཌ་ནི་སྙིང་པོ་། །སེང་ལྡན་ལྗོན་པ་སྙིང་པོ་མེད། །ཅེས་པ་འདི་ནི་འཇིག་རྟེན་པ། །ཉིད་དང་
འགལ་བས་ཀུན་གྱིས་དམད། །ཅེས་པས་བསྟན་། དེ་ཡང་། གླང་པོ་ཆེ་དག་ལ་ནི་རལ་པ་གཏན་
ནས་མེད་པ་ལ་རལ་པ་གཡོ་ཞེས་པ་དང་།རྟ་ལ་རྭ་གཏན་ནས་མེད་པ་ལ།རྟ་ཡི་རྭ་ནི་བ་ཡིན་ཞེས་
པ་དང་། ཨེ་རན་ཌ་ཞེས་བྱ་བའི་ཤིང་སྙིང་པོའམ། འབྲས་བུ་མེད་པ་ཡིན་པ་ལ། སྙིང་པོའམ་འབྲས་
བུ་ལྕི་ཞེས་པ་དང༌། སེང་ལྡན་ལྗོན་པ་ལ་སྙིང་པོ་ཡོད་པ་ལ་སྙིང་པོ་མེད་ཅེས་པའི་ཚིག་གི་སྦྱོར་བ་འདི་
རྣམས་ནི་འཇིག་རྟེན་པ་ཉིད་དང་། འགལ་བས། འཇིག་རྟེན་པའི་སྐྱེ་བོ་མཁས་བླུན་ཀུན་གྱི་དམད་
པའི་གནས་སུ་གྱུར་པ་ཡིན་པས་སྤང་བར་བྱའོ་ཞེས་པའོ། །
ལྔ་པ་རིགས་པ་དང་འགལ་བ་ལ་གསུམ།དམ་བཅའ།དཔེར་བརྗོད།མཇུག་སྡུད་དོ།།དེ་
ལ་དང་པོ་ནི། རིག་པ་ཞེས་བྱ་གཏན་ཚིགས་ཀྱི། །རིགས་པ་དང་འགལ་བསྟན་པར་བྱ །ཞེས་པས་
བསྟན་ཏེ།དེ་ཡང༌།རིགས་པ་ཞེས་བྱ་བ་ནི་གཏན་ཚིགས་ཀྱི་རིགས་པ་ཡིན་ལ།དེ་དང་འགལ་བ་སྟེ
དེའི་མཚན་ཉིད་དང་མི་མཐུན་པ་འགའ་ཞིག་ཡོད་པ་དེ་ཉིད་བསྟན་པར་བྱ་སྟེ། དཔེར་བརྗོད་ན་ཞེས་
པའོ།།
གཉིས་པ་དཔེར་བརྗོད་ལ། སངས་རྒྱས་པའི་རིགས་པ་དང་འགལ་བ་དང༌། ཕྱི་རོལ་པའི་
རིགས་པ་དང་འགལ་བ་གཉིས་ལས། དང་པོ་ནི། བདེ་གཤེགས་འདུས་བྱས་འཇིག་པར་ནི། །
གསུངས་པ་བདེན་མོད་དེ་ལྟ་ནའང༌། །ཙ་ཀོ་ར་ཡིག་མིག་ཅན་དེ། །བདག་གི་སྙིང་ལ་ད་དུང་གནས། །
ཞེས་པས་བསྟན་ཏེ།དེ་ཡང༌། བདེ་བར་གཤེགས་པ་སྟོན་པ་བཅོམ་ལྡན་འདས་ཀྱིས་ནི།འདུས་བྱས་
ཐམས་ཅད་ཆོས་ཅན། ཁྱེད་རྣམས་འཇིག་པའི་ཆོས་ཅན་ཡིན་།ཁྱེད་རྣམས་སྐད་ཅིག་མ་ཡིན་པའི་
ཕྱིར། ཞེས་གསུངས་པའི་རིགས་པ་དེ་ནི་བདེན་མོད།འོན་ཏེ་དེ་ལྟ་ན་ཡང་། བྱ་ཙ་ཀོ་རའི་མིག་ཅན་
ཕྱི་མཛེས་མ་དེ་སྲེད་ལྡན་བདག་གི་སྙིང་ལ་རིང་མོ་ཞིག་ནས་ཙམ་སྟེ་ད་དུང་གི་བར་དུ་ཡང་མ་
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འགགས་པར་གནས་སོ་ཞེས་པ་འདི། སངས་རྒྱས་པའི་རིག་པ་དང་འགལ་བ་ཡིན་ཏེ། སངས་རྒྱས་
ཀྱིས་འདུས་བྱས་ཐམས་ཅད་མི་རྟག་པར་གསུངས་ལ། ཁྱོད་ནི་ཙ་ཀོ་རའི་མིག་ཅན་གྱི་མཛེས་མ་དེ་
དུས་རིང་ཞིག་ཏུ་བདག་གི་སྙིང་ལ་གནས་ཤིང་མ་འགགས་པར་རྟག་པར་འདོད་ཞེས་པའོ །
གཉིས་པ་ནི། སེར་སྐྱས་གནས་ལ་ཡོད་པ་ཉིད། །རབ་ཏུ་སྐྱེ་བར་ཉེ་བར་བརྗོད། །མེད་པ་
ཉིད་ནི་བདག་ཅག་གིས། །རབ་ཏུ་སྐྱེ་བར་མཐོང་གང་ཕྱིར། །ཞེས་པས་བསྟན་ཏེ དེ་ཡང་དྲང་སྲོང་
སེར་སྐྱའི་སློབ་མ་གྲངས་ཅན་པ་རྣམས་ཀྱིས་དངོས་པོ་རྣམས་མི་གསལ་བའི་རང་བཞིན་དུ་ད་ལྟ་
གནས་ལ སྤྱིར་ཡོད་པ་ཉིད་མངོན་པར་རབ་ཏུ་གསལ་བའི་རང་བཞིན་དུ་རབ་ཏུ་སྐྱེ་བར་ཉེ་བར་
བརྗོད་པ་དེ་ནི་གྲངས་ཅན་པའི་རིགས་པའི་དམ་བཅའ་ཡིན་ལ།དེ་ནི་མི་བདེན་ཏེ་ཇི་ལྟར་ཞེ་ན།གང་
གི་ཕྱིར་དངོས་པོ་རྣམས་སྔར་མེད་པ་ཉིད་ནི་གསར་དུ་བདག་ཅག་གི་རབ་ཏུ་སྐྱེ་བར་མངོན་སུམ་དུ་
མཐོང་བའི་ཕྱིར་རྡུལ་ཕྲན་གང་གི་ཕྱིར་ཡོད་པ་ཉིད་སྐྱེ་བར་བརྗོད་ཞེས་པ་འདི་ཡང་གྲངས་ཅན་པའི
རིགས་པ་དང་འགལ་བ་ཡིན་ཏེ། གྲངས་ཅན་པ་ནི་དངོས་པོ་ཡོད་ཡོད་པ་གཅིག་སྐྱེ་བར་འདོད་པ་
ཡིན།ཁྱོད་ནི་མེད་པ་སྐྱེ་བར་འདོད་པས་སོ། །ཞེས་པའོ །དེས་ན་ནངས་པ་ལ་ནང་པའི་གྲུབ་མཐའ་
དང་མི་འགལ་བ།ཕྱི་པ་ལ་ཕྱི་པའི་གྲུབ་མཐའ་དང་མི་འགལ་བ་གཅིག་དགོས་སོ །
གསུམ་པ་མཇུག་སྡུད་། རིགས་པ་དག་དང་འགལ་བ་ཡི། །ལུགས་ནི་ཀུན་ལྟ་བར་བྱ། །
སྡུག་སྡུད་ན
ཞེས་པས་བསྟན་ཏེ། དེ་ཡང་སངས་རྒྱས་པ་དང་སེར་སྐྱ་བའི་རིག་པ་གཉིས་དག་དང་འགལ་བའི་
ལུགས་གོང་དུ་བཤད་པ་འདི་གཉིས་ཀྱི་རིག་པས་རྣམ་པ་ཀུན་ཏུ་བལྟས་ནས། གཞན་ཡང་རང་རང་
གི་རིག་པ་དང་འགལ་བ་མང་དུ་ཡོད་པ་རྣམས་ཤེས་པར་བྱས་ནས་སྤང་བར་བྱའོ་ཞེས་པའོ །
དྲུག་པ་ལུང་དང་འགལ་བ་ལ། དམ་བཅའ། དཔེར་བརྗོད་གཉིས་ལས། དང་པོ་ནི། དེ་
ནས་ལུང་དང་འགལ་བ་ཡི། །འཇུག་པ་དག་ནི་བསྟན་པར་བྱ། །ཞེས་པས་བསྟན་ཏེ།དེ་ཡང་རིག་པ་
དང་འགལ་བ་བསྟན་པའི་རྗེས་དེ་ནས། ལུང་དང་འགལ་བའི་མཚན་ཉིད་དམ། དཔེར་བརྗོད་ཀྱི་
འཇུག་པ་དག་ནི་བསྟན་པར་བྱའོ་ཞེས་པའོ །
གཉིས་པ་དཔེར་བརྗོད་ལ། མེ་མ་བཞག་ཀྱང་མཆོད་སྦྱིན་བྱེད་པ་ལུང་དང་འགལ་བར་
318

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
བསྟན་པ་དང་། ཆོ་ག་མ་བྱས་ཀྱང་རིག་བྱེད་བཀླགས་པ་ལུང་དང་འགལ་བར་བསྟན་པ་གཉིས་ལས།
དང་པོ་ནི། མེ་ནི་བཞག་པ་མ་ཡིན་ཡང་། །བུ་སྐྱེས་བྲམ་ཟེ་མ་ཉམས་པ། །སྤྱོད་པས་བརྒྱན་པ་འདི་
དག་། །བཻ་ན་མཆོད་སྦྱིན་བྱེད། །ཅེས་པས་བསྟན་ཏེ། དེ་ཡང་རིག་བྱེད་ཀྱི་གཞུང་འགའ་ཞིག་
ལས། གང་བུ་སྐྱེས་པ་རྣམས་མེ་བཞག་པའི་བེེ་ཤྭ་ན་རི་ལ་མཆོད་སྦྱིན་བསྒྲུབ་པར་བྱེད་། །ཞེས་
འབྱུང་བ་ལས། མཆོད་སྦྱིན་བྱེད་པའི་མེ་ནི་བྲམ་ཟེའི་ཆོས་ལུགས་ལ། རང་ཉིད་སྐྱེས་དུས་ཀྱི་མེ་དེ་
བཞག་ནས་དེ་ལ་མཆོད་སྦྱིན་བྱེད་དགོས་པ་ཡིན་པ་ལས།དེ་ལྟ་བུ་མེ་བཞག་པ་མ་ཡིན་ཡང༌།བུ་
སྐྱེས་པར་འགྱུར་བའི་ཚེ་བྲམ་ཟེ་རང་གི་ངེས་པའི་སྤྱོད་པ་སྟེ བསླབ་པ་བསྲུང་དགོས་རྣམས་མ་
ཉམས་པས་བརྒྱན་ཞིང་མཛེས་པར་བྱས་པ་འདི་རྣམས་ནི་བེེ་ཤྭ་ར་རཱི་ཞེས་བྱ་བ་མ་ཡི་མིང་ཡིན་ཟེར་
བས་དེ་ལ་མཆོད་སྦྱིན་བྱེད་པ་འདི་ནི་སྔར་གྱི་རིག་བྱེད་ཀྱི་ལུང་དང་འགལ་བར་བསྟན་པའོ།།
གཉིས་པ་ནི། དེ་ནི་ཆོ་ག་མ་བྱས་ཀྱང༌། །བླ་མ་དག་ལ་རིག་བྱེད་བཀླགས། །རང་གཞན་
དག་པའི་ཤེལ་དག་ནི། །འདུ་བྱེད་གཞན་ལ་ལྟོས་པ་མེད། །ཅེས་པས་བསྟན་ཏེ།དེ་ཡང་།བུ་སྐྱེས་པ་
དེའི་ཚེ་ནི། བྲམ་ཟེ་དག་ཆོ་ག་བྱས་ནས་རིག་བྱེད་ཀྱི་མདོ་བཀླག་དགོས་པ་ལས།ཆོ་ག་མ་བྱས་ཀྱང་།
བླ་མ་སྟེ། རིག་བྱེད་གསུང་བ་པོའི་དཀའ་དག་ལས་བྱུང་བའི་སྲིད་བསྲུངས་ལ་སོགས་པའི་རིག་བྱེད་
ཀྱི་མདོ་བཀླགས་ཤིང་ཁ་དོན་བྱེད་པ་དེ་ཉིད་བཟླའོ། །དངོས་པོའི་དཔེའམ། དོན་གཞན་བཀོད་པས་
བསྒྲུབ་པ་ནི་ཕྲལ་དུ་བཅོས་མ་མ་ཡིན་པར་རང་བཞིན་དག་ཅིང་དྭངས་པའི་ཤེལ་རྡུལ་གྱིས་མ་གོས་
པའི་ངོས་དག་ནི། ཕ་རོལ་གྱི་གཟུགས་བརྙན་འཆར་བ་ལ་རྡུལ་འཕྱིད་པ་སོགས། སྐྱོན་གྱི་འདུ་བྱེད་
ཆོས་གཞན་ལ་ལྟོས་པ་མེད་པར་འཆར་བ་བཞིན་། །ཞེས་པ་འདི་ཡང་ལུང་དང་འགལ་བ་སྟེ། སྲིད་
སྲུང་གི་རིག་བྱེད་ལས།ཆོ་ག་བྱས་ཏེ་རིག་བྱེད་རྣམས་བཀླག་པར་བྱའོ། །ཞེས་འབྱུང་བས་སོ། །དེས་
ན་འདི་ལྟ་བུའི་ལུང་དང་འགལ་བ་སྤང་བར་བྱའོ། །
གསུམ་པ་སྐབས་འགར་སྐྱོན་མེད་པ་ལ་དོན་བསྟན་པ་དང༌། དཔེར་བརྗོད་སོ་སོར་བཤད་
པ་གཉིས་ལས། དང་པོ་ནི། སྐྱོན་ནི་མཐའ་དག་འདི་ལ་ཡང༌། །རེས་འགའ་སྙན་ངག་མཁན་མཁས་
པས། །སྐྱོན་གྱི་གྲངས་ལས་རབ་འདས་ནས།།ཡོན་ཏན་ལམ་ནི་རྣམ་པར་འཛིན།།ཞེས་པས་བསྟན་ཏེ།
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དེ་ཡང་། གོང་བཤད་པའི་ཡུལ་དང་འགལ་བ་ལ་སོགས་པའི་སྐྱོན་མཐའ་དག་སྟེ། བཅུ་པོ་འདི་ལ་
ཡང་རེས་འགའ་སྟེ། སྐབས་འགའ་ཞིག་ཏུ་ནི་སྙན་ངག་མཁན་མཁས་པས་དགོས་པའི་དབང་གིས་
ཡུལ་དང་འགལ་བ་སོགས་སྦྱོར་བ་ལ་ཡང་།སྐྱོན་གྱི་གྲངས་སུ་བགྲང་བ་ལས་རབ་ཏུ་བཟླས་།ཡོན་
ཏན་རྣམས་ལེགས་པའི་ལམ་དུ་ནི་རྣམ་པར་འཛིན་པར་བྱེད་དོ་ཞེས་སྐྱོན་མེད་ཀྱང་བསྟན་པའོ།།
གཉིས་པ་ལ་དྲུག་ལས།དང་པོ་ཡུལ་དང་འགལ་ཡང་སྐྱོན་མེད་པ་ནི།རྒྱལ་པོ་འདི་ཡི་མཐུ་
ཡི་ནི། །དེ་ཡི་སྐྱེད་ཚལ་ལྷ་རྣམས་ཀྱི། །ལྗོན་པ་བསམ་འདས་གོས་དམར་དང༌། །ལྡན་པ་དག་གི་
གནས་སུ་གྱུར། །ཅེས་པས་བསྟན་ཏེ།དེ་ཡང་། ཀྱེ་རྒྱལ་པོ་འདི་ཡིས་བསོད་ནམས་ཀྱི་མཐུ་ཤིན་ཏུ་ཆེ་
བ་ཡིས་ནི་རྒྱལ་པོ་དེ་ཡི་སྐྱེད་མོའི་ཚལ་དུ། ལྷ་རྣམས་ཀྱི་ཤིང་ལྗོན་པ་དཔག་བསམ་གྱི་ཤིང་ཡལ་
འདབ། ཕུན་སུམ་ཚོགས་པ་མེ་ཏོག་གི་གོས་དམར་པོ་ཅན་དང་ལྡན་པ་དག་གི་སྐྱེ་བའི་གནས་སུ་གྱུར་
ཏོ་ཞེས་སོ།།དེ་ཡང་བསོད་ནམས་ཀྱི་མཐུ་བསམ་གྱིས་མི་ཁྱབ་པར་སྟོན་པའི་ཕྱིར།མིའི་ཡུལ་དུ་ལྷའི
ཤིང་སྐྱེས་ཞེས་པ་ཡུལ་དང་འགལ་བར་སྣང་མོད་ཀྱི།སྐྱོན་ཡོད་པ་མ་ཡིན་ནོ་ཞེས་བྱའོ།།
གཉིས་པ་དུས་དང་འགལ་ཡང་སྐྱོན་མེད་པ་ནི། རྒྱལ་པོ་འཇིགས་པ་གསལ་བྱེད་པ། །ཀ་
དམ་པ་ཡི་རྡུལ་དང་འགྲོགས། །འདབ་བདུན་ལས་འཁྲུངས་སྐྱོད་བྱེད་ཅིང༌། །དྲག་པོ་ཡི་ནི་རླུང་
དག་རྒྱུ། །ཞེས་པས་བསྟན་ཏེ། དེ་ཡང་རྒྱལ་པོ་ལ་འཆི་བའི་འཇིག་པ་ཆེན་པོ་གསལ་བར་བྱེད་པ་
ལྟ་བུ། ཤིང་ཀ་དམ་པ་རྒྱས་པའི་མེ་ཏོག་གི་རྡུལ་མང་པོ་དང་འགྲོགས་ཤིང་འོངས་པའི་དྲག་པོའི་རླུང་
དྲག་ཏུ་ལངས་པ་དག་གིས། ཤིང་འདབ་མ་བདུན་པ་ལས་འཁྲུངས་པའི་ཡལ་འདབ་དང༌།མེ་ཏོག་
རྣམས་དྲག་ཏུ་སྐྱོད་པར་བྱེད་པར་བྱེད་ཅིང་རྒྱུག་གོ་ཞེས་པ་འདིའང༌། ཀ་ཌ་པའི་མེ་ཏོག་དབྱར་འབྱུང་
ངེས་པ་དང༌།འདབ་མ་བདུན་པ་མེ་ཏོག་སྟོན་འབྱུང་ངེས་པ་དང་གཉིས་པོ་ལྷན་ཅིག་པར་སྟོན་པས་ན་
དུས་དང་འགལ་མོད།འོན་ཀྱང་ལྟས་ངན་པར་སྟོན་པའི་དུས་ན། དེ་གཉིས་ལྷན་ཅིག་ཏུ་འབྱུང་བར་
སྲིད་པས་ན་སྐྱོན་མེད་། །
གསུམ་པ་སྒྱུ་རྩལ་འགལ་ཡང་སྐྱོན་མེད་པ་ནི།ཁྱོད་ཀྱི་རབ་བསྐུལ་སྐྲག་པ་ཡི། །སྐྱེ་བོ་བུད་
མེད་ཁས་བརྗོད་གླུ། །སྟབས་མི་མཉམ་པས་འདོད་ལྡན་གྱི། །ཆགས་པ་དག་ནི་འཕེལ་བར་བྱེད། །
320

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ཅེས་པས་བསྟན་ཏེ། དེ་ཡང༌། ཤིང་རྟའི་ཁྲི་ནས་བདག་རྒྱལ་པོ་དང་ལྷན་ཅིག་ཏུ་གནས་པའི་སྐྱེ་བོ་
དང༌།བུད་མེད་མཛེས་མ་མང་པོ་དག་ཤིང་རྟའི་བགྲོད་པ་མྱུར་བའི་ཁྱོགས་ཀྱིས་རབ་ཏུ་བསྐུལ་བས་
དྲག་ཏུ་བསྐྱོད་པ་ལ་སྐྲག་ཅིང༌། འདར་བའི་འཇིགས་པས་ཉེན་པའི་སྐྱེ་བོའི་བུད་མེད་འགའ་ཞིག་
མགྲིན་པ་གཅིག་ཏུ་བསྡེབས་ནས་ཁ་ནས་བརྗོད་པའི་གླུ་མྱུར་བ་དང༌། བར་མ་དང་། ས་འཛིན་ལ་
སོགས་པ་སྟབས་མི་ཉམས་པ་སྟེ། འགྱུར་ཁུགས་རྣམས་ཐད་སོར་མེད་པ།གླུ་རང་གི་མཚན་ཉིད་དང་
མི་ལྡན་པས་ཀྱང་རྒྱལ་པོ་ལ་སོགས་འདོད་ལྡན་ཆགས་པས་དྲག་ཏུ་གཟིར་ཆེས་བ་དག་གི་ཆགས་པ་
དག་ནི་འཕེལ་བར་བྱེད་ཅེས་པ་འདི་ནི།གྲུ་སྟབས་མི་ཉམས་པས་དགའ་བ་སྐྱེད་པར་མི་རིགས་པ་
ལས། དགའ་བ་སྐྱེད་པ་འདི་སྒྱུ་རྩལ་དང་འགལ་མོད།འོན་ཀྱང་ཆགས་པ་རྒྱས་པ་གསལ་བར་བྱེད་
པ་ལ་སྐྱོན་མེད་དེ། འདོད་ལྡན་རྣམས་ཅི་ལ་རྟེན་ནས་ཀྱང་ཆགས་པ་སྐྱེ་བ་སྟེར་བར་བྱེད་པའོ་ཞེས་སོ །།
བཞི་པ་འཇིག་རྟེན་དང་འགལ་ཡང་སྐྱོན་མེད་པ་ནི། ཟླ་བའི་འོད་ཟེར་ལས་བསིལ་བ། །
བསྲེག་བྱ་འཛིན་པར་འདོད་ལྡན་ནི། །བུད་མེད་དང་བྲལ་ཉོན་མོངས་ཀྱིས །འཁྲུགས་པ་འདི་ཡི་རྩི་
བར་བྱེད། །ཅེས་པས་བསྟན་ཏེ། དེ་ཡང༌། ཟླ་བ་ཤར་བའི་འོད་ཟེར་ལས་བྱུང་བའི་ཤིན་ཏུ་བསིལ་བ་
འདི་ཡང་། བསྲེག་བྱ་འཛིན་པ་མེ་དང་འདྲ་བར་འདོད་ཆགས་དྲག་པོ་དང་ལྡན་པའི་མཛའ་བོ་ནི་རང་
གི་བུད་མེད་དགའ་མ་དང་བྲལ་ནས་ཡུན་རིང་དུ་སོང་བའི་མཐུས་ཉོན་མོངས་པ་འོ་རྒྱལ་གྱིས་གཟིར་
བས་འདོད་ཆགས་ཀྱིས་སེམས་འཁྲུགས་པ་འདི་ཡིས། ཤིན་ཏུ་བསིལ་བའི་ཟླ་འོད་ཀྱང༌། ཤིན་ཏུ་ཚ་
བའི་མེ་རུ་རྩི་བར་བྱེད་ཅེས་པ་འདི་ཡང་ཤིན་ཏུ་བསིལ་བ་དེ་མེ་རུ་བརྗོད་པས་འཇིག་རྟེན་དང་འགལ་
མོད།འོན་ཀྱང་ཆགས་པས་གདུངས་པའི་སྐབས་གསལ་བར་བྱ་བའི་ཕྱིར་དུ་སྐྱོན་མེད་ཅེས་པའོ
ལྔ་པ་རིགས་པ་དང་འགལ་ཡང་སྐྱོན་མེད་པ་ནི། གཞལ་བྱ་ཡིན་ཡང་གཞལ་བྱ་མིན། །ཆ་
ལྡན་ཡིན་ཡང་ཆ་ལྡན་མིན། །གཅིག་ཉིད་ཡིན་ཡང་གཅིག་ཉིད་མིན། །སྣ་ཚོགས་གཟུགས་ཁྱོད་ལ་
ཕྱག་འཚལ། །ཞེས་པས་བསྟན་ཏེ། དེ་ཡང་དབང་ཕྱུག་པ་འགའ་ཞིག་གི་སྟོན་པ།དབང་ཕྱུག་ཆེན་པོ་
ནི་འགའ་ཞིག་ཏུ་ནི་གཞལ་བྱ་ཡིན་པ་གསལ་བའི་གཟུགས་ཉི་མ་སོགས་སུ་སྣང་ལ། འགའ་ཞིག་ཏུ་
གཞལ་བྱ་མ་ཡིན་པ་མི་གསལ་བ་མི་སྣང་བའི་ངོ་བོར་ཡང་སྣང་ངོ་། །འགའ་ཞིག་ཆ་དང་ལྡན་པ།
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ས་ལ་སོགས་པའི་གཟུགས་སུ་ཡང་སྣང་ལ། འགའ་ཞིག་ཏུ་ཆ་དང་ལྡན་པ་མ་ཡིན་པ་ངོ་བོ་ཆ་མེད་
གཅིག་ཏུ་ཡང་སྣང་ངོ་། །འགའ་ཞིག་ཏུ་རྟག་པ་གཅིག་པུ་ཉིད་ཀྱི་གཟུགས་ཡིན་པར་ཡང་སྣང་ལ།
འགའ་ཞིག་ཏུ་གཅིག་པུ་ཉིད་མ་ཡིན་པ་ཡོངས་སུ་གྱུར་པ་སྣ་ཚོགས་པའི་གཟུགས་སུ་སྣང་བ་དེས་ན།
སྣ་ཚོགས་པའི་གཟུགས་འཛིན་པའི་དབང་ཕྱུག་བརྟགས་པའི་སྐུ་ཁྱོད་ལ་དགའ་ཞིང་གུས་པས་ཕྱག་
འཚལ་ལོ་ཞེས་པ་འདི་ནི་གཞལ་བྱ་ཡིན་པ་དང༌། མ་ཡིན་པ་སོགས་གཞི་གཅིག་ཏུ་ཁས་བླངས་པས་
རིག་པ་དང་འགལ་མོད།འོན་ཀྱང་དབང་ཕྱུག་དམ་པའི་གཟུགས་སྣ་ཚོགས་པ་འཛིན་པ་རྫུ་འཕྲུལ་ཆེ་
བའི་སྒོ་ནས་བསྟོད་པས་ན་སྐྱོན་མེད་དོ། །ཊཱིཀ་བྱེད་སྔ་མ་འགའ་ཞིག་གིས་འདི་ཚངས་པ་ལ་སྦྱར་ཡང་།
གཟུགས་སྣ་ཚོགས་འཛིན་པ་དབང་ཕྱུག་ཆེན་པོ་ཡིན་པས་སྦྱར་ན་ལེགས་སམ་སྙམ་མོ།།
ནཔ་དབར་ཕྱུགཆན
དྲུག་པ་ལུང་དང་འགལ་ཡང་སྐྱོན་མེད་པ་ནི། སྐྱབས་སེང་བུ་ལྔ་དག་གིས་ནི། །ཆུང་མ་ལྔ་
ལེན་བུ་མོ་དེ། །དག་པ་རྣམས་ཀྱི་མཆོག་ཏུ་གྱུར། །འདི་འདྲ་ལྷ་ཡི་སྒྲུབ་བྱེད་དོ། །ཅེས་པས་བསྟན་ཏེ།
དེ་ཡང༌།རྒྱལ་པོ་སྐྱབས་སེང་གི་བུ་གྲགས་པའི་བུ་ལྔ་ནི།གཡུལ་ངོར་བརྟན་པ།ལྷར་བཅས།འཇིག་སྡེ།
སྲིད་སྒྲུབ། རིགས་མེད་དེ་ལྔ་པོ་འདི་རྣམས་ཡིན་ལ། ལྔ་པོ་དེ་ཡང༌། བརྒྱ་བྱིན་ལ་སོགས་པ་ཕ་སོ་
སོས་བསྐྱེད་པས་རིགས་མི་གཅིག་པ་ཡིན་ལ།དེ་དག་གིས་ནི་ཐུན་མོང་དུ་ཆུང་མ་རྒྱལ་པོ་ལྔ་ལེན་གྱི
བུ་མོ་ཏོ་པ་ཏྲི་ཞེས་བྱ་བ་གཅིག་བླངས་ཏེ་ལྷན་ཅིག་ལོངས་སྤྱད་པ་ཡིན་པ་ལ།བུ་མོ་དེ་ནི་སྐྱེས་པ་
རིགས་མི་འདྲ་བ་གཞན་དང་འཆོལ་པ་འགྲོགས་པའི་སྐྱོན་གྱིས་དག་པ་རྣམས་ཀྱི་ནང་ནས་མཆོག་ཏུ་
གྱུར་པ་ཡིན་ནོ། །ཞེས་པ་འདི་ནི་རིག་བྱེད་ལས་སྐྱེས་པ་དུ་མ་དང་འགྲོགས་ན་བུད་མེད་འཆོལ་པར་
བསྟན་པའི་ལུང་དང་འགལ་མོད། འོན་ཀྱང་རིགས་མི་འདྲ་བའི་སྐྱེས་པ་དུ་མ་དང་འགྲོགས་ཡང་བུད་
མེད་འཆོལ་པའི་སྐྱོན་མེད་པ་འདི་ལྷའི་བསོད་ནམས་ཀྱི་མཐུ་ཤིན་ཏུ་ཆེ་བའི་ནུས་པ་བསམ་པར་མི་
ནུས་པ་སྟོན་པ་སྒྲུབ་པར་བྱེད་པ་ཡིན་པས་སྐྱོན་མེད་དོ། །
གསུམ་པ་སྒྲ་རྒྱན་སོགས་ཀྱི་སྤྱིའི་དོན་བསྡུ་ནི། སྒྲ་དོན་རྒྱན་ནི་བཀྲ་བ་དང༌། །བྱ་སླ་བྱ་
དཀའ་དག་གི་ལམ། །སྙན་ངག་རྣམས་ཀྱི་ཡོན་ཏན་སྐྱོན། །དེ་ལྟར་མདོར་བསྡུས་རབ་ཏུ་བསྟན། །
ཞེས་པས་བསྟན་ཏེ། དེ་ཡང་ལེའུ་དང་པོར་བཤད་པའི་སྙན་ངག་གི་ལུས་གསུམ་པོ་དེ་དག་མཛེས་
322

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
པར་བྱེད་པའམ་སྒྲའམ། དོན་གྱི་རྒྱན་སྣ་ཚོགས་པས་བཀྲ་བ་དང༌། བྱ་སླ་རྩོམ་བདེ་བ་དང༌། བྱ་
དཀའ་བ་ཟུང་ལྡན་ཆེན་མོ་ནས། དབྱངས་སོགས་ངེས་པ་སོགས་རྩོམ་དཀའ་བ་དག་གི་ལམ་སྟེ།
ལུགས་རྣམ་པ་སྣ་ཚོགས་པ་སྙན་ངག་རྣམས་ཀྱི་ཡོན་ཏན་རྣམས་དང༌། དེ་དག་དང་མི་མཐུན་པའི་
སྐྱོན་དོན་ཉམས་ལ་སོགས་པ་བཅུ་དང༌། དེ་དག་ཀྱང་སྐབས་སུ་ཡོན་ཏན་དུ་འགྱུར་བ་སོགས་དེ་ལྟར་
གོང་དུ་བསྟན་པ་ལྟར། བསྟན་བཅོས་གཞན་ན་རྒྱ་ཆེ་བར་ཡོད་ཀྱང༌། འདིར་དམ་བཅའ་དང་མཐུན་
པར་མདོར་བསྡུས་ནས་རབ་ཏུ་བསྟན་ཞིང༌།རྟོགས་པའི་སྐལ་བ་བཟང་པོ་ཅན་དུ་བྱས་པའོ། །
གཉིས་པ་སྙན་ངག་བསྟན་པའི་ཕན་ཡོན་ནི།སྒྲུབ་བྱེད་བསྟན་པའི་ལམ་འདིས་སྐྱོན་དང་
ཡོན་ཏན་དག །རབ་ཏུ་རྟོགས་པའི་བློ་ཅན་སྐལ་བཟང་དབང་གྱུར་པའི། །ཚིག་དང་མངོན་པར་
འགྲོགས་པས་ཆང་མིག་མ་དག་དང༌། །ལང་ཚོ་ཅན་བཞིན་དགའ་དང་གྲགས་པ་ཐོབ་པར་འགྱུར།།
ཞེས་པས་བསྟན་ཏེ།དེ་ཡང་སྙན་ངག་སྒྲུབ་པར་བྱེད་པའམ།རྩོམ་པའི་ཐབས་བསྟན་པའི་ལམ་སྟེ
གཞུང་ལུགས་འདིས་སྙན་ངག་གི་སྐྱོན་དོར་བྱ་དང༌།ཡོན་ཏན་བླང་བྱ་དག་འབད་མེད་དུ་རབ་ཏུ་
རྟོགས་པའི་བློ་གྲོས་ཅན་གྱིས་སྐལ་པ་བཟང་པོ་དང་ལྡན་པར་བྱས་ཤིང༌། དེའི་དབང་དུ་གྱུར་པས་
བརྩམས་པའི་སྙན་ངག་གི་ཚིག་སྐྱོན་མེད་པ་རྣམས་དང་མངོན་པར་འགྲོགས་པར་བྱས་པ་ནི། དཔེར་ན།
ཆང་མིག་མ་སྟེ་ཟི་ཟི་བོའི་མིག་དང་ལྡན་པའི་མཛེས་མ་རྣམས་དང་ལྷན་ཅིག་ཏུ་འགྲོགས་པའི་སྐྱེས་པ་
ལང་ཚོ་ཅན་བཞིན་དུ་གནས་སྐབས་སུ་དགའ་བ་དམ་པ་ཐོབ་པ་དང༌། གྲགས་པ་ནམ་མཁས་མཐའ་
ཀླས་པར་འབྱུང་བ་དང་། མཐར་ཐུག་ཏུ་ཇི་སྙེད་པ་མཁྱེན་པའི་རྒྱུར་གྱུར་ཅིང༌།བྱང་ཆུབ་དམ་པ་ཐོབ་
པར་འགྱུར་བས་ཡོན་ཏན་ཤིན་ཏུ་ཆེ་བ་དང་ལྡན་པའོ། །སྙན་ངག་གི་མེ་ལོང་ལས་བྱ་དཀའི་རྣམ་པར་
བཤད་པ་སྟེ་ལེའུ་གསུམ་པའོ །།
གསུམ་པ་རྩོམ་པོ་གང་གིས་བརྩམས་ན་ནི། པཎྜི་ཏ་ཆེན་པོ་སློབ་དཔོན་དབྱུག་པ་ཅན་གྱིས་
མཛད་པའི་སྙན་ངག་མེ་ལོང་རྫོགས་སོ །ཞེས་པས་བསྟན་ཏེ།དེ་ཡང་པཎྜི་ཏ་ལ་རིག་པའི་གནས་ལྔ་
ཆེ་ཆུང་གང་རུང་རེ་ཤེས་དགོས་པ་ལས། སློབ་དཔོན་འདིས་ནི་གཉིས་ཀ་ཤེས་པས་པཎྜི་ཏ་ཆེན་པོ་
ཞེས་བྱ་བ། སློབ་དཔོན་ནི། རྒྱ་གར་ཤར་ནུབ་ཕྱོགས་ཐམས་ཅད་ཀྱི་སྐལ་ལྡན་གྱི་སློབ་མ་རྣམས་ཀྱི་
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སློབ་དཔོན་དུ་གྱུར་པས་སློབ་དཔོན་ནོ། །དབྱུག་པ་ཅན་ནི་མཚན་ནོ། །དེས་མཛད་པའི་སྙན་ངག་མེ་
ལོང་རྫོགས་སོ་ཞེས་རྫོགས་ཚིག་སྨོས་པའོ །
བཞི་པ་བསྟན་བཅོས་ཇི་ལྟར་འགྱུར་ཚུལ་ནི། རྒྱ་གར་གྱི་མཁན་པོ་ཤྲཱི་ལཀྵི་ཀ་ར་དང༌།
བོད་ཀྱི་ལོ་ཙཱ་བ་ཤོང་སྟོན་རྗེ་རྒྱལ་མཚན་གྱིས་དཔལ་ས་སྐྱའི་གཙུག་ལག་ཁང་དུ་ལེགས་པར་
བསྒྱུར་བའོ །དེ་ཡང་བསྐུལ་བ་པོ་སུ་ཡིས་བསྐུལ་ནས་བསྒྱུར་ན་ལུང་མན་ངག་བཀའ་བསྟན་བཅོས་
ལ་སོགས་པའི་ཕུལ་དུ་བྱུང་བའི་ཡོན་ཏན་དཔག་ཏུ་མེད་པས་སྤྲས་པ། བླ་མ་དམ་པ་ཆོས་ཀྱི་རྒྱལ་པོ་
འཕགས་པ་རིན་པོ་ཆེ་དང་། ས་ཆོལ་ཁ་གཅིག་ལ་དབང་བསྒྱུར་བ་དཔོན་ཆེན་ཤཱཀྱ་བཟང་པོའི་
བཀའ་ལུང་གིས་ཡང་ཡང་བསྐུལ་བའི་ངོར་བསྒྱུར་བའོ།།1
ཀྭ་ཡེ་གང་ཞིག་འདི་ན་བྱེད་པོ་བརྒྱ་ཡཻས་འབྱེད་པར་མི་ནུས་གཞུང་ལུགས་མཆོག །རིགས་
ཚུལ་ཕྲ་མོ་གནས་ལྔའི་ཟུར་ཕུད་རྣམ་དཔྱོད་རལ་པ་མཐུག་ཡི། །རྩེ་མོ་གྱེན་དུ་སྐྱོད་པའི་ཐོར་ཅོག་
མཛེས་པར་བྱས་པའི་བསྐལ་བཟང་མཆོག །མཐོ་རིགས་བདག་པོ་མིག་སྟོང་ལྡན་འདི་ད་ལྟ་ང་ཡིན་
སྐལ་བར་བཟང༌། །སྙན་ངག་ལུས་ཀྱི་དཀྱིལ་འཁོར་ཡོངས་སུ་རྫོགས། །རྒྱན་གྱི་འོད་ཟེར་སྟོང་ལྡན་ལྷམ་
མེ་བ། །གང་གི་སྙིང་ལ་སྟེར་བའི་བཀའ་དྲིན་ཅན། །གང་དེའི་ཞབས་ལ་སླར་ཡང་ཕྱག་བགྱིད་། །
གང་ཞིག་འདི་ན་མཁས་རློམ་བྱེ་བ་བརྒྱ །གང་དག་རྩོམ་པའི་ར་བར་ཞུགས་པའི་མདུན། །དབུགས་
ཀྱང་འབྱིན་པར་མི་ནུས་སྨྲ་བཅད་ཀྱི། །བརྟུལ་ཞུགས་འཛིན་འདོད་གང་དེའང་དེ་ཡི་དྲིན། །དེ་ཕྱིར་དེ་
ལ་བཀའ་དྲིན་བསམ་ཕྱིར་དུ། །རིང་ནས་འདྲིས་པའི་ཆོས་ཚུལ་འདི་ཉིད་ལ། །ཡང་ཡང་གོམས་པའི་
ལེགས་བཤད་སྙིང་ལ་ཆགས །དེ་ཕྱིར་གཞན་ཕན་རྣམ་བཤད་བྱེད་འདི་སྤྲོ། །ཁ་བ་ཅན་འདིར་
མཁས་མང་བྱེ་བ་བརྒྱ །གཞུང་ལུགས་བྱེ་བ་བརྒྱ་ལ་གོམས་སྟོབས་ཀྱིས །རིག་པའི་གནས་གཞན་
ཕལ་ཆེར་ཐུགས་ཆུད་པས། །དེ་རྣམས་འགྲེལ་བར་བྱེད་པ་མང་བྱུང་ཡང༌། །གངས་རིའི་ཁྲོད་འདིར་
ཆོས་ཚུལ་འདི་ཉིད་ལ། །རྣམ་བཤད་བྱེད་པ་མང་དུ་མ་བྱུང་ཞིང༌། །རེ་རེ་ཞིག་གིས་འགྲེལ་པར་
བརྩམས་མོད་ཀྱང་། །ཡིན་ལུགས་མཐོང་ནས་སྨྲས་པ་རེ་རེ་ཙམ། །ཁྱད་པར་བདེ་ཆེན་མཆོག་གི་ཕོ་
བྲང་འདིར། །ཆོས་ཚུལ་འདི་ལ་སྦྱངས་པ་མ་བྱུང་ཡང༌། །དོན་རྒྱན་སྒྲ་རྒྱན་ཙམ་གྱིས་ལུས་འགྱུར་
324

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
ལས། །ཚིག་དོན་རྒྱས་པར་འགྲེལ་བ་མ་བྱུང་བས། །མ་འོངས་དུས་ཀྱི་གདུལ་བྱ་དོན་གཉེར་རྣམས།།
སྙན་ངག་རྟོགས་པའི་ཚུལ་འདི་ཞིག་གུད། །དེའི་ཕྱིར་ཁོ་བོས་རྣམ་བཤད་རྫོགས་པར་བྱས། །གུས་
ལྡན་སློབ་མས་སྤྱི་གཙུག་རྒྱན་དུ་ལོངས། །བདག་སྔོན་གྱི་ལས་སྨོན་དཀར་བའི་མཐུས། །མཁས་
པ་མཁས་པའི་སྙིང་གི་བུ་རུ་འགྱུར། །དེ་ཕྱིར་ལེགས་བཤད་གཞན་ལ་མེད་པ་ཡོད། །སྐལ་ལྡན་ལས་
འཕྲོ་ཅན་རྣམས་ལེན་པར་མཛོད། །འདི་ལ་གང་ཞིག་རྣམ་བཤད་བྱས་པ་ཕལ །གཞན་ཟེར་བཟློས་
པ་བྲག་ཆའི་སྒྲ་བཞིན་དུ། །སྙིང་པོ་མེད་མཐོང་དེ་ལུགས་འབྲང་བ་ཡི། །བྱིས་པ་རྣམས་ནི་ལོག་པའི་
ལམ་ཞུགས་ཏེ། །གཞུང་ལུགས་ཟབ་དོན་སྤང་བར་ཤེས་ནས་ནི། །དེ་བས་དེ་དག་ཚར་བཅད་བྱ་ཕྱིར་
དང༌། །རྗེས་སུ་གཟུང་ཕྱིར་བརྩེ་བས་ངས་འདི་བྱས །བསྟན་པའི་དཔལ་དུ་ཡུན་རིང་ཞབས་བརྟན་
མཛོད། །སྔོན་རབས་མཁས་པས་རིང་དུ་བརྟེན་པའི་གནས་ལྔ་གསེར་གྱི་ཁྲི་འདི་ལ། །འཛེག་པར་
འདོད་པའི་སྐལ་བཟང་སྐྱེ་བོ་ད་ལྟའི་མཁས་པ་ཕལ་མོ་ཆེ །རྒྱ་ཆེན་ཆོས་ཀྱི་སྤྱན་དང་ལྡན་ཡང་ཐ་
སྙད་ཆོས་ཚུལ་འདི་ལ་མིན།།དེ་ཕྱིར་གནས་ལྔ་གསེར་གྱི་ཁྲི་ལ་ད་ལྟ་ང་ཉིད་འདུག་ལ་དབང༌། །ཞེས་
པའོ །
དེ་ཡང་མཁས་པའི་དབང་པོ་ཤོང་སྟོན་རྗེ་རྒྱལ་མཚན་ཕྱིན་ལ་སྙན་ངག་གི་བཤད་པ་ཅུང་
ཞིག་དར་བ་མ་གཏོགས། དེ་གོང་དུ་སྙན་ངག་གི་བཤད་པ་ཡང་མེད་ཅིང༌། ཁྱད་པར་སྙན་ངག་གི་
གཞུང་དང་འགྲེལ་པ་ཡང་མང་དུ་མ་འགྱུར་བས་དཀའ་བར་སྣང་མོད། དེང་སང་སྙན་ངག་གི་གཞུང་
ཡང་འགྱུར་ལ། འགྲེལ་པ་ཡང་ཅུང་ཞིག་འགྱུར་བས། ཅུང་སླ་བར་ཡོད་མོད། འོན་ཀྱང་ཐ་སྙད་ཀྱི་
ཆོས་འདི་སློབ་དཔོན་གྱི་ངག་ལ་ལྟོས་དགོས་པ་ཡིན་པ་ལ།དེ་ལ་མི་ལྟོས་པར་རང་རྩོམ་བྱེད་པར་
སྣང་བས། དཔྱིས་ཕྱིན་པ་མི་ཡོང་བར་སྣང༌། འོན་ཀྱང་ཁོ་བོས་བརྩམས་པའི་ཊཱི་ཀ་འདི་ལ་སློབ་
དཔོན་བཅོལ་ཏེ་ཡང་ཡང་དུ་བལྟས་ན་སྙན་ངག་ཚེགས་མེད་དུ་ཤེས་པར་འགྱུར་བ་ཡོད་པས་འདི་ལ་
བལྟ་བར་མཛོད་ཅིག །ཁོ་བོས་ཀྱང་དཀའ་ཚེགས་ལ་མ་བལྟས་པར་གཞན་ལ་ཕན་པའི་ཕྱིར་དུ་སྨོན་
ལམ་བཏབ་སྟེ་བརྩམས་པ་ཡིན་པས་གཞན་ལ་ཕན་པར་འགྱུར་རོ། །དེ་ཡང་ཤོང་སྟོན་གྱི་འགྱུར་གྱི་
སྟེང་ནས་བརྩམས་པ་ཡིན་ཏེ དེ་ཡང་རེ་རེ་གཉིས་གཉིས་གཅིག་འགྱུར་མ་ཐོན་པར་སྣང་བས།
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཞུང་བཤད་དཀའ་བར་འདུག་པ་རྣམས་ཁོ་བོས་སྒྲ་ཡི་ཐོབ་ཚུལ་དང་མཐུན་པར་ལེགས་པར་གཏན་
ལ་ཕབ་ཅིང་བསྒྱུར་ནས་བཤད་པར་བྱས་ཡོད་ཅིང་། ཊཱིཀ་བྱེད་སྔ་མ་དག་གིས་ནི་འགྱུར་བ་མི་བདེ་བ་
ལ་བཅོས་ཀྱང་མ་མཛད་ཅིང་།གཞུང་དོན་ཕྱིན་ཅི་ལོག་ཏུ་བཀྲལ་བ་མང་དུ་འདུག་ནའང༌། འཁྲུལ་
འགྲོ་བ་རེ་རེ་ཙམ་མ་གཏོགས་ཕལ་ཆེར་ཕྱོགས་སྔ་མར་མ་བསླངས་ཤིང༌། དགག་པ་མ་བྱས་པར་
བཏང་སྙོམས་སུ་བཞག་ལ།དེང་སང་གི་བསྟན་བཅོས་པ་ཕལ་ཆེ་བ་ནི་རང་དང་མི་མཐུན་པ་ཅུང་ཟད་
ཙམ་རེ་བྱུང་ན།མཁས་པ་སྔ་མ་རྣམས་ལེགས་པར་སུན་འབྱིན་པའི་ཚིག་ཉམས་མང་དུ་འདོན་ཞིང་།
རང་ལ་ཆེ་བསྟོད་ཤིན་ཏུ་ཆེ་བ་དང་བཅས་པའི་པོ་ཏི་གཡག་ཤད་ཙམ་རྩོམ་པར་སྣང་སྟེ པོ་ཏི་
བརྩམས་པའི་དགེ་བ་དང་།མཁས་པ་སྔ་མ་རྣམས་སུན་ཅི་ཕྱིན་དུ་བརྒལ་བའི་སྡིག་པ་རྣམས་སུ་ཆེ་མི་
ཤེས་པར་སྣང་།དེའི་ཕྱིར་ཁོ་བོས་ནི་དེ་ལྟ་བུའི་ཀུན་དཀྲིས་ཀྱི་ཀུན་སློང་རྣམས་དོར་ཏེ། ་པ་མ་
བྱས་པ་ཡིན་ལ། དགག་མི་ནུས་པ་ནི་མ་ཡིན་ནོ། །དེ་ཡང་། བསྟན་བཅོས་ཕལ་ཆེ་བ་ནས་རང་དང་
མི་མཐུན་པ་ཅུང་ཟད་ཙམ་རེ་བྱུང་ན། གང་ཞིག་སྔོན་མེད་སྙན་ངག་ལེགས་བཤད་མཆོག །འདི་ཡི་
སྲོལ་འབྱེད་བླ་མའི་གསུང་ངག་དང༌། །སློབ་དཔོན་སྔ་མའི་བསྟན་བཅོས་དག་ལས་རྙེད། །དེ་ཕྱིར་དེ་
ལ་བྱས་པ་བཟོ་བ་ཡིན།།ཞེས་བར་སྐབས་ཀྱི་ཚིགས་བཅད་དོ། །
དེས་ན་སྙན་ངག་གི་ཊཱི་ཀ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ་
དས་ན་སྙན་ངག་ག་ཊཱཀ་མཁས་པ
འདི། མཁས་པའི་ཡོན་ཏན་ལ་སུས་ཀྱང་དཔག་པར་མི་ནུས་ཤིང༌། ས་གསུམ་ན་འགྲན་པའི་ཟླ་
ཐམས་ཅད་དང་བྲལ་བ་ཤར་རྒྱལ་རོང་པ་ཆེན་པོ་ཞེས་བྱ་བ་རོང་སྟོན་ཤཱཀྱ་རྒྱལ་མཚན་གྱིས ཁྱེད་
ཉིད་ཐ་སྙད་ཀྱི་ཆོས་འདི་རྣམས་ལ་ཤིན་ཏུ་མཁས་པར་སྣང་བས་འདི་རྣམས་ལ་ཊཱི་ཀ་རེ་ཞོག་གསུངས་
པའི་བཀའ་གནང་ཡང་ཡོད་པ་དང༌།ཁྱད་པར་སྡེ་སྣོད་འཛིན་པ་ཆེན་པོ་བཟད་ཀྱི་སྟོན་པ་བློ་གྲོས་རྒྱ་
མཚོས་སྙན་ངག་འདི་ལ་ཊཱི་ཀ་གཅིག་ཅིས་ཀྱང་མཛོད་གསུངས་པ་ཡོད་པས། ས་མོ་བྱའི་ལོའི་སྟོན་ཟླ་
ཐ་ཆུང་སྨིན་དྲུག་གི་ཟླ་བའི་རྒྱལ་བའི་ཉིན་པར་གནས་ལྔ་ཡོངས་སུ་རྫོགས་པའི་པཎྜི་ཏ་ཆེན་པོ་སཾ་གྷ་
ཤྲཱིས་དཔལ་སྣར་ཐང་གི་ཆོས་སྡེ་ཆེན་པོའི་གཙུག་ལག་ཁང་དུ་ལེགས་པར་སྦྱར་བའོ །།
སྔར་གྱི་ཊཱི་ཀ་རྙིང་པ་དེ་ལ་ཡི་གེ་པས་ནོར་པ་ཡང་མང་དུ་བྱས་སྣང་ཞིང༌།མི་བདེ་བ་རེ་ཙམ་
326

སྙན་ངག་མེ་ལོང་གི་བཤད་པ་མཁས་པའི་ཡིད་འཕྲོག་བཀླགས་པས་དོན་ཐམས་ཅད་འགྲུབ་པ
འདུག་པས། ལེགས་པར་བཅོས་ནས་དག་པར་བྱས་ཡོད་པས།དུས་ཕྱིས་ཀྱི་མ་དཔེ་མཛད་པ་རྣམས་
འདི་ལ་མཛད་པར་ཞུ དཔལ་ལྡན་སཾ་གྷ་ས་སྦྱར་བའོ། །ཤུ་བྷཾ་མ་སཱུ་སརྦ་ཛ་ག་ཏཾ།༼མ་བཞིན་ཞུས་
དག༽སརྦ་མངྒ་ལམ།། །།
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
༄༅། །སྙན་ངག་མེ་ལོང་གི་ཊཱིཀྐ་བཞུགས་སོ། །
སྣར་ཐང་ལོ་ཙཱ་བ་སངྒྷ་
ཨོཾ་སྭ་ཏི་པྲཛྙ་བྷྱ། བླ་མ་དང་ཡིད་དམ་གྱི་ལྷ་ལ་ཕྱག་འཚལ་ལོ །ཞེས་པས་མཆོད་པར་
བརྗོད་ནས་བསྟན་བཅོས་རྩོམ་པ་ལ་འཇུག་པ་ནི། བཤད་བྱའི་བསྟན་བཅོས་ངོས་བཟུང་བ་དང༌།
ངོས་བཟུང་བའི་བསྟན་བཅོས་དངོས་ལ་འཇུག་པ་ལ་གཉིས་ལས། དང་པོ་། འོ་སྐོལ་གྱི་སྟོན་པ་
བཅོམ་ལྡན་འདས་ཤཱཀྱའི་རྒྱལ་བོ་མི་མཇེད་ཀྱི་འདྲེན་པ་དམ་པར་གྱུར་པ་དེ་ཉིད་ཀྱིས། དང་པོར་
བསྐྱེད་དཀའ་བ་སྔོན་ཐུབ་པ་ཆེན་པོའི་དྲུང་དུ། གང་ཚེ་ང་ནི་དམན་པར་གྱུར་པའི་ཚེ། །དེ་བཞིན་
གཤེགས་པ་ཀྱ་ཐུབ་ཆེན་ལ། །འཇམ་གང་ཞིག་གིས་འབུལ་བ་བྱས་ནས་ཀྱང༌། །དང་བོར་བྱང་ཆུབ་
Iས་བསེང་
མཆོག་ཏུ་སེམས་བསྐྱེད་། །ཞེས་བྱང་ཆུབ་ཀྱི་མཆོག་ཏུ་སེམས་བསྐྱེད་ནས། བདེ་བར་གཤེགས་པ་
ཁྱེད་སྐུ་ཅི་འདྲ་དང༌། །འཁོར་དང་སྐུ་ཚེ་ཚད་དང་ཞིང་ཁམས་དང༌། །ཁྱེད་ཀྱི་མཚན་མཆོག་བཟང་པོ་
ཅི་འདྲ་བ། །དེ་འདྲར་ཁོ་ནར་བདག་ཀྱང་འགྱུར་བར་།ཅེས་སོགས་ཀྱི་སྒོ་ནས་སྨོན་ལམ་བཏབ་སྟེ།
བར་དུ་བསགས་དཀའ་བ་བསོད་ནམས་དང་ཡེ་ཤེས་ཀྱི་ཚོགས་རླབས་ཆེ་བསགས། མཐར་ཐོབ་
དཀའ་བ་བླ་ན་མེད་པ་བྱང་ཆུབ་རྙེད་པར་བྱས་ནས། ཁམས་གསུམ་གྱི་གདུལ་བྱ་རྣམས་ལ་རང་རང་
གི་སྐལ་བ་དང་འཚམ་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བསྟན་ནས སྐལ་ལྡན་གྱི་འགྲོ་བ་
མ་པའ་ཆས་ཀྱ་
རྣམས་སྨིན་གྲོལ་གྱི་ལམ་ལ་བཀོད་པའི་རྗེས་སུ་སྟོན་པ་བཅོམ་ལྡན་འདས་ཤཱཀྱའི་རྒྱལ་པོ་དེ་ཉིད་
ཀྱིས་འདུལ་བར་མཛད་པའི་བསྟན་པ་འདི་ལ་ཐམས་ཅད་བདེན་པ་འཐོབ་པར་འདོད་པ་གང་གིས་
328

སྙན་ངག་མེ་ལོང་གི་ཊཱི།
དང་པོར་བསླབ་པར་བྱ་བའི་ཆོས་ནི། རིག་པའི་གནས་ལྔ་པོ་འདི་ཡིན་ཏེ། དེ་ཉིད་ཡིན་པར། རྗེ་
བཙུན་བྱམས་པ་མགོན་པོས། རིག་པའི་གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་
གིས་ཀྱང་ཐམས་ཅད་མཁྱེན་པ་མི་ཐོབ་སྟེ། །དེ་བས་ཚར་གཅད་བྱ་ཕྱིར་གཞན་རྣམས་རྗེས་སུ་གཟུང་
ཆེད་དང་། །རང་ཉིད་ཀུན་ཤེས་བྱ་ཕྱིར་དེ་ལ་བརྩོན་བྱེད་དང་། །ཞེས་བཤད་པས་སོ །འོ་ན་གནས་
ལྔ་བོ་དེ་གང་ཞེ་ན། སྒྲ་རིག་པ། གཏན་ཚིགས་རིག་པ།བཟོ་རིག་པ།གསོ་བ་རིག་པ། ནང་རིག་པ་སྟེ།
རིག་པའི་གནས་ཆེ་བ་ཡིན་ལ།དེ་ལྔ་ཤེས་པ་ལ་མ་ཧཱ་པཎྜི་ཏ་ཞེས་རྒྱ་གར་འཕགས་ཡུལ་ན་ཟེར་ལ།
བོད་དུ་བསྒྱུར་ན་གནས་ལྔ་རིག་པ་ཆེན་པོ་ཞེས་ཟེར་བ་ཡིན་ལ དེ་ཡང་ཕྱིར་རྒོལ་གོ་ལོག་ཅན་
རྣམས་ཚར་གཅོད་པར་བྱེད་པ་ལ།སྒྲ་རིག་པ་དང༌།གཏན་ཚིགས་རིག་པ་ཤེས་དགོས་ལ།སྣོད་ལྡན་
གྱི་སྐྱེ་བོ་རྣམས་ཕན་པས་རྗེས་སུ་གཟུང་བར་བྱ་ཕྱིར་བཟོ་རིག་པ་དང་གསོ་བ་རིག་པ་ཤེས་དགོས་ལ།
རང་ཉིད་ཐམས་ཅད་མཁྱེན་པ་འཐོབ་པར་བྱ་བའི་ཕྱིར་ནང་རིག་པ་ཤེས་དགོས་པས་གནས་ལྔ་བོ་
འདི་ལ་མི་སློབ་ཐབས་མེད་ལ། དེའི་ནང་ནས་ཀྱང་ཐོག་མར་སྒྲ་རིག་པའི་གཏན་ཚིགས་ལ་བསླབ་
དགོས་ཏེ། ཅི་ཕྱིར་སྙམ་ན་གནས་སྐབས་སུ་གདུལ་བྱ་རྣམས་ལ་ཕྱིན་ཅི་མ་ལོག་པའི་ལམ་སྟོན་ཞིང་།
མཐར་ཐུག་ཏུ་ཐམས་ཅད་མཁྱེན་པ་ཐོབ་པ་ནི་ཆོས་རྣམས་ཀྱི་བརྗོད་བྱའི་དོན་ཕྱིན་ཅི་མ་ལོག་པར་
རྟོགས་པ་ལ་རག་ལས་ལ དེ་ཉིད་ཀྱང་རྗོད་བྱེད་ཀྱི་སྒྲ་སྟེ་ཚིག་ཕྱིན་ཅི་མ་ལོག་པར་ཤེས་པ་ལ་རག་
ལས་སོ།།
སྒྲ་རིག་པའི་གཏན་ཚིགས་ལ་ཡང་རིག་པའི་གནས་ཆུང་བ་ལྔ་སྟེ། བརྡ་སྤྲོད་དང་སྙན་ངག་
དང༌། སྡེབ་སྦྱོར་དང་། མིང་གི་མངོན་བརྗོད་དང༌།ཟློས་གར་དང་ཐ་སྙད་དེ་ལྔ་པོ་འདི་ཡིན་ལ། དེ་
ཡང་བརྡ་སྤྲོད་ཤེས་ན་དོན་ལ་མི་རྨོངས།སྙན་ངག་ཤེས་ན་ཚིག་དང་རྒྱན་ལ་མི་རྨོངས།སྡེབ་སྦྱོར་ཤེས་
ན་ཚིགས་བཅད་ལ་མི་རྨོངས།མངོན་བརྗོད་ཤེས་ན་མིང་ལ་མི་རྨོངས།ཟློས་གར་ཤེས་ན་སྐད་རིགས་
ལ་མི་རྨོངས་པ་སྟེ་དེ་ལྔ་ཤེས་པ་ལ་པཎྜི་ཏ་ཆུང་བ་ཞེས་ཟེར་བས་འདི་ལྔ་ཤེས་དགོས་ལ། དེའི་ནང་
ནས་ཀྱང་སྙན་ངག་གི་བསྟན་བཅོས་འདི་ཤེས་དགོས་ཏེ། དོན་གོ་བ་ནི་ཚིག་ལ་བརྟེན་དགོས་ལ།
ཚིག་ཀྱང་སྡེབ་ལེགས་ཤིང་རྒྱན་དང་ལྡན་ན་དོན་གོ་སླ་ཞིང་མཁས་པས་བརྩམས་པར་ཤེས་དེ་ལ་རང་
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དབང་མེད་དུ་འཇུག་པས་སོ །སྡེབ་སྦྱོར་ཉེས་ཤིང་རྒྱན་དང་མི་ལྡན་ན་དོན་གོ་དཀའ་ཞིང་བླུན་པོས་
བྱས་པར་གོ་ནས་བསྟན་བཅོས་ལ་བརྙས་པ་སྐྱེས་ནས་དེ་ལ་མི་འཇུག་པའི་སྐྱོན་ཡོད་པས་རྩོམ་པ་
མཐར་ཕྱིན་པ་ཤེས་དགོས་ལ། དེ་ལ་སློབ་དཔོན་ས་པཎྜི་ཏས་མཛད་པའི་སྙན་ངག་གི་བསྟན་བཅོས་
འདི་ལས་ལྷག་པ་མེད་པས་འདི་ཉིད་ལ་འཇུག་པར་བྱ་སྟེ། དེ་ཡང་བཅོམ་ལྡན་འདས་ཀྱིས་མདོར།
དམ་པའི་ཆོས་གསལ་བར་བྱེད་པའི་སྙན་དངགས་བྱའོ། །གཞན་ཡང་དཀོན་མཆོག་གསུམ་གྱི་བསྟོད་
པར་བྱའོ། །དེ་ལ་བླ་ན་མེད་པའི་བྱང་ཆུབ་འཐོབ་པར་འགྱུར་རོ། །ཞེས་པ་དང་། གཞན་ཡང༌། དེ་
བཞིན་གཤེགས་པ་དུས་མཁྱེན་རྒྱལ་བོ་ནི། །སྙན་དངགས་མཁན་ཚེ་བདེ་གཤེགས་རྩྭ་མཆོག་ལ། །
ཚིགས་སུ་བཅད་པའི་དབྱངས་ཀྱིས་བསྟོད་ནས་ཀྱང༌།།དང་པོར་བྱང་ཆུབ་མཆོག་ཏུ་སེམས་བསྐྱེད་དོ།།
ཞེས་མདོ་སྡེ་བསྐལ་པ་བཟང་པོར་གསུངས་པ་དང༌།བསྟན་བཅོས་འདི་ཉིད་དུའང༌། སྙན་དངགས་
ཆུང་ངུ་ལ་ཡང་ངལ་བྱས་མི། །མཁས་པའི་མདུན་ས་དག་ཏུ་འདུག་ལ་དབང་། །ཞེས་གསུངས་པས།
གནས་སྐབས་ཀྱི་འབྲས་བུས་སྙན་དངགས་མཁན་དང་དེས་བྱས་པའི་བསྟན་བཅོས་རྣམས་ལ་མཁས་
པ་རྣམས་ཀྱིས་མདུན་དང་ཁ་ཅིག་གནས་ཤིང༌།ཞེས་སྤྲས་སུ་བྱེད་ལ་མཐར་ཐུག་གི་འབྲས་བུ་རྫོགས་
པའི་བྱང་ཆུབ་གདོན་མི་ཟ་བར་འགྲུབ་པར་གསུངས་པས་ཕན་ཡོན་ཆེན་པོ་དང་ལྡན་ལ།དེ་ལྡན་གྱི་
བསྟན་བཅོས་འདི་ཉིད་ལེགས་པར་བཤད་པའི་དགའ་སྟོན་ལ་ལྷག་པར་ཆགས་ཤིང་དོན་དུ་གཉེར་
བའི་སྐྱེ་བོ་རྣམས་ལ་སྙིང་རྗེའི་བསམ་པས་ཕན་གདགས་པའི་ཆེད་དུ་བསྟན་བཅོས་འདི་ཉིད་ལེགས་
པར་བཤད་དོ།།
གཉིས་པ་ལ་གསུམ། བསྟན་བཅོས་ལ་འཇུག་པའི་སྔོན་འགྲོ། དངོས་པོའི་བསྟན་བཅོས་
ཀྱི་རང་བཞིན། རྗེས་འཇུག་ལོ་པཎ་གྱིས་འགྱུར་ཚུལ་བཤད་། །དང་པོ་ལ་མཚན་དོན་དང་། ཕྱག་
མཆོད་གཉིས་ལས་དང་པོ་ལ་མཚན་བསྒྱུར་བ་དང༌། མཚན་གདགས་པ་དང༌། མཚན་སྨོས་པའི་
དགོས་པ་དང་གསུམ་ལས། དང་པོ་ནི་རྒྱ་གར་སྐད་དུ་ཞེས་པའི་རྒྱ་གར་ནི་འདོད་རྒྱལ་ཐོག་མར་བརྡ་
སྦྱར་བའི་མིང་ཡིན་པས་ངེས་ཚིག་གི་བཤད་པར་བྱར་མེད་དེ། དཔེར་ན་སེང་གེ་བཞིན་ནོ། །གང་ལ་
གདགས་ན་གྲོང་ཁྱེར་ཆེན་པོ་དྲུག་ཡོད་པའི་ས་ཕྱོགས་དེ་ལ་གདགས་སོ །གྲོང་ཁྱེར་ཆེན་པོ་དྲུག་ནི
330

སྙན་ངག་མེ་ལོང་གི་ཊཱིཀྐ།
མཉན་ཡོད་གནས་བཅས་ཙམ་པ་ཀ།ཝཱ་རཱ་ཎ་སཱི་ཡངས་པ་ཅན། །རྒྱལ་བོའི་ཁབ་ནི་དྲུག་པ་སྟེ། །འདི་
དག་གྲོང་ཁྱེར་ཆེན་པོར་གྲགས །ཞེས་མེ་ཏོག་ཕྲེང་རྒྱུད་ལས་གསུངས་། །སྐད་དུ་ནི་ཡུལ་དེ་
རྣམས་ན་གནས་པའི་མི་རྣམས་ཀྱི་སྐད་ལ་སྐད་རིགས་ཆེན་པོ་བཞི་ཡོད་པའི་ནང་ནས་སཾསྐྲྀ་ཏ་ལྷའི་
སྐད་དུ་ཞེས་པའོ །དེའི་སྐད་ལ་བསྟན་བཅོས་འདིའི་མིང་ཅི་ཞེ་ན།ཀཱ་བྱ་ཨཱ་དརྴ་ཞེས་པའོ །བོད་
སྐད་དུ། ཞེས་པའི་བོད་ནི་ཁ་བ་ཅན་ཏེ་གངས་རི་དཔལ་དང་ལྡན་པས་བསྐོར་བའི་ལྗོངས་འདི་ལ་
བོད་ཅེས་འདོད་རྒྱལ་གྱི་མིང་བཏགས་སོ། །དེ་ལ་བོད་དང་བོད་ཆེན་པོ་གཉིས་ལས། བོད་ཆེ་བ་མདོ་
ཁམས་དང༌། ཆུང་བ་མངའ་རིས་དང༌།དབུས་གཙང་ལ་གྲགས་སོ། །སྐད་དུ་ནི་ཡུལ་དེ་རྣམས་ན་
གནས་པའི་མི་རྣམས་ཀྱི་སྐད་དུའོ །བསྟན་བཅོས་འདི་ལ་བོད་སྐད་དུ་མིང་ཅི་ཞེ་ན། སྙན་དངགས་
མེ་ལོང་ཞེས་བྱའོ །སྐད་དེ་གཉིས་ཐ
མེ་ལོང་ཞེས་བྱའོ། །སྐད་དེ་གཉིས་ཐད་འགྱུར་དུ་བྱས་ན།ཀཱ་བྱ་ནི་སྙན་དངགས་ཡིན་ལ། ཨཱ་དརྴ་ནི་
མེ་ལོང་ཡིན་ནོ།།དེ་གཉིས་ཀྱི་རྣམ་དབྱེ་ཕྱིས་ནས་དོན་གཅིག་ཏུ་བསྡུས་སོ། །
གཉིས་པ་ནི། སྙན་དངགས་ཞེས་གསུངས་པ་གཟུགས་ཅན་གྱི་ནས་མེ་ལོང་དུ་བཏགས་
པ་སྟེ།སྙན་དངགས་སྤྱིའི་ལུས་དང་རྒྱན་གྱི་གཟུགས་བརྙན་རྣམས་མ་ལུས་པར་བསྟན་བཅོས་མེ་ལོང་
འདི་ཉིད་ཀྱི་ནང་དུ་གསལ་བར་འཆར་བའོ། །མཁས་པ་ཁ་ཅིག་གིས་སྙན་དངགས་དང་མེ་ལོང་གཉིས་
སོ་སོར་འཆད་པ་ནི་མིན་ནམ་སྙམ་སྟེ།འདི་གཉིས་ཀྱི་བར་ན་གཞི་མཐུན་གྱི་བསྡུ་བ་ཡོད་པས་སོ། །
སྲུང་ང་གཉིས་སྨོས་པའི་དགོས་པ་
གསུམ་པ་ལ། རྒྱ་སྐད་བོད་སྐད་དུ་གཉིས་སྨོས་པའི་དགོས་པ་དང་གསུམ་ལས་དང་པོ་ནི་
སཾསྐྲྀ་ཏའི་སྐད་ལ་བག་ཆགས་འཇོག །ལོ་པཎ་དྲིན་དྲན།ཆོས་ཁུངས་བཙུན་པའི་དགོས་པ་ཡོད་དོ། །
གཉིས་པ་ནི། ལང་གཤེགས་ལས། མིང་དུ་གདགས་པར་མ་མཛད་ན། །འཇིག་རྟེན་ཐམས་ཅད་
རྨོངས་པར་འགྱུར །དེ་བས་རྨོངས་པ་བསལ་བའི་ཕྱིར། །མགོན་པོས་མིང་དུ་གདགས་པར་མཛད།།
ཅེས་གསུངས་པས་བསྟན་བཅོས་འདི་ལ་བོད་སྐད་དུ་མིང་འདི་ཞེས་སྨོས་པས་བསྟན་བཅོས་ངེས་སླ་
ཞིང་མིང་ཙམ་དྲན་པས་ཀྱང་དོན་རྟོགས་པའི་དགོས་པ་ཡོད་དོ། །གསུམ་པ་ནི། སྐད་གཉིས་རྣམ་
གྲངས་པར་ཤེས་ལ། རྒྱ་སྐད་གོ་བར་མ་ནུས་པ་བོད་སྐད་གོ་བ་ཅན་བསྒྱུར་བ་ལ་བྱས་ཤེས་དྲིན་བཟོའི་
ལྷག་པར་སྐྱེ་ཞིང༌། །རྒྱ་སྐད་འདི་ལ་བོད་སྐད་དུ་འདི་ཞེས་ཅུང་ཟད་བསྒྱུར་ཤེས་པའི་དགོས་པ་ཡོད་། །
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ཕྱག་མཆོད་བཤད་པ་ལ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ །ཞེས་བསྟན་བཅོས་གང་ལ་ཕྱག་འཚལ་ན། འཕགས་པ་འཇམ་དཔལ་གཞོན་ནུར་གྱུར་
པ་ལ་ཕྱག་འཚལ་ལོ། །དེ་ཡོན་ཏན་གྱི་ཁྱད་པར་ཇི་ལྟ་བུ་དང་ལྡན་ན་སོ་སོ་སྐྱེ་བོའི་ས་ལས་རིང་དུ་
སོང་བས་ན་འཕགས་པ། སྐུ་གསུང་ཐུགས་ལ་ཉོན་མོངས་པའི་ཚེར་མས་མ་རྩུབ་པས་འཇམ་པ།
ཚོགས་གཉིས་ཀྱི་དཔལ་ཕུན་སུམ་ཚོགས་པ་མངའ་བའི་བདག་ཉིད་དག་པ་ས་ལ་གནས་ནས་གཞོན་
ནུ་ལང་ཚོ་བཅུ་དྲུག་ལྡན་པའི་ཚུལ་དུ་བཞུགས་ཏེ་ལྟ་བས་ཆོག་མི་ཤེས་པར་གྱུར་པའོ །གང་གིས་ན་
བསྟན་བཅོས་འདི་སྒྱུར་བྱེད་ཀྱི་ལོ་ཙཱ་བས་། །ཚུལ་ཇི་ལྟར་ན་སྒོ་གསུམ་གུས་པར་རོ་དགོས་པ་ཅིའི་
དོན་དུ་ན། གནས་སྐབས་ཀྱི་དགོས་པ་འགྱུར་མཐར་ཕྱིན་པ་དང་། མཐར་ཐུག་གི་དགོས་པ་རྫོགས་
པའི་བྱང་ཆུབ་ཐོབ་པའི་ཕྱིར་དུའོ།།
གཉིས་པ་དངོས་པོའི་བསྟན་བཅོས་ཀྱི་རང་བཞིན་ལ།རྩོམ་པའི་ཐོག་མར་མཆོད་བརྗོད
བཤད།བརྩམ་བྱ་གཞུང་གི་རང་བཞིན་བཤད་བརྩམས་པ་མཐར་ཕྱིན་འཇུག་དོན་བཤད་པ་དང་།
གསུམ་ལས་དང་པོ་ལ་དངོས་དང་། ཞར་ལས་བྱུང་བ་གཉིས་ལས་དང་པོ་ནི། གདོང་བཞི་གདོང་གི་
པད་ཚལ་གྱི། །ངང་བའི་བུ་མོ་ཐམས་ཅད་དཀར། དབྱངས་ཅན་མ་ནི་ཁོ་བོ་ཡི། །ཡིད་མཚོར་རྟག་ཏུ་
རོལ་པར་མཛོད། །ཞེས་པས་བསྟན་ཏེ་རོལ་པར་མཛོད། །གང་ན། ཐམས་ཅད་དཀར་བའི་དབྱངས་
ཅན་མ་ནིའོ། །གང་ལ་ན་དབྱུག་པ་ཅན་ཁོ་བོ་ཡིད་ལའོ། །དུས་ཇི་ཙམ་ན་རྟག་དུའོ། །དེ་ཡོན་ཏན་གྱི་
ཁྱད་པར་ཇི་ལྟ་བུ་ཞིག་དང་ལྡན་ནས་རྟག་རོལ་པར་སྨོན་ན། འདི་ལ་ཕྱི་དང༌། ནང་དང༌། དེ་ཁོ་ན་
ཉིད་ཀྱི་བཤད་པ་དང་གསུམ་ལས།དང་པོ་ལ་ཡང་ཕྱི་ནང་གཉིས་ལས།དང་པོ་ནི།གདོང་བཞི་ནི་ཕྱི་
རོལ་པས་ཀྱང་མཆོད་པའི་ལྷ་ཚངས་པ་ཆེན་པོའོ །གདོང་ནི་དེའི་ཞལ་ལོ། །དེ་ལས་ལྷ་མོ་དབྱངས་
ཅན་མ་བྱུང་བར་ཕྱི་རོལ་པ་རྣམས་འདོད་ལ།ནང་པས་ཀྱང༌།ཐུགས་རྗེའི་རྣམ་འཕྲུལ་མཐའ་ཡས་ཕྱི་
རོལ་རྗེས་སུ་བཟུང་ཕྱིར ཚངས་པའི་བུ་མོ་མཛེས་མ ཞེས་བཤད་པས་ཕྱི་རོལ་པ་རྣམས་རྗེས་སུ་
བཟུང་ཕྱིར་ཚངས་པའི་བུ་མོར་སྤྲུལ་ལོ་ཞེས་འདོད་ལ། ཞལ་ནས་བྱུང་བ་ལ་བུ་མོའི་མིང་ཡོད་དམ་
སྙམ་ན། བསྟན་བཅོས་འདིར། འཕྲོག་བྱེད་སྐད་པ་ཛ་ཧ་ནུའི། བུ་མོ་ཞེས་པའི་སྐབས་སུ་རྒྱལ་བོ་
332

སྙན་ངག་མེ་ལོང་གི་ཊཱི།
བསྐལ་ལྡན་ཤིང་རྟས་ལྷ་ཡུལ་ནས་ཕབ་པའི་གངྒཱ་དྲང་སྲོང་ཛ་ཧ་ནུས་འཐུངས་ཤིང་མེད་པར་བྱས་པ་ལ།
རྒྱལ་པོ་བསྐལ་ལྡན་ཤིང་རྟས་གསོལ་བ་བཏབ་པས་གངྒཱ་ཁ་ནས་བསྐྱུགས་པ་ལ་ཛ་ཧ་ནུའི་བུ་མོ་ཞེས་
ཟེར་ལ།དེ་དང་རྗེས་སུ་མཚུངས་པར་འདིར་ཡང་ཚངས་པའི་བུ་མོར་འདོད་ལ།བུ་མོ་དབྱངས་ཅན་
མ་སྟེ་དེ་ཉིད་ནི་སྙན་དངགས་མཁན་གྱིས་ངང་པའི་བུ་མོར་བཀོད་ལ།གདོང་བཞི་བོའི་ཞལ་ནི་པདྨའི་
ཚལ་དུ་བཀོད་ལ།དབྱུག་པ་ཅན་གྱི་ཡིད་ནི་མཚོ་རུ་བཀོད་ནས། གདོང་བཞི་བོའི་གདོང་པ་པད་མོའི་
ཚལ་ལས་འོངས་པའི་དབྱངས་ཅན་མ་ངང་པའི་བུ་མོ་ཐམས་ཅད་དཀར་བ་ཁྱོད་ནི་དབྱུག་པ་ཅན་ཁོ་
བོའི་ཡིད་ཀྱི་མཚོ་ལ་རྟག་ཏུ་རོལ་པར་མཛོད་ཅིག་ཅེས་སྨོན་པ་བརྗོད་པའོ །
གཞུང་གི་དངོས་བསྟན་གྱི་འབྲུ་ནོན་ནི་འདི་ཉིད་ཙམ་གྱིས་མཆོག་པར་མངོན་མོད། འོན་
རིན་ཐོབ་ལ་ཡོད་པར
ཀྱང་བཤད་པ་ཕྱི་མ་རྣམས་ནི་དོན་ཐོབ་ལ་ཡོད་པས་ཅུང་ཟད་སྤྲོ་ན།ཕྱིའི་བཤད་པ་ལ་ཕྱི་ནང་གཉིས་
ལ་ཕྱིའི་བཤད་པ་སོང་ནས་ནང་གི་བཤད་པ་ནི། གདོང་བཞི་ནི་ལྷ་ཚངས་པའོ། །གདོང་ནི་དེའི་ཞལ་
བཞིའོ །དེ་ལས་རིགས་བཞི་འབྱུང་བར་འདོད་དེ། བཞི་བོ་གང་ཞེ་ན། མཆོད་སྦྱིན་གྱི་རིག་བྱེད་དང་།
སྲིད་གསུམ་སྲུང་གི་རིག་བྱེད་དང་། ངེས་བརྗོད་ཀྱི་རིག་བྱེད་དང་། སྙན་དངགས་ཀྱི་རིག་བྱེད་དང་
བཞིའོ །འདིར་རིག་པར་བྱེད་པའི་ཤེས་པ་ནི་ཤེས་རབ་སྟེ་པྲཛྙཱ་ཞེས་པའོ །པྲཛྙཱ་ཞེས་པའི་པྲཛྙཱ་ནས་
ནུབ་མེད་ཀྱི་རྟགས་ཡོད་པས་ཤེས་རབ་མ་ཞེས་སམ་ཡུམ་ཞེས་བྱ་ལ་དེ་ཉིད་དོན་དུ་ན་རྗེ་དབྱངས་
ཅན་མ་ཡིན་ལ། ཁྱད་པར་སྙན་དངགས་ཀྱི་རིགས་ཀྱི་དབྱངས་ཅན་མ་གོ་སྟེ།བསྟན་བཅོས་འདི་ཉིད་
དུའང་དེ་ཕྱིར་གྲགས་པ་འདོད་རྣམས་ཀྱིས་རྟག་ཏུ་ནི།སྙོམས་ལས་པས་རིམ་པས་དབྱངས་ཅན་
བསྟེན། ཞེས་དབྱངས་ཅན་དང་སྙན་དངགས་དོན་གཅིག་ཏུ་བྱས་སོ། །དེ་ནས་སྙན་དངགས་དང་
དབྱངས་ཅན་མ་ངང་བའི་བུ་མོ་ཐམས་ཅད་དཀར་བ་གདོང་བཞི་བའི་གདོང་པ་པད་མོའི་ཚལ་ལས་
འོངས་པ་ཁྱོད་ནི་ཁོ་བོའི་ཡིད་མཚོར་རྟག་ཏུ་རོལ་པར་མཛོད་ཅིག་ཅེས་པའོ།།
གཉིས་པ་ནང་གི་བཤད་པ་ལ་ཡང་ཕྱི་ནང་གཉིས་ལས། དང་པོ་ནི། གདོང་བ་ནི་སྤྱན་རས་
།ཉས་པ་ནང་བཤད་པ་ལ
གཟིགས་སོ །གདོང་ནི་དེའི་ཞལ་བཞིའི་སྒོ་བཞིའོ། །སྒོ་དང་གདོང་གཉིས་དོན་གཅིག་སྟེ། སྐད་དེ་
ལ་མུ་ཁ་ཞེས་པ་ལས་མེད་ལ། བོད་སྐད་ལ་ཡང༌། སྒོ་བོ་ལེགས་ཉེས་དང་གདོང་མཛེས་རས་ཞེས་
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དོན་གཅིག་ཏུ་བྱའོ། །དེ་ལྟ་བུའི་ཞལ་ལམ་སྒོའི་མཆེ་བའི་རྩེ་ལ་དབྱངས་ཅན་མ་སྤྲུལ་ནས་བྱུང་བར་
འདོད་དོ། །སྤྱན་རས་གཟིགས་དབང་ཞལ་གྱི་མཆེ་བའི་རྩེ་ལས་མངོན་སྤྲུལ་ཞིང༌། ཞེས་འདི་དང་སྔ་
མའི་ལུང་གཅིག་བྲམ་ཟེ་ཤམ་ཀུས་མཛད་པའི་དབྱངས་ཅན་མའི་བསྟོད་པ་ལ་ཕྱོགས་དེས་ན་དབྱངས་
ཅན་མ་ངང་བའི་བུ་མོ་ཐམས་དཀར་བ་གདོང་བ་སྤྱན་རས་གཟིགས་ཀྱི་གདོང་པ་པད་མོའི་ཚལ་
འདས་འོངས་པ་ཁྱོད་ནི་ཁོ་བོའི་ཡིད་ལས་རྟག་ཏུ་རོལ་པར་མཛོད་ཅེས་པའོ།།
གཉིས་པ་ནང་གི་བཤད་པ་ནི། གདོང་བཞི་ནི་སྤྱན་རས་གཟིགས་སོ། །གདོང་ནི་དེའི་ཞལ་
ཏེ་སྒོ་བཞིའོ། །བྱམས་པ་སྙིང་རྗེ་དགའ་བ་བཏང་སྙོམས་བཞི་ལས་དང་པོ་གསུམ། སེམས་ཅན་ཀུན་
ལ་ཉེ་རིང་ཕྱོགས་ཆ་མེད་པར་བཏང་སྙོམས་སུ་འཇུག་པའི་བརྩེ་བ་ནི་དབྱངས་ཅན་མ་སྟེ་ཐབས་ཀྱི་ཆ་
ཡིན་ལ།དེ་ལྟ་བུའི་དབྱངས་ཅན་མ་ངང་བའི་བུ་མོ་སྤྱན་རས་གཟིགས་ཀྱི་གདོང་བཞི་བའི་གདོང་པད་
མོའི་ཚལ་ལས་འོངས་པ་ཁྱོད་ནི་ཁོ་བོའི་ཡིད་ལ་རྟག་ཏུ་རོལ་པར་མཛོད།ཅེས་པའོ། །
གསུམ་པ་གསང་བ་དེ་ཁོ་ན་ཉིད་ཀྱི་བཤད་པ་ནི། གདོང་བཞི་ནི་རང་གི་སྙིང་ངོ༌། །གདོང་
ནི་སྙིང་པདྨ་འདབ་བརྒྱད་དུ་གྱེས་པའི་ཚལ་ཏེ་ནང་དུ་ཐམས་ཅད་དཀར་བའི་དབྱངས་ཡིག་བཅུ་དྲུག་
དང་ལྡན་པ་ཅན་གྱི་ཧྲིམ་ཡིག་དཀར་མོ་ངང་བའི་བུ་མོ་ཁྱོད་ནི་ཁོ་བོའི་ཡིད་མཚོར་རྟག་ཏུ་རོལ་པར་
མཛད་ཅེས་སྨོན་པའོ །ཞེས་སྔ་མ་གཉིས་ལ་ཕྱི་ནང་གཉིས་སུ་ཡོད་ནས་འདིར་ཅི་ཕྱིར་མེད་ཅེ་ན།དེ་
ཁོ་ན་ཉིད་ནི་དེ་ཉིད་ལས་གཞན་དུ་བྱར་མེད་པས་དེ་ཁོ་ནར་ངེས་པའོ །སྐབས་འདིར་སྔོན་གྱི་སློབ་
དཔོན་རྣམས་ཀྱིས་གཞུང་འདི་དཀའ་གནས་སུ་བྱས་ནས་འགྲེལ་བཤད་ཐམས་ཅད་ཀྱི་ལུགས་མང་དུ་
མཛད་ནའང༌།དོན་གྱི་སྙིང་ཙམ་མ་གཏོགས་མངས་ཀྱང་སྙིང་པོ་མེད་ཅིང་གདུལ་བྱའི་བློ་འཁྲུགས་
པར་འགྱུར་དུ་དོགས་ནས་མང་དུ་བརྗོད་ལ་ངལ་བ་མ་བྱས་པ་ཡིན་གྱིས་བཤད་མི་ནུས་པ་ནི་མིན་། །
གཉིས་པ་ཞར་ལས་བྱུང་བ་ལ་ལྷ་དང་བསྟན་བཅོས་ཁྱད་པར་དུ་བསྟན་པ་དང་། གཞན་གྱི་
ལོག་རྟོག་དགག་པ་གཉིས་ལས། དང་པོ་ནི།ཕྱི་ནང་གཉིས་ཀས་ལྷ་མོ་འདི་ཉིད་ལ་རྩེ་གཅིག་གུས་
པས་མཆོད་ཅིང་ཡི་དམ་དུ་འཛིན་མི་འཛིན་གྱི་ཁྱད་པར་གྱི་དམ་སེལ་མེད་པར་བསྒྲུབ་ཐག་ཤིན་ཏུ་ཉེ་
ཞིང་ཐུགས་རྗེ་ཕྱོགས་མེད་དུ་འཇུག་པས་ཁྱད་པར་དུ་འཕགས་ལ་བསྟན་བཅོས་འདི་ཉིད་ཀྱང་ཕྱོགས་
334

སྙན་ངག་མེ་ལོང་གི་ཊཱི།
ལྷུང་ཅན་མིར་ཕྱི་ནང་གཉིས་ཀ་ལ་ཚད་མར་གྲུབ་ཅིང་དོན་ཟབ་ལ་རྒྱ་ཆེ་བ་རྣམས་ཚིག་ཉུང་ངུས་
བསྡུས་ཤིང་གསལ་བར་བསྟན་པས་དོན་རྟོགས་སླ་ལ་མྱུར་དུ་ཤེས་པའི་ཕན་ཡོན་དང་ལྡན་པས་ཁྱད་
པར་དུ་འཕགས་སོ།།
གཉིས་པ་གཞན་གྱི་ལོག་རྟོག་དགག་པ་ནི་ཁོ་ནར་ནང་རིག་པའི་བསྟན་བཅོས་ལྟ་བུ་ནང་
པའི་བསྟན་བཅོས་ཡིན་ན་བསྟན་བཅོས་ཁྱད་པར་ཅན་ཡིན་མོད་བསྟན་བཅོས་འདི་ཉིད་དང་ཕྱི་རོལ་
པ་དང་ཐུན་མོངས་བ་ཡིན་པས་བསྟན་བཅོས་ཁྱད་པར་ཅན་མིན་ཞེ་ན། ཅི་ཁྱེད་ཀྱིས་གང་གི་ཚོད་
རིག་ནས་ཕྱི་རོལ་པ་རྣམས་པར་རྟོགས་སམ། མདོ་ལས་ནི་གང་གིས་ཚོད་མི་བཟུང་སྟེ། དེ་ལྟ་ན་ནི་
ཉམས་པར་འགྱུར། ཞེས་བཤད་པ་དང༌།བཅོམ་ལྡན་འདས་ཀྱིས་ཕྱི་རོལ་པའི་ལྷ་དབང་ཕྱུག་ཆེན་པོ་
ལ་སོགས་པ་རྣམས་རྗེ་བཙུན་སྤྱན་རས་གཟིགས་ཀྱི་སྤྲུལ་པར་གསུང་ན་ཅི་ཕྱིར་ངན་པ་ཡིན། ཁྱེད་
ববাག་ཆགས་ཡོད་པར་བསྒྲུབས་ལ་ཚོད་ཟིན་པར་གྱིས་ཤིག །བཅོམ་ལྡན་འདས་ཀྱིས་ཇི་ལྟར་གསུང་ན།
མདོ་ཟ་མ་ཏོག་བཀོད་པ་ལས བསྐལ་བ་བཟང་པོ་འདས་པའི་དུས་ཀྱི་བསྐལ་བ་དགུ་བཅུ་རྩ་གཅིག །
སངས་རྒྱས་རྣམ་པར་གཟིགས་འཇིག་རྟེན་དུ་བྱོན་པའི་ཚེ་འཕགས་པ་སྤྱན་རས་གཟིགས་དབང་ཕྱུག་
གིས་མ་འོངས་པའི་དུས་ན་སྙིགས་མ་ལྔ་དང་ལྡན་པའི་སེམས་ཅན་རྣམས་སངས་རྒྱས་དང་བྱང་ཆུབ་
སེམས་དཔའི་ཆ་ལུགས་ཀྱིས་མི་འདུལ་བར་ཕྱི་རོལ་པའི་ལྷའི་གཟུགས་དང་རྟགས་དང་མཚན་མས་
འདུལ་བར་གཟིགས་ནས། ལྷ་ཐམས་ཅད་མཁྱེན་པ་ཞེས་པའི་ཏིང་ངེ་འཛིན་ལ་སྙོམས་པར་
བཞུགས་སོ། །དེ་ནས་དབང་ཕྱུག་དཔྲལ་བ་ནས་བྱུང་། ཚངས་པ་ཕྲག་པ་གཡས་ནས་བྱུང༌། ཉི་མ་
སྤྱན་གཡས་ནས་བྱུང༌། ཟླ་བ་གཡོན་ནས་བྱུང་། ཆུ་ལྷ་ལྟོ་བ་ནས་བྱུང༌། དབྱངས་ཅན་མ་མཆེ་བ་ནས་
བྱུང་། །ཞེས་གསུངས་ལ་གཞན་ཡང་གསང་སྔགས་ནང་གི་ལྷ་ཕྱག་ན་རྡོ་རྗེ་ལ་ཕྱོགས་སྐྱོང་བཅུས་
བསྐོར་བའི་འཇིག་རྟེན་པའི་དཀྱིལ་འཁོར་གྱི་ནང་ན་ཡང་ཚངས་པ་ཆེན་པོ་མེད་དམ། བཅོམ་ལྡན་
འདས་སངས་རྒྱས་པའི་དུས་སུ་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་པོ་ཡང་ཚངས་པ་
གདོང་བཞི་བ་ཡིན་ནམ། གལ་ཏེ་ཡིན་ན་དེ་ཉིད་ས་བཅུ་པ་ལ་གནས་པའི་བྱང་ཆུབ་སེམས་དཔའ་
ཡིན་པར་མདོ་རྒྱུད་བསྟན་བཅོས་ལས་མང་དུ་གསུངས་ན་ཅི་ཕྱིར་ངན་པར་སེམས།གལ་འདི་དང་
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཕྱི་རོལ་པས་མཆོད་པའི་ལྷ་ཚངས་པ་མི་གཅིག་ན་དེ་ཉིད་བསྟན་རིགས་སོ།།
གཞན་ཡང་བཅོམ་ལྡན་འདས་ཀྱིས་ཀྱང་མུ་སྟེགས་ཀྱི་སྟོན་པ་རིང་འཕུར་དང་ལྷག་གཅོད་
གཉིས་ལ་བསམ་གཏན་ཟད་བྱེད་ཀྱི་ལུང་བླངས་པ་མ་ཚོར་རམ། ཁྱོད་ཉིད་ཐོས་པ་རྒྱ་ཆེན་པོ་དང་མི་
ལྡན་པས་སེམས་འཕྱང་མོ་ཉུག་ཏུ་གྱུར་པ་བདེན་གྱི་ཉིད་ཚོད་ཟིན་པར་གྱུར་ཅིག་གཞན་ཡང་ཕྱི་རོལ་
པ་དང་ཐུན་མོངས་པའི་བསམ་གཏན་ཟད་བྱེད་དང་བྱམས་སྙིང་རྗེ་བྱང་ཆུབ་ཀྱི་སེམས་སོགས་བསྒོམ་
པའི་ནང་པའི་ཏིང་ངེ་འཛིན་དེ་ཡིན་ནོ། །ཏིང་འཛིན་ཁྱད་པར་ཅན་མི་གསལ།ཕྱི་རོལ་པ་དང་ཐུན་
མོངས་པའི་ཏིང་འཛིན་ཡིན་ཕྱིར། འདོད་ན་ནང་ཡིན་པར་ཐལ། ནང་པའི་ཏིང་ངེ་འཛིན་ཡིན་པའི་
ཕྱིར། འཁོར་གསུམ་ཐོག་ལྷུང་བ་བཞིན་དུ་རང་གིས་ཁས་བླངས་ཀྱི་སྟེང་དུ་བྱུང་བ་མ་ཚོར་རམ་བག་
ཡོད་པར་གྱིས་ཤིག །གཞན་ཡང་ཚད་མའི་བསྟན་བཅོས་རྣམས་དང་།སྨན་གྱི་བསྟན་བཅོས་རྣམས་
ཀྱང་བསྟན་བཅོས་ཁྱད་པར་ཅན་མ་ཡིན་པར་ཐལ་བའི་འཁོར་གསུམ་ལྡོག་ཏུ་མེད་ཅིང་དེ་ལྟ་བུའི
རིགས་པ་མང་དུ་ཡོད་ནའང་མ་སྤྲོས་། །བསྟན་བཅོས་ཐུན་མོངས་བ་ཡིན་པའི་ཕྱིར་ན་ཁྱད་པར་དུ་
འཕགས་པར་སྔར་བསྟན་། །
གཉིས་པ་ལ་རྩོམ་པར་དམ་བཅའ་བཤད།བརྩམས་པའི་དགོས་དོན་བཤད།དགོས་པ་དེ་
ལྡན་གྱི་བསྟན་བཅོས་དངོས་དང་གསུམ་ལས། དང་པོ་ནི། ཕྱག་འཚལ་ནས་ཅི་བྱེད་བྱས་པས་བསྟན་
བཅོས་ཁྱད་པར་ཅན་གཅིག་རྩོམ་ཞེས་ཁས་བླངས།ཇི་ལྟ་བུ་ཞིག་རྩོམ་སྔར་བརྩམས་པ་མང་དུ་ཡོད་
པས་ཆོག་མོད་ཞེ་ན། སྔ་མ་རྣམས་གཞུང་མང་བས་འཇིགས་པས་ཉུང་ལ་འདུས་པ་གཅིག་རྩོམ་ཞེས་
སྟོན་པ་བསྟན་བཅོས་སྔ་མ་རྣམས་བསྡུས་ཤིང༌། །སྦྱོར་བ་རྣམས་ཀྱང་ཉེར་མཚོན་ཏེ། །ཇི་ལྟར་
ནུས་བཞིན་བདག་གིས་ནི། །སྙན་ངག་རྣམས་ཀྱི་མཚན་ཉིད་བྱ། །ཞེས་པའོ །སྔོན་གྱི་སློབ་དཔོན་ར་
མ་ཤརྨ་ལ་སོགས་པས་མཛད་པའི་བསྟན་བཅོས་སྔ་མ་རྒྱ་ཆེན་པོ་གཞུང་གནས་ཤིང་འཐོར་བ་རྣམས་
ཚིག་ཉུང་ངུས་བསྡུས་ཤིང་།དོན་གྱི་དངོས་པོ་སྟེ་དཔེར་བརྗོད་ཀྱི་སྦྱོར་བ་རྣམས་ཀྱང་མ་ལུས་པ་མེད་
པར་ཚང་མར་ཉེ་བར་མཚོན་པར་བྱས་ཏེ་བཤད་པར་བྱའོ། །ཇི་ལྟར་བཤད་ནུས་སྙམ་ན། ང་རྒྱལ་
སྤངས་ནས་ཁེངས་བསྐྱུངས་ཏེ་ཇི་ལྟར་ནུས་བཞིན་དབྱུག་པ་ཅན་བདག་གིས་ན་སྙན་ངག་རྣམས་ཀྱི་
336

སྙན་ངག་མེ་ལོང་གི་ཊཱི།
ལུས་དང་རྒྱན་གྱི་མཚན་ཉིད་རབ་ཏུ་བཤད་པར་བྱ་ཞེས་ཁས་བླངས་པའོ །བསྟན་བཅོས་འདི་སྔ་མ་
རྣམས་ལས་ཚིག་འདུས་པ་ཙམ་ལས་དོན་ལ་ཁྱད་པར་མེད་དོ་སྙམ་ན། བྷ་ར་ཏའི་ཁྱད་ཆོས་སྦྱར་བ་
རབ་དང་མཉམ་ཉིད་དང༌། ཞེས་སོགས་བསྟན་བཅོས་སྔ་མ་རྣམས་ལས་མེད་པའི་ཡོན་ཏན་བཅུ་པོ་འདི་
རྣམས་ཀྱང་འདི་ཉིད་ཀྱི་ནང་དུ་བསྡུས་ནས་འཆད་པས་སྔ་མ་རྣམས་ལས་ཁྱད་པར་དུ་འཕགས་སོ། །
གཉིས་པ་བརྩམས་པའི་དགོས་སོགས་བཤད་པ་ལ་རྩོམ་པའི་ཕན་ཡོན།རིང་དུ་གནས་
དགོས་པའི་རྒྱུ་མཚན། དེ་ཉིད་དཔེས་བསྒྲུབ་པ།རྩོམ་པ་པོའི་ཁྱད་པར། སྐྱོན་ཆུང་བ་ཡང་ཡང་
དགོས་པའི་ཚུལ། རིག་པ་སྔོན་དུ་འགྲོ་དགོས་ཚུལ། མཁས་པས་རྩོམ་དགོས་ཚུལ་རྣམས་ལས་དང་
པོ་ནི།འདི་ན་ཀུན་ཏུ་མཆོག་རྣམས་ཀྱང༌། །མཆོག་གི་རྗེས་སུ་བསྟན་པའི་ཕྱིར། །ཚིག་རྣམས་ཉིད་ཀྱི་
ས་ནི། །འཇིག
དྲིན་གྱིས་ནི། །འཇིག་རྟེན་ལུགས་ལས་འཇུག་པར་བྱེད། །ཅེས་པ་སྟོན་ཏེ། འཇིག་རྟེན་འདི་ན་རྣམ་
པ་ཀུན་ཏུ་སྟེ་དུས་ཐམས་ཅད་དུ་མ་འོངས་པའི་གདུལ་བྱ་སྐྱེས་མཆོག་ཏུ་གྱུར་པ་རྣམས་ཀྱང་སྔོན་གྱི་
སློབ་དཔོན་ར་མ་ཤརྨ་ལ་སོགས་པའི་མཁས་པ་མཆོག་རྣམས་ཀྱིས་བསྟན་པའི་རྗེས་སུ་པཎྜི་ཏ་ཁོ་
བོས་ཀྱང་ཞུགས་ནས་ལེགས་བཤད་རྣམས་བསྡུས་ཏེ། བསྟན་པའི་བསྟན་བཅོས་འདི་ཉིད་ཀྱི་ཚིག་
རྣམས་ཉིད་ཀྱི་དྲིན་གྱིས་ཏེ་མཐུ་ཡིས་ནི་འཇིག་རྟེན་གྱི་ཆོས་ལུགས་ཕྱིན་ཅི་མ་ལོག་པ་ལ་བླང་དོར་
ཚུལ་བཞིན་དུ་འཇུག་པར་བྱེད་པའི་ནུས་པ་ཕུན་སུམ་ཚོགས་པ་ཐོབ་པའོ །ཞེས་བཤད་ལ མཁས་
པའི་དབང་ཕྱུག་སྤང་ལོ་ཆེན་པོས་ནི་འགྱུར་རྙིང་བ་འདི་ཉིད་ཅུང་མི་བདེ་བར་གཟིགས་
ཀུན་ཏུ་ལྷག་མ་དང་། ཞེས་སོགས་འགྱུར་བཅོས་འགའ་ཅུང་ཟད་ཅིག་མཛད་ནས་འབྲུ་མནན་གདའ་
བ་ལེགས་པ་སྲིད་ནའང་། ཁོ་བོས་ནི་འགྱུར་རྙིང་པ་འདི་ཉིད་གཞུང་གི་ཁོག་བབས་དང་མཐུན་པར་
མཐོང་ནས་དེ་ལུགས་བཞིན་འབྲུ་མནན་པའོ། །
གཉིས་པ་ནི་གལ་སྒྲ་དོན་སྣང་བ་། །འཁོར་བའི་བར་དུ་མི་གསལ་ན། །འཇིག་རྟེན་
གསུམ་པོ་མཐར་ཐུག་འདི། །སྨག་རུམ་མུན་པ་ཉིད་དུ་འགྱུར། །ཞེས་སྟོན་ཏེ། གལ་ཏེ་སྒྲ་དེ་ཚིག་དང་
དོན་ཕྱིན་ཅི་མ་ལོག་པ་ཕུན་སུམ་ཚོགས་པ་སྣང་བའི་ཁོ་བོའི་བསྟན་བཅོས་ཁྱད་པར་ཅན་འདི་འཁོར་
བ་ཇི་སྲིད་གནས་ཀྱི་བར་དུ་མི་གསལ་ཏེ་མེད་པར་གྱུར་ན། ལྷ་མི་ཀླུའི་འཇིག་རྟེན་གསུམ་པོ་མཐའ་
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དག་ནི་མི་ཤེས་པའི་སྨག་རུམ་མུན་པས་ཁེབས་པ་ཉིད་དུ་འགྱུར་བའི་སྐྱོན་ཡོད་ལ། བསྟན་བཅོས་
འདི་ཡུན་རིང་དུ་གནས་ན་སྔོན་གྱི་མཁས་པ་རྣམས་མི་བཞུགས་ནས་འདུག་ཀྱང་ལེགས་བཤད་
རྣམས་ཡུན་རིང་དུ་གནས་པའི་ཕན་ཡོན་ཆེན་པོ་ཡོད་། །
གསུམ་པ་ནི། སྔོན་གྱི་རྒྱལ་བོ་གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །
དེ་རྣམས་ཉེ་བར་མི་གནས་ཀྱང༌། །རང་ཉིད་ཉམས་པ་མེད་ལ་ལྟོས །ཞེས་སྟོན་ཏེ། སྔོན་གྱི་རྒྱལ་བོ་
ང་ལ་ནུ་དང་ཟླ་འོད་ལ་སོགས་པ་རྣམས་ཀྱི་དཔའ་བ་དང་།རྟུལ་ཕོད་པ་ལ་སོགས་པའི་ཡོན་ཏན་གྱི་
ཆོས་རྣམས་ཀྱི་གྲགས་པའི་གཟུགས་བརྙན་དཀར་པོ་དེ་སྙན་ངག་མཁན་མཁས་པས་ངག་གི་རང་
བཞིན་ཏེ་བསྟན་བཅོས་ཀྱི་མེ་ལོང་གི་ནང་དུ་ཤར་བའི་བཀོད་པ་ཐོབ་ན།སྟོད་ཡུལ་གྱི་རྒྱལ་པོ་དེ་
རྣམས་ཉེ་བར་མི་གནས་ཀྱང་གྲགས་པའི་གཟུགས་དཀར་པོ་རང་བཞིན་དག་དེ་ལྟའང་ཉམས་པ་མེད་
ལ་ལྟོས་ཞེས་པའི་དཔེ་འདིས་ལུས་དང་རྒྱན་གསལ་བར་སྟོན་པའི་སྙན་ངག་གི་རིགས་པ་ཡང་བསྟན་
བཅོས་སུ་བཀོད་ན་རྩོམ་པ་པོ་དེ་ཉེར་མི་གནས་ཀྱང་དེའི་ལེགས་བཤད་རྣམས་རིང་དུ་གནས་སོ་ཞེས་
ཟླ་བའི་དངོས་པོའི་དཔེ་བསྒྲུབས་ནས་ཕུལ་བྱུང་གི་རྒྱན་དུ་བཀོད་དོ། །
བཞི་བ་རྩོམ་པ་པོའི་ཁྱད་པར་ནི། མཁས་པས་ཡང་དག་རབ་སྦྱོར་བའི། །ངག་ནི་ངག་གི་
འདོད་འཇོར་བཤད། །དེ་ཉིད་ཉེས་པར་སྦྱར་ན་སླར། །སྦྱོར་པོ་བ་ལང་ཉིད་དུ་བརྗོད
ངག་གི་ཡོན་ཏན་ནམ
ངག་གི་ཡོན་ཏན་རྣམས་རྩོམ་པ་པོ་མཁས་པས་ཡང་དག་རབ་ཏུ་སྦྱར་བའི་སྙན་ངག་ནི་ངག་རྣམས་ཀྱི་
ནང་ནས་ཤིན་ཏུ་སྨིན་ཞིང་མཆོག་ཏུ་གྱུར་པ་ཡིན་པས་འདོད་འཇོ་བ་དང་འདྲ་བར་བཤད་ལ་དེ་རྩོམ
པ་པོ་རྣམས་ཀྱིས་མངོན་པར་འདོད་པའི་དོན་ཇི་ཙམ་སྤྱད་ཀྱང་ཟད་པ་མེད་པར་འཕེལ་བར་འགྱུར་
ཞིང༌།ངོམས་པ་མེད་པར་དེ་ཉིད་ཡང་དང་ཡང་དུ་ལྷག་པར་དོན་དུ་གཉེར་བས་སོ། །བསྟོད་བྱའི་
ཡོན་ཏན་དེ་ཉིད་སྙན་ངག་མི་ཤེས་པས་ཉེས་པར་སྦྱར་ན་སླར་ལ་མཐོངས་མི་སྐྱེའི་སྟེང་དུ་བསྟན
བཅོས་སྦྱོར་བ་པོ་སྟེ་རྩོམ་པ་པོ་མིའི་དབྱིབས་ཅན་དེ་ཉིད་རང་ཚིག་གིས་བླུན་པོ་བ་ལང་ཉིད་དུ་གོ་
ཞིང་བརྗོད་པར་བྱེད་ན།དེས་བརྩམས་པའི་བསྟན་བཅོས་ལ་སུ་ཞིག་འཇུག་པར་འགྱུར་ཞེས་པའོ །
ལྔ་བ་ནི་དེ་ཕྱིར་སྙན་ངག་དག་ལ་སྐྱོན། །ཆུང་ངུར་གྱུར་ཀྱང་ཅི་ཞིག་ལྟར། །བཏང་སྙོམས་
338

སྙན་ངག་མེ་ལོང་གི་ཊཱིཀྐ
མི་བྱ་ལུས་མཛེས་ཀྱང༌། །སྐྱོན་གཅིག་གིས་ནི་སྐལ་ངན་འགྱུར། །ཞེས་སྟོན་ཏེ།བརྩམས་པའི་བསྟན་
བཅོས་ལ་སྐྱོན་བྱུང་ན་རྩོམ་པ་པོ་མང་དུ་གོ་བའི་སྐྱོན་ཡོད་པ་དེའི་ཕྱིར་རང་གིས་བརྩམས་པའི་སྙན་
ངག་དག་ལ་སྒྲའི་དོན་ལ་སྐྱོན་ཆུང་ངུར་གྱུར་ཀྱང་ཅུང་ཟད་གཅིག་ཆགས་པར་གྱུར་ཀྱང་ཅི་ཞིག་ལྟར་
རེལ་ཚོད་ཀྱི་གཏམ་མི་བྱ་བར་བསྟན་བཅོས་ཀྱི་མིག་གིས་བལྟས་ནས་སྐྱོན་དེ་དག་བསྒྲིབས་ནས་
སྤངས་པར་བྱས་ཏེ་དཔེར་ན་སྐྱེས་བུ་ལུས་ཁོག་དང་དབྱིབས་དང་ཕུན་སུམ་ཚོགས་པས་གསེར་གྱི་
མདོག་འདྲ་བས་མཛེས་ཀྱང་ཡན་ལག་ཞ་བ་ལྟ་བུའི་སྐྱོན་གཅིག་ཡོད་ན་དེ་དག་གིས་ནི་རང་ཉིད་
བསྐལ་བ་ངན་པ་སྤངས་པར་བྱས་ཏེ་བཀྲ་མི་ཤིས་པར་འགྱུར་ཞིང་སུ་ཡང་མི་འདོད་པའི་བརྟུལ་
ཞུགས་འཛིན་པར་འགྱུར་བས་ཡན་ལག་ཞ་བ་བཅོས་པ་ལ་འབད་དགོས་པ་བཞིན་ནོ། །
དྲུག་པ་ནི། སྙན་ངག་གི་སྐྱོན་ཡོན་ཤེས་པ་ནི་སྙན་ངག་གི་བསྟན་བཅོས་ལ་རག་ལས་སོ་
ཞེས་འདོམས་པ་ནི།སྐྱེ་བོ་བསྟན་བཅོས་མི་ཤེས་པས །ཡོན་ཏན་སྐྱོན་དག་ཇི་ལྟར་དབྱེ། །གཟུགས་
ཀྱི་དབྱེ་བ་དམིགས་པའི་སྐབས། །ལོང་བ་དག་ལ་ཡོད་དམ་ཅི། །ཞེས་པ་སྟོན་ཏེ། སྐྱེ་བོ་སྙན་ངག་གི་
བསྟན་བཅོས་ལ་མཁས་པར་མ་བསླབས་ཤིང་མི་ཤེས་པས་སྙན་ངག་གི་ཡོན་ཏན་ནི་འདིའོ་སྐྱོན་དག་
ནི་འདིའོ་ཞེས་ཇི་ལྟར་དབྱེ་བར་ནུས་ཏེ་མི་ནུས་ལ། དཔེར་ན་གཟུགས་ཀྱི་ཁ་དོག་གི་དབྱེ་བ་སྔོ་སེར་
དཀར་དམར་སོགས་དམིགས་པའི་སྐབས་ལོང་བ་མིག་མེད་པ་དག་ལ་ཡོད་དམ་ཅི་སྟེ་མེད་པས་སྙན་
ངག་གི་ཡོན་ཏན་ལུས་དང་རྒྱན་གྱི་རྣམ་དབྱེ་ལ་མཁས་པ་དང་དོན་ཉམས་ལ་སོགས་པ་སྐྱོན་བཅུ་སྤོང་
བ་ལ་མཁས་དགོས་པས་སོ། །
བདུན་པ་ནི།དེ་ཉིད་མཁས་པས་སྐྱེ་དགུ་རྣམས། །རྣམ་པར་བསྐྱེད་ལ་མངོན་བལྟས་ནས། །
རྣམ་བཀྲ་ལམ་ལྡན་ཚིག་རྣམས་ཀྱིས། །བྱ་བའི་མཆོག་ལ་ངེས་པར་སྦྱར། །ཞེས་པས་སྟོན་། སྙན་
ངག་གི་སྐྱོན་ཡོན་ཤེས་པ་སྙན་ངག་གི་བསྟན་བཅོས་ལ་རག་ལས་པ་དེ་ཉིད་སྙན་ངག་མཁན་མཁས་
པ་སྐྱེ་དགུ་རྣམས་ཀྱི་རྒྱུ་ལ་སྙན་ངག་གི་རྟོགས་པ་རྣམ་པར་བསྐྱེད་པ་ལ་མངོན་པར་བལྟས་ཏེ་
བསམས་ནས་དོ་རྒྱན་དང་སྒྲ་རྒྱན་དང་གབ་ཚིག་གི་རྒྱན་ལ་སོགས་པས་རྣམ་པར་བཀྲ་བའི་སྙན་ངག་
གི་ལུས་གོ་ཌ་བེེ་དང་བེ་དརྦྷའི་ལམ་དང་ལྡན་པ་སྟེ་མཐུན་པར་སྦྱོར་བའི་ཚིག་རྣམས་ཀྱི་བྱ་བའི་ཆོ་ག་
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྟེ་རྩོམ་པའི་ཐབས་ངེས་པར་སྦྱར་བ་སྟེ་བསྟན་པར་བྱའོ། །ཞེས་པའོ། །གསུམ་པ་དགོས་པ་དེ་ལྡན་
གྱི་བསྟན་བཅོས་དངོས་ལ། མདོར་བསྟན།རྒྱས་བཤད་གཉིས་ལས། དང་པོ་ནི། ད་ནི་བདག་གིས་
སྙན་ངག་གི་ལུས་དང་རྒྱན་ཡང་རབ་ཏུ་བསྟན། ཞེས་པས་སྟོན་ཏེ། དུས་ད་ལྟ་སྟེ་ད་ནི་དབྱུགས་པ་
ཅན་བདག་གིས་སྙན་ངག་དོན་དུ་གཉེར་བ་རྣམས་ལ་སྙན་ངག་གི་ལུས་དང་རྒྱན་གྱི་དབྱེ་བ་རྣམས་མ་
ལུས་པར་རབ་ཏུ་བསྟན་པར་བྱ་ཡི་ཉན་པར་བྱོས་ཤིག་ཅེས་པའོ །
གཉིས་པ་ལ་གསུམ་ལུས་དང་རྒྱན་དང༌། སྐྱོན་སྤོང་བ་རྒྱས་པར་བཤད་པ་དང་གསུམ་
ལས། དང་པོ་ལ་གཉིས། མཚན་ཉིད་དབྱེ་བའོ། །དང་པོ་ནི་ལུས་ནི་རེ་ཞིག་འདོད་པ་ཡི། །དོན་གྱི་
རྣམ་བཅད་ཚིག་གི་ཕྲེང༌། །ཞེས་པས་སྟོན་ཏེ། གོང་དུ་བསྟན་པའི་ལུས་དང་རྒྱན་གཉིས་ལས། ལུས་
ཀྱི་མཚན་ཉིད་དང་ནི། རེ་ཞིག་སྨྲ་བ་པོའི་བརྗོད་འདོད་ཀྱི་ཀུན་ནས་བསླངས་པའི་དོན་ཅན་གྱི་ངག་
གང་ཞིག་བརྗོད་བྱ་མིན་པ་རྣམ་པར་བཅད་ཅིང་སྙན་ངག་གི་བསྟན་བཅོས་དང་མི་འགལ་བའི་རྗོད
བྱེད་ཚིག་གི་ཕྲེང་བ་བསྡེབས་པའོ། །དེ་ཡང་ཚིག་ཅེས་པ་ནི། ཀ་ལཱ་པ་ལས། སྔ་མ་དང་ཕྱི་མ་དག་
གིས་དོན་ཉེ་བར་དམིགས་པས་ན་ཚིག་གོ་ཞེས་བཤད་ལ། དེའི་འགྲེལ་བ་སློབ་ཕན་ལས་ཀྱང༌།སྔ་
མ་སྟེ་རྟོགས་དང༌། ཕྱི་མ་སྟེ་སི་སོགས་ཀྱི་དང༌། དེ་བཞིན་དུ་སྔ་མ་སྟེ་དབྱིངས་ཀྱི་དང༌།ཕྱི་མ་སྟེ་ཏི
སོགས་ཀྱི་གང་ཚོགས་པ་དེ་ཚིག་གི་མིང་ཅན་དུ་འགྱུར་ཏེ། དོན་ཉེ་བར་དམིགས་པ་ཡོད་ནའོ །ཞེས་
དང་བརྒྱད་སྟོང་འགྲེལ་ཆེན་ནས།ཚིག་ཅེས་པ་ནི་སུ་པ་བའི་མཐའ་ཅན་དང་།ཏིང་འཛིན་མཐའ་ཅན་
གྱི་ཡི་གེ་ཚོགས་པའོ་ཞེས་བཤད་ལ་སྤྱན་རས་གཟིགས་བརྟུལ་ཞུགས་ལས་ནི། ཡི་གེ་དུ་མ་འདུས་པ་
ལས་མིང་མིང་དུ་མ་འདུས་པ་ལས་ཚིག་ཅེས་བཤད་།།
གཉིས་པ་ལ་གསུམ། གཞུང་གི་དབྱེ་བས་གསུམ་དུ་བསྟན། སྐད་རིགས་ཀྱི་དབྱེ་བས་
བཞིར་བཤད། སྦྱོར་ཚུལ་གྱི་སྒོ་ནས་གཉིས་སུ་བསྟན་པའོ །དང་པོ་ལ་གཉིས། མདོར་བསྟན་པ་དང༌།
རྒྱས་པར་བསྟན་པའོ། །དང་པོ་ནི། དེ་ཡང་ཚིགས་དང་ལྷུག་པ་དང༌། །སྤེལ་མ་རྣམ་གསུམ་ཉིད་དུ་
གནས། །ཞེས་པས་སྟོན་ཏེ།བཤད་མ་ཐག་པའི་མཚན་ཉིད་ཅན་གྱི་སྙན་ངག་གི་ལུས་དེ་ལ་ཡང་དབྱེ་
ན་ཚིགས་བཅད་དང་ལྷུག་པ་དང་དེ་གཉིས་སྤེལ་མ་སྟེ་བསྲེས་པ་རྣམ་པ་གསུམ་ཉིད་དུ་གནས་པའོ། །
340

སྙན་ངག་མེ་ལོང་གི་ཊཱིཀྐ།
སྐབས་འདིར་རྗེ་བཙུན་ཆེན་པོ་ས་སྐྱ་པས་།རྒྱུན་ཆགས་དང་ལུས་གསུམ་དུ་འདོད་ལ།རྒྱུན་ཆགས་ནི།
རྐང་པ་དག་གིས་མ་བཅད་ཅིང་། །གང་ལ་ཡི་གེ་སྦྲེལ་ལེགས་ཡོད། །བྱ་བའི་ཚིག་གི་གསལ་བྱས་པ། །
དེ་ནི་རྒྱུན་ཆགས་ལས་གཞན་མིན། །ཞེས་སྡེབ་སྦྱོར་གྱི་ཚོམས་ལས་བྱུང་བས་རྒྱུན་ཆགས་རྐང་བས་
མ་བཅད་པར་བཞེད་ལ་སྡེབ་སྦྱོར་རིན་ཆེན་འབྱུང་གནས་ཀྱིས་རྒྱུན་ཆགས་ཀྱང་རྐང་བས་བཅད་པར་
བཞེད་ལ། དེ་ཡང་ཚིག་རྐང་ཉེར་བདུན་པ་ནས་རྒྱུན་ཆགས་དང་རབ་བསགས་འཛིན་ཏེ དེ་ཡང་
བསྟན་བཅོས་དེ་ཉིད་ཀྱིས་འགྲེལ་བ་ལས དེ་ལ་རྒྱུན་ཆགས་དང་པོ་ནི་གཏུམ་པའི་ཆར་འབེབས་
ཞེས་གསུངས་པ་སྟེ་དེའང་རྐང་བ་སོ་སོ་ལན་གཉིས་དང༌།དེའི་བར་མ་ཆད་དུ་རེ་བ་བདུན་རྣམས་སུ་
གྱུར་པ་ནའོ། །ཞེས་བཤད་ལ། གཞན་ཡང་རྒྱུན་ཆགས་ལ་ཆུ་རྒྱུན་ལ་སོགས་དབྱེ་བ་མང་དུ་ཡོད་ལ
དེ་རྣམས་ཀྱང་རྐང་པས་བཅད་པ་ཡིན་།ཡང་དེ་ཉིད་ལས།འདིར་རྒྱུན་ཆགས་ལ་ཆུ་རྒྱུན་ལ་སོགས་
པར་ནི་ཆེ་བ་རྣམས་ནི་རྐང་བ་སོ་སོ་ལ་རེ་ཡིག་རེ་རེ་འཕེལ་བས་སྔ་མ་སྔ་མ་ལས་ཐ་དད་དུ་འགྱུར་རོ། །
འདི་ལྟ་སྟེ། ན་གཉིས་ལས་ཕ་རོལ་ཏུ་རེ་ཕ་བརྒྱད་རྣམས་ཀྱིས་ནི་ཆུ་རྒྱུན་ནོ། །དགུ་རྣམས་ཀྱིས་ནི་རྒྱ་
མཚོའོ །བཅུ་རྣམས་ཀྱིས་ནི་སྦྲུལ་ལོ།།གཅིག་གཅིག་རྣམས་ཀྱིས་ཆར་སྤྲིན་ནོ།།གཅིག་རྣམས་ཀྱིས་
ནི་རོལ་པའི་འབྱུང་གནས་སོ །བཅུ་གསུམ་རྣམས་ཀྱིས་ནི་བཀླུབས་པའོ། །བཅུ་བཞི་རྣམས་ཀྱིས་ནི་
དུང་ཞེས་པ་དེ་ལྟ་བུ་ལ་སོགས་པར་བརྗོད་པར་བྱའོ། །ཞེས་གསུངས། རབ་བསགས་ཀྱང་རྒྱུན་
ཆགས་ཀྱི་རའི་ཚབ་ཏུ་ཡ་བཅུག་ནས་སྔར་བཞིན་བྱས་པས་མིང་འདོགས་རྣམས་ཀྱང་སྔར་གྱི་ཇི་ལྟ་བ་
བཞིན་དུ་སྦྱར་བར་བྱའོ། །དེ་ནས་རྒྱུན་ཆགས་རྐང་བས་བཅད་པར་འདོད་ལ། བསྟན་བཅོས་འདི་
ཉིད་དུའང་ལུས་ལ་སྤེལ་མ་བཤད་པས་ཅུང་མི་མཐུན་པར་སྣང་ནའང་མཁས་པའི་གསུང་ཡིན་པས་
ཁོ་བོས་ནི་དགག་པར་མི་ནུས།
གཉིས་པ་ལ་གསུམ།ཚིགས་བཅད་དང་།ལྷུག་པ།སྤེལ་མ་བཤད་པའོ། །དང་པོ་ལ་བཞི།
མཚན་ཉིད་དབྱེ་བ། སྙན་ངག་ཆེན་པོ་ངོས་བཟུང་བ། སྦྱོར་ཚུལ་འགའ་ཞིག་གིས་མཚོན་པའོ །
ཚིགས་བཅད་རྐང་བ་བཞི་ཅན་ཞེས་པས་སྟོན་ཏེ།ཚིགས་བཅད་ཀྱི་མཚན་ཉིད་རྐང་བ་བཞིར་བཅད་
ཅིང་རྐང་བ་བཞི་ཚོགས་པའི་ཚིག་གི་ཕྲེང་བ་ཅན་། །དེས་ན་རྒྱུན་ཆགས་དང་རབ་བསགས་ཀྱང་
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྟན་བཅོས་འདིའི་ལུགས་ཀྱི་ཚིགས་ཅད་རྐང་བ་རིང་བ་ཉིད་ཡིན་ནོ། །ཅི་ཚིགས་བཅད་ཡིན་ན་
རྐང་བ་བཞི་བ་ཅན་ཡིན་པས་ཁྱབ་བམ་ཞེ་ན།བསྟན་བཅོས་འདི་པའི་ལུགས་ཀྱིས་ཁྱབ་ལ གཞན་
དུ་ནི་མིན་ཏེ། བཅོམ་ལྡན་འདས་ཀྱི་མདོ་ལས། ཀྱེ་བྲམ་ཟེས་ཆུ་ལ་ཅི་ཙམ་ཞིག །ཅེས་ཚིགས་སུ་
བཅད་པ་གཅིག་གིས་དྲིས་པའི་ལན་དུ། ཀྱེ་མི་བདག་ཆུ་ལ་སུས་ནུབ་ཙམ་ཞེས་བྲམ་ཟེས་མི་བདག་
ལ་ཚིགས་སུ་བཅད་པ་གཅིག་གིས་ལན་བཏབ་བོ། །ཞེས་ཚིག་རྐང་རེ་རེ་ལའང་ཚིགས་བཅད་དུ་བྱས་
པ་ཡོད་ལ།གཞན་ཡང་མངོན་པ་ཀུན་བཏུས་ལས་ཚིགས་སུ་བཅད་པ་ནི་རྐང་བ་གཅིག་དང༌།གཉིས་
པ་དང༌། གསུམ་པ་དང་། བཞི་བ་དང༌། ལྔ་བ་དང༌། དྲུག་པ་རྣམས་ཞེས་བཤད་པས་ལུགས་མང་དུ་
ཡོད་།
གཉིས་པ་གཉིས། སྡེབ་སྦྱོར་གྱི་སྒོ་ནས་གཉིས་སུ་དབྱེ། སྦྱོར་ཚུལ་གྱི་སྒོ་ནས་བཞིར་དབྱེ་
བའོ །དང་པོ་ལ། མདོར་བསྟན།རྒྱས་བཤད་། །དང་པོ་ནི།དེ་ཡང༌། བྲིཏྟ་ཛཱ་ཏི་ཞེས་རྣམ་གཉིས། །
ཞེས་པས་སྟོན་ཏེ བཤད་མ་ཐག་པའི་མཚན་ཉིད་ཅན་གྱི་ཚིགས་བཅད་དེ་ལ་ཡང་དབྱེ་ན་བྲིཏྟའི་
སྡེབ་སྦྱོར་གྱིས་བཅིངས་པའི་ཚིགས་བཅད་དང༌། ཛཱ་ཏའི་སྡེབ་སྦྱོར་གྱིས་བཅིངས་པའི་ཚིགས་བཅད་
ཅེས་བྱ་བ་རྣམ་གཉིས་། །དེ་ལ་བྲིཏྟའི་སྡེབ་སྦྱོར་གྱི་མཚན་ཉིད། སྡེབ་སྦྱོར་གང་གི་དབྱངས་ཀྱི་ཡི
གེ་བགྲང་བའོ །དེ་ཡང་རིན་ཆེན་འབྱུང་གནས་སུ། ཡི་གེ་བགྲང་བ་བྲིཏྟ་ཡིན། །ཞེས་བཤད་ལ་དེའི་
ང
འགྲེལ་བར། ཡི་གེ་བགྲང་བ་ན་དབྱངས་བགྲང་བར་བྱ་ཡི་གེ་གསལ་བྱེད་རྣམས་ནི་མིན་ནོ། །ཞེས་
བཤད་པའོ།།ཛ་ཏིའི་སྡེབ་སྦྱོར་གྱི་མཚན་ཉིད།སྡེབ་སྦྱོར་གང་གིས་དབྱངས་འཐུང་བ་ཕྱི་མོ་རེ་བགྲང་
ཞིང་།རིང་བ་གཉིས་གཉིས་དང༌།སཱུ་ཏ་ནི་ཕྱི་མོ་གསུམ་དུ་བགྲང་བའི་སྒོ་ནས་ཕྱི་མོ་བགྲང་བའོ །དེ་
ཡང་རིན་ཆེན་འབྱུང་གནས་སུ།ཕྱི་མོ་བགྲང་བ་ཛཱ་ཏིའི་ཡིན་ཞེས་པ་དང་།ཡང་ན་ཕྱི་མོ་སྟེ་ལྕི་བ་ཉིད།
གཉིས་སུ་འགྱུར་ཏེ་གསལ་བྱེད་དག་གིས་མིན་ཞེས་བཤད་པས་སོ། །
གཉིས་པ་ལ་ཁ་འཕངས་སུ བསྟན་པ་དང༌།རིག་པ་དེ་དགོས་པར་བསྟན་པ་གཉིས་ལས།
དང་པོ་ནི། དེ་ཡི་སྤྲོས་པ་མཐའ་དག་ནི། །སྡེབ་སྦྱོར་གཞུང་དུ་ངེས་པར་བསྟན། །ཞེས་པས་སྟོན་ཏེ།
བཤད་མ་ཐག་པའི་བྲིཏྟ་དང་ཛཱ་ཏི་གཉིས་པོ་དེ་ཡི་དབྱེ་བའི་སྤྲོས་པ་མཐའ་དག་རྒྱས་པར་ཤེས་འདོད་
342

སྙན་ངག་མེ་ལོང་གི་ཊཱིཀྐ།
ན་ནི་སྡེབ་སྦྱོར་རིན་ཆེན་འབྱུང་གནས་དང་དམར་སེར་དང་རྒྱལ་བའི་ལྷས་མཛད་པའི་གཞུང་དུ་ངེས་
བསྟན་ཡོད་པས་དེར་ཤེས་པར་གྱིས་ཤིག་ཅེས་འདོམས་པའོ །ཇི་ལྟར་དུ་བསྟན་ན། སྡེབ་སྦྱོར་རིན་
ཆེན་འབྱུང་གནས་ལས། །མཉམ་དང་ཕྱེད་མཉམ་མི་མཉམ་ཞེས་བྱ་བ། །ཁྲིཏྟ་རྣམ་པ་གསུམ་དུ་རབ་
བཤད་དེ། །ཞེས་དང༌། ཛཱ་ཏི་ཡང་རྣམ་པ་གསུམ་སྟེ། འཕགས་མ་དང་། རོ་ལངས་ཅན་དང་། ཕྱི་མོ་
མཉམ་པའོ་ཞེས་བཤད་པས་དེ་ལ་མཉམ་པའི་བྲིཏྟ་ནི་རྐང་བ་བཞི་རྣམས་ཀྱི་མཚན་ཉིད་གཅིག་ཡིན་
ཞིང་།ཕྱེད་མཉམ་པ་ལ་ནི་རྐང་ཟུང་དག་གི་གཞན་དང༌།ཟུང་མིན་དག་གི་གཞན་ནོ། །དེ་ལ་རྐང་བ་
དང་པོ་དང་། གསུམ་པ་དག་ཟུང་མིན་ཡིན་ལ་རྐང་བ་གཉིས་པ་དང་བཞི་བ་དག་ཟུང་ཡིན་། །རྐང་
བ་བཞི་ཀ་ལ་ལྕི་ཡང་མཚུངས་པའམ། ཡི་གེ་མཚུངས་པ་མེད་པ་དེ་ནི་མི་མཉམ་པའི་བྲིཏྟ་ཡིན་ལ་
མཉམ་པའི་བྲྀཏྟ་དབྱེ་ན་དབུས་ཕྲ་སོགས་རབས་མང་དུ་ཡོད་ལ། ཕྱེད་མཉམ་པའི་བྲིཏྟ་ལ་ཉེ་བཀྲ་
གསུམ་སོགས་མང་དུ་ཡོད་ཅིང༌། མི་མཉམ་པའི་བྲིཏྟ་ལ་ཁར་སྒོ་བ་དང༌། རྐང་བ་འཕེལ་དང༌། སྟེང་
འགྲོ་དང༌། དལ་འགྲོ་བཞིར་ཡོད་ལ།དེ་རེ་རེ་ལ་ཡང་དབྱེ་བ་མང་དུ་ཡོད་ཅིང༌། ཛཱ་ཏིའི་འཕགས་མ་།
དེ་ལ་དབྱངས་གསུམ་མ་གཏོགས་པའི་འཕགས་མ་ནི། མི་མཉམ་པའི་བྲིཏྟ་དང་འདྲ་ལ། ཕྱི་མ་
གཉིས་མ་གཏོགས་པའི་རོ་ལངས་ཅན་ནི་ཕྱེད་མཉམ་པའི་བྲིཏྟ་དང་འདྲའོ།།
ཕྱི་མ་གསུམ་མ་གཏོགས་པའི་ཕྱི་མོ་མཉམ་པ་ནི།མཉམ་པའི་བྲིཏྟ་དང་འདྲའོ །སྡེབ་སྦྱོར་
དེ་ཡང་དྲུག་པ་ནས་བརྩམས་ཏེ་རེ་རེ་འཕེལ་བའི་རྐང་པས་གཏོགས་པར་བྱེད་ལ།དེ་ཡང་ཡི་གེ་དྲུག་
གི་རྐང་པས་དབྱངས་སྒྲོགས་སོ། །བདུན་གྱིས་རབ་དགའོ། །བརྒྱད་ཀྱིས་རྗེས་བསྔགས་སོ། །དགུ་
ཡིས་ནི་ཧ་འོ །བཅུ་ཡིས་ཕྲེང་ལྡན་། །བཅུ་གཅིག་གིས་གསུམ་བསྔགས་། །བཅུ་གསུམ་གྱིས་
སྐྱེ་འགྲོའོ །བཅུ་བཞིས་ནུས་ལྡན་། །བཅོ་ལྔས་ཤིན་ཏུ་ནུས་ལྡན་ནོ། །བཅུ་དྲུག་གིས་ལེགས་
སྤྱོད་དོ། །བཅུ་བདུན་གྱིས་ཤིན་ཏུ་ལེགས་སྤྱོད་དོ། །བཅོ་བརྒྱད་ཀྱིས་བརྟན་འཛིན་། །བཅུ་དགུས་
ཤིན་ཏུ་བརྟན་འཛིན་། །ཉི་ཤུས་བྱེད་ལྡན་། །ཉེར་གཅིག་གིས་རབ་བྱེད་ལྡན་ནོ། །ཉེར་གཉིས་
ཀྱིས་ཀུན་བྱེད་ལྡན་ནོ། །ཉེར་གསུམ་གྱིས་རྣམ་བྱེད་ལྡན་ནོ། །ཉེར་བཞིས་ལེགས་བྱེད་ལྡན་ནོ།།ཉེར་
ལྔས་ཤིན་ཏུ་བྱེད་ལྡན་།།ཉེར་དྲུག་གིས་ལྷག་པར་བྱེད་ལྡན་ནོ། །ཉེར་བདུན་གྱིས་ཆུ་རྒྱུན་། །འདི་
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མན་ཆད་རྒྱུན་ཆགས་དང་། རབ་བསགས་ཞེས་བྱའོ། །ཉེར་བརྒྱད་ཀྱིས་རྒྱ་མཚོའོ། །ཉེར་དགུས་
སྦྲུལ་ལོ། །སུམ་ཅུས་ཆར་སྤྲིན་ནོ། །སོ་གཅིག་གིས་རོལ་པའི་འབྱུང་གནས་སོ །སོ་གཉིས་ཀྱིས་ཤིན་
AMRRRRRR
ཏུ་བཀླུབས་པའོ །སོ་གསུམ་གྱིས་དྲུང་ཞེས་བྱ་བ་ཡིན་པས་འདི་ཙམ་གྱི་མིང་འདོགས་ནི་བོད་ལ་ཡང་
མཁོ་བས་ཤེས་པར་བྱ་ལ་དེ་དང་དེའི་མིང་གདག་པར་བྱའོ། །སྡེབ་སྦྱོར་གྱི་སྤྲོས་པ་མང་དུ་ཡོད་པ་
རྣམས་སཾ་སྐྲྀ་ཏ་ལ་མཁོ་ཡི་བོད་ལ་མི་མཁོ་བས་མ་བྲིས་སོ།།
གཉིས་པ་ནི། རིག་བྱེད་སྙན་ངག་རྒྱ་མཚོ་ནི། །ཟབ་མོ་བརྒལ་འདོད་རྣམས་ཀྱི་གྲུ །ཞེས་
པས་སྟོན་ཏེ། ལེགས་སྦྱར་གྱི་སྐད་ལ་ཚིགས་བཅད་ཐམས་ཅད་སྡེབ་སྦྱོར་གྱིས་བཅིངས་ཡོད་པས་
ཚིགས་སུ་བཅད་པའི་རྒྱ་མཚོར་འཇུག་པ་ལ་སྡེབ་སྦྱོར་གྱི་གྲུ་མེད་པར་འཇུག་པའི་ཐབས་མེད་པ་སྡེབ་
སྦྱོར་གྱི་རིག་པ་དེ་སྙན་ངག་གི་རྒྱ་མཚོ་ཆེན་པོ་ནི་ཤིན་ཏུ་ཟབ་མོ་བརྒལ་དཀའ་བར་འཇུག་པར་འདོད་
པ་རྣམས་ཀྱི་གྲུ་སྟེ་ཐབས་ཡིན་པས་དེ་ཉིད་ཤེས་དགོས་སོ། །ཞེས་བསྟན་པའོ། །སྙན་ངག་རྒྱ་མཚོ་ཇི་
ལྟར་ཡིན་ཞེ་ན།མཁས་པ་ཀླུ་ཡི་དབང་པོ་བསྟེན་པ་དང་། བློ་གསར་ངང་པའི་ཚོགས་ཀྱི་དགའ་བ
འཕེལ་བའི་གནས་སུ་གྱུར་པ་དང་། ལེགས་བཤད་རིན་པོ་ཆེའི་འབྱུང་གནས་ཡིན་པ་དང་། དགོངས་
པའི་དོན་ཟབ་ཅིང་གཏིང་དཔག་དཀའ་བ་དང༌། སྐྱེ་ཕལ་བས་འཇུག་དཀའ་བའི་ཕྱིར་ན་རྒྱ་མཚོའོ །
སྡེབ་སྦྱོར་ནི་གྲུ་གཟིངས་ཏེ་ལེགས་སྦྱར་གྱི་ཚིགས་བཅད་རྩོམ་པ་ལ་སྡེབ་སྦྱོར་མེད་པར་འཇུག་མི་
ནུས་པའོ །
གཉིས་པ་ནི། གྲོལ་བ་དང་ནི་རིགས་དང་མཛོད། །འདུས་པ་ཞེས་པ་འདི་འདྲ་ཡི། །ཚིགས་
བཅད་རྒྱ་ཆེ་ས་རྒས་བཅིངས །ཆ་ཤས་རང་བཞིན་ཕྱིར་མ་བརྗོད། །ཅེས་པས་སྟོན་ཏེ སྡེབ་སྦྱོར་གྱི་
སྒོ་ནས་གཉིས་སུ་དབྱེ་མོད། བརྗོད་བྱ་སྟོན་ཚུལ་གྱི་སྒོ་ནས་དབྱེ་ན། གྲོལ་བ་དང་རིགས་དང་མཛོད་
དང༌། །འདུས་པ་ཞེས་པ་རྣམ་པ་བཞིར་ཡོད་ལ་དེ་འདྲ་བའི་ཚིགས་བཅད་རྒྱ་ཆེན་པོ་ནི་སརྒྭ་སྟེ་
ལེའུས་བཅིངས་པའི་སྙན་ངག་ཆེན་པོའི་ནང་ཚན་ཡིན་པས་དེའི་ཆ་ཤས་སུ་གཏོགས་པ་ཡིན་ལ།དེ་
རྣམས་ཀྱང་སྡེབ་སྦྱོར་གྱིས་བཅིངས་པའི་ཚིགས་བཅད་ཀྱི་རང་བཞིན་དུ་ཡོད་ཕྱིར་བྲིཏྟ་དང་ཛཱ་ཏི་ལས་
ལོགས་སུ་མ་བརྗོད་པའོ། །
344

སྙན་ངག་མེ་ལོང་གི་ཊཱི།
དེ་ལ་གྲོལ་བའི་མཚན་ཉིད་ནི། ཚིགས་བཅད་དམ་ཤློོ་ཀ་གཅིག་གིས་བརྗོད་བྱའི་དོན་
གཅིག་རྫོགས་པར་རང་དབང་ཅན་བསྟན་པའི་སྙན་ངག དེ་ཡང་མདོ་ལས་ཚིག་བཞི་བཞིའི་ཚིགས་
སུ་བཅད་པ་གཅིག་བརྗོད་པས་ཞེས་གསུངས་སོ། །ཚིགས་བཞི་ཞེས་བྱ་བ་ནི། རྐང་བ་བཞི་ཡིན་།
སཱ་ཏ་ཞེས་པའི་རྐང་པ་དང་ཚིག་གཉིས་ཀ་ལ་འཇུག་གོ། །རིགས་ཀྱི་མཚན་ཉིད། བརྗོད་བྱའི་དོན་
གཅིག་ཤློོ་ཀ་དུ་མ་དང་བྱ་ཚིག་གཅིག་གིས་སྒོ་ནས་སྟོན་པའི་སྙན་ངག་ཅེས་པའོ །དེའི་བྱེ་བྲག་ནི་
ཟུང་ཅན་ནོ། །ཞེས་འགྲེལ་བར་བཤད་པས་ཤློོ་ཀ་གཉིས་ཀྱིས་བརྗོད་བྱའི་དོན་གཅིག་སྟོན་པ་ལའང་
རིགས་སུ་འདོད་སྙམ་མོ། །མཛོད་ཀྱི་མཚན་ཉིད། རང་གི་བརྗོད་བྱའི་དོན་རྣམས་གཅོད་མཚམས་སྣ་
ཚོགས་དང་བྱ་ཚིག་སྣ་ཚོགས་པའི་སྒོ་ནས་རང་དབང་ཅན་དུ་སྟོན་པའི་སྙན་ངག་གོ། །དཔེར་བརྗོད་
ན་བསྟན་བཅོས་འདི་ཉིད་ཀྱི་ལུས་རྣམ་དག་རང་བཞིན་བརྗོད་དང་དཔེ་དང་ཞེས་སོགས་ལྟ་བུའོ །
འདུས་པའི་མཚན་ཉིད་བརྗོད་བྱའི་དོན་གཅིག་ལ་ཀ་མང་པོ་དང་བྱ་ཚིག་མང་པོ་འདུས་ནས་སྟོན་
པའི་སྙན་ངག་གོ། །
འདིར་མཁས་པ་བདེ་བློས། ཤློོ་ཀ་གཅིག་གིས་བརྗོད་བྱ་དུ་མ་བསྟན་པ་ལ་མཛོད་དང༌།
འདུས་པ་ནི་དེ་དག་སྤེལ་བའམ་འདྲེས་ཏེ་འབྱུང་བ་ལ་བྱས་སོ། །འདིར་རིགས་དང་འདུས་པ་ཤློོ་ཀ
མང་བར་མཚུངས་ཀྱང༌། རིགས་ལ་བྱ་ཚིག་གཅིག་ལས་མེད་ལ་འདུས་པ་ལ་བྱ་ཚིག་མང་པོ་ཡོད་
པས་ཁྱད་ཆེའོ། །མཛོད་ལ་བྱ་ཚིག་མང་པོ་ཡོད་ཀྱང་ཤློོ་ཀ་མང་པོ་དགོས་པའི་ངེས་པ་མེད་པ་ལ་
གཅོད་མཚམས་སྣ་ཚོགས་པ་གཅིག་ངེས་པར་དགོས་པའི་ཕྱིར་། །གྲོལ་བ་ཤློ་ཀ་གཅིག་གིས་དོན
བསྟན་ཀྱང་གཅོད་མཚམས་བྱ་ཚིག་ངེས་པར་དགོས་པའི་ངེས་པ་མེད་ཕྱིར་ཁྱད་ཆེའོ །གསུམ་པ་
སྙན་ངག་ཆེན་པོ་ངོས་བཟུང་བ་ལ། སྤྱིར་བཏང་དང༌། དམིགས་བསལ་གཉིས་ལས། དང་པོ་ལ་
མདོར་བསྟན། རྒྱས་བཤད་དོ། །དང་པོ་ནི། སརྒས་བཅིངས་པ་སྙན་ངག་ཆེ། །དེ་ཡི་མཚན་ཉིད་
བརྗོད་པར་བྱ། །ཞེས་པས་སྟོན་ཏེ། སརྒས་བཅིངས་ནི་སྔོན་གྱི་ལོ་ཙྪ་བ་ཆེན་པོ་རྣམས་ཀྱིས་ལེའུ་
བཅད་པ་ཞེས་པར་བསྒྱུར་པས སརྒས་ནི་ལེའུ་ཡིན་ལ་དེས་བཅིངས་པ་སྟེ་བཅད་པའམ། གཞན་
ཡང་ཨ་པ་དང༌། ཨང་ཀ་དང་། ཨཱརྱ་དང་གི་ཏིས་བཅིངས་པ་རྣམས་ཀྱང་སྙན་ངག་ཆེན་པོའོ། །དེ་
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བཞིན་དུ་རབ་བྱེད་དང༌། སྐབས་དང༌། བསྡུ་བ་དང༌།ཡོངས་སུ་བཅད་པ་མཚམས་བཟུང་བའི་སྙན་
ངག་རྣམས་ཀྱང་སྙན་ངག་ཆེན་པོ་ཡིན་པས་དེའི་མཚན་ཉིད་དམ་རྩོམ་ཚུལ་རྒྱས་པར་བརྗོད་པར་བྱའོ་
ཞེས་པའོ །
གཉིས་པ་ལ།རྩོམ་པའི་སྒོ་དབྱེ་ཚུལ་བར་དུ་ལུས་གནས་ཚུལ། མཐར་འཇུག་སྡུད་བསྟན་
པའོ། །དང་པོ་ནི། ཤིས་བརྗོད་ཕྱག་བྱ་དངོས་པོ་ནི། །ངེས་པར་བསྟན་པའང་དེའི་སྒོ། །ཞེས་པས་
སྟོན་ཏེ།ཤིས་བརྗོད་ནི་འདོད་བྱ་ལ་སྨོན་པ་སྟེ།བསྟན་བཅོས་འདིའི་མཆོད་བརྗོད་དུ་གདོང་བཞི་
གདོང་གིས་པད་ཚལ་གྱི།།ངང་པའི་བུ་མོ་ཐམས་ཅད་དཀར།།དབྱངས་ཅན་མ་ནི་ཁོ་བོ་ཡི།།ཡིད་ལ་
རྟག་ཏུ་རོལ་པར་མཛོད། །ཅེས་པ་དང༌།ཐམས་ཅད་མཁྱེན་འདིས་ཁྱེད་ལ་དགེ་ལེགས་གཡོ་བ་མེད་
གྱུར་ཅིག །ཅེས་དཔག་བསམ་འཁྲི་ཤིང་དུ་བཀོད་པ་ལྟ་བུའོ། །ཕྱག་བྱ་བ་ནི་ཕྱག་འཚལ་བ་སྟེ་སྒོ
གསུམ་གུས་པས་འདུད་པའོ །དེའང་སྒོ་ཡིན་ཏེ་རྩོམ་པའི་ཐོག་མར་ངེས་པར་ཕྱག་མཆོད་བྱས་ནས་
རྩོམ་པ་ལ་འཇུག་པས་། །དཔེ་བརྗོད་ནི་གོ་སླའོ། །དངོས་པོ་ངེས་པར་བསྟན་པ་ནི་བསྟན་བཅོས་
དེའི་ལུས་ཀྱི་དངོས་པོ་རྣམས་མདོར་བསྡུས་ནས་ཐོག་མར་ངེས་པར་བསྟན་པའང་བསྟན་བཅོས་དེའི་
སྒོ་སྟེ།དཔེར་ན་རྒྱུད་བླ་མའི་ཐོག་མར།སངས་རྒྱས་ཆོས་ཚོགས་གསང་ཁམས་དང་བྱང་ཆུབ་དང༌། །
སངས་རྒྱས་ཡོན་ཏན་འཕྲིན་ལས་ཐ་མ་སྟེ། །བསྟན་བཅོས་ཀུན་གྱི་ལུས་ནི་མདོར་བསྡུས་ན། །རྡོ་རྗེ་
རྒྱསཡནཏནའབྲ
ཡི་ནི་གནས་བདུན་འདི་དག་གོ། །ཞེས་བསྟན་བཅོས་ཀྱི་བརྗོད་བྱ་རྣམས་རྡོ་རྗེའི་གནས་བདུན་དུ་
བསྡུས་ནས་གསུངས་པ་ལྟ་བུའོ། །
གཉིས་པ་ནི། སྔོན་བྱུང་གཏམ་ལས་གྱུར་པ་འམ། །ཅིག་ཤོས་ལེགས་པ་ལ་བརྟེན་པ །སྡེ་
བཞི་འབྲས་བུའི་དབང་གྱུར་དང༌།།མཁས་ཤིང་ཡིད་འཕྲོག་འདྲེན་པ་དང༌།།གྲོང་ཁྱེར་རྒྱ་མཚོ་རི་དང་
དུས། །ཉི་ཟླ་འཆར་བའི་བསྔགས་པ་དང༌། །སྐྱེད་ཚལ་ཆུ་ཡི་རོལ་རྩེད་དང༌། །ཆང་འཐུང་དགའ་བའི་
དགའ་སྟོན་དང༌། །མ་ཚོགས་པ་དང་བག་མ་དང༌། །གཞོན་ནུ་སྐྱེ་དང་འཕེལ་བ་དང༌། །གྲོས་དང་
ཉ་བགྲོད་པ་དང༌། །གཡུལ་དང་འདྲེན་ནས་དར་བས་ཀྱང༌། །བརྒྱན་པར་གྱུར་ཅིང་མདོར་བསྡུས་
མིན། །ཞེས་པས་སྟོན་ཏེ། དེ་ལ་བསྟན་བཅོས་ཀྱིས་སྔོན་དུ་འགྲོ་བའི་སྒོ་ཤིས་བརྗོད་ལ་སོགས་པ་
346

སྙན་ངག་མེ་ལོང་གི་ཊཱི།
གསུམ་པོ་གང་རུང་། །གསུམ་ཀ་ཚང་བ་ཡང་རུང་བས། སྙན་ངག་ཆེན་པོ་རྩོམ་པའི་སྒོ་ཕྱེ་ནས་ལུས་
ཀྱི་རྩོམ་ཚུལ་ནི། སྔོན་བྱུང་བའི་གཏམ་རྒྱུད་ལས་གྱུར་པ་སྐྱེས་རབས་ལྟ་བུའོ །ཀླུ་ཀུན་ཏུ་དགའ་བའི་
ཟློས་གར་ལྟ་བུའོ། །གཏམ་རྒྱུད་དེ་ལས་ཅིག་ཤོས་གཏམ་རྒྱུད་མ་ཡིན་པའི་ལེགས་པ་ལ་བརྟེན་པ་
བསྟོད་ཆེན་བཞིར་གྲགས་པ་ལྟ་བུ་དང༌། སྡེ་བཞིའི་འབྲས་བུ་དབང་དུ་གྱུར་པ་སྟེ། སྡེ་བཞི་ལ་བརྟེན་
ནས་བསྟན་བཅོས་བརྩམས་པའི་བསྟན་བཅོས་སོ། །
དེ་ལ་སྡེ་བཞི་ནི། ནོར་གྱི་སྡེ། འདོད་པའི་སྡེ། ཆོས་ཀྱི་སྡེ། ཐར་པའི་སྡེའོ། །དེ་ལ་དང་པོ་
གཉིས་འཁོར་བའི་དབང་དུ་བྱས་ཏེ། འདོད་པ་དོན་དུ་གཉེར་བ་དག་ནོར་འཚོལ་བ་ལ་བརྩོན་
པས་སོ། །ཕྱི་མ་གཉིས་མྱང་འདས་ཀྱི་དབང་དུ་བྱས་ལ་དེ་ཡང་ཐར་པ་དོན་དུ་གཉེར་བ་དག་དེའི་རྒྱུད་
ཆོས་དོན་དུ་གཉེར་བས་སོ །དེ་ལ་ནོར་གྱི་སྡེ་ནི། རིག་པའི་དངོས་པོ་ཐོས་པ་ལ་སོགས་པ་དང་།
རྫས་ཀྱི་དངོས་པོ་ས་བཞི་ལ་སོགས་པ་རྣམས་བརྩོན་པས་སོགས་པ་དང་། བསགས་པ་རྣམ་པ་རྣམས་
བསྲུངས་པ་དང༌། འདོད་པའི་ནི་ངན་འགྲོ་མིན་པའི་མཐོ་རས་ཀྱི་ཡོན་ཏན་གྱི་ཡུལ་ལ་ཉེ་བར་ལོང་
སྤྱོད་པའོ །ཆོས་ནི་མངོན་མཐོ་ལྷ་མི་དང༌། ངེས་ལེགས་བྱང་ཆུབ་གསུམ་གྱི་རྒྱུའོ །ཐར་པ་ནི་སྡུག་
བསྔལ་རྒྱུ་བཅས་ལོག་པའི་བྱང་ཆུབ་གསུམ་མོ། །རྒྱལ་པོའི་ཆོས་ལུགས་ལ་མཁས་ཤིང་སྐྱེ་བོ་ཀུན་གྱི་
ཡིད་དུ་འོང་བའི་འདྲེན་པ་སྟེ་རྒྱལ་པོ་ནི་གཙོ་བོ་སྟེ་དེའི་བསྔགས་པ་བརྗོད་པ་ཡིན་ལ།དེ་ཡང་སྤྲིན་གྱི་
ཡད་དུ་འང་བའི་འདྲན་པ་
བཞོན་པ་ལ་སོགས་པའི་བསྔགས་པ་སྐྱེས་རབས་སུ་བརྗོད་པ་ལྟ་བུའོ། །གཞན་ཡང་གྲོང་ཁྱེར་གྱི་
བསྔགས་པ་དང༌།རྒྱ་མཚོའི་བསྔགས་པ་དང་།རིའི་བསྔགས་པ་དང༌། དགུན་ལ་སོགས་པ་དུས་དྲུག་
གི་བསྔགས་པ་དང༌། ཉི་མ་དང༌།ཟླ་བ་འཆར་བའི་བསྔགས་པ་དང༌། སྐྱེད་ཚལ་གྱི་བསྔགས་པ་དང༌།
ཆུ་ལ་རྩེད་འཇོར་རོལ་པའི་བསྔགས་པ་བརྗོད་པ་དང་། ཆང་འཐུང་བའི་བསྔགས་པ་དང༌། དགའ་
བའི་དགའ་སྟོན་གྱི་བསྔགས་པ་བརྗོད་པ་དང༌། མ་ཚོགས་པ་ནི་སྐྱེས་པ་དང་བུད་མེད་དུས་བཏབ་
ནས་མ་འཕྲད་པའོ །དེ་ཉིད་ཀྱི་བསྔགས་པ་བརྗོད་པས་བརྒྱན་པ་དང༌། བག་མ་གཏོང་ལེན་གྱི་
བསྔགས་པ་བརྗོད་པས་བརྒྱན་པ་དང༌། གཞོན་ནུ་སྐྱེ་བ་དང་འཕེལ་བའི་བསྔགས་པ་བརྗོད་པས་
བརྒྱན་པ་དང༌། གྲོས་ནི་བྱ་བ་བརྩོམ་པ་ཡིན་པས་དེ་ལ་བསྔགས་པས་བརྗོད་དོ། །བརྒྱན་པ་དང་ཕོ་
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཉ་ནི་སྨྲ་མཁས་པའི་བང་ཆེན་པའམ་མངག་གཞུག་པ་སྟེ་དེ་ཉིད་ཡུལ་གཞན་དུ་བགྲོད་པ་དང་།
གཡུལ་འགྱེད་པ་སྟེ་དམག་འཐབ་པའི་བསྔགས་པའི་བརྗོད་པས་བརྒྱན་པ་དང༌།འདྲེན་པ་ནི་རྒྱལ་པོ་
ཡིན་ལ། དར་བ་ནི་མངའ་ཐང་ཕུན་སུམ་ཚོགས་པ་ཡིན་པས་དེ་རྣམས་ཀྱི་ཡོན་ཏན་བརྗོད་པའི་
བསྔགས་པ་ཕུན་སུམ་ཚོགས་པས་ཀྱང་བརྒྱན་པར་གྱུར་ཅིང་མདོར་བསྡུས་པ་ཡང་མིན།ཧ་ཅང་རྒྱས་
པ་ཡང་མིན་ལ།རན་ལ་འཚམ་པ་བརྩམ་པར་བྱའོ། །
གསུམ་པ་ནི། ཉམས་དང་འགྱུར་བ་དག་གི་གཏམ། །སརྒ་ཤིན་ཏུ་རྒྱ་ཆེ་མིན། །མཉན་འོས་
བྲིཏྟ་ལེགས་མཚམ་སྦྱར། །ཀུན་ཏུ་སརྒས་དག་གི་མཐའ། །ཐམས་ཅད་ལྡན་པས་འཇིག་རྟེན་དགའ། །
སྙན་ངག་དམ་པའི་རྒྱན་ལྡན་ནི། །བསྐལ་བའི་བར་དུ་གནས་པར་འགྱུར །ཞེས་པས་བསྟན་ཏེ་སྒེག་
ཅིང་དཔའ་བ་ལ་སོགས་པའི་ཉམས་དང་ཡིད་རང་དབང་མེད་དུ་འགྱུར་བར་ནུས་པའི་རྒྱན་གྱི་རིགས་
རྣམ་པ་སྣ་ཚོགས་པ་དག་གིས་གཏམས་ཏེ་བརྒྱན་པར་བྱས་པའི་སྙན་ངག་སརྒ་སྟེ་ལེའུ་ཤིན་ཏུ་རྒྱ་ཆེན་
པོ་མིན་ལ་འཚམ་ཞིང་བར་མར་གནས་པ་དག་བརྩམ་པར་བྱའོ། །དེ་ཡང་སྐྱེ་བོ་ཀུན་གྱི་རྣ་བར་མཉན་
པར་འོས་ཤིང་ཚིག་དོན་བཟང་བོ་ཕུན་སུམ་ཚོགས་པས་བརྒྱན་པའི་ཚིག་གི་སྦྱོར་བ་སྡེབ་སྦྱོར་བྲིཏྟ་
དང་བཛྲ་ཏིས་ལེགས་པར་མཚམས་སྦྱར་ཞིང་རྣམ་པ་ཀུན་ཏུ་སརྒ༔སྟེ་ལེའུ་དག་གི་མཐའ་སྡེབ་སྦྱོར་
དཀྱུས་མ་ཚིག་རྐང་བདུན་མ་ལྟ་བུ་ལས་ཐ་དད་པའི་སྡེབ་སྦྱོར་ཚིག་རྐང་ཉེར་གཅིག་མ་ལྟ་བུ་ཡོད་པ་
རྡལ་སྦྱར་ཆ།
དག་དང་ལྡན་པའི་བསྟན་བཅོས་བརྩམས་པས་འཇིག་རྟེན་གསུམ་ན་གནས་པའི་སྐྱེ་བོ་མཁས་པ་
རྣམས་མངོན་པར་དགའ་ཞིང་ཡིད་རང་དབང་མེད་དུ་འཕྲོག་ནུས་པའི་སྙན་ངག་དམ་པ་ཕུན་སུམ་
ཚོགས་པའི་རྒྱན་འཐུན་མོང་དང་འཐུན་མོང་མིན་པ་དག་དང་ལྡན་པའི་སྙན་ངག་ཆེན་པོ་ནི་འཁོར་བ་
ཇི་སྲིད་མ་སྟོངས་ཀྱི་བསྐལ་བའི་བར་དུ་ཡུན་རིང་དུ་སྙན་པའི་གྲགས་པ་དང་ལྷན་ཅིག་ཏུ་གནས་པར་
འགྱུར་རོ་ཞེས་བསྟན་པའོ། །
གཉིས་པ་དམིགས་བསལ་ནི།གང་གིས་ཡན་ལག་འགས་དམན་ཡང་། །གལ་ཏེ་སྦྱར་
རྣམས་ཕུན་ཚོགས་ན། །དེ་རིགས་མགུ་བར་བྱེད་པ་སྟེ།།འདིར་ནི་སྙན་ངག་སྐྱོན་མ་ཡིན། །ཞེས་པས་
སྟོན་ཏེ། གལ་ཏེ་སྙན་ངག་ཆེན་པོ་ལ་གོང་དུ་བསྟན་པའི་ཡོན་ཏན་རྣམས་ངེས་པར་ཚང་དགོས་ན་ར་
348

སྙན་ངག་མེ་ལོང་གི་ཊཱི།
གྷུའི་རིགས་ལ་སོགས་པ་སྙན་ངག་ཆེན་པོར་འདོད་པ་རྣམས་ལ་ཇི་སྐད་བཤད་པའི་ཡན་ལག་རྣམས་
ལ་ཚང་ཕྱིར་སྙན་ངག་ཆེན་པོར་ཇི་ལྟར་འདོད། གཞན་ཡང་སྙན་ངག་ཆུང་ངུ་ལ་ཡང་གོང་གི་ཡོན་ཏན་
དེ་རྣམས་དང་མི་ལྡན་པས་སྙན་ངག་སྐྱོན་ཅན་དུ་འགྱུར་རོ་ཞེ་ན། སྙན་ངག་ཆེན་པོ་ནི་གོང་དུ་བཤད་
པའི་ཡོན་ཏན་དེ་རྣམས་ལ་ཕལ་ཆེར་བཞི་བླངས་ནས་རྩོམ་པར་བཤད་ཀྱི། ཐམས་ཅད་ཚང་བ་ངེས་
པར་དགོས་ཞེས་ནི་མ་བསྟན་ལ་གོང་དུ་བཤད་པའི་ཡན་ལག་དེ་རྣམས་སྙན་ངག་ཆུང་ངུ་ལ་ཚང་བ་
སྲིད་པས། དེས་ན་སྙན་ངག་ཆུང་ངུ་དང་ཆེན་པོ་གང་གི་གྲོང་གི་བསྔགས་པ་ལ་སོགས་པའི་ཡན་ལག་
སྔར་བཤད་པ་རྣམས་ཀྱི་ནང་ནས་ཆང་འཐུང་བ་དང་གཞོན་ནུ་སྐྱེ་བ་ལ་སོགས་པའི་བསྔགས་པ་གང་
ཡང་རུང་བ་འགའ་ཞིག་གིས་དམན་ཏེ། མཚང་ཡང་གལ་ཏེ་སྦྱར་བ་སྟེ་བརྩམས་པའི་ཚིག་དང་དོན་
རྣམས་ཕུན་སུམ་ཚོགས་གྱུར་ན། སྙན་ངག་དེ་རིག་པའི་མཁས་པ་རྣམས་མགུ་བར་བྱེད་པའི་ཡོན་ཏན་
དང་ལྡན་ཏེ། དེས་ན་འདིར་ནི་སྙན་ངག་ཕུན་སུམ་ཚོགས་པ་མིན་སྙམ་པའི་སྐྱོན་དང་ལྡན་པ་
ཡིན་ནོ། །དེ་ཉིད་སྙན་ངག་ཆུང་ངུ་དང་ཆེན་པོའི་ཁྱད་པར་ནི་ལེའུ་བཅད་མ་བཅད་ཡིན་ལ་ལེའུར་
བཅད་ན་གྲོང་ལ་སོགས་པའི་བསྔགས་པས་བརྒྱན་པ་རེ་རེ་ལ་ཡང་སྙན་ངག་ཆེན་པོ་ཞེས་བྱའོ། །
གསུམ་པ་སྦྱོར་ཚུལ་འགའ་ཞིག་གི་མཚོན་པ་ལ་ལུགས་གཉིས་ལས།དང་པོ་ནི།ཐོག་མར་
འདྲེན་པ་ཡོན་ཏན་གྱིས། །ཉེ་བར་བཀོད་ནས་དེ་ཡིས་ནི། །དགྲ་ལ་གནོད་པ་བྱེད་ཅེས་པའི །ལམ་
འདི་རང་བཞིན་མཛེས་པ་ཡིན། །ཞེས་པས་སྟོན་ཏེ།རྒྱལ་པོ་ལ་བསྟོད་པ་བཞིར་བྱས་ནས།ཐོག་
མར་འདྲེན་པ་སྟེ་རྒྱལ་པོ་ལ། རིགས་དང་བརྩོན་འགྲུས་ཐོས་སོགས་དང༌དཔའ་བ་དང་བརྟུལ་ཕོད་
ལ་སོགས་པའི་ཡོན་ཏན་གྱི་ཉེ་བར་བཀོད་དེ་བསྔགས་པ་བརྗོད་ནས་རྒྱལ་པོ་དེ་ཡིས་ནི་རང་གི་དགྲ་
བོའི་ཕྱོགས་ལ་ཚར་བཅད་ཀྱི་གནོད་པ་དཔག་ཏུ་མེད་པ་བྱེད་ཅེས་པའི་བསྟོད་ཚུལ་གྱི་སྙན་ངག་གི་
ལམ་འདིར་རང་བཞིན་གྱིས་མཛེས་ཤིང་ཡིད་འཕྲོག་པར་བྱེད་པ་ཡིན་ནོ། །ཞེས་པ་ནི། སྙན་ངག་
མཁན་བྷ་མ་ཧའི་འདོད་པའོ།
གཉིས་པ་ནི། རིགས་དང་བརྩོན་འགྲུས་ཐོས་སོགས་ཀྱིས། །དགྲ་བོ་ལ་ནི་བསྔགས་བྱས་
ནས། །དེ་ལས་རྒྱལ་ཕྱིར་འདྲེན་པ་ནི། །ཁྱད་འཕགས་བརྗོད་པས་བདག་དགའ་བསྐྱེད། །ཅེས་པས་
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྟོན་ཏེ།རིགས་མཐོ་བ་དང་བརྩོན་འགྲུས་ཆེ་བ་དང༌། མང་དུ་ཐོས་པའི་ཡོན་ཏན་གཏོང་བ་དང་།
བདེན་པ་དང་བཟོད་པ་ལ་སོགས་པའི་ཡོན་ཏན་གྱིས་ཐོག་མར་དགྲ་བོ་ལ་བསྔགས་ཤིང་བསྟོད་པར་
བྱས་ནས། དེའི་རྗེས་སུ་རིགས་བརྩོན་གྲུས་ཐོས་སོགས་གང་གི་སྒོ་ནས་ཀྱང་དགྲ་བོ། དེ་ལས་ལྷག་
པར་རྒྱལ་ཞིང་བརྩམ་པའི་ཕྱིར་འདྲེན་པ་སྟེ་སྐྱེས་བུ་དམ་པར་གྱུར་པ་ཁྱོད་ནི་འཇིག་རྟེན་འདི་ན་ཁྱད་
པར་དུ་འཕགས་པ་ཡིན་ནོ་ཞེས་བརྗོད་པའི་ཚུལ་འདི་ནི་པཎྜི་ཏ་དབྱུག་པ་ཅན་བདག་དགའ་བ་སྐྱེད་
པར་བྱེད་ཞེས་པའི་བསྟོད་ཚུལ་འདི་ནི་ཕུལ་བྱུང་གི་རྒྱན་ཏེ་ཐོག་མར་དགྲ་བོ་ལ་བསྟོད་ནས་དེ་ལྟ་
བུའི་ཡོན་ཏན་ཅན་གྱི་དགྲ་བོ་ཡང་བཅོམ་ཞེས་རང་གི་དགྲ་བོ་འདྲེན་པ་ལ་བསྟོད་པ་ཕུལ་དུ་བྱུང་བ་
བརྗོད་པའོ། །སློབ་དཔོན་འདི་ནི་ལུགས་སྔ་ཕྱི་གཉིས་ཀ་བཞེད་ལ། བྷ་མ་ཧ་ནི་སྔ་མ་འདོད་ཀྱི་ཕྱི་མ་
མི་འདོད་དོ། །གཉིས་པ་ལྷུག་པ་ལ་མཚན་ཉིད་དང༌། དབྱེ་བ་གཉིས་ལས། དང་པོ་ནི་རྐང་བ་མེད་
པའི་ཚིག་རྒྱན་ནི། ལྷུག་པ་ཅེས་པས་སྟོན་ཏེ། རྐང་པར་མ་བཅད་པའི་ཚིག་རྒྱན་གྱི་ཕྲེང་བ་བསྡེབས་
པའི་ཚིག་སྦྱོར་ནི་ལྷུག་པའི་མཚན་ཉིད་། སྐབས་འདིར་མཁས་པ་འགའ་ཞིག་གིས་ཚིག་ལ་སི་
སོགས་དར་ཏི་སོགས་ཀྱི་མཐའ་ཅན་དུ་བྱས་ནས་སྒྲ་སྒྲུབ་ཀྱི་བཤད་པ་མང་དུ་བྱས་གདའ་ནའང༌།
སྐབས་འདིའི་གཞུང་གི་བསྟན་བྱའི་གཙོ་བོ་མ་ཡིན་པ་དང༌། མགོ་ལས་གྲོད་པ་སྔ་བའི་བཤད་པ་ཡང་
འགྱུར་སྲིད་པས།ཁོ་བོས་ནི།ཀ་ལ་པ་དང༌།ཙནྡྲ་པ་སོགས་ཀྱི་སྒྲ་སྒྲུབ་ལ་ཤིན་བྱང་བར་བྱས་པས་
བཤད་པ་མང་དུ་བྱར་ཡོད་ནའང་མ་སྤྲོས་སོ། །
གཉིས་པ་ལ།མིང་ཙམ་གྱི་དབྱེ་བར་བསྟན།དོན་གྱི་དབྱེ་བར་འདོད་པ་དགག་པའོ། །དང་
པོ་ནི་བརྗོད་པ་དང་ནི་གཏམ་དེའི་བར་ཞེས་པ་དེའི་རབ་དབྱེ་གཉིས་ཞེས་པས་སྟོན་།ལྷུག་པ་དེའི་
རབ་ཏུ་དབྱེ་བ་ནི་རྣམ་པ་གཉིས་། བརྗོད་པ་དང་། གཏམ་ཞེས་པའོ། །འདིར་པཎྜི་ཏ་རིག་བྱེད་རྒྱ་
མཚོའི་གསུང་ངག་བཀོད་ནས། དེ་གཉིས་ཀྱི་མཚན་ཉིད་བརྗོད་པ་ནི། ལྷུག་པ་བརྗོད་པའི་མཚན་
ཉིད། ལྕུག་པའི་སྙན་ངག་གི་སྔོན་བྱུང་བ་མིན་པའི་རིགས་བརྗོད་པའོ །ལྕུག་པའི་གཏམ་གྱི་མཚན་
ཉིད་གང་གི་སྔོན་བྱུང་བ་བརྗོད་པའོ། དེ་ཡང་གཏམ་ལ། བདག་ཉིད་སྔོན་བྱུང་བའི་གཏམ་ཞེས་དང༌།
སྐྱེས་རབས་ནས་གཏམ་གླེང་བླངས་པ་ལས། རང་གི་བུ་མོ་བྱང་ཆུབ་སེམས་དཔའི་ཆུང་མ་ལ་
350

སྙན་ངག་མེ་ལོང་གི་ཊཱི།
བདེའམ་མི་བདེ་འདྲི་བའི་སྐབས་སུ ཁྱོད་ཀྱི་ཁྱིམ་བདག་བྱམས་མི་བྱམས་ལ་སོགས་པས་ཤེས་སོ།།
གཉིས་པ་ལ་མདོར་བསྟན་པ་དང་། མཐའ་གཞན་འགོག་པ་གཉིས་ལས་དང་པོ་ལ་འདོད་
པ་བརྗོད་པ་དང་། དེ་དགག་པ་དང༌། རིགས་ཀྱི་དབྱེ་བར་བསྟན་པ་དང༌། དབྱེ་བ་དེར་འདུས་པར་
བསྟན་པ་དང་། དོན་གྱི་དབྱེ་བར་འདོད་པའི་སྒྲུབ་བྱེད་དགག་པའོ །དང་པོ་ནི། དེ་ལ་འདྲེན་པ་ཉིད་
ཀྱིས་ནི། །བརྗོད་པར་བྱ་བ་བརྗོད་པའོ། །གཞན་གྱི་འདྲེན་པའམ་གཞན་གྱིས་ཀྱང༌། །རང་གི་ཡོན་
ཏན་བསྒྲགས་སྐྱོན་འདིར །ཡང་དག་དོན་བསྔགས་ཕྱིར་ཡོད་མིན། །ཅེས་པས་སྟོན་ཏེ།དེ་ལ་སྙན་
ངག་མཁན་བྷ་མ་ཧ་ན་རེ། བརྗོད་པ་དང་གཏམ་གཉིས་སུ་ཡོད་པ་དེ་ལ་བརྗོད་པ་ནི་འདྲེན་པ་སྟེ་རྒྱལ་
བོ་རང་ཉིད་གྱིས་ནི་རང་གི་ཡོན་ཏན་བརྗོད་པར་བྱ་བ་བརྗོད་པ་ཡིན་ནོ་བརྗོད་པ་ལས་གཞན་གཏམ་
ནི་འདྲེན་པའམ་འདྲེན་པ་ལས་གཞན་དེའི་འཁོར་ལ་སོགས་པས་སྨྲས་པའོ་ཞེས་ཟེར།
ནི་སྐྱེས་བུ་དམ་པ་ནི་ཡིན་པས་རང་བསྟོད་པ་མི་རིགས་སོ་བྱས་པས་ཁོ་ན་རེ འདྲེན་པ་རང་གི་ཡོན
ཏན་ཇི་ལྟར་ཡོད་པ་བཞིན་སྒྲོ་མ་བཏགས་པར་རང་གིས་བསྒྲགས་པ་ལ་སྐབས་འདིར་སྐྱོན་ཡོད་པ་
མིན་ཏེ། ཡང་དག་པ་ཇི་ལྟར་བའི་དོན་རང་ལ་ཡོད་པ་བསྔགས་ཀྱི་ཡོན་ཏན་མེད་བཞིན་དུ་སྒྲོ་
བཏགས་ནས་བརྗོད་པ་མིན་པའི་ཕྱིར་རོ་ཞེས་སྨྲའོ།11
གཉིས་པ་ནི།འོན་ཀྱང་ངེས་པ་མ་མཐོང་སྟེ། །དེར་ཡང་གཞན་གྱིས་བརྗོད་པའི་ཕྱིར། །
གཞན་གྱིས་བརྗོད་དམ་རང་གིས་ཞེས། །དབྱེ་བའི་རྒྱུ་ནི་ཅི་ཞིག་ཡིན། །ཞེས་པས་སྟོན་ཏེ། བྷ་མ་ཧ་
ལ་སོགས་པ་དང་གཏམ་གྱི་ཁྱད་པར་དེ་སྐད་དུ་དབྱེ་མོད།འོན་ཀྱང་དེ་ལྟར་དུ་དབྱེ་བའི་ངེས་པ་འདི་
མ་མཐོང་སྟེ།བརྗོད་པའི་སྐབས་དེར་ཡང་འདྲེན་པ་ལས་གཞན་སྙན་ངག་མཁན་ལ་སོགས་པ་གཞན་
གྱིས་བརྗོད་པ་མང་དུ་མཐོང་ཕྱིར་དགའ་བའི་སྤྱོད་པ་ལ་སོགས་པའི་བརྗོད་པར། འདྲེན་པའི་སྤྱོད་པ་
གཞན་གྱིས་བརྗོད་པ་མངོན་དུ་མཐོང་བས་སོ་བྱས་པས་ཁོ་ན་། འདྲེན་པ་ལས་གཞན་གྱི་འདྲེན་
པའི་ཡོན་ཏན་བརྗོད་པ་དེ་གཏམ་ཡིན་གྱི་བརྗོད་པ་མིན་ཞེ་ན། འདྲེན་པའི་ཡོན་ཏན་བརྗོད་ཅེས་
ཐོས་པ་ན། གཞན་གྱིས་བརྗོད་དམ་རང་གིས་བརྗོད་པ་ཡིན་ཞེས་དབྱེ་བ་འདྲི་བའི་རྒྱུ་འདི་ཅི་ཞིག་
ཡིན་མི་རིགས་སོ །ཞེས་པས་བཀག་གོ། །གཉིས་པ་མཐའ་གཞན་འགོག་པ་ལ།འདོད་པ་བརྗོད་
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་དང༌།དེ་དགག་པ་གཉིས་ལས། དང་པོ་ནི།གལ་ཏེ་སྒོ་དང་གཞན་སྒོ་དང༌།།ཡིད་བརྟན་ལྡན་ཉིད་
བརྗོད་པ་ནི། །ཐམས་ཅད་པ་ཡི་རྟགས་ཡིན་ན། །ཅེས་པས་སྟོན་ཏེ།ཡང་ཁྱོད་གལ་ཏེ་སྒོ་དང་གཞན་
སྒོ་དང་གཞན་སྒོ་ཞེས་གསུངས་པའི་ཡོན་ཏན་གསུམ་པོ་འདི་དག་ནི་བརྗོད་པ་ལ་ཡོད་ཀྱི་གཏམ་ལ་
མེད་པས་བརྗོད་པ་ལ་གཞན་ཡིད་བརྟན་ལྡན་པ་སྟེ་ཡིད་དེ་དང་ལྡན་པ་ཉིད་ཀྱི་ཡོན་ཏན་གསུམ་པོ་
འདི་དག་ནི་བརྗོད་པ་ལ་ཡོད་ཀྱི་གཏམ་ལ་མེད་པས་བརྗོད་པ་ནི་གཏམ་ལ་ཐ་དད་བྱེད་པའི་རྟགས་དེ་
གསུམ་ཡིན་ནོ་ཞེ་ན།
གཉིས་པ་དགག་པ་ལ།ཞར་གྱིས་གཏམ་རྣམས་དག་ལ་ཡང༌། །འཕགས་པ་སོགས་བཞིན་
སྒོ་དང་ནི། །གཞན་གྱིས་སྒོ་དག་ཅིས་མི་འཐོབ། །ལམ་བྷ་སོགས་པ་ཨ་པའི །དབྱེ་བ་མཐོང་ཡང་
དེ་ལས་ཀྱང་། །ཞེས་པས་སྟོན་ཏེ། བརྗོད་པ་ལ་དེ་གསུམ་ཡོད་པའི་ཞར་གྱི་གཏམ་རྣམས་དག་ལ་
ཡང་སྒོ་དང་གཞན་གྱི་སྒོ་དག་ཅིས་མི་འཇུག་སྟེ་འཇུག་པར་འགྱུར་ཏེ། དཔེར་ན་སྡེབ་སྦྱོར་འཕགས་
པའི་དབྱངས་དང་རྗེས་སུ་བསྔགས་པ་ལ་སོགས་པའི་ཚིགས་བཅད་ཀྱང་གཏམ་ལ་ཞར་གྱིས་འཇུག་
པ་བཞིན་ནོ། །གཞན་ཡང་ལམ་བྷ་སྟེ། གཞོན་ནུ་མ་རྙེད་པ་དང་། སོགས་ལས་ངལ་གསོ་དང༌། མ་
ཚོགས་པ་དང་ཨ་ཤཱ་པ་ནི་ཡིད་བརྟན་ཅན་ཡིན་ལ་དེ་རྣམས་བརྗོད་པར་ཡོད་པ་ལ་གཏམ་ལ་མེད་པའི་
དབྱེ་བ་མཐོང་ཡང་རིགས་ཐ་དད་པ་ཙམ་དེ་ལས་དོན་ཐ་དད་ཅི་ཞིག་བསྟན་པའམ་ཁྱད་པར་ཡོད་
དེ་མེད་། །གསུམ་པ་རིགས་ཀྱི་དབྱེ་བར་བསྟན་པ་ནི། དེ་ཕྱིར་གཏམ་དང་བརྗོད་པ་ཞེས། །མིང་
གཉིས་དག་གིས་རིགས་གཅིག་བསྟན། །ཅེས་པས་སྟོན་ཏེ། བརྗོད་པ་དང་གཏམ་ལ་དོན་ཐ་དད་པ
མེད་པ་དེ་རིགས་ཕྱིར་གཏམ་དང་བརྗོད་པ་ཞེས་མི་གཅིག་ཐ་དད་ཙམ་དུ་བསྟན་པ་དག་གིས་ལྷུག་
པའི་རིགས་གཅིག་མཚོན་ནས་བསྟན་པ་ཡིན་ནོ། །
བཞི་བ་ནི།ཅི་ལྷུག་པའི་དབྱེ་བ་གཞན་ཡང་མཐོང་ན་དེ་རྣམས་འདིར་མ་བཤད་པ་ཅི་ཞེ་ན།
ལྷག་མ་བརྗོད་པའི་རིགས་རྣམས་ཀྱང་། །འདི་ཉིད་ནང་དུ་འདུས་པར་འགྱུར། །ཞེས་པས་སྟོན་།
དབྱེ་བ་གཉིས་པོ་འདི་ལས་ལྷག་མ་བརྗོད་པའི་རིགས་རྐྱང་པ་ལ་སོགས་པ་ཇི་སྙེད་ཡོད་པ་རྣམས་
ཀྱང་གཏམ་དང་བརྗོད་པ་ཞེས་པ་འདི་དག་ཉིད་ཀྱི་ནང་དུ་འདུས་པར་འགྱུར་བས་ལོགས་སུ་མ་
352

སྙན་ངག་མེ་ལོང་གི་ཊཱིཀྐ།
བཤད་།།
ལྔ་བ་ནི། བྷ་མ་ཧ་ན་རེ། བརྗོད་པ་ནི་བུ་མོ་འཕྲོག་པ་དང༌། གཡུལ་འགྱེད་པའི་བསྔགས་
པ་དང༌། འདྲེན་པ་དར་བ་རྣམས་དང་ལྡན་ཞིང་། གཏམ་ནི་དེ་དག་དང་མི་ལྡན་པས་དེ་གཉིས་བརྗོད་
དོ་ཞེ་ན། བུ་མོ་འཕྲོག་དང་གཡུལ་དང་ནི། །བསླུ་དང་དར་བ་ལ་སོགས་པ། །སརྒས་བཅིངས་པ་
མཚུངས་པ་ཉིད། །དེ་དག་ཁྱད་བྱེད་ཡོན་ཏན་མིན། །ཞེས་པས་སྟོན་ཏེ། བུ་མོ་འཕྲོག་པ་སྔོན་དུ་འགྲོ་
བའི་གསུམ་ཞེས་ཡོད་པ་ལ་བར་གྱི་ཚིག་སྔོན་དུ་འགྲོ་བ་ཞེས་པ་དེ་ཕྱིས་ནས་བུ་མོ་འཕྲོག་པའི་གཡུལ་
འགྱེད་པ་དང་། བསླུ་བ་ནི་ཕོ་མོ་འཚོག་པའི་དུས་བཏབ་ཀྱང་མ་ཚོགས་པའོ། །དར་བ་རྒྱལ་བོ་དགྲ་
བཅོམ་པ་ལ་སོགས་པའོ །སོགས་པའི་སོགས་ཁོང་ནས་གྲོས་བྱེད་པ་དང༌།ཕོ་ཉ་བགྲོད་པ་དང༌།
དགའ་བའི་དགའ་སྟོན་ལ་སོགས་པ་བཟུང་ངོ་། །ཡོན་ཏན་དེ་རྣམས་ན་སརྒས་བཅིངས་པའི་སྙན་
ངག་ཆེན་པོ་ལ་ཡང་མཚུངས་པ་ཉིད་དུ་ཡོད་པས་གཏམ་ལའང་འཇུག་པ་དགག་ཏུ་མེད་ལ་དེ་རིག་
ཕྱིར་ཡོན་ཏན་སྙན་དངགས་མཁན་གྱི་དགོངས་པས་བྱས་པའི་རྟགས་ཅུང་ཟད་ཡོད་པ་བརྗོད་པ་ཡིན་
ལ་དེ་ལས་གཞན་གཏམ་ཡིན་ནོ་ཞེས་སྨྲ་ན་མི་འཐད་། སྙན་ངག་མཁན་གྱིས་བསམ་བྱས་རྟགས། །
གཞན་དུ་ཡང་ནི་སྐྱོན་མི་འགྱུར། །ཞེས་པར་སྟོན་། སྙན་ངག་མཁན་གྱིས་བསབས་ནས་བྱས་པའི
རྟགས་དེ་འདྲ་དེ་ནི་བརྗོད་པ་ལ་ཡོད་ལ་དེ་ལས་གཞན་དུ་གཏམ་དང་སརྒས་བཅིངས་པ་སོགས་
རྟགས་དེ་འདྲ་ད་ན་
ལའང་མེད་དོ་ཞེས་པའི་སྐྱོན་དུ་མི་འགྱུར་ཏེ། དེ་ཉིད་དོན་གཞན་བཀོད་པའི་རྒྱན་གྱི་སྒྲུབ་པ་ནི། །
འདོད་དོན་སྒྲུབ་ལ་སྒོ་ནི་མཁས་པ་རྣམས་ལ་ཅིས་མི་འགྱུར། །ཞེས་པས་སྟོན་ཏེ། རང་ཉིད་ཀྱི་འདོད་
པའི་དོན་སྒྲུབ་པར་བྱེད་པ་ལ་སྙན་ངག་མཁན་ཐབས་བསམ་སྒོ་རུ་ནི་མཁས་པ་རྣམས་ལ་ཅི་ཡང་རྒྱན་
དུ་མི་འགྱུར་བ་མེད་དེ། དཔེར་ན་སྨན་པ་མཁས་པ་དུག་ཀྱང་སྨན་ཆེན་པོར་འགྱུར་བཞིན་ནོ། །དེ་
སྐད་དུ་སྙན་ངག་མཁན་ལ་ཅི་ཡང་རྒྱན། །མཁས་པས་བཤད་ན་ཅི་ཡང་བདེན། །ལྟོ་འདུན་ཅན་ལ་ཅི་
ཡང་ཟས། །འདོད་ཆེན་ཅན་ལ་ཅི་ཡང་ནོར། །ཞེས་པ་ལྟར་རོ། །ངག་གི་དབང་ཕྱུག་གིས་ནི། འདིའི་
དབྱེ་བའི་སྐབས་སུ་ལོའི་སྒྲ།འདིར་ཡང་སྦྲེལ་བར་བྱའོ།ཞེས་བཤད་པས་གཞན་གཞུང་དུ་འདོད་ལ།
དེའི་ལུགས་བཞིན་དུ་ཡང་ན་འདོར་བྱའོ། །ལུས་གསུམ་པ་ནི།སྤེལ་མ་ཟློས་གར་ལ་སོགས་ཏེ། །དེ་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དག་རྣམས་ནི་གཞན་ན་རྒྱས། །ལྷུག་པ་ཚིགས་བཅད་རང་བཞིན་གང༌། །ཙམ་པུ་ཞེས་པར་མངོན་
པར་བརྗོད།ཅེས་པས་སྟོན་ཏེ། སྤེལ་མ་ནི་ཟློས་གར་ལ་སོགས་པ་ཡིན་ཏེ། དེ་ཡང་ཚིགས་བཅད་
དང་ལྷུག་པ་བསྲེས་པ་རང་བཞིན་གྱི་སྐད་ལ་སོགས་པ་སྐད་རིགས་ཆེན་པོ་བཞི་ལ་བརྟེན་པ་ཀླུ་ཀུན་
ཏུ་དགའ་བའི་ཟློས་གར་ལྟ་བུའོ། །སོགས་ཁོང་ནས་མང་དུ་བསྟན་།།ཅི་ཟློས་གར་གྱི་བསྟན་བཅོས་
ནི་གང་ཞེ་ན། དེ་དག་རྣམས་ཀྱི་དབྱེ་བ་ནི་བསྟན་བཅོས་འདི་ལས་གཞན་བྷ་ར་ཏ་དང༌། ཀོ་ཧ་ལ་
སོགས་པའི་ཟློས་གར་གྱི་བསྟན་བཅོས་རྣམས་སུ་རྒྱས་པར་བསྟན་ཡོད་པས་དེར་ཤེས་པར་བྱེད་
དགོས་སོ། །སྤེལ་མའི་ངོ་བོ་ནི་གང་ཞེ་ན།ལྷུག་པའམ་ཚིགས་བཅད་རང་བཞིན་གང་སྟེ་དེ་འདྲ་སྤེལ་
བ་སྐྱེས་པའི་རབས་ལྟ་བུའོ། །མིང་ཅི་ཞེ་ན།ཙམ་པུ་ཞེས་པར་མངོན་པར་བརྗོད་དོ། །
གཉིས་ལ་སྐད་རིགས་ཀྱི་དབྱེ་བས་བཞིར་བཤད་པ་ལ་གསུམ། མདོར་བསྟན། རྒྱས་
བཤད། མཇུག་བསྡུ་བ་གཅིག་། །དང་པོ་ནི། ངག་གི་རང་བཞིན་དེ་དག་ཀྱང་། །ལེགས་སྦྱར་དེ་
རང་བཞིན་རང་བཞིན་དང༌། །ཟུར་ཆག་འདྲེས་མ་ཞེས་པ་སྟེ། རྣམ་པ་བཞི་རུ་མཁས་པ་ཞེས་པས་
སྟོན་ཏེ། སྙན་ངག་གི་རང་བཞིན་ལུས་གསུམ་དེ་དག་གང་སྟེ་རེ་རེ་ཡང་ལེགས་སྦྱར་འབའ་ཞིག་
པ་དང༌། དེ་བཞིན་དུ་རང་བཞིན་མྱི་སྐད་འབའ་ཞིག་དང་། ཟུར་ཆག་འབའ་ཞིག་པ་དང༌། འདྲེས་མ་
ཞེས་པ་ནི་རྣམས་སྤྲས་པ་སྟེ་རྣམ་པ་བཞི་རུ་མཁས་པ་ཡིད་དེས་པའི་སློབ་དཔོན་ར་མ་ཤརྨ་ལ་སོགས་པ་
རྣམས་ཀྱིས་གསུངས་སོ།།ཤ་ཟའི་སྐད་འབའ་ཞིག་པས་བྱས་པ་ནི་སྐབས་འདིར་མ་བརྗོད་། །
གཉིས་པ་ལ་ལེགས་སྦྱར་དང་རང་བཞིན་དང་ཟུར་ཆག་པ་གསུམ་ལས་དང་པོ་ནི། ལེགས་
སྦྱར་ཞེས་པ་ལྷ་ཡི་དེ། །སྐད་དུ་དྲང་སྲོང་ཆེན་པོས་གསུངས། །ཞེས་པས་སྟོན་།ལེགས་སྦྱར་ཞེས་པ་
སཾ་སྐྲྀ་ཏའི་ལྷ་སྐད་དྲང་སྲོང་ཆེན་པོ་བཅོམ་ལྡན་འདས་ཐུབ་པ་དང༌།དྲང་སྲོང་རྒྱས་པས་གསུངས་སོ། །
ལེགས་སྦྱར་ནི་འཕགས་པའི་སྐད་ཡིན་ལ་ལྷ་རྣམས་དེའི་སྐད་དུ་སྨྲ་སྟེ།ཨ་བྷ་ཡས་དགོངས་སུ་རྒྱན་དུ།
ལྷ་ཐམས་ཅད་འཕགས་པའི་སྐད་དུ་སྨྲའོ་ཞེས་གསུངས་ལ།དྲང་སྲོང་ཆེན་པོ་ནི་བཅོམ་ལྡན་འདས་ཀྱི་
མིང་གི་རྣམ་གྲངས་ཡིན་ཏེ།རྒྱུད་བླ་མར།ཀུན་ཏུ་བཟང་པོ་དཔེ་མེད་དྲང་སྲོང་ཆེ། །ཞེས་པ་དང༌། དེ་
ཡང་དྲང་སྲོང་བཀའ་བཞིན་སྤྱི་བོས་བླང་དང༌། །ཞེས་གསུངས་། །གཉིས་པ་ནི། དེ་སྐྱེས་དེ་
354

སྙན་ངག་མེ་ལོང་གི་ཊཱིཀྐ།
མཚུངས་ཡུན་ཞེས རང་བཞིན་རིམ་པ་དུ་མ་དག །ཡུལ་འཁོར་ཆེན་པོ་ལ་བརྟེན་སྐད། ལེགས་
བཤད་རིན་ཆེན་དག་གི་མཚོ། །སེ་རུས་བཅིངས་སོགས་རང་བཞིན་གདའ།། རང་བཞིན་མཆོག་ཏུ་
གྱུར་པ་རིག །ཅེས་པས་སྟོན་ཏེ། རང་བཞིན་གྱི་སྐད་ལ་ཡང་རིམ་པའི་ཆ་དུ་མ་དག་ཡོད་དེ་ལེགས་
སྦྱར་དེ་ལ་སྐྱེས་པ་ནི་ལེགས་སྦྱར་དེ་དང་ཆ་མཚུངས་པ་སྟེ་འདྲ་བའི་ཡུན་ཡིན་ནོ། །ཞེས་བསྟན་ལ།དེ་
ཡང་ཡུལ་གང་དང་གང་གི་སྐད་ཡིན།ཡོན་ཏན་ཅི་ཞིག་དང་ལྡན་ཞེ་ན། རང་བཞིན་གྱི་སྐད་དེ་ཡང་
ཡུལ་འཁོར་ཆེན་པོ་བཟོ་གནས་བཞིར་ལ་སོགས་ཚང་པར་ཡོད་པའི་ཡུལ་དེ་ལ་བརྟེན་པའི་སྐད་དུ་
འདོད་ལ།དེ་ཡང་ལེགས་བཤད་རིན་པོ་ཆེ་དུ་མ་དག་འབྱུང་བའི་མཚོ་ཡིན་ལ དེ་ནི་སེ་རུས་ཏེ་ལེའུ་
བཅིངས་པ་དང་སོགས་པ་སྐབས་དང་བསྡུ་བ་ལ་སོགས་པས་མཚམས་བཅད་པའི་རང་བཞིན་གང་
ཡིན་པའི་རང་བཞིན་གྱི་སྐད་ནི སྐད་མཆོག་ཏུ་གྱུར་པར་མཁས་པ་རྣམས་ཀྱིས་རིག་པར་བྱའོ །
ཡུལ་འཁོར་ཆེན་པོ་གང་དང་གང་ཞེ་ན།སོ་སོར་སེ་ན་གོ་ཌ་དང༌།།ལ་ཌ་གཞན་ཡང་དེ་འདྲའི་སྐད།།
རང་བཞིན་ཉིད་ཅེས་བྱ་བ་ཡིས།ཐ་སྙད་རྣམས་ལ་ཉེ་བར་འགྱུར། ཞེས་པས་སྟོན་ཏེ། སོ་སོར་སེ་ན་
ཞེས་བྱ་བའི་ཡུལ་དང་གོ་ཌ་བ་ཞེས་བྱ་བའི་ཡུལ་དང༌། ལ་ཌ་བ་ཞེས་བྱ་བའི་ཡུལ་དང་། གཞན་ཡང་
དེ་འདྲ་བ་ཀན་དྷ་ཀ་ཞེས་བྱ་བའི་ཡུལ་དང༌། པྲ་ཐ་མ་ཞེས་བྱ་བའི་ཡུལ་དང༌། པཉྩ་ལི་ཞེས་བྱ་བའི
ཡུལ་དང་།མཉན་ཡོད་དང་གནས་བཅས་དང༌།ཙམ་པ་ཀ་དང་ཝཱ་རཱ་ཎ་སཱི་དང་།ཡངས་པ་ཅན་དང༌།
རྒྱལ་པོའི་ཁབ་ཞེས་བྱ་བ་མ་ག་དྷ་བའི་ཡུལ་དེ་རྣམས་ཀྱི་མིའི་རང་སྐད་དེ་སྐད་རིགས་བཞིའི་ནང་ནས་
རང་བཞིན་གྱི་སྐད་ཡིན་ཞེས་བྱ་བའི་ཐ་སྙད་འཇིག་རྟེན་པ་རྣམས་ལ་ཉེར་འགྱུར་ཏེ་ཉེ་བར་གྲགས་སོ་
ཞེས་པའོ །གསུམ་པ་ལ། སྙན་ངག་ལ་གྲགས་པ་དང༌། བསྟན་བཅོས་ལ་གྲགས་པ་གཉིས་ལས།
དང་པོ་ནི། བ་གླང་རྫི་ལ་སོགས་པའི་ཚིག །སྙན་ངག་ལ་ཟུར་ཆག་ཅེས་གནས། །ཞེས་པས་སྟོན་ཏེ།
བ་ལང་རྫི་ལ་སོགས་པ་བླུན་པོ་རྣམས་ཀྱི་བླུན་ཚིག་ལ་ནི་སྙན་ངག་གི་སྐབས་ལ་ཟུར་ཆག་ཅེས་རྣམ་
པར་བཞག་གོ། །
གཉིས་པ་། བསྟན་བཅོས་རྣམས་ལ་ལེགས་སྦྱར་ལས །གཞན་པ་ཟུར་ཆག་ཉིད་དུ་
བརྗོད། །ཅེས་པས་སྟོན་ཏེ། སྒྲའི་བསྟན་བཅོས་ཀ་ལ་པ་དང་ཙནྡྲ་པ་ལ་སོགས་པ་རྣམས་ལ་ལེགས་
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སྦྱར་ལས་གཞན་པའི་སྐད་ཀུན་ལ་ཟུར་ཆག་གི་སྐད་ཉིད་དུ་བརྗོད་། །གསུམ་པ་ལ་སྐད་རིགས་སོ་
སོས་བསྡུས་ཚུལ་དང༌། ཐུན་མོང་དུ་བསྡུས་ཚུལ་ལོ། །དང་པོ་ནི། ལེགས་སྦྱར་སརྒས་བཅིངས་ལ་
སོགས། ། རང་བཞིན་ཀནྡྷ་ཀ་སོགས་དང༌། །ཟུར་ཆག་ཨོ་ས་ར་སོགས་ཏེ། །ཟློས་གར་ལ་སོགས་
འདྲེས་པའོ །ཞེས་པས་སྟོན་ཏེ། ལེགས་སྦྱར་གྱི་སྐད་འབའ་ཞིག་པས་བྱས་པའི་བསྟན་བཅོས་སརྒ་
སྟེ་ལེའུ་དང་སྡེབ་སྦྱོར་གྱིས་བཅིངས་པ་ལ་སོགས་མང་དུ་ཡོད་ལ། རང་བཞིན་གྱི་སྐད་འབའ་ཞིག་
པས་བྱས་པའི་བསྟན་བཅོས་ནི་ཀནྡྷ་ཀ་དང་སོགས་པ་ག་ཐ། ལ་སོགས་པ་དང༌། ཟུར་ཆག་གི་སྐད་
འབའ་ཞིག་པས་བྱས་པའི་བསྟན་བཅོས་ས་ར་སོགས་དང༌།པ་ག་ཐ་ལ་སོགས་པ་དང༌། འདྲེས་
པའི་སྐད་ཀྱི་བྱས་པ་ནི་ཟློས་གར་དང་བྷ་ན་ཀ་ལ་སོགས་པའོ། །
གཉིས་པ་ལ། འདྲེས་པ་དང་ལེགས་སྦྱར་གྱི་སྐད་གྱིས་བཅིངས་པ་དང་། རང་བཞིན་དང་
འབྱུང་པོའི་སྐད་ཀྱིས་བཅིངས་པ་ལ་གཉིས་ལས།དང་པོ་ནི།གཏམ་སོགས་སྐད་ནི་ཐམས་ཅད་དང་། །
ལེགས་སྦྱར་གྱིས་ཀྱང་བཅིངས་པ་། །ཞེས་པས་སྟོན་ཏེ། ལྷུག་པའི་རིགས་གཏམ་དང་བརྗོད་པ་
དང་སོགས་པ་བསྡུས་པ་ཚིགས་སུ་བཅད་པའི་རིགས་རྣམས་སྐད་རིགས་བཞི་བོ་ཐམས་ཅད་འདུས་
ནས་བསྟན་པ་འདྲེས་པའི་སྐད་དང༌། ལེགས་སྦྱར་གྱི་སྐད་ཀྱིས་ཀྱང་བཅིངས་པའི་བསྟན་བཅོས་མང་
དུ་ཡོད་དོ། །གཉིས་པ་ནི། རྨད་བྱུང་དོན་ཅན་རྒྱ་ཆེའི་གཏམ །འབྱུང་པོའི་སྐད་ཀྱི་རང་བཞིན་
བྱུང་དན་ཅནགྱ
བརྗོད། །ཅེས་པས་སྟོན་ཏེ། སྔོན་མེད་པ་རྨད་བྱུང་བའི་དོན་སྟོན་པ་ཅན་རྒྱ་ཆེན་ཞེས་བྱ་བའི་གཏམ་
རྒྱུད་དང༌། རིན་ཆེན་རབ་སྣང་ཞེས་བྱ་བའི་གཏམ་ཡང་འབྱུང་པོའི་སྐད་དང་རང་བཞིན་གྱི་སྐད་ཀྱིས་
བརྗོད་ཅིང་བརྩམས་པ་ཡོད་དོ།།
སྦྱོར་ཚུལ་གྱིས་ལུས་གཉིས་སུ་བསྟན་པ་ནི། སྒེག་དང་རོལ་དང་སྟབས་ལ་སོགས། །ལྟ་
བའི་དོན་ཡིན་ཅིག་ཤོས་ཀྱང་། །མཉན་པར་བྱ་བའི་ཉིད་ཅེས་པ། །འདི་ཡང་ལུགས་གཉིས་དག་ཏུ་
བརྗོད། །ཅེས་པས་སྟོན་ཏེ། སྒེག་པ་དང་རོལ་པའི་ཉམས་གཙོ་བོར་གྱུར་པ་ལུས་ཀྱི་འདུག་སྟངས་
དང༌། ལག་པ་དང་རྐང་པའི་གར་སྟབས་ལ་སོགས་པ་གར་གྱི་ཚུལ་རྟོགས་པར་བྱེད་པའི་སྙན་ངག་ནི་
མིག་གིས་ལྟ་བ་དོན་གཙོ་བོར་སྟོན་པའི་སྙན་ངག་གི་བསྟན་བཅོས་རྣམས་ཡིན་ནོ། །དེ་ལས་ཅིག་
356

སྙན་ངག་མེ་ལོང་གི་ཊཱི།
ཤོས་རྣ་བར་སྙན་པའི་རོ་ཉམས་གདངས་གཙོ་བོར་སྟོན་པ་སརྒས་བཅིངས་པ་སོགས་ཀྱང་མཉན
པར་བྱ་བ་ཉིད་ཅེས་བྱ་བ་ཡིན་ལ།འདི་ཡང་སྟེ་འདི་དག་ལྟ་བ་དང་མཉན་པར་བྱ་བའི་ལུས་ཏེ་ལུགས་
གཉིས་དག་ཏུ་སྙན་ངག་མཁན་མཁས་པས་བརྗོད་། །ཡང་ན་ལུགས་གཉིས་དག་ཏུ་བརྗོད་ཅེས་པ་
ནི་ལྷོ་ཕྱོགས་པ་དང་ཤར་ཕྱོགས་པའི་སྙན་ངག་མཁན་གྱི་ལུགས་ཐ་དད་པ་གཉིས་སུ་བརྗོད་ཅེས་པའོ །
རྒྱན་གྱི་སྔོན་ལ་ལུས་གཅིག་ཆད་པ་ནི།ལུས་རྒྱན་རྣམས་འདེབས་པར་བྱེད་པའི་བཞི་ཡིན་པས་སོ། །
གཉིས་པ་རྒྱན་བཤད་པ་ལ། ཐུན་མོང་མིན་པའི་རྒྱན་དང༌།ཐུན་མོང་གི་རྒྱན་ནོ། །དང་པོ་
ལ་གསུམ། ལམ་དུ་མར་བསྟན། ལྷོ་པ་དང་ཤར་བ་ལམ་དབྱེ། སྙན་ངག་གི་བརྒྱུད་བཤད་པའོ། །
དང་པོ་ནི། ཕན་ཚུན་དབྱེ་བ་ཕྲ་མོ་ཅན། །ཚིག་གི་ལམ་ནི་དུ་མ་ཡོད་། །ཅེས་པས་སྟོན་ཏེ། ལྷོ་ཤར་
གཉིས་ཀ་ཕན་ཚུན་ནང་གསེས་ཀྱི་ཁྱད་པར་རྒྱན་གྱི་དབྱེ་བ་ཐ་དད་པ་ཕྲ་མོ་ཅན་ཚིག་གི་ལམ་སྟེ་
ལུགས་ནི་དུ་མ་ཡོད་མོད་ཀྱི་མ་ལུས་པར་ཡོངས་སུ་རྫོགས་པ་ཚང་པར་ནི་བརྗོད་པར་མི་ནུས་སོ། །
གཉིས་པ་ལ།མདོར་བསྟན།རྒྱས་བཤད།དོན་བསྡུས་པའོ། །དང་པོ་ལ་བརྗོད་པར་དམ་
བཅའ་བ་དང༌། བརྗོད་པའི་ངོ་བོ་སོ་གཉིས་ལས། དང་པོ་ནི། དེ་ལ་བེ་དརྦྷ་དང་ནི། །གོ་ཌའི་ཁྱད་
པར་གསལ་བར་བརྗོད། །ཅེས་པས་སྟོན་ཏེ། ལྷོ་ཤར་གྱི་རྒྱན་གྱི་ལུགས་དེ་ལ་ཕྲ་མོར་དབྱེ་ན་མང་དུ་
ཡོད་ནའང་བེ་དརྦྷ་དང་གོ་ཌ་བའི་བར་ཁྱད་པར་ཀྱི་རྒྱན་གྱི་ཁྱད་པར་གཙོ་ཆེ་བ་རྣམས་གསལ་བར་
བརྗོད་པར་བྱའོ། །
གཉིས་པ་ནི། སྦྱར་བ་རབ་དང་མཉམ་ཉིད་དང༌། །སྙན་དང་ཤིན་ཏུ་གཞོན་པ་དང་། །དོན་
གསལ་བ་དང་རྒྱ་ཆེ་དང་། །བརྗིད་དང་མཛེས་དང་ཏིང་འཛིན་ནི། །ཡོན་ཏན་འདི་བཅུ་བེ་དརྦྷའི། །
ལམ་གྱི་སྲོག་ཏུ་བཤད་པ་ཡིན། །འདི་དག་པས་འདིར་མ་བཀྲོལ་ལོ། །རྒྱས་པར་བཤད་པ་ལ་བཅུ་
ལས། དང་པོ་སྦྱར་བ་ལ་གསུམ་ལས་ཚིགས་བཅད། ལྡོག་ཟླ་དཔེར་བརྗོད་པའོ །དང་པོ་ནི། སྦྱར་
བ་སོགས་ཆུང་ཡི་གེ་མཆོག །ལྷོད་པ་ཉིད་ཀྱི་མ་རེག་པའོ། །ཞེས་པས་སྟོན་ཏེ།སྦྱར་བའི་མཚན་ཉིད་
སྙན་ངག་གི་ཀུན་ལ་སྦྱར།སྲོག་ཆུང་གི་ཡི་གེ་མཆོག་ཏུ་གྱུར་པ་ལས།ལྷོད་པའི་ཡི་གེ་ཉིད་ཀྱིས་མ་
རེག་པ་སྟེ་སྲོག་ཆུང་འབའ་ཞིག་པ་མ་ཡིན་པའོ །སྲོག་ཆུང་བ་ནི་བརྗོད་པའི་རླུང་ཤུགས་ཆུང་བའོ། །
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དེ་ཡང་ཡི་གེའི་མདོར། དང་པོ་དང་གསུམ་པ་དང༌། ལྔ་བ་རྣམས་དང་མཐར་གནས་རྣམས་ནི་སྲོག་
ཆུང་བ་རྣམས་སོ། །ཞེས་བཤད་དོ། །དེ་རྣམས་གང་ཞེ་ན། ཀ་ཙ་ཊ་ས། ག་ཛ་ཌ་ད་བ། ང་ཉ་ཎ་ན་མ
ཡ་ར་ལ་ཝ། བཅུ་དགུ་པོ་འདི་དག་རྣམས་ཡིན་ནོ། །དེ་ལས་གཞན་པའི་གསལ་བྱེད་ཀྱི་ཡི་གེ་རྣམས་
སྲོག་ཆེན་པོ་སྟེ་རླུང་ཤུགས་ཆེ་བར་བའོ། །ལྷོད་པ་ནི་སྲོག་ཆུང་བའི་ཡི་གེ་འབའ་ཞིག་པར་
མངོན་ནོ། །གཉིས་པ་ནི། ལྷོད་པ་མཱ་ཏི་ཡཱ་ལ། ལོ་ལཱ་ལི་ཀ་ལི་ལ་བཞིན། །གོ་ཌཱའི་རྗེས་ཁྲིད་བློས་དེ་
འདོད། །ཅེས་པས་སྟོན་།ལྷོད་པ་འདི་ནི་ཤར་ཕྱོགས་གོ་ཌ་པའི་སློབ་དཔོན་རྣམས་ལ་ཡི་གེ་སྐོར་
བའི་རྗེས་ཁྲིད་ཡིན་ནོ་སྙམ་པའི་བློས་ལྷོད་པའི་སྦྱར་བ་དེ་འདྲ་བ་འདོད་། །དེ་ཡང་མཱ་ལ་ཏི་ནི་ཛ་
ཏིའི་མེ་ཏོག་མ་ལ་ནི་ཕྲེང་བའོ། །ལོ་ལཱ་ནི་སྲེད་པའོ། །ཨ་ལི་ཀ་ནི་བུང་བའོ། །སྐབས་འདིར་ལོ་ལའི་
ལ་ལས་ཕྲལ ཨ་ལི་ཀའི་ཨ་དང་མཚམས་སྦྱར་བས ཨ་སྔ་མ་རིང་པོར་འགྱུར་ཞིང་ཨ་ཕྱི་མ་ཕྱིས་
ནས་ཨཱ་དེ་ཉིད་ལོ་ལའི་དང་སྲོག་ཏུ་སྦྱར་བས་ལོ་ལཱ་ལི་ཀ་ཞེས་པ་འབྱུང་། །ལི་ལཱ་ནི་འགོད་པའི
འཁོར་བའོ། །བོད་སྐད་ལ་ནི།ལྷོད་པ་ཛ་ཏིའི་མེ་ཏོག་ཕྲེང༌། །སྲེད་པས་བྱུང་བ་འཁོར་བ་འདྲ །
ཞེས་པའོ།།
གསུམ་པ་ནི། མ་ལ་ཏི་ད་མ། ལམ་གྷི་ཏམ་བྷྲ་མ་རེ་རེ། །ཞེས་དང༌།བེ་དཀྷ་ཡིས་སྦྱོར་ལྕི་
བྱེད། །ཅེས་པས་སྟོན་ཏེ།མ་ལ་ཏི་ནི་ཛཱི་ཏིའི་མེ་ཏོག་གོ། །དཱ་མ་ནི་ཕྲེང་བའོ །ལམ་གྷི་ཏམ་ནི་འཁོར་
བ་ལྷིང་བའོ། །བྷྲ་མ་རེ་རེནི་བུང་བ་རྣམས་ཀྱི་ཞེས་པའོ། །བོད་སྐད་དུ་བསྒྲིགས་ན། དེ་འདོད་ཛ་
ཏིའི་མེ་ཏོག་ཕྲེང༌། །བུང་བ་རྣམས་ནི་འཁོར་ཞིང་ལྡིང༌། །ཞེས་པའོ། །འདི་ནི་ལྷོ་ཕྱོགས་བེ་དརྦྷའི
མཁས་པ་རྣམས་ཀྱིས་ཚིག་གི་སྦྱོར་བ། གྷ་དང་བྷ་སོགས་སྲོག་ཆེན་གྱི་ཡི་གེ་ཡོད་པས་ལྕི་བར་བྱེད་པ་
ཡིན་། །དེས་ན་བེ་དརྦྷ་ནི་སྲོག་ཆེན་གྱི་ཡི་གེའང་ཅུང་ཞིག་འདོད་པས་ལྕི་བ་དང་སྒྲིམ་པ་འདོད་ལ།
གོ་ཌཱ་བ་ནི་དེ་ལས་ལྡོག་པའོ །
རབ་ཏུ་དར་བ་ལ་གཉིས། དངོས་ལྷོད་པའི་ལུགས།ཟློག་པ་ཤར་བའི་ལུགས་སོ། །དང་པོ་
ལ་གཉིས་ལས་ཚིགས་བཅད་ནི། །རབ་དང་ལྡན་པ་གྲགས་དོན་ཅན། །ཞེས་པས་སྟོན་ཏེ། རབ་ཏུ་
དང་བ་ལྡན་པའི་མཚན་ཉིད་ནི། གང་གིས་འདྲེན་ནས། འཇིག་རྟེན་ན་ཤིན་ཏུ་གྲགས་ཤིང་གོ་སླ་བའི་
358

སྙན་ངག་མེ་ལོང་གི་ཊཱིཀྐ
དོན་བརྗོད་པ་ཅན་ནོ། །གཉིས་པ་དཔེར་བརྗོད་ནི། ཟླ་བའི་མཚན་མ་ཨུཏྤལ་གྱི། །འོད་ཀྱི་མཛེས་པ་
རྒྱས་ཞེས་པ། །རྟོགས་པའི་བསྐལ་བཟང་ལྡན་པའི་ཚིག །ཅེས་པས་སྟོན་ཏེ། དཔེར་ན་ཟླ་བའི་ངོས་
ལ་བཀྲ་བའི་རི་བོང་གི་གཟུགས་ཀྱི་མཚན་མ་སྟེ སྔོན་ར་རི་ནི་ཨུཏྤལ་སྔོན་པོའི་འོད་ཀྱིས་མཛེས་
པའི་དཔལ་ཕུན་སུམ་ཚོགས་པ་རྒྱས་པར་བྱེད་ཅེས་པ་དེ་ལྟ་བུའི་ཚིག་སྦྱོར་དེ་ནི་དེ་མ་ཐག་ཏུ་དོན་
རྟོགས་སླ་བའི་བསྐལ་བ་བཟང་པོ་དང་ལྡན་པའི་ཚིག་ཡིན་པས་བེ་དཎྷས་འདོད་ཀྱི་གོ་ཌ་བས་མི་
འདོད་། །
གཉིས་པ་ལ་གཉིས་ལས དང་པོ་མཚན་ཉིད་ནི།ངེས་ཚིག་ཡོད་ཕྱིར་གོ་ཌ་བ། །ཤིན་ཏུ་
གྲགས་པ་ཡིན་ཡང་འདོད།ཅེས་པས་སྟོན་ཏེ། འཇིག་རྟེན་ན་ཤིན་ཏུ་གྲགས་པ་མིན་པས་གོ་དཀའ་
ཡང་ངེས་ཚིག་གི་བཤད་པ་བྱར་ཡོད་ཕྱིར་ན་ཤར་ཕྱོགས་གོ་ཌཱ་བ་དག་རབ་ཏུ་དང་བའི་མཚན་ཉིད་
འདོད་། །
གཉིས་པ་དཔེར་བརྗོད་ནི། ཤིན་ཏུ་དཀའ་མིན་ཆུ་ལ་སྐྱེས། །དེ་འདྲས་མཚན་པ་འོད་
དཀར་བཞིན། །ཞེས་པས་བསྟན་ཏེ་དཔེར་ན་ཤིན་ཏུ་དཀར་པོ་མིན་པའི་ཨུཏྤལ་སྔོན་པོ་ཆུ་སྐྱེས་པ་དེ་
འདྲའི་འོད་ཀྱིས་མཚན་པའི་རི་བོང་གི་གཟུགས་ར་རི་དང་ལྡན་པ་ནི་འོད་དཀར་ཅན་ཟླ་བ་ཡིན་ནོ་
ཞེས་པ་བཞིན།འདིར་ཨུཏྤལ་སྔོན་པོ་ལ་དཀར་མིན་དང་ཆུ་ལ་སྐྱེས་ཀྱི་སྒྲ་བཤད་དུ་རུང༌།ཆུ་སྐྱེས་ཀྱི་
སྒྲས་ཨུཏྤལ་ལ་གོ་ཡི་ཤིན་ཏུ་གྲགས་པ་ནི་མིན་ནོ། །
གསུམ་པ་མཉམ་ཉིད་ཀྱི་ཡོན་ཏན་ལ་གསུམ།ཚིགས་བཅད།སྦྱོར་བ་གསུམ་གྱི་ངོ་བོ་ཟློག་
ཟླ་བཤད་པའོ། །དང་པོ་ནི། མཉམ་པར་སྦྱོར་བ་མི་མཉམ་བྲལ། །ཞེས་པས་སྟོན་ཏེ། མཉམ་པའི་
མཚན་ཉིད་རྐང་བ་རྣམས་ཀྱི་ཐོག་མཐའ་བར་གསུམ་དུ་སྦྱོར་བ་མི་མཉམ་པ་དང་བྲལ་བ་ཞེས་པའོ །
གཉིས་པ་ནི། དེ་ནི་འཇམ་རྩུབ་བར་མ་སྟེ། །སྦྱོར་བ་འཇམ་རྩུབ་བར་མ་ཡི། །ཡི་གེ་བཀོད་པའི་སྐྱེ་
གནས་ཅན། །ཞེས་པས་སྟོན་ཏེ།མཉམ་པའི་སྦྱོར་བ་དེ་ནི་འཇམ་པ་དང་རྩུབ་པ་དང་བར་མ་དང་རྣམ་
པ་གསུམ་སྟེ། དེ་ལ་སྦྱོར་བ་འཇམ་པ་ནི་ཆུང་བར་ཐོས་པའི་ཡི་གེ་ཀ་ཙ་ཌ་ཏ་པ་ལ་སོགས་པ་འཇམ་
ཞིང་མཉེན་བརྗོད་བྱ་བ་ཤིན་ཏུ་གཞོན་པ་ལྟ་བུ་དང་།རྩུབ་པ་ཆེན་པོར་ཐོས་པ་གྷ་ཛྷ་དྷ་བྷ་ལ་སོགས་
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
པ་ཆགས་ཆེན་གྱིས་བརྗོད་པར་བྱ་བ་ཤིན་ཏུ་གཞོན་པ་ལས་ཟློག་པ་དང༌།བར་མ་ནི་རན་པར་ཐོས་པ་
སྟེ་འཇམ་རྩུབ་ཀྱི་ཡི་གེ་བསྲེས་པ་རན་པར་ཐོས་པའོ། །དེ་ལ་གསུམ་ཡང་ཡི་གེ་འཇམ་རྩུབ་བར་མར་
བཀོད་པ་ལ་སྐྱེས་པའི་སྦྱོར་བ་ཅན་ནོ །དེ་རེ་རེ་ལ་ཡང་ཆུང་འབྲིང་ཆེ་གསུམ་གྱི་བྱེ་བྲག་གིས་གསུམ་
གསུམ་དུ་འགྱུར་རོ། །
གསུམ་པ་ལ་གསུམ། ཚིགས་བཅད་ཕྱེད་མི་མཉམ་པ་རྐང་བ་གཅིག་མི་མཉམ་པ།དེ་དག་
ཤར་བའི་ལུགས་སུ་བསྟན་པའོ། །དང་པོ་ནི། ཁུ་བྱུག་ཅ་ཅོ་སྒྲོགས་བྱེད་ཅིང་། །ཉར་མ་རབ་འཐོར་
དང་ཞིང་དང༌། །ཆུ་རྒྱུན་ཆུ་ཐིགས་ཀྱིས་བྲན་པའི། །མ་ལ་ཡ་རླུང་བདག་ལ་འོང༌། །ཞེས་པས་སྟོན་ཏེ།
དཔྱིད་ཁའི་དུས་སུ་ཤིང་ནེ་ཙུ་ལའི་དེ་བཞིན་འཁོད་པའི་ཁུ་བྱུག་རྣམས་ཤིན་ཏུ་བསིལ་བའི་རླུང་དྲག་ཏུ་
ལངས་པ་མཐོང་བས་རབ་ཏུ་དགའ་བའི་ཅ་ཅོ་སྙན་པ་སྒྲོགས་པར་བྱེད་ཅིང་ཉར་མ་སྟེ་སྙེར་མའམ་
ཆུའི་ཟེགས་མ་རབ་ཏུ་འཐོར་ལ་ཤིན་ཏུ་དྭངས་བའི་ཆུ་རྒྱུན་འབབ་པའི་ཆུ་ཐིགས་ཤིན་ཏུ་བསིལ་བས་
བྲན་པའི་ལྷོ་ཕྱོགས་རི་བོ་མ་ལ་ཡའི་ཙནྡན་ནགས་ཀློང་ཤིན་ཏུ་བསིལ་བ་དང་ལྡན་པ་འདི་ནི་བདག་
ལ་དགའ་བ་དང་བདེ་བ་སྟེར་བའི་ཆེད་དུ་འོང་། །ཞེས་པའོ། །འདི་ལེགས་སྦྱར་གྱི་སྐད་ལ་ཕྱེད་སྔ་
མ་སྦྱར་བ་འཇམ་པར་ཡོད་ལ།ཕྱེད་མ་ཕྱི་མ་སྦྱོར་བ་རྩུབ་པར་ཡོད་པས་སྦྱོར་བ་མི་མཉམ་པའོ །
གཉིས་པ་ནི། ཙནྡན་གྱིས་བསྒོས་དྲི་ལྡང་ཞིང༌། །འཇམ་པ་མ་ལཱ་ཡ་ཡི་རླུང༌། །བདག་གི་
།བདག
གཏན་གྲོགས་དགའ་མ་ནི། །མཆོག་གི་ཁ་ཡི་རླུང་དང་འགྲན། །ཞེས་པས་སྟོན་ཏེ ཤིན་ཏུ་བསིལ་
བའི་དྲི་ཙནྡན་གྱིས་བསྒོས་པའི་དྲི་ངད་བཟང་པོ་ལྡང་ཞིང་འཇམ་པ་སྟེ་དལ་བུས་རྒྱུ་བའི་ལྷོ་ཕྱོགས་མ་
ལ་ཡའི་རླུང་བདག་གིས་ལུས་ལ་ཕོག་པས་ལུས་སེམས་རང་བཞིན་དུ་གནས་པའི་བརྟན་པ་རང་
དབང་མེད་དུ་འགོག་ཅིང་ཆགས་པས་མྱོས་པར་བྱེད་པ་དེ་ནི་དགའ་མ་སྟེ་མཛེས་མ་མཆོག་གི་ཁའི་
རླུང་མི་ཤིའི་དྲི་བྲོ་བ་དང་ལྡན་པ་ལས་དྲན་པ་འདྲ་སྟེ། ཡོན་ཏན་གྱི་ཁྱད་པར་དྲི་བཟང་བ་དང་།དལ་བུས་
རྒྱུ་བ་དང་ལྡན་ལ། བྱ་བའི་ཁྱད་པར་བདག་གི་སེམས་བརྟན་པ་འགོག་པར་ཆོས་མཚུངས་པས་། །
འདི་རྐང་བ་གསུམ་པ་ལེགས་སྦྱར་གྱི་སྐད་ལ་རྩུབ་པར་ཡོད་ཅིང་གཞན་བར་མར་ཡོད་པས་ན་མི་
མཉམ་པའོ། །སློབ་དཔོན་ངག་གི་དབང་ཕྱུག་གིས་ན་ཕྱེད་སྔ་མ་འཇམ་པ། ཕྱེད་ཕྱི་མ་བསྲེས་པའོ་ཞེས་
360

སྙན་ངག་མེ་ལོང་གི་ཊཱི།
འཆད།པཎྜི་ཏ་ཁ་ཅིགརྐང་བ་གཅིག་རིགས་མི་མཐུན་པ་དེ་མཉམ་པ་མིན་ནོ།།ཞེས་འཆད་དོ། །
གསུམ་པ་ནི། ཞེས་པ་མི་མཉམ་མ་གཏོགས་པར། །དོན་དང་རྒྱན་གྱི་ཚོགས་དག་ལ། །
ལྟོས་ནས་ཤར་ཕྱོགས་པ་དག་ལ། །སྙན་ངག་ལམ་འདི་བྱུང་བར་གྱུར། །ཞེས་པ་མི་མཉམ་པའི་སྦྱོར་
བ་བཤད་མ་ཐག་པ་འདི་དག་ལ་ཚིག་སྦྱོར་ཉམས་པའི་སྐྱོན་དུ་གོ་ཌཱ་བས་མ་རྟོགས་མ་བསམ་པར་
དོན་དང་རྒྱན་གྱི་ཚོགས་ཕུན་སུམ་ཚོགས་པ་དག་ལ་བསམས་ཤིང་ལྟོས་ནས་ཤར་ཕྱོགས་གོ་ཌཱ་པ་དག་
ལ་སྙན་ངག་ལམ་འདི་བྱུང་བར་གྱུར་ཏེ་འདི་འདོད་ལ་ལྷོ་ཕྱོགས་པས་ནི་མི་འདོད་། །དེས་ན་མི་
མཉམ་པའི་མཚན་ཉིད་ནི།གང་ཞིག་གི་སྦྱོར་བ་མི་མཉམ་ཡང་དོན་དང་རྒྱན་ཕུན་སུམ་ཚོགས་པའོ།།
བཞི་བ་སྙན་ངག་པའི་ཡོན་ཏན་ལ་གསུམ། མདོར་བསྟན་རྒྱས་བཤད་དོན་བསྡུ་བའོ །
དང་པོ་ནི། སྙན་པ་ཉམས་ལྡན་ཚིག་དང་ནི། །དངོས་པོ་ལ་ཡང་ཉམས་གནས་པ །སྦྲང་རྩི་སྤྱོད་པ་
སྦྲང་རྩིས་བཞིན།།གང་གིས་བློ་ལྡན་དགའ་བྱེད་པའོ། །ཞེས་པས་སྟོན་ཏེ།སྙན་པའི་མཚན་ཉིད་གང་
གི་ཚིག་དོན་གཉིས་ཀ་ལ་ཉམས་ཕུན་སུམ་ཚོགས་པ་ལྡན་པར་ཡོད་པ་སྟེ། དེ་ཡང་ཚིག་དང་དོན་གྱི་
དངོས་པོ་ལ་ཡང་ཉམས་གནས་པས་དགའ་བ་བསྐྱེད་པའི་ཚུལ་ནི། དེ་ཡང་སྦྲང་རྩི་སྤྱོད་པའི་
བརྟུལ་ཞུགས་ཅན་བྱུང་བ་རྣམས་སྦྲང་རྩིས་དགའ་བཞིན་དུ་ཚིག་དོན་ལ་ཉམས་ཕུན་སུམ་ཚོགས་པར་
འདོད་པའི་སྙན་ངག་གང་གིས་སྐྱེ་བོ་བློ་གྲོས་དང་ལྡན་པའི་མཁས་པ་རྣམས་དགའ་བ་ཕུན་སུམ་
ཚོགས་པ་བསྐྱེད་པར་བྱེད་པའོ། །
རྒྱན་ལ་གསུམ།སྒྲ་ཉམས།དོན་ཉམས།གཉིས་ཀ་ལ་གྲོང་ཚིག་སྤངས་བའོ། །དང་པོ་ལ།
མདོར་བསྟན། རྒྱས་བཤད་གཉིས་ལས། དང་པོ་ནི། སྒྲ་ནི་གང་དང་ཅི་ཡིས་ཀྱང༌། །གང་ཞིག་
མཚུངས་པར་ཉམས་མྱོང་བ། །དེ་ཡི་གཟུགས་སོགས་ཚིག་ཉེ་བ། །རྗེས་སུ་ཁྲིད་བཅས་ཉམས་དང་
ལྡན །ཞེས་པས་སྟོན་ཏེ། སྒྲའི་ཉམས་ནི་རྐང་པ་དང་པོའི་ཐོག་མར་ཚིག་གང་དང་གང་ཅི་དང་ཅི་
ཡིས་སྦྱར་བར་གྱུར་ཀྱང་གང་ཞིག་འོག་མ་རྣམས་སུའང་དེ་དང་ཆོས་མཚུངས་པར་ཉམས་སུ་མྱོང་ཞིང་
ཐོས་པར་གྱུར་པ་གོང་མ་དེའི་གཟུགས་སོགས་ཚིག་ཉེ་བ་སྟེ་མི་རིང་བར་འཇུག་པ་རྗེས་སུ་ཁྲིད་པ་
དང་བཅས་པ་དེ་ནི་སྒྲའི་ཉམས་དང་ལྡན་པར་རིག་པར་བྱའོ། །
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
རྒྱས་བཤད་ལ་གཉིས།ལྷོད་པ་འདོད་པའི་སྒྲ་ཉམས།གཉིས་ཀ་འདོད་པའི་སྒྲ་ཉམས་སོ། །
དང་པོ་ནི། གང་ཚེ་ཚངས་པ་དགའ་བ་ཡིས། །རྒྱལ་པོ་འདི་ཡིས་དཔལ་ཐོབ་གྱུར། །དེ་ནས་བཟུང་སྟེ་
ཆོས་ཀྱི་ནི། །དགའ་སྟོན་འཇིག་རྟེན་འདི་རུ་འབྱུང༌། །ཞེས་འདི་གོ་ཌཱ་བས་མི་འདོད། །དེ་དག་རྗེས་
སུ་ཁྲིད་པ་དགའ། །ཕལ་ཆེར་རྗེས་སུ་ཁྲིད་དགོས་ཀྱང༌། །བེ་དརྦྷས་ནི་འདི་ཉིད་འདོད། །ཅེས་པས་
སྟོན་ཏེ། མཚན་ཉིད་བརྗོད་ཟིན་སྦྱོར་བ་ནི། དུས་བཟང་ས་སོགས་པའི་དུས་གང་གི་ཚེ་ཚངས་པ་ཆེན་
པོས་བྲམ་ཟེ་ཆེན་པོ་དེ་མཆོད་པས་མཉེས་ནས་དེ་ཉིད་དགའ་བར་གྱུར་བའི་མཐུ་ལ་བརྟེན་ནས་མིའི་
རྒྱལ་པོའི་འདི་ཡིས་རྒྱལ་སྲིད་ཀྱི་དཔལ་ཕུན་སུམ་ཚོགས་པ་ཐོབ་པར་འགྱུར་ལ་དེ་ནས་བཟུང་སྟེ་ཐོས་
པ་དང་དྲན་པ་ལ་སོགས་པའི་ཆོས་ཀྱི་དགའ་སྟོན་ནི་འཇིག་རྟེན་འདི་རུ་མངོན་པར་དར་བ་ལ་སོགས་
པ་འབྱུང་བར་འགྱུར་རོ་ཞེས་པའི་ཚིག་སྦྱོར་ཚིག་མཚུངས་པའི་ཟུང་ལྡན་འདི་ཉིད་གོ་ཌཱ་བ་སྙན་པའི་
རྒྱན་དུ་མི་འདོད་ཅིང་དེ་དག་རྐང་བ་དང་ཚིག་རྣམས་ཡི་གེ་མང་དུ་བསྐོར་བའི་རྗེས་ཁྲིད་ལ་མངོན་
པར་དགའ་བ་ཡིན་ནོ། །བེ་དརྦྷ་ནི་རྗེས་སུ་ཁྲིད་པ་བས་ཀྱང་ཚིག་མཚུངས་པ་ཉེ་བའི་ཉམས་ལྡན་འདི་
ཉིད་ཕལ་ཆེར་ཏེ་གཙོ་ཆེར་འདོད་པ་ཡིན་ནོ།།ཕལ་ཆེར་ཞེས་པས་རྗེས་ཁྲིད་མི་འདོད་པའང་མིན་ནོ།།
གཉིས་པ་ལ་གསུམ།རྗེས་ཁྲིད་ཀྱི་མཚན་ཉིད་མིང་དང་སྦྱོར་བ་ཞར་བྱུང་ཟུང་ལྡན་ནོ། །
དང་པོ་ནི་རྐང་བ་རྣམས་དང་ཚིགས་རྣམས་ལ། །ཡི་གེ་བསྐོར་བ་རྗེས་སུ་ཁྲིད། །གལ་ཏེ་སྔ་མས་
ཉམས་མྱོང་ནི། །འདུ་བྱེད་རྟོགས་བྱེད་མི་རིང་ཉིད། །ཅེས་པས་སྟོན་།རྗེས་ཁྲིད་ཀྱི་མཚན་ཉིད་ནི།
གང་གི་ཚིགས་བཅད་ཀྱི་རྐང་བ་རྣམས་དང་ཚིག་རྣམས་ལ་ཡི་གེ་རེ་རེ་མཁོ་ན་བསྐོར་ཞིང་ཡང་ཡང་
བརྗོད་པ་ཚིག་སྦྱོར་རོ །དེ་ཡང་གལ་ཏེ་རྐང་པའམ་ཚིགས་སྔ་མ་རུ་བཀོད་པའི་ཡི་གེའི་སྒྲ་རྣ་བས་
ཉམས་སུ་མྱོང་བའི་འདུ་བྱེད་དྲན་པའི་རྟོག་པ་སྐྱེད་པར་བྱེད་པའི་ཡི་གེ་སྔ་མ་དང་འདྲ་བ་མི་རིང་བ་ཉེ་
བ་ཉིད་དུ་གནས་ནས་ཡི་གེ་བསྐོར་བའི་རྗེས་ཁྲིད་དུ་འགྱུར་རོ།།
གཉིས་པ་ལ་བཞི། རྐང་བ་ལ་བསྐོར་བའི་རྗེས་ཁྲིད།ཚིག་ལ་བསྐོར་བའི་རྗེས་ཁྲིད ཡི་
གེ་རིང་བའི་རྗེས་ཁྲིད། ཤར་པ་ཁོ་ནས་འདོད་པའི་རྗེས་ཁྲིད་། །དང་པོ་ནི།སྟོན་མཚན་དབུ་རྒྱན་
ཟླ་བ་ནི། །ཀུན་དའི་ཕོན་པོར་འཁྲུལ་པ་ལ། །མཚན་མ་ཨིནྡྲ་ནཱི་ལ་མཚུངས། །བུང་བའི་དཔལ་ནི་
362

སྙན་ངག་མེ་ལོང་གི་ཊཱིཀྐ།
ཡང་དག་འཛིན། །ཞེས་པས་སྟོན་ཏེ།སྟོན་ཀའི་མཚན་མོ་ནི་སྐྱེས་བུ་དང་འདྲ་ལ། དེའི་དབུ་རྒྱན་ནི་
ཟླ་བའོ། །དེ་ཉིད་ནི་དཀར་བ་དང་མཛེས་པའི་ཡོན་ཏན་ཕུན་སུམ་ཚོགས་པ་དང་ལྡན་པ་མེ་ཏོག་ཀུན་
ཏའི་ཕོན་པོར་འཁྲུལ་བ་ལ། རི་བོང་གི་གཟུགས་ར་རའི་མཚན་མ་ཡོད་པ་ནི་ནོར་བུ་ཨིནྡྲ་ནཱི་ལ་ཁ་
དོག་དང་ཆོས་མཚུངས་པའི་བུང་བ་ཤིན་ཏུ་སྔོ་བའི་མཛེས་པའི་དཔལ་ཕུན་སུམ་ཚོགས་པ་ཡང་དག་
པར་འཛིན་པར་བྱེད་ཅེས་པའོ །འདི་ཅིའི་ཕྱིར་རྗེས་ཁྲིད་མེད་སྙམ་ན།བོད་ལ་རྗེས་ཁྲིད་ཞིག་པ་
ཡིན་གྱི། སཾ་སྐྲྀ་ཏའི་སྐད་ལ་ནི་ཡོད་དེ། རྐང་བ་བཞིའི་དང་པོ་རྣམས་སུ ཙནྡྲ་དང་ཀུནྡྷ་དང༌། ཨིནྡྷ་
དང་།སནྡ་རྣམས་རྗེས་ཁྲིད་བྱས་པ་ཡོད་།།
གཉིས་པ་ནི། མཛེས་མ་མཁའ་ལ་ཟླ་བ་ཡི། །དཀྱིལ་འཁོར་མཛེས་པས་བདག་གི་ཡིད། །
ཡིད་སྲུབས་ཀྱིས་ནི་བརྩེ་མེད་དུ། །འཇོམས་པར་བརྩོན་པ་འདི་ལ་ལྟོས །ཞེས་པས་ཤིན་ཏུ་མི་རིང་
བར། །ཐོས་པ་དག་ནི་རྗེས་ཁྲིད་འདོད། །ཅེས་པས་སྟོན་ཏེ། ཀ་ཡེ་མཛེས་ལྡན་བཞིན་བཟང་མ་ཁྱོད་
ཉོན་ཅིག །ནམ་མཁའ་ཤིན་ཏུ་དྭངས་པ་ལ་ཤར་བའི་ཟླ་བའི་དཀྱིལ་འཁོར་མཛེས་པ། མཐོང་བས་
སྲེད་ལྡན་བདག་གི་ཡིད་རང་དབང་མེད་དུ་ཡིད་སྲུབས་ཀྱིས་ཏེ་འདོད་ལྷས་བརྩེ་མེད་དུ་འཇོམས་པར་
བརྩོན་པ་འདི་ལ་ལྟོས་ལ་བདག་ལ་བརྩེ་བར་མཛོད་ཅིག་ཅེས་སྲེད་ལྡན་འགའ་ཞིག་གིས་ཟླ་བ་ཤར་
བ་ལས་བྱུང་བའི་རང་ཉིད་ཆགས་པས་གསུངས་པ་སྟོན་པར་བྱེད་པའོ །འདིའི་རྗེས་ཁྲིད་ཀྱང་
ལེགས་སྦྱར་གྱིས་སྐད་ལ་ཡོད་དེ། རྐང་བ་དང་པོ་ལ་ཙ་ཡིག་བསྐོར་བ་དང༌། གཉིས་པ་ལ་མ་དང་
ཝའི་ཡི་གེ་བརྩེགས་པ་བསྐོར་བ་དང་གསུམ་པ་ལ་ན་ཡིག་དང་ལྡན་པའི་མ་ཡིག་བསྐོར་བ་དང༌།
བཞི་བ་ལ་ཡ་ཡིག་བསྐོར་བ་ཚིག་རྐང་བ་རེ་རེ་རང་ལ་རྗེས་ཁྲིད་བྱས་པ་ཡོད་།ཞེས་པ་གོང་དུ་
བཤད་པའི་ཙ་ཡིག་བསྐོར་བ་ལ་སོགས་པ་དེ་རྣམས་ཤིན་ཏུ་མི་རིང་བ་ཐོས་ཏེ་མཐོང་བ་དག་ནི་རྗེས་
ཁྲིད་དུ་འདོད་།།
གསུམ་པ་ནི། དགའ་མ་བཞིན་གྱི་ཆུ་སྐྱེས་དང༌། །མཚུངས་པ་ཟླ་བ་ཞེས་མི་འདོད། །ཅེས་
པས་སྟོན་ཏེ། ཀྱེ་ཤེས་ལྡན་དགའ་མ་ཁྱོད་ཉོན་ཅིག་ཅེས་བོས་ནས་ཁྱོད་ཀྱིས་བཞིན་རས་ཀྱི་ཆུ་སྐྱེས་
དཀར་པོ་འདི་དང་ཤིན་ཏུ་མཚུངས་པར་གྱུར་པ་ནི་ཟླ་བ།རབ་ཏུ་མཛེས་པ་འདི་ཡིན་གྱི་གཞན་ནི་མེད་
363

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དོ་ཞེས་པ་འདིའི་ལེགས་སྦྱར་གྱི་སྐད་དགའ་མའི་སྐད་དོད་རྭ་མ་ཞེས་པ་དང༌། ཟླ་བའི་སྐད་དོད་ཙནྡྲ་
མ་ཞེས་པའི་མ་ཡིག་བར་རིང་པོར་སྐོར་བ་འདི་ལ་བ་རྗེས་ཁྲིད་དུ་མི་འདོད་ལ་ཤར་བ་དག་འདོད་
དོ །
བཞི་བ་ནི། བདག་གི་ལུས་དང་འཁོར་བ་ཕྲ། །འདོད་པ་རྩུབ་ཅིང་མཛའ་བོ་ངན། །ཁེངས་
པ་ཉམས་ཤིང་ཆགས་པ་རྒྱས །རྨོངས་པ་སྐྱེས་ཏེ་སྲོག་རྣམས་སོ། །ཞེས་སོགས་སྦྱོར་བ་རྩུབ་པ་དང༌། །
ལྷོད་པ་ཡང་ན་སྟེར་བར་བྱེད།།དེ་ཕྱིར་ལྟའི་རྗེས་ཁྲིད་ནི། །ལྷོ་ཕྱོགས་པ་རྣམས་མི་སྦྱོར་རོ །ཞེས་
པས་བསྟན་ཏོ། །ཀ་ཡེ་མཛའ་བོ་དང་ཡུན་རིང་དུ་བྲལ་བས་ཉེན་མ་བདག་གི་ལུས་རྫུད་པས་སྐྱེད་པ་
ཕྲ་ཞིང་ཁྲོ་བས་ཡང་ཆགས་པས་ཉེན་ནས་ཁེངས་པར་མ་ནུས་པས་ཕྲ་བའོ །ཆགས་པ་དྲག་ཏུ་རྒྱས་
པའི་འདོད་པས་ནི་ལུས་སེམས་ལ་ཟུག་རྔུ་སྐྱེས བྱ་བ་གཞན་པས་རྩུབ་ཅིང་མཛའ་བོ་ནི་ངན་པ་སྟེ་
ཡུན་རིང་དུ་བློས་བཏང་བའི་ཕོད་པ་ཅན་ཡིན་པས་སོ་ཞེས་ཞེས། ཡིད་ཆད་པས་སོ །ཆགས་པ་རྒྱས་
པས་མཛའ་བོ་ལ་མི་གདུང་བའི་ཁེངས་པ་ཉམས་ཤིང་རྨོངས་པ་སྐྱེས་ཏེ་བྱ་བ་གཞན་མི་དྲན་པར་
བརྒྱལ་བ་དང༌། སྲོག་རྣམས་ཅི་ལ་ཐུག་པ་ཙམ་དུ་སོང་ངོ་། །ཞེས་པ་ལྟ་བུ་ལ་སོགས་པའི་ཕྱེད་སྔ་མ་
ཚེག་དྲག་དུ་ཡོད་པའི་རྗེས་ཁྲིད་སྨ་རཿཁ་རཿཞེས་པ་སྦྱོར་བ་རྩུབ་པའི་སྐྱོན་ཤིན་ཏུ་གཞོན་པའི་འགལ་
ཟླ་དང་ཕྱེད་ཕྱི་མ་ལ་ཨོ་ཡིག་མང་དུ་ཡོད་པའི་རྗེས་ཁྲིད་ཙ་ཏུ་ཏོ་མ་ནོ་ཞེས་ལྷོད་པ་སྦྱར་བའི་འགལ་
ཟླ་ཡང་ནི་སྟེར་བར་བྱེད་པའི་སྐྱོན་ཡོད་པ་དེའི་ཕྱིར་དེ་ལྟ་བུའི་རྗེས་ཁྲིད་ནི་ལྷོ་ཕྱོགས་པའི་སྙན་ངག་
མཁན་རྣམས་མི་སྦྱོར་ཞིང་ཤར་ཕྱོགས་པ་ཁོ་ན་སྦྱོར་བར་བྱེད་དོ། །མཁས་པ་འགའ་ཞིག་ཡང་གི་སྒྲས་
མི་མཉམ་པ་སྟེར་བར་བྱེད་ཅེས་ཀྱང་གསུང་།།
གསུམ་པ་ཞར་བྱུང་ཟུང་ལྡན་ནི། །སྐོར་བ་ཁོ་ན་ཚོགས་པ་ཡི། །སྤྱོད་པ་ཕུལ་ཟུང་དང་ལྡན་
རིག །དེ་ཡང་གཅིག་ཏུ་སྙན་པ་མིན། །དེ་ཕྱིར་ཕྱི་ནས་བསྟན་པར་བྱ། །ཞེས་པས་སྟོན་། ཡི་གེ་
གཅིག་གཅིག་སྐོར་བ་ཁོ་ན་རྗེས་ཁྲིད་ཡིན་ལ་གཉིས་སམ་གསུམ་ལ་སོགས་པ་སྐོར་བའམ་ཚོགས་
པའི་སྤྱོད་ཡུལ་ཅན་ནི་ཟུང་དང་ལྡན་རིག་ཅིང་ཤེས་པར་བྱའོ །ཟུང་ལྡན་ཡང་མཐའ་གཅིག་ཏུ་སྙན་
ཞིང་ཡིད་དུ་འོང་བའི་ཉམས་དང་ལྡན་པ་མིན་པ་དེ་ཡིན་ཕྱིན་མཚན་ཉིད་ཙམ་སྐབས་འདིར་བཤད་པ་
364

སྙན་ངག་མེ་ལོང་གི་ཊཱིཀྐ།
མ་གཏོགས་དབྱེ་བ་རྒྱས་པར་ཕྱེ་ནས་ལེའུ་གསུམ་པར་དཔེར་བརྗོད་དང་བཅས་ནས་རྒྱས་པར་བསྟན་
པར་བྱའོ།།
གཉིས་པ་དོན་གྱི་ཉམས་ནི།ངེས་པར་རྒྱན་རྣམས་ཀུན་ལའང༌། །དོན་གྱི་ཉམས་དག་སྦྱིན་
པར་བྱེད། །ཅེས་པས་སྟོན་ཏེ།ངེས་པ་ཁོ་ནར་རྒྱན་རྣམས་ལུས་པ་ཀུན་ལ་ཡང་དོན་གྱི་ཉམས་རང་
བཞིན་བརྗོད་པ་དང་སྙན་པ་དང་སྒེག་པ་ལ་སོགས་པའི་ཉམས་ཕུན་སུམ་ཚོགས་པ་དག་སྦྱིན་པར་
བྱེད་དོ། །ཅི་རྒྱན་ལ་སོགས་པའང་རང་བཞིན་བརྗོད་པའི་དག་ཉམས་དག་སྦྱིན་དགོས་སམ་སྙམ་
ན་ངེས་པར་དགོས་ཏེ། བསྟན་བཅོས་འདི་ཉིད་དུ་རིགས་དང་བྱ་བ་ཡོན་ཏན་རྫས། །རང་བཞིན་
བརྗོད་པ་འདི་འདྲ་ནི། །བསྟན་བཅོས་རྣམས་ལ་རྒྱལ་སྲིད་ཉིད་། །སྙན་ངག་ལ་ཡང་འདི་འདོད་དོ། །
ཞེས་སྙན་ངག་ལ་དགོས་པར་མ་ཟད་བསྟན་བཅོས་ཀུན་ལའང་དགོས་པར་བཤད་།།
གཉིས་ཀ་ལ་གྲོང་ཚིག་སྤང་བ་ལ། སྤང་བའི་ངོ་བོ་དང་། དམིགས་ཀྱིས་བསལ་བ་གཉིས
དང་པོ་ལ།དོན་གྱི་གྲོང་ཚིག་སྤང་བ་དང༌།སྒྲའི་གྲོང་ཚིག་སྤང་བ།དེ་གཉིས་ཀྱི་དོན་བསྡུས་པ་འོ །
དང་པོ་ནི། དེ་ལྟ་ན་ཡང་གྲོང་བ་ཉིད། །མིན་པའི་ཁུར་འདི་ཕལ་ཆེར་འཛིན། འདོད་ལྡན་བདག་ལ་
གཞོན་ནུ་མ། །ཁྱོད་ནི་ཇི་ལྟར་འདོད་མི་བྱེད།།ཅེས་འདི་གྲོང་པའི་དོན་བདག་ཉིད།ཉམས་དང་བྲལ་
བ་ཁོ་ནར་བྱེད། །ཅེས་པས་སྟོན་ནོ།དེ་ལྟ་ན་ཡང་སྙན་ངག་ལ་གྲོང་བ་ཉིད་ཀྱི་ཚིག་སྐྱོན་ཅན་བཞག་
པ་མ་ཡིན་པའི་དོན་གྱི་ཉམས་ཕུན་སུམ་ཚོགས་པ་ཡོད་པའི་ཁུར་འདི་སྙན་ངག་མཁན་ཕལ་ཆེར་
འཛིན་པར་བྱེད་དོ། །ཕལ་ཆེར་ཞེས་པ་སྙན་ངག་ལ་མི་མཁས་པ་འགའ་ཞིག་གིས་འཛིན་ལ།དེ་དག་
གིས་སྦྱར་བ་གྲོང་ཚིག་བཞག་པའི་དཔེ་ནི། འདོད་ལྡན་བདག་ལ་ཞེས་པས་སྟོན་། ཀྱེ་མཛེས་ལྡན་
གཞོན་ནུ་མ་ཁྱོད་ནི་འདོད་ཆགས་ཀྱིས་མྱོས་པའི་འདོད་ལྡན་བདག་ལ་ཇི་ལྟར་འདོད་པ་བསྟེན་ཏུ་
འཇུག་པར་མི་བྱེད་དེ། བྱེད་དགོས་སོ །ཞེས་པ་འདི་གྲོང་བའི་ཚིག་སྐྱོན་ཅན་ཚའི་དངོས་སུ་
ཞུགས་པའི་དོན་གྱི་བདག་ཉིད་ཚིག་གི་ཁོང་ན་སྙན་པའི་ཉམས་དང་བྲལ་བ་ཡིན་པས་མི་མཛེས་པ་ཁོ་
ནར་བྱེད་དོ། །ཅི་གྲོང་པ་མིན་པའི་ཚིག་གིས་ཇི་ལྟར་དུ་བརྗོད་ཅེ་ན། གཡོན་མིག་འདོད་པ་
གཏུམ་པོ་ནི། །ངེས་པར་བདག་ལ་བརྩེ་བ་མེད། །ཁྱོད་ལ་ཁྲོ་མེད་དགའ་ཞེས་པ། །མྱོང་བའི་དོན་
365

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
མིན་རོ་དང་ལྡན།ཞེས་པས་སྟོན་། ཀྱེ་མིག་ཟུར་གཡོན་དུ་གཡོ་བའི་རི་དྭགས་མིག་ཅན་ལ་ཁྱོད
ཉོན་ཅིག །འཇིག་རྟེན་གསུམ་ན་འཇིགས་འདོད་པ། གཏུམ་པོ་སྦྲུལ་གདུག་ལྟ་བུ་འདིས་ནི་ངེས་པར་
བདག་ལ་བརྩེ་བ་མེད་པར་དབང་མེད་དུ་ལུས་སེམས་གདུངས་པར་བྱས་མོད་ཀྱི། འོན་ཀྱང་མཛེས་
ལྡན་གཞོན་ནུ་མ་ཁྱོད་ལ་ཁྲོ་བ་མེད་ཀྱི་སྟེང་དུ་ཤིན་ཏུ་དགའ་འོ་ཞེས་པའི་ཚིག་གི་བརྗོད་ཚུལ་འདི་ནི
གྲོང་ཚིག་སྐྱོན་ཅན་ཞུགས་པའི་དོན་ཅན་མིན་པར་ཉམས་དང་ལྡན་པའི་སྙན་ངག་གོ། །གོང་འོག་
གཉིས་ཀར་མཛེས་ལྡན་མ་ལ་འདོད་པ་བསྟེན་པར་མཚུངས་པ་ལ་རང་ཉམས་དང་ལྡན་མི་ལྡན་གྱི་
ཁྱད་པར་ནི། གོང་ཡར་གྲོང་བའི་ཚིག་རང་གས་འདོད་ཚིག་དངོས་སུ་རྗེན་ཆར་དུ་བརྗོད་ལ།འོག་
མར་སྙན་ངག་པའི་ཚིག་གི་བསྒྲིབས་ནས་འདོད་ཚིག་ཤུགས་བརྗོད་པས་མཛེས་མི་མཛེས་ཀྱི་ཁྱད་
པར་ཡོད་དོ། །
གཉིས་པ་ལ།མཚན་ཉིད་ནི་ནང་དབྱེ་བ་གཉིས། དང་པོ་ནི། སྒྲ་ལའང་གྲོང་བ་ཉིད་ཡོད་དེ། །
དེ་ནི་ལེགས་པའི་ཅིག་ཤོས་གྲགས །ཞེས་པས་སྟོན་ཏེ།དོན་ལ་གྲོང་ཚིག་ཞུགས་ནས་སྐྱོན་ཡོད་པར་
མ་ཟད་སྒྲ་ལའང་གྲོང་བ་ཉིད་ཀྱི་ཚིག་ཞུགས་ན་སྐྱོན་ཡོད་པ་དེ་ཡང་སྤང་བར་བྱས་ཏེ་དེ་ལ་སྒྲའི་གྲོང་
བ་དེའི་མཚན་ཉིད་ནི།རོ་ཉམས་དང་ལྡན་པའི་ལེགས་པའི་ཚིག་ལས་ཅིག་ཤོས་མི་ལེགས་པར
འཇིག་རྟེན་ན་གྲགས་པའོ། །
ན་ན་གྲགས་པའི
གཉིས་པ་ལ། སྤྱིར་བསྟན་པ་དང༌། སོ་སོར་བཤད་པ་གཉིས། དང་པོ་ནི། དགའ་བའི་
དགའ་སྟོན་བརྗོད་པ་ལ། །ཇི་ལྟར་ཡ་ཡིག་ལ་སོགས་བཞིན། །ཞེས་པས་བསྟན་ཏོ། དཔེར་ན་མོ་
ཕན་ཚུན་འཕྲད་ནས་དགའ་བའི་དགའ་སྟོན་འཁྲིག་པ་ལོངས་སྤྱོད་པ་གསལ་བར་བརྗོད་པ་ལ། ཇི་
ལྟར་ཡ་ཡིག་དང་སོགས་པ་བྷའི་ཡི་གེ་གཉིས་ཚོགས་པ་ཡ་བྷ་ཞེས་པ་འཁྲིག་པའི་དངོས་པོ་མིང་ཡིན་
པས་ཚོགས་སུ་བརྗོད་ན་མི་མཛེས་པ་འོག་ནས་འབྱུང་བ་བཞིན་ནོ། །
གཉིས་པ་ལ་མདོར་བསྟན།རྒྱས་བཤད། དང་པོ་ནི།ཚིག་གི་མཚམས་སྦྱོར་གྱིས་ཞུགས་
དང་། །སླར་ཡང་ངག་དོན་གིས་ཀྱང་། །ངེས་པར་རྟོགས་བྱེད་གྲོང་པ་སྟེ། །ཞེས་པས་སྟོན་ཏེ།ཚིག་གི་
མཚམས་སྦྱོར་གྱིས་ཞུགས་པ་ནི བྱ་ལྕེ་གཉིས་པ་ཞེས་ཐ་དད་དུ་བརྗོད་དགོས་པ་ལ་བྱ་ལྕེ་གཉིས་པ
366

སྙན་ངག་མེ་ལོང་གི་ཊཱི།
ཞེས་གཅིག་ཏུ་བརྗོད་པས་གྲོང་པའི་ཚིག་ཏུ་འགྱུར་བ་དང༌། སླར་ཡང་ངག་ཚིག་གཅིག་ལ་གོ་བྱ་ཐ
དད་ཀྱིས་དོན་ཐ་དད་དུ་བྱུང་བ་ནི་བཱིཡྻ་འབི་བྲན་ཏཿ ཞེས་པའི་ཚིག་གཅིག་པོ་འདི་དོན་བརྩོན་
འགྲུས་དང་ལྡན་པ་རྣམ་པར་གནས་དང༌།ཁུ་བ་ལྡན་པ་རྣམ་པར་ངལ་ཞེས་པ་གཉིས་ལ་འཇུག་པ་
ལས་ངག་དོན་གྱི་ཚིག་འདི་དག་གིས་ཀྱང་གོ་བྱ་གོང་མ་དེ་ལས་ཕྱིན་ཅི་ལོག་ཕྱི་མ་ཚའི་ཚིག་ངེས་
པར་རྟོགས་པར་བྱེད་པ་འདི་ནི་གྲོང་བ་སྟེ་སྐྱོན་ཞུགས་པ་ཡིན་ནོ།།
གཉིས་པ་ལ།ཚིག་གི་གཅོད་མཚམས་ཀྱིས་ཞུགས་དང༌།ཚིག་གཅིག་ལ་དོན་ཐ་དད་དུ་གོ་
བས་ཞུགས་པ་གཉིས་ལས། དང་པོ་ནི། ཡ་བྷ་ཝ་ཏཿཔྲི་ཡ་བཞིན། ཞེས་པས་སྟོན་། ཡ་ནི་གང་། །
བྷ་ཝ་ཏཿནི་ཁྱོད་ཀྱིའོ། །ཡ་ནི་དགའ་མ་སྟེ་ཁྱོད་ཀྱི་དགའ་མ་གང་ཞེས་པའོ །དེ་ཉིད་ལ་ཚིག་མཚམས་
གཞན་དུ་སྦྱར་ན་ཡ་བྷ་འཁྲིག་པ་དང༌། ཛ་ཏཿལྡན་པ་དང༌། པྲི་ཡཱ་དགའ་མ་སྟེ་འཁྲིག་པ་དང་ལྡན་
པའི་དགའ་མ་ཞེས་ངོ་ཚའི་ཚིག་ཏུ་འགྱུར་བས་གྲོང་བའོ། །དེ་བཞིན་དུ་བོད་སྐད་ལ་ཡང་།མོ་མཚན་
བཟང་ལྡན་འདི་ཡིས་། །ཁྱིམ་གཉིས་སུ་ནི་ཕུན་ཚོགས་བསྐྱེད། །བྱ་ལྕེ་གཉིས་པ་འདི་ཡིས་ནི། །
མཛའ་བ་སོ་སོར་འབྱེད་པར་བྱེད། །ཅེས་བུད་མེད་མཚན་བཟང་མོ་དང༌། །བྱའི་རིགས་ལྕེ་གཉིས་པ་
བརྗོད་པར་འདོད་ཀྱང་གོ་བྱ་མོ་མཚན་དང་བྱ་ལྕེ་བདེ་བས་གྲོང་པར་འགྱུར་བའོ། །གཉིས་པ་ནི་
གཞན་ལ་བསྣུན་ནས་སྐྱེས་བུ་ནི་བིཏྱ་ལྡན་པ་བི་ཤྲནྟཿཞེས་པས་བསྟན་། །གཡུལ་དུ་དགྲ་བོ་གཞན་
ལ་མཚོན་བསྣུན་ཞིང་བཅོམ་ནས་རྒྱལ་བའི་སྐྱེས་བུ་དཔའ་བོ་ཆེན་པོ་བརྩོན་འགྲུས་དང་ལྡན་པ་རྣམ་
པར་གནས་ཞེས་བིཏྱ་ནི་བརྩོན་འགྲུས་བི་ཤནཱཿནི་རྣམ་པར་གནས་ཞེས་གྲོང་བ་མིན་པས་བརྗོད་པའོ །
ཡང་བཱིཏྱ་ནི་ཁུ་བ་ལ་འཇུག་ལ་བི་ཤྲནྟ་ནི་ངལ་བ་ལ་འཇུག་པས་གཞན་བུད་མེད་དག་ལས་འདོད་པའི
མདས་བསྣུན་ནས་སྟེང་དུ་འཛེགས་ཏེ་བགྲོད་པས་ཆགས་ལྡན་གྱི་སྐྱེས་བུ་བདག་ནི་ཁུ་བ་དང་ལྡན་པ་
རྣམ་པར་ངལ་ཞེས་ཚའི་ཚིག་གོ་བས་གྲོང་བའོ། །
གསུམ་པ་དེ་གཉིས་གྱི་དོན་བསྡུས་པ་ནི།དེ་ལྟ་བུ་སོགས་ལམ་དག་ནི། །གཉིས་པ་གཅིག་
ལ་ཡང་སྔ་མ་ཕྱིན། །ཞེས་པས་སྟོན་ཏེ།གང་དུ་བཤད་པའི་ངོ་ཚ་བའི་གནས་གོ་བར་བྱེད་པའི་དོན་གྱི་
གྲོང་བ་དང༌།སྒྲའི་གྲོང་བ་དེ་ལྟ་བུ་ལ་སོགས་པའི་ལམ་དག་ནི་བ་དང༌།ཤར་བ་གཉིས་ཀ་དག་ལ་
367

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཡང་སྐྱོན་ཡིན་པས་བསྔགས་པ་མ་ཡིན་ནོ། །
གཉིས་པ་དམིགས་ཀྱིས་བསལ་བ་ནི་ཚིག་གཅིག་ལ་གོ་བྱ་གཉིས་ཡོད་ནས་ངོ་ཚའི་ཚིག་གི་
གོ་བ་གཅིག་འདུག་ན་ངེས་པར་སྤང་དགོས་སམ་ཞེ་ན། བྷ་ག་ཝ་ཏཱི་བྷ་གི་ནི། ཞེས་སོགས་ཀུན་ཏུ་
མཁྱེན་ཉིད་ཞེས་པས་བསྟན་ཏོ །དེ་ལ་བྷ་ག་ཝ་ཏིའི་བཅོམ་ལྡན་འདས་མའོ། །བྷ་ག་ནི་སྲིང་མོའོ་དེ་
གཉིས་ལྷན་ཅིག་འབྲེལ་བས་སླར་ཡང་བྷ་ག་ནི་མོ་མཚན་དང༌། ཝ་ཏི་ནི་ལྡན་མ་ཡིན་པས་སྲིང་མོ་
མོ་མཚན་ལྡན་མ་ཞེས་པར་གོ་སྲིད་ཀྱང༌། བཅོམ་ལྡན་འདས་མ་དང་སྲིང་མོ་ལ་བསམས་ནས་བྷ་ག་
ཝ་ཏི། བྷ་གི་ནི་ཞེས་སོགས་བརྗོད་པ་ནི་གྲོང་བའི་ཚིག་མིན་པས་ལམ་གཉིས་ཀ་ལ་ངེས་པར་ཀུན་ཏུ་
མཁྱེན་ཞིང་བཞེད་པ་ཉིད་ཡིན་ཏེ། དེ་གཉིས་བརྗོད་པ་ལ་སུ་ཡང་ངོ་ཚར་བྱེད་པའི་ཕྱིར་རོ །གསུམ་
པ་། དེ་ལྟར་སྙན་པ་རྣམ་པར་བྱེད།ཅེས་པས་སྟོན་།དེ་ལྟར་སྒྲ་ཉམས་དོན་ཉམས་གཉིས་ཀ་ལ་
གྲོང་བ་སྤང་བ་ལ་སོགས་པས་སྙན་པའི་ཡོན་ཏན་རྣམས་རྒྱས་པར་རྣམ་པར་ཕྱེ་ནས་བཤད་ཟིན་ཏོ། །
ཤིན་གཞོན་པ་ལ་གཉིས།ལྷོ་བའི་ལུགས་དང་།ཤར་བའི་ལུགས་སོ། །དང་པོ་ལ་མཚན་
ཉིད་དང་། དཔེར་བརྗོད་གཉིས་ལས། དང་པོ་ནི་ཤིན་ཏུ་གཞོན་པ་བཤད་པར་བྱ། །རྩུབ་མིན་ཡི་གེ་
མང་བ་འདིར། །ཤིན་ཏུ་གཞོན་པ་ཉིད་དུ་འདོད། །གང་ཕྱིར་ཐམས་ཅད་མཉེན་པ་། །སྦྱོར་བ་ལྷོད་
བཤད། །ཅེས་པས་སྟོན་ཏེ། སྦྱར་བ་སོགས་བཅུའི་ནང་ནས་ཤིན་ཏུ་གཞོན་པ་སྐབས་བསྐྱནདུབ
ང་རྒྱས་པར་བཤད་པར་བྱའོ །དེ་ལ་ཚིག་སྦྱོར་གང་དུ་རྩུབ་པའི་ཡི་གེ་ཀྵ་ལ་སོགས་པ་བརྗོད་
དཀའ་བ་མིན་པ་འཇམ་པའི་ཡི་གེ་ཀ་ལ་སོགས་པ་མང་བ་བརྗོད་པའི་སྙན་ངག་ནི་ལྷོ་ཕྱོགས་པའི་
ལུགས་འདིར་ཤིན་ཏུ་གཞོན་པའི་མཚན་ཉིད་དུ་འདོད་དོ། །ཅི་ཤིན་ཏུ་གཞོན་པ་ནི། རྩུབ་མིན་ཡི་གེ་
མང་བ་བཞེས་པས་འཇམ་པའི་ཡི་གེ་འབའ་ཞིག་ཡིན་ནམ་སྙམ་ན། མིན་ཏེ། གང་གི་ཕྱིར་ཞེ་ན།ཡི་
གེ་ཐམས་ཅད་མཉེན་པ་སྟེ་འཇམ་པ་ནི་སྦྱོར་བ་ལྷོད་པ་ཡིན་ལ། དེ་ནི་སྐྱོན་དུ་སྦྱར་བའི་སྐབས་སུ་
ལྷོད་པ་མཱ་ལཱ་ལོ་ལྟ་ལི་ཀ་ལི་ལ་བཞིན་ཞེས་པའི་སྐབས་སུ་བཤད་ཟིན་ཏོ །དེ་ནས་ལྷོད་པ་ནི་མཉེན་
པ་འབའ་ཞིག་གང་ཡིན་ལ།ཤིན་ཏུ་གཞོན་པ་ནི་མཉེན་པ་ཤས་ཆེ་བ་ཡིན་གྱི་རྩུབ་པའི་ཡི་གེ་སྤངས་
པ་ནི་མིན་ནོ།
368

སྙན་ངག་མེ་ལོང་གི་ཊཱི།
གཉིས་པ་ནི སྤྲིན་གྱི་ཕྲེང་བ་ལྡན་དུས་། །སྙན་པར་སྒྲོགས་པའི་མགྲིན་ལྡན་པ། །རྨ་བྱ་
ཡིན་པའི་མཇུག་མ་དག །ཟླུམ་པོར་བྱས་ནས་གར་བྱེད་། །ཞེས་པ་དོན་རྒྱས་ཉིད་ཡིན་ཕྱིན། །རྒྱན་
ཡང་དེ་འདྲ་ཡོད་མིན་ཀྱང༌། །ཤིན་ཏུ་གཞོན་པ་ཉིད་ཀྱིས་ཏེ། །དམ་པ་རྣམས་ཀྱི་ཁ་ན་གནས། །ཞེས་
པས་སྟོན་ཏེ ཀ་ཡ་ནམ་མཁའ་ལ་འཁྲིགས་པའི་ཆར་སྤྲིན་གྱི་ཕྲེང་བ་ཤིན་ཏུ་མཛེས་པ་དང་ལྡན་པའི་
དབྱར་གྱི་དུས་སུ་རྨ་བྱ་རྣམས་དགའ་བས་སྐད་གདངས་ཤིན་ཏུ་སྙན་པར་སྒྲོགས་པའི་མགྲིན་པ་དང་
ལྡན་པའི་རྨ་བྱའི་མཇུག་མ་དག་ཟླུམ་པོར་བྱས་ནས་དགའ་བས་གར་བྱེད་ཞེས་པའི་ཚིག་སྦྱོར་འདི་
ནི་དོན་རྒྱས་ལ་ཟབ་ཅིང་རྒྱ་ཆེ་བ་མང་དུ་ཡོད་པ་ཉིད་ཀྱང་མིན་ལ་རྒྱན་ཡང་དོན་རྒྱན་དང་སྒྲ་རྒྱན་ལ་
སོགས་པའི་རྒྱན་སྨད་དུ་བྱུང་བ་དེ་འདྲ་བ་ཡོད་པ་མིན་ཀྱང་ཤིན་ཏུ་གཞོན་པ་ཞེས་པའི་སྙན་ངག་ཡི་གེ་
འཇམ་པ་མང་དུ་བསྒྲིགས་པས་རྣ་བས་སྙན་ཞིང་ངག་ནས་འདོན་བདེ་བའི་ཡོན་ཏན་དང་ལྡན་པ་ཉིད་
ཀྱིས་ཚིག་སྦྱོར་དེ་ལྷོ་ཕྱོགས་པའི་སྙན་ངག་མཁན་སྐྱེས་བུ་དམ་པ་མཁས་པ་རྣམས་ཀྱི་ཁ་ན་གནས་ཏེ་
དང་དུ་བླངས་ནས་ཁ་ནས་བརྗོད་པའོ་ཞེས་པའི་དོན་ནོ། །
གཉིས་པ་ནི།གསལ་ཕྱིར་གཞན་དག་ཕལ་ཆེར་ནི། །བརྗོད་པས་དཀའ་བ་དག་ཀྱང་སྦྱོར། །
ནྱ་ཀྵས་རྒྱལ་རིགས་རྣམས་ཀྱི་ཕྱོགས །སྐད་ཅིག་གིས་ནི་ཉམས་པར་བྱས །ཞེས་སྟོན་ཏེ།ལྷོ་
ཕྱོགས་པས་འདོད་པའི་ཤིན་ཏུ་གཞོན་པ་ནི་ཚིག་དོན་གསལ་ཞིང་ཡི་གེ་མཉེན་པས་ངག་ནས་བརྗོད་
ཕྱགས་པས་འདད་པའཤན་ཏུག
སླ་ཕྱིར་ལྷོ་ཕྱོགས་པ་ལས་གཞན་ཤར་ཕྱོགས་པ་དག་ཕལ་ཆེར་ནི་དེ་མི་འདོད་པར་བརྗོད་པར་དཀའ་
བ་ཤིན་ཏུ་གཞོན་པ་མ་ཕྱིན་པ་དག་ཀྱང་སྦྱོར་ཏེ། དཔེར་ན་ནྱ་ཀྵས་ཏེ་དགྲ་སྟ་ར་མའོ །འདི་ཉིད་ཀྱིས་
རང་གི་དགྲ་བོར་གྱུར་པའི་རྒྱལ་རིགས་རྣམས་ཀྱི་ཕྱོགས་སྐད་ཅིག་གིས་ནི་ཉམས་པར་བྱས་ཞེས་ཤིན་
ཏུ་དཔའ་བའི་ཡོན་ཏན་བརྗོད་པའོ། །འདི་ལེགས་སྦྱར་གྱི་སྐད་ལ་ཀྵ་ཡིག་མང་བར་ཡོད་པས་བརྗོད་
དཀའ་ཞིང་དོན་ཡང་བྱིངས་ཆེ་བར་ཡོད་ཅིང་རྒྱན་བྱ་བར་བརྗོད་པའི་རང་བཞིན་གྱི་རྒྱན་ལ་སོགས་པ་
ཡོད།གོང་གི་ཀྱང་གི་སྒྲས་ཤིན་གཞོན་པའང་ཅུང་ཞིག་འདོད་ཅེས་པའོ། །
དྲུག་པ་དོན་གསལ་ལ་གཉིས་ཏེ། དངོས་དང་ལྷོ་ཕྱོགས་པའོ །དང་པོ་ལ་གཉིས་ཏེ།
མཚན་ཉིད་དང་དཔེར་སྦྱོར་རོ། །དང་པོའི་དོན་གསལ་དོན་བརྟག་མི་དགོས་ཉིད།།ཅེས་པས་སྟོན་ཏེ།
369

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
དོན་གསལ་བའི་མཚན་ཉིད།བརྗོད་བྱའི་དོན་བརྟག་མི་དགོས་པར་སྒྲ་དེ་ཉིད་ཐོས་ཙམ་གྱིས་གོ་བ་
གཉིས་པ་ནི། འཕྲོག་བྱེད་ཀྱིས་ནི་ས་བཞི་དག །རྨིག་པས་བཅད་པའི་ཀླུའི་ཁྲག་གིས། །དམར་བ་ཆུ་
ཡི་གཏེར་ལས་ཕྱུང༌། །ཞེས་པས་སྟོན་།སྔོན་གྱི་དུས་སུ་ས་གཞི་འདི་དག་རྒྱ་མཚོའི་ནང་ན་བྱིངས་
ནས་ཡོད་པ་ལ་དེ་དག་འདོན་པའི་ཕྱིར་དུ་འཕྲོག་བྱེད་དེ་ཁྱབ་འཇུག་གིས་ནི་ལྕགས་ཀྱི་ཕག་པ་ཆེན་
པོར་སྤྲུལ་ལོ། །རྒྱལ་མཚོའི་ནང་དུ་ཞུགས་ནས་ཀླུ་རྣམས་བརྫིས་ཏེ་སྨིག་པས་དུམ་བུར་བཅད་པའི་
ཀླུའི་ཁྲག་གིས་སྦས་པས་དམར་བར་གྱུར་པའི་ཆུའི་གཏེར་ཆེན་པོ་འདི་ལས་ཕྱུང་ངོ་ཞེས་གྲག་གོ། །
ཚིག་འདི་ལ་ནི་ཆུའི་གཏེར་དམར་པོར་འབྱུང་བའི་རྒྱུ་བརྟག་མི་དགོས་པས་དོན་གསལ་བ་ཡིན་།།
གཉིས་པ་ལྷོ་ཕྱོགས་པ་ལ།སྦྱོར་བ་དཔེར་མཚོན།མཚན་ཉིད་རྗེས་སུ་གྲུབ།གཉིས་ཀ་ལ་
མི་འདོད་པའི་ཚུལ་ལོ། །དང་པོ་ནི། ཕག་པ་ཆེན་པོ་དག་གིས་ས། །ཆུ་གཏེར་དམར་པོ་དག་ལས་
ཕྱུངས། །ཞེས་པས་སྟོན་ཏེ།སྔོན་གྱི་དུས་སུ་ཕག་ཏུ་སྤྲུལ་བའི་ཁྱབ་འཇུག་ཆེན་པོ་དག་གིས་ས་གཞིའི་
ཁྱོན་ཆེན་པོ་འདི་ཆུ་གཏེར་ཏེ་རྒྱ་ཚོའི་དམར་པོ་དག་ལྟས་ཕྱུང་སྟེ་བཏོན་ནོ་ཞེས་པའོ །
གཉིས་པ་ནི། ཞེས་པ་འདི་ཉིད་བསྟན་པ་ནི། །བྲང་འགྲོའི་ཁྲག་ནི་བརྟག་དགོས་ཉིད། །
ཅེས་པས་སྟོན་ཏེ། ཆུ་གཏེར་དམར་པོ་དག་ལས་ཕྱུང་ཞེས་པའི་ཚིག་སྦྱོར་འདི་ཉིད་བསྟན་པ་ནི་དོན་
ཁོང་ན་གནས་པས་མི་གསལ་བ་ཡིན་ནོ། །དོན་ཁོང་ན་ཇི་ལྟར་གནས་སྙམ་ན་ཆུ་གཏེར་དམར་བར་
ཨ་སོགས་པ་ཡི
གྱུར་པའི་རྒྱུན་མཚན་ནི། བྲང་འགྲོའི་ཀླུའི་ཁྲག་གིས་སྦགས་པ་ཡིན་ནོ། །ཞེས་བརྟགས་དགོས་ལ།
དེ་ཡང་ཁྱབ་འཇུག་ཕག་པའི་གཟུགས་སུ་སྤྲུལ་ནས་ཀླུ་རྣམས་བསད་པའི་ཁྲག་ཤིན་ཏུ་མང་བར་གྱུར་
པ་ཉིད་ལས་སོ་ཞེས་རྒྱུ་མཚན་ནི་ཉིས་མཐུད་བརྟག་དགོས་པས་དཀའ་བའོ། །དེས་ན་དོན་མི་
གསལ་བའི་མཚན་ཉིད་ནི།སྙན་ངག་གི་དོན་དེ་ལྟར་འོང་བའི་རྒྱུ་མཚན་དངོས་སུ་མེད་པར་ཤུགས་ལ་
བརྟགས་གོས་པ་གོ་དཀའ་བར་ཡོད་པའོ། །
གསུམ་པ་ནི། ལམ་འདི་གཉིས་ཀ་དག་ལ་ཡང༌། །རྟོགས་པའི་སྐལ་བཟང་མི་ལྡན་ཞིང༌། །
སྒྲ་དང་རིགས་པ་ལས་འགོངས་པ། འདི་འདྲ་ཕལ་ཆེར་བཞེད་མི་ཕྱིན། ཞེ་པས་སྟོན་ཏེ། གོ་དཀའ་
བའི་སྙན་ངག་གི་ལམ་སྟེ་ལུགས་འདི་ལྷོ་ཤར་གཉིས་ཀ་དག་གི་ལུགས་ལ་ཡང་རྒྱུ་མཚན་བརྟག་
370

སྙན་ངག་མེ་ལོང་གི་ཊཱི།
དགོས་ཤིང་ཤིན་ཏུ་གོ་དཀའ་བ་རྟོགས་པའི་བསྐལ་བཟང་མི་ལྡན་ཞིང་སྒྲ་དང་རིགས་པ་དོན་ཐོབ་
ལས་དགོངས་ཏེ་དཔགས་ནས་བསྟན་དགོས་པ་འདི་འདྲ་བ་ནི་དོན་རྒྱན་ཕུན་སུམ་ཚོགས་པ་ཡོད་ན་
དགོས་པའི་དབང་གིས་སྙན་ངག་མཁན་རེ་རེ་ཙམ་གྱི་སྦྱོར་བ་མ་རྟོགས་ཕལ་ཆེར་བཞེད་པ་མི་ཕྱིན་ནོ །
བདུན་པ་རྒྱ་ཆེ་བ་ལ་ལྷོ་བ་དང་ཤར་བའི་ལུགས་སོ། །དང་པོ་ལ་མཚན་ཉིད། དཔེར་
བརྗོད་དོ། །དེ་བཞིན་ལ་སྒྲེ་བའོ། །དང་པོ་ནི།གང་དུ་འགའ་ཞིག་བརྗོད་པ་ལ། །ཁྱད་འཕགས་ལྡན་
པའི་ཡོན་ཏན་རྟོགས། །དེ་ན་རྒྱ་ཆེར་བརྗོད་དེ་དཔེ། །སྙན་ངག་ལམ་འདི་མགོན་དང་བཅས། །ཞེས་
པས་སྟོན་ཏེ།ཚིག་སྦྱོར་གང་དུ་དོན་འགའ་ཞིག་གིས་དངོས་སུ་བརྗོད་པའི་ཤུགས་ལ་ཆེས་ཁྱད་པར་
དུ་འཕགས་པ་དང་ལྡན་པའི་ཡོན་ཏན་རྟོགས་པ་དེ་ནི་རྒྱ་ཆེན་པོའི་མཚན་ཉིད་དུ་ལྷོ་ཕྱོགས་པས་
བརྗོད་དོ། །དེས་གང་ལ་བརྒྱན་པའི་སྙན་ངག་གི་ལམ་འདི་མགོན་དང་བཅས་ཏེ་ཤིན་ཏུ་མཛེས་ཤིང་
བརྗིད་དང་ལྡན་པའི་ཕྱིར་རོ། །
གཉིས་པ་ནི སློང་བ་རྣམས་ཀྱི་བཀྲེན་པའི་མིག །ལན་གཅིག་ཁྱོད་གདོང་ལྟུང་བ་ཡིས། །
ལྷན་ཅིག་གནས་སྐབས་དེ་ཡིས་སླར། །གཞན་གྱི་གདོང་ལ་ལྟ་མི་ཕྱིན། །ཞེས་པ་འདི་ཉིད་ཀྱི་ངག་
དངོས་སུ་བསྟན་པ་འདིའི་ཤུགས་ལ་གཏོང་ཕོད་ཤིན་ཏུ་ཆེ་བའི་ཁྱད་པར་དུ་འཕགས་པའི་ཡོན་ཏན་
རྣམས་ལེགས་པར་མཚོན་ནས་བསྟན་པ་ཡིན་ནོ། །གསུམ་པ་ནི། ལམ་འདི་ཉིད་ཀྱིས་གཞན་དག་
ཀྱང་རིགས་པ་མཚུངས་པས་དཔག་པར་བྱ། ཞེས་པས་སྟོན་། གཏོང་ཕོད་ཤིན་ཏུ་ཆེ་བའི་བསྔགས་
པ་བརྗོད་པའི་ཚིག་གི་སྲོལ་ཏེ་ལམ་འདི་ཉིད་ཀྱིས་དཔའ་བ་དང་བརྟུལ་ཕོད་པ་དང་མང་དུ་ཐོས་པ་ལ་
སོགས་པ་གཞན་དག་ཀྱང་ཤུགས་ལ་རྟོགས་དགོས་པར་རིགས་པ་མཚུངས་པས་འདི་ཉིད་ཀྱིས་
དཔགས་ནས་ཤེས་པར་བྱའོ་ཞེས་འདོམས་པའོ། །
གཉིས་པ་ནི་བསྔགས་པར་འོས་པའི་ཁྱད་པར་དང་ལྡན་པར་རྒྱ་ཆེར་འགའ་ཞིག་འདོད
རོལ་པའི་ཆུ་སྐྱེས་རྩེ་དགའི་མཚོ །གསེར་གྱི་རྒྱན་ལ་སོགས་པ་བཞིན། །ཞེས་པས་སྟོན་ཏེ། དེ་ཡང་
ཤིན་ཏུ་བསྔགས་པར་འོས་པ་ཕུལ་དུ་བྱུང་བའི་ཁྱད་པར་གྱི་ཆོས་གཟུགས་མཛེས་པར་བྱེད་པ་ལ་
སོགས་པ་དང་ལྡན་པ་རྒྱ་ཆེའི་རྒྱན་དུ་ཤར་ཕྱོགས་པ་འགའ་ཞིག་འདོད་དོ། །དེ་ཡང་དཔེར་ན་
371

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
བསྔགས་པར་འོས་པའི་ཁྱད་པར་ནི་ཆུ་སྐྱེས་དང༌། མཚོ་དང་། གསེར་གྱི་རྒྱན་ལ་སོགས་པ་ཡིན་ལ།
དེ་ཡང་ཇི་ལྟར་བསྔགས་ན། བྱིས་པ་རྣམས་བརྩེ་འཇོ་ལ་རོལ་པའི་དུས་སུ་ཆུ་སྐྱེས་ལ་བསྔགས་ཤིང༌།
རྩེད་དགའི་ཕྱིར་དུ་ཁྲུས་ལ་འཇུག་པའི་ཚེ་མཚོ་ལ་བསྔགགས་ལ། འདུས་པར་འགྲོ་བའི་ཚེ་གསེར་གྱི་
རྒྱན་མགུལ་རྒྱན། ཕྱག་གདུབ་ཞབས་གདུབ་དཔུང་རྒྱན། སེ་མོ་དོ་ལ་སོགས་པ་དང༌།ནོར་བུའི་སྐེ་
རགས་དང་། མེ་ཏོག་གི་ཤིང་ལ་སོགས་པ་ལ་ཡང་བསྔགས་པ་བཞིན་དུ་བསྔགས་པར་འོས་པའོ །
འདི་དང་འོག་གི་རྒྱན་ཆའི་རྒྱན་ལ་ཁྱད་པར་ཅི་ཡོད་ཅེ་ན།འདི་ནི་བསྔགས་པར་འོས་པའི་ཁྱད་པར་
དང་ལྡན་པའི་ཇི་སྙེད་པ་ཡིན་ལ། འོག་གི་ནི་བསམ་པ་དང་འབྱོར་བ་རྒྱ་ཆེ་བ་གཉིས་པོ་ཙམ་དུ་བས་
པས་སྤྱི་དང་བྱེ་བྲག་གི་ཁྱད་པར་ཡོད་དོ།།
ང་བྱ་བྲག་ག་ཁྱུད
བརྒྱད་པ་བརྗིད་པ་ལ་གསུམ།མཚན་ཉིད་དང་དབྱེ་བའོ། །དང་པོ་ནི།བརྗིད་པ་ཚིག་སྡུད་
མང་པོ་ཉིད། །འདི་ནི་ལྷུག་པ་དག་གིས་གསོས། །ཞེས་པས་བསྟན་ཏེ། བརྗིད་པའི་མཚན་ཉིད།
བཟླས་དབྱེ་དང༌། དེའི་སྐྱེས་བུ་དང་། འབྲུ་མང་པོ་པ་ལ་སོགས་པའི་ཚིག་སྡུད་པ་མང་པོ་ཉིད་ཡོད་
པའོ །བརྗིད་པ་འདི་ནི་ལྷུག་པ་དག་གི་གསོས་ཏེ་རྒྱུ་ཡིན་ནོ་ཞེས་ལྷོ་ཕྱོགས་པ་དག་འདོད་ལ་དེ་ཡང་
ཚིག་ལ་བསྡུས་པར་རྣམ་དབྱེའི་ནུས་པ་རྣམས་སྟོན་ན་ཚིགས་བཅད་ཅིག་ནས་ལྷུག་པར་འགྱུར་བ་ལ་
དགོངས་པས་སོ། །
ས་པས་ས།།
གཉིས་པ་ལ་ཤར་བའི་ལུགས་དང་། ལྷོ་བའི་ལུགས་སོ། །དང་བོ་ལ་ཤར་ཕྱོགས་པས་རྣམ་
པ་གཞན་འདོད་པ། དེའི་མཚན་ཉིད་དང༌། དཔེར་བརྗོད་། །དང་པོ་ནི། མཚན་ཉིད་ལ་ཡང་ལྷོ་
ཕྱོགས་པ་མིན་པ་འདི་ཉིད་གཅིག་པུས་བཞེད།ཅེས་པས་བསྟན་ཏེ། ལྷུག་པར་མ་ཟད་ཚིགས་བཅད་
ལ་ཡང་ལྷོ་ཕྱོགས་པ་མིན་པའི་ཤར་ཕྱོགས་གོ་ཊ་བ་ནི་བརྗིད་པའི་རྣམ་པ་གཞན་འོག་ནས་སྟོན་པའི་
ལྕི་ཡང་སྤེལ་བ་འདི་ཉིད་གཅིག་པུ་བཞེད་ཅེས་པའོ། །
གཉིས་པ་ནི།དེ་ལ་ལྕི་དང་ཡང་བ་རྣམས། །མང་དང་ཉུང་བ་ཉིད་སྤེལ་བས། །མཐོ་དམན་
གྱི་ནི་རྣམ་པ་དེ། །བརྗོད་པ་ལ་སོགས་རྣམས་ལ་མཐོང༌། །ཞེས་པས་བསྟན་ཏེ། བརྗོད་པའི་རྣམ་པ་
གཞན་དེ་ལ་བོའི་མཚན་ཉིད། ལྕི་བའི་ཡི་གེ་དང་ཡང་བའི་ཡི་གེ་འགའ་ཞིག་ཏུ་ལྕི་བ་མང་ལ་ཡང་
372

སྙན་ངག་མེ་ལོང་གི་ཊཱི།
བ་ཉུང་ཞིང༌། འགའ་ཞིག་ཏུ་ཡང་བ་མང་ལ་ལྕི་བ་ཉུང་བ་ཉིད། སྤེལ་བས་རྒྱ་མཚོའི་རླབས་བཞིན་
མཐོ་དམན་གྱི་རྣམ་པ་རེ་ངག་ནས་བརྗོད་པ་ལ་སོགས་རྣམས་ལ་མཐོང་ངོ་ཞེས་པའོ །དེ་ལ་ལྕི་བ་ནི་
གང༌། ཡང་བ་ནི་གང་ཞེ་ན། བརྩེགས་པའི་ཐོག་མར་གང་བྱུང་དང༌། །ཚེག་དྲག་ཅན་དང་ཐིག་ལེ་
ཅན། །རྐང་མཐའ་ཡི་གེ་རིང་བོ་རྣམས། །འདི་དག་ལྕི་བར་བསྟན་པ་ཡིན། །ཞེས་བཤད་པའི་ཡི་གེ་
གཉིས་ལ་སོགས་པ་བརྩེགས་པའི་ཐོག་མ་སཪྙ་ལྟ་བུའི་ས་དང༌། ཚེག་དྲག་ཅན་ན་མ་ཞེས་པའི་མ་
དང༌།ཐེག་ལེ་ཨཾ་ཞེས་པ་ལྟ་བུའི་ཨ་དང༌།ཚིགས་བཅད་ཀྱི་རྐང་བའི་མཐའ་ཕལ་ཆེ་བ་དང༌།རིང་བོ་
ལ་གསུམ བཞིས་མཚོན་པའི་རིང་བོ་དང༌། མཚམས་སྦྱོར་གྱི་ཡི་གེ་དང༌། སླུ་ཏས་མཚོན་པ་
རྣམས་སོ །དང་པོ་ནི། ཨཱ་ཨཱི་ཨཱུ་རཱི་ལཱྀ་ལྔ་དང༌། དེ་རྣམས་སྲོག་ཏུ་ཞུགས་པའི་གསལ་བྱེད་ཀྱི་ཡི་གེ།
ཀཱ་ཀི་ཀུ་ཀཱི་ཀཱི་ལ་སོགས་པ་རྣམས་སོ། །དེ་རྣམས་རིང་བོ་ཡིན་པའི་རྒྱུ་མཚན། ཀ་ལཱ་པ་ལས ཕྱི་མ་
རྣམས་རིང་པོ་ཞེས་བཤད་དོ། །
གཉིས་པ་ནི།ཨེ་ཨེ་ཨོ་ཨོ་རྣམས་དང༌། དེ་རྣམས་སྲོག་ཏུ་ཞུགས་པའི་ཀེ་ཀེ་ཀོ་ཀོ་ལ་
སོགས་པ་རྣམས་། །སློབ་ཕན་ལས། མཚམས་སྦྱོར་གྱི་ཡི་གེ་རྣམས་རྟག་ཏུ་རིང་པོར་གནས་སོ །
ཞེས་བཤད། གསུམ་པ་ནི། ཨཱཉྫ་ཨཱིཉྫ་རིཉྫ་ལཱྀཉྫ་ཨེ་ཨཻ྅་ཨོ྅ཨཽ྅རྣམས་དང༌། དེ་རྣམས་སྲོག་ཏུ་
ཞུགས་པའི་ཀཱཉྫ་ཀིཉྫ་ཀཱུཉྫ་ཀཱེཤྲ་རྣམས་ཡིན་། སྡེབ་སྦྱོར་རིན་ཆེན་འབྱུང་གནས་ལས། སླུ་ཏ་ནི་ཕྱི་མོ་
ས་དང་དག་ཡིན་ཏེ།
གསུམ་པ་སྟེ།དེ་ནི་རྣམས་དང་དགུ་ཡིན་།ཇི་ལྟར་རིང་པོར་བརྒྱད་བྲིས་པ།དེ་ལྟ་བུའི་མཐར་སླུ་ཏ་
བརྒྱད་རྣམས་དང༌། དགུ་བ་ལི་ཡིག་རྐང་བ་ལ་གསུམ་ཡིག་གིས་ཕྱེ་བ་རྣམས་སོ་ཞེས་བཤད་། །དེ་
ལས་གཞན་པའི་ལས་ཨ་ཨི་ཨུ་རི་ལི་རྣམས་དང༌། དེ་རྣམས་སྲོག་ཏུ་ཞུགས་པའི་ཀ་ཀི་ཀུ་ཀྲི་ཀླི་
རྣམས་ནི་ཐུང་སྟེ་ཡང་བའོ །དེས་ན་ཕྱི་མོ་གསུམ་པ་ནི་ཤིན་ཏུ་རིང་བོ་སྟེ་སེ་གོལ་མིག་འཛུམ་གསུམ་
གྱི་ཡུན་དུ་བཀླག་པར་བྱ་སྟེ།ཡི་གེ་གསུམ་ཕན་ཆད་ཚོགས་པའམ་དེའི་དོན་ཡིན་པའོ། །རིང་པོ་ཕྱི་
མོ་གཉིས་པ་སྟེ་སེ་གོལ་གཉིས་ཀྱི་ཡུན་དུ་བཀླག་དགོས་ཏེ་ཡི་གེ་གཉིས་ཚོགས་པ་ཡིན་པའོ །ཐུང་ངུ་
་ཡ་ག་གཉས་
ནི་ཕྱི་མོ་གཅིག་པ་སྟེ་སེ་གོལ་གཅིག་གི་ཡུན་དུ་བཀླག་པར་བྱ་བ་ཡིན་།ཡི་གེ་གཅིག་ཡིན་པའོ། །དེ་
ཡང་སྡེབ་སྦྱོར་ལས ཐུང་ངུ་ནི་ཕྱི་མོ་གཅིག་པ་སྟེ་ཞེས་དང་རིང་པོ་ནི་མོ་གཉིས་པ་ཞེས་དང༌། སླུ་
373

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ཏ་ནི་ཕྱི་མོ་གསུམ་པའོ །ཞེས་བཤད་དོ། །སྐབས་འདིའི་ཡི་གེ་དབྱངས་ཡིག་ལ་བཟུང་བར་བྱ་སྟེ།
སྡེབ་སྦྱོར་ལས།ཡི་གེ་བགྲང་བ་ན་དབྱངས་བགྲང་བར་བྱ་ཡི་གསལ་བྱེད་རྣམས་ནི་མིན་ནོ་ཞེས་
བཤད་། །འདི་ནི་སྡེབ་སྦྱོར་གྱི་ལུགས་ཡིན་གྱི་སྒྲ་པའི་ལུགས་ཀྱི་ཨེ་ཨོ་དང་སླུ་ཏས་མཚན་པ་ཐམས་
ཅད་ཤིན་ཏུ་རིང་བོ་ཡིན་པས་ཕྱི་མོ་གསུམ་པར་བཤད་།།
གསུམ་པ་དཔེར་བརྗོད་ནི། ནུབ་ཀྱི་རི་མགོར་ལྷུང་བ་ཡི། མཐའ་དག་ཉི་འོད་མལ་སྟན་
ཅན། །མཁྲེགས་པའི་ནུ་མ་ལ་གནས་པ། །གོས་དམར་གཡོ་བཞིན་ཆུ་ལྡན་མ། །ཞེས་པ་བརྗིད་དང་
ལྡན་པའི་ཚིག །ཚིགས་བཅད་ལ་ཡང་ཤར་བ་སྦྱོར། །ཞེས་པས་བསྟན་ཏེ།ཆུ་ལྡན་མ་ནི་ནུབ་ཕྱོགས་
ཡིན་ལ། དེ་ཉིད་ཅི་དང་འདྲ་ན། ནུབ་ཕྱོགས་ཀྱི་རི་བོའི་མགོ་རུ་ལྷུ་སྟེ་ཆགས་པར་གྱུར་པས་ཆུ་འཛིན་
མཐའ་དག་དགོངས་མཐུན་གྱི་ཉི་འོད་ཤིན་ཏུ་དམར་བས་ཁྱབ་པ་སྟེ་གཡོགས་པར་གྱུར་པའི་མལ་
སྟན་ཅན་ནི་མཛེས་མ་གཞོན་ནུའི་ནུ་མ་ཤིན་མཁྲེགས་པ་ལ་གནས་པ་སྟེ་གཡོགས་པའི་གོས།ལྭ་བ་
དམར་བོ་རླུང་གིས་བསྐྱོད་པས་གཡོ་བ་བཞིན་དུ་ནུབ་ཕྱོགས་ཆུ་ལྡན་མ་ནི་མཛེས་སོ་ཞེས་པ་དེ་ལྟ་
བུའི་བརྗིད་པ་དང་ལྡན་པའི་ཚིག་སྡུད་མང་བོ་ཡོད་པའི་ཚིག་ནི་ལྷུག་པར་མ་ཟད་ཚིགས་བཅད་ལ་
ཡང་ཤར་ཕྱོགས་པའི་སྙན་ངག་མཁན་རྣམས་སྦྱོར་བར་བྱེད་དོ། །འདི་ལེགས་སྦྱར་གྱི་སྐད་ལ་ཚིག་
སྡུད་དང་ལྕི་བ་མང་བར་ཡོད་པས་དེར་བལྟ་དགོས་ཤིང༌།ཚིག་སྡུད་ཀྱི་ཚུལ་ནི་འདིར་སྨོས་ཀྱང་མགོ་
རྨོངས་པར་འགྱུར་བས་མ་བྲིས་ལ་ཤེས་པར་འདོད་ན། ཁོ་བོས་བརྩམས་པའི་ཀ་ལཱ་པའི་ཊཱིཀ་ཆེན་གྱི་
བསྡུ་བའི་སྐབས་ན་རྒྱས་པར་བཀྲོལ་ཡོད་པས། དེར་བལྟ་བར་གྱིས་ཤིག །བོད་ལ་ཚིག་སྡུད་ཀྱི་དཔེ་
ཅུང་ཞིག་མཚོན་ན། ནུབ་ཀྱི་རིའི་མགོ་ཞེས་པའི་དྲུག་པའི་སྒྲ་ཡོད་པ་ལ་དེའི་སྐྱེས་བུའི་བསྡུ་བ་བྱས་
ནས་ནུབ་ཀྱི་རི་མགོ་ཞེས་པའི་བསུས་པ་ལྟ་བུའོ །
གཉིས་པ་ལྷོ་ཕྱོགས་པའི་ལུགས་ལ།མཚན་ཉིད་དང༌།དཔེར་བརྗོད་གཉིས་ལས དང་པོ་ནི།
གཞན་དག་འཁྲུགས་མིན་མཛེས་པ་ཡི། །ཚིག་རྣམས་བརྗིད་དང་འདོད་དོན་སྤེལ། །ཞེས་པས་བསྟན་ཏེ།
གཞན་ལྷོ་ཕྱོགས་པ་དག་ཚིགས་བཅད་ལ་ཡང་བརྗིད་པ་སྦྱོར་ཞིང་དེ་ཡང་ལྕི་ཡང་འཁྲུགས་པ་མིན་པ་
དེའི་ཕྱིར་ན་མཛེས་པའི་ཡིད་དུ་འོང་བའི་ཚིག་སྡུད་མང་པོ་ཅན་གྱི་ཚིག་རྣམས་བརྗིད་པའི་མཚན་ཉིད་
374

སྙན་ངག་མེ་ལོང་གི་ཊཱི།
དུ་འདོད་དཔེར་བརྗོད་འོག་ནས་བསྟན་ཏེ། གཉིས་པ་ནི་ཆུ་འཛིན་ངོས་ཀྱི་འཕང་ན་ཆགས། །
མཚམས་ཀྱི་ཉི་འོད་གོས་དང་ལྡན། །ཆུ་ལྡན་མ་ཡིས་སུ་ཡི་ཡིན། །འདོད་པས་གཟིར་བར་བྱེད་མི་
འགྱུར། །ཞེས་པས་བསྟན་ཏེ། ཆུ་འཛིན་དཀར་པོ་ལག་ལྡན་གཡོ་བ་ལྟ་བུ། རི་ངོས་ཀྱི་འཕང་སྟེ་
མགུལ་ན་ལང་ལོང་དུ་ཆགས་པ་ལ་དགོང་ཁའི་ཐུན་མཚམས་ཀྱི་ཉིད་འོད་དམར་པོའི་གོས་དང་ལྡན་
ཏེ་དམར་འོད་ཀྱི་ཁྱབ་པ་དང་ལྡན་པའི་ཆུ་ལྡན་མ་སྟེ་ནུབ་ཕྱོགས་སུ་གྱུར་པ་ཡིས་ཆགས་ལྡན་གྱི་སྐྱེ་བོ་
སུའི་ཡིད་རང་དབང་མེད་དུ་འདོད་པ་དྲག་པོས་གཟིར་བར་བྱེད་པར་མི་འགྱུར་ཏེ་གཟིར་བར་འགྱུར་
རོ་ཞེས་པའོ། །འདི་ཡང་ལེགས་སྦྱར་ཀྱི་སྐད་ལ་ཚིག་སྡུད།མང་བར་ཡོད་པས་དེ་ལས་ཤེས་པར་བྱེད་
དགོས་སོ། །བོད་ལ་ཡང་ལས་འཛིན་པའི་བསྡུ་བ་མང་དུ་ཡོད་ཅེས་མཁས་པ་སྔ་མ་དག་བཞེད་ཀྱང་
ཡོད་པར་མ་མངོན་། །སྤྱིར་བརྗིད་པ་ནི་ཚིག་སྡུད་མང་བ་དང༌།ལྕི་ཡང་འཁྲུགས་མ་འཁྲུགས་ཀྱི་སྒོ་
ནས་བརྟག་དགོས་པས།བོད་ལ་རྣམ་པ་མི་གསལ་པ་སྟེ་བོད་སྐད་ལ་ལྕི་ཡང་གི་ཁྱད་པར་མ་བཤད་
པས་། །ཡང་ན་ཆུ་འཛིན་ངོས་ཀྱི་འཕང་ན་ཆགས། ཞེས་པ་ལ་རྣམ་པ་གཞན་ཞིག་བཤད་ན། དེ་
ཡང་འདི་ལྟར་ཉི་མ་ནུབ་པའི་ཚེ་ཆུ་འཛིན་ནམ་མཁའ་ལ་གནས་པའི་ངོས་ཀྱི་འཕང་བ་ན་ཆགས་པའི་
ཐུན་མཚམས་ཀྱི་ཉི་འོད་དམར་པོའི་གོས་དང་ལྡན་ཏེ་དམར་འོད་ཀྱིས་ཁྱབ་པའི་ནུབ་ཕྱོགས་ཆུ་འཛིན་
དམར་བོ་དང་ལྡན་མས་སྲེད་ལྡན་གྱི་སྐྱེ་བོ་སུའི་ཡིད་འདོད་པས་གཟིར་ཏེ་མྱོས་པར་ཅི་ཕྱིར་བྱེད་པར་
མི་འགྱུར་ཏེ་འགྱུར་ཞེས་ཀྱང་བྱའོ །འདི་ཡང་ཉི་མ་ནུབ་པའི་ཚེ་ཆུ་འཛིན་དམར་པོ་མཐོང་བས་ཡིད་
དགའ་བ་སྐྱེས་ཤིང་ལུས་བསིལ་བས་ཁྱབ་པས་ཆགས་པ་དྲག་ཏུ་སྐྱེ་བས་སོ།།
དགུ་བ་མཛེས་པ་ལ་བཞི་སྐྱེ་བོ་ཀུན་ལ་མཛེས་། མཁས་པ་ཁོ་ན་ལ་མཛེས་པ། དེ་ལས་
བཟློག་པ་ལ་མི་མཛེས་པ།དེ་དག་ལམ་གཉིས་ཀྱི་འདོད་ལུགས་བསྟན་པའོ། །དང་པོ་ལ་མཚན་ཉིད་
དང༌། དབྱེ་བ་གཉིས་ལས། དང་པོ་ནི། མཛེས་པ་འཇིག་རྟེན་དོན་དག་ལས། །མ་འདས་འགྲོ་ཀུན་
ལ་མཛེས་པའོ །ཞེས་པས་བསྟན་ཏེ། མཛེས་པའི་ཡོན་ཏན་གྱི་མཚན་ཉིད། འཇིག་རྟེན་ལ་གྲགས་
པའི་དོན་དག་ལས་མ་འདས་པར་བརྗོད་པས་མཁས་པ་དང་རྨོངས་པ་ཀུན་ལ་མཛེས་ཤིང་ཡིད་
འཕྲོག་པའོ། །
375

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
གཉིས་པ་ལ་ཡང་མདོར་བསྟན་དང༌།དཔེར་བརྗོད་ཀྱི་རྒྱས་བཤད་གཉིས་ལས། དང་པོ་ནི།
དེ་ཡང་གཏམ་གྱི་མངོན་བརྗོད་དང༌། །བསྔགས་པ་ལ་སོགས་རྣམས་ལ་སྦྱར། །ཞེས་པས་བསྟན་ཏེ།
མཛེས་པ་དེ་ཡང་གཏམ་གྱི་མངོན་བརྗོད་སྐྱེས་བུ་ཡ་རབས་མཁས་ཤིང་དུལ་བ་འགའ་ཞིག་གི་སྤྱོད་
ཚུལ་མངོན་བྱུང་བའི་གཏམ་རྒྱུད་ལས་རྟོགས་པར་བྱེད་པ་དང་། སྔགས་པ་བུད་མེད་ལ་སོགས་པའི་
ཡོན་ཏན་གསལ་བར་བྱེད་པ་ལ་སོགས་པ་རྣམས་ལ་སྦྱར་ཞིང་བསྟན་པར་བྱའོ།།
གཉིས་པ་ལ་གཏམ་གྱི་མངོན་བརྗོད་ལ་སྦྱར་བ་དང༌། བསྔགས་པ་ལ་སྦྱར་བ་དང༌། དེ་
གཉིས་ཀྱི་ཁྱད་པར་བརྗོད་པ་དང༌།གསུམ་ལས་དང་པོ་ནི།དཀའ་ཐུབ་ཕུང་བོ་ཁྱོད་འདྲ་ཡི།།ཞབས་
ཀྱི་རྡུལ་ནི་གཙང་མ་རྣམས། །ཡང་དག་བཏབ་པ་གང་ཡིན་པ། །དེ་དག་ན་ངེས་པར་ཁྱིམ །ཞེས་
པ་བསྟན་ཏེ། དཀའ་ཐུབ་པ་འགའ་ཞིག་གིས་སྦྱིན་བདག་གི་ཁྱིམ་དུ་འོངས་ནས།ཁྱིམ་བདག་གི་
ཁྱིམ་འདི་ནི་མངོན་པར་དགའོ། །ཞེས་བརྗོད་པའི་ལན་དུ། ཁྱིམ་བདག་གིས་སྨྲས་པ། ཚངས་པར་
སྤྱོད་པ་ལ་སོགས་པའི་དཀའ་ཐུབ་མང་དུ་བསགས་པའི་ཕུང་པོ་དང་ལྡན་པའི་སྐྱེས་བུ་ཆེན་པོ་ཁྱོད་
འདྲ་བའི་ཞབས་ཀྱི་རྡུལ་གཙང་མ་དག་བྱེད་གང་གཱའི་ཆུ་དང་འདྲ་བ་རྣམས་ཀྱིས་ཡང་དག་བཏབ་སྟེ་
སྒོས་པའམ་རེག་པ་གང་ཡིན་པའི་ཡོན་ཏན་དང་ལྡན་པ་དེ་དག་ཁོ་ན་གཙང་བ་སྟེ་དག་པ་དང་བཀྲ་
ཤིས་པར་བྱས་པས་བརྟེན་རུང་ཕྱིར་ངེས་པར་ཁྱིམ་ཕུན་སུམ་ཚོགས་པར་བྱས་པ་ཡིན་གྱིས་ཁོ་བོའི་
ཁྱིམ་ནི་ཕུན་སུམ་ཚོགས་པ་མིན་མོད།འོན་ཀྱང་ཁྱོད་བྱོན་པས་ཕུན་སུམ་ཚོགས་པར་གྱུར་ཞེས་
སྔོན་བྱུང་བའི་གཏམ་ལས་བརྗོད་དོ། །
གཉིས་པ་ནི།སྐྱོན་མེད་ལུས་ཅན་ཁྱོད་ཀྱི་ནི། །ལག་པའི་འཁྲི་ཤིང་བར་དག་ཏུ། །ནུ་མ་
རབ་རྒྱས་འདི་དག་གི། །གོ་སྐབས་རྙེད་པར་འགྱུར་མ་ཡིན།།ཞེས་པས་སྟོན་།ཀ་ཡེ་མི་མཛེས་པའི་
སྐྱོན་ཅི་ཡང་མེད་ཅིང་ཁ་དོག་དང་དབྱིབས་ཕུན་སུམ་ཚོགས་པ་དང་ལྡན་པའི་ལུས་ཅན་མ་ཁྱོད་ཉོན་
ཅིག་ཅེས་བོས་ནས་ཁྱོད་ཀྱི་ནི་ལག་པའི་འཁྲི་ཤིང་རབ་ཏུ་རྒྱས་པའི་བར་དག་ཏུ་ལང་ཚོ་དར་བ་ལས་
བྱུང་བའི་ནུ་མ་རབ་ཏུ་རྒྱས་ཤིང་ཆེ་བ་འོ་མའི་ཁུར་མཛིན་པ་གཉིས་འདི་དག་ཤོང་བའི་གོ་སྐབས་
རྙེད་པར་འགྱུར་བ་མིན་ཏེ་མི་ཤོང་པར་སྣང་།།ཞེས་སོ། །
376

སྙན་ངག་མེ་ལོང་གི་ཊཱི།
གསུམ་པ་ནི། ཞེས་པ་ཁྱད་པར་བརྗོད་པ་ཡི། །ལེགས་སྦྱར་དེ་དག་སྲིད་པ་ཉིད། །འཇིག་
རྟེན་ལུགས་ཀྱི་རྗེས་སུ་ནི། །འབྲངས་བ་ཐམས་ཅད་མཛེས་པར་འགྱུར། །ཞེས་པས་སྟོན་ཏེ།ཞེས་པ་
གོང་དུ་བསྟན་པའི་དཀའ་ཐུབ་པའི་ཞབས་རྡུལ་གཙང་མས་རེག་པའི་ཁྱད་པར་གྱིས་ཁྱིམ་བཀྲ་ཤིས་
ཤིང་གཙང་བར་བྱེད་པ་དང༌།ནུ་མའི་ཁྱད་པར་བྲང་ལ་མི་ཤོང་བ་ཙམ་དུ་རྒྱས་སོ་ཞེས་བརྗོད་པའི་སྒོ་
ནས་ཕུལ་བྱུང་གི་རྒྱན་དུ་ལེགས་པར་སྦྱར་བ་དེ་ལྟ་བུ་དག་ནི་འཇིག་རྟེན་ན་སྲིད་པ་ལ་མཛེས་པ་ཉིད་
ཡིན་ནོ །དེ་ཡང་འཇིག་རྟེན་གྱི་ཆོས་ལུགས་དང་མི་འགལ་བར་དེའི་རྗེས་སུ་འབྲངས་ནས་དེ་དང་
མཐུན་པར་བརྗོད་པ་ཐམས་ཅད་མཛེས་ཤིང་ཡིད་འཕྲོག་པར་འགྱུར་རོ།།ཞེས་བསྟན་པའོ།།
གཉིས་པ་མཁས་པ་ཁོ་ན་ལ་མཛེས་པ་ནི། འཇིག་རྟེན་འདས་ཤིང་བརྗོད་འདོད་ཀྱིས། །
དོན་གང་ཤིན་ཏུ་བཀོད་གྱུར་པ། །དེ་ཡིས་མཁས་པ་ཤིན་ཏུ་ནི། །ཚིམ་འགྱུར་ཞེས་པས་སྟོན་ཏེ།
འཇིག་རྟེན་གྱི་ལུགས་ལས་འདས་ཤིང་འུད་ཤིན་ཏུ་ཆེ་བས་བརྗོད་པར་འདོད་པའི་དབང་གིས་དོན་
གང་ཞིག་བློ་ཡུལ་དུ་མི་ཤོང་བ་ཤིན་ཏུ་ཆེས་ལྷག་པ་ཕུལ་བྱུང་གི་རྒྱན་དུ་བཀོད་ཅིང་སྒྲོ་བཏགས་གྱུར་
པའི་སྙན་ངག་དེ་ཡིས་མཁས་པ་རྣམས་ཡིད་ཤིན་ཏུ་ཚིམ་ཞིང་དགའ་བར་འགྱུར་ཞེས་པའོ།།
གསུམ་པ་དེ་ལས་བཟློག་པ་ལ་མི་མཛེས་པར་བསྟན་པ་ལ། ལུགས་འགོད་པ་དང༌། དཔེ་
བཟུང་བ་གཉིས་ལས་དང་པོ་ནི་གཅིག་ཤོས་མིན་དཔེར་ཞེས་པས་སྟོན་ཏེ། མཁས་པ་དེ་ལས་གཅིག་
ཤོས་མི་མཁས་པ་དག་ནི་དེ་ལྟ་བུ་མི་སྲིད་ཅེས་བློ་ཡུལ་དུ་མི་ཤོང་བས་དགའ་བར་འགྱུར་བ་མིན་པ་
དཔེར་བརྗོད་ནི་འོག་ནས་འཆད་པར་བྱེད་དོ།།
གཉིས་པ་གཏམ་གྱི་མངོན་བརྗོད་ལ་སྦྱར་བ་དང༌།བསྔགས་པ་ལ་སྦྱར་བ་གཉིས་ལས།
དང་པོ་ནི། དེང་ནས་བཟུང་སྟེ་བདག་གི་ཁྱིམ། །ལྷ་ཡི་ཁྱིམ་བཞིན་བརྟེན་པར་འོས། །ཁྱོད་ཀྱི་ཞབས་
རྡུལ་ལྷུང་བ་ཡིས །ཉེས་པ་དག་ནི་མ་ལུས་བཀྲུས། ཞེས་པས་སྟོན་ཏེ། ཉི་མ་དེ་རིང་ནས་བཟུང་སྟེ་
བདག་གི་ཁྱིམ་འདིར་རྣམ་པར་རྒྱལ་བའི་ལྷའི་ཁང་བཟང་གི་ཁྱིམ་བཞིན་དགའ་བས་བསྟེན་པར་འོས་ཏེ།
ཅི་ཕྱིར་ཞེ་ན། དཀའ་ཐུབ་པ་སྟེ་སྐྱེས་བུ་མཆོག་ཁྱོད་ཀྱི་ཞབས་རྡུལ་གཙང་མ་སྔགས་ཀྱིས་བཏབ་པའི་
ཆུ་བས་ཀྱང་ཆེས་ལྷག་པར་གྱུར་པ་རྣམས་ལྷུང་བ་ཡི་ནུས་པས་བདག་གི་ཁྱིམ་གྱི་ཉེས་པ་མི་གཙང་བ་
377

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
ལ་སོགས་པ་དག་ནི་མ་ལུས་པར་བཀྲུས་ནས་བཀྲ་ཤིས་པར་བྱས་སོ་ཞེས་སྔོན་གྱི་གཏམ་རྒྱུད་ལས་
བརྗོད་པའོ། །
གཉིས་པ་ནི། ཁྱོད་ཀྱི་ནུ་མ་འདི་ལྟ་བུར། །རྣམ་པར་རྒྱས་པར་གྱུར་པ་འདི། །ངེས་པར་མ་
བརྟགས་བྱེད་པོ་ཡི། །ནམ་མཁའ་དག་ནི་ཆུང་ངུ་སྤྲུལ། །ཞེས་པས་སྟོན་ཏེ། ཀ་ཡེ་མཛེས་ལྡན་བཞིན་
བཟང་མ་ཁྱོད་ཀྱི་ནུ་མའི་ཁུར་ཤིན་ཏུ་ཆེ་བ་འོ་མས་ཤིན་ཏུ་གང་བ་འདི་ལྟ་བུར་རྣམ་པར་རྒྱས་པར་གྱུར་
བ་འདི་ཉིད་འཇིག་རྟེན་གྱི་བྱེད་པ་ཚངས་པ་ཡིས་ནུ་མ་ཤོང་མི་ཤོང་སྙམ་དུ་ངེས་པར་མ་བརྟགས་ཏེ།
མ་བསམ་པར་ནུ་མ་གནས་པའི་བྲང་གི་ནམ་མཁའ་དག་ནི་དང་པོ་སྤྲུལ་བ་སྟེ་བྱེད་པའི་དུས་སུ་ཆུང་
ངུར་སྤྲུལ་བས་ནུ་མ་མ་ཤོང་ཞེས་པའོ།།
བཞི་བ་ལམ་གཉིས་ནི། འདོད་ལུགས་སུ་བསྟན་པ་ནི། འདི་ནི་ཧ་ཅང་བརྗོད་པས་ན། །གཽ་
ཌཱ་བ་ལ་མཛེས་པར་བརྗོད། །འཇུག་པ་སྔ་མ་གཞན་གྱི་ནི། །ལམ་ལ་སྙིང་པོ་ཉིད་དུ་བཤད། །ཅེས་
པས་སྟོན་ཏེ། སྙན་ངག་ཕྱི་མ་གཉིས་པོ་འདི་དག་ནི་ཧ་ཅང་ཕུལ་བྱུང་གི་རྒྱན་གྱིས་བརྗོད་ཆེ་བས་ན།
ཤར་ཕྱོགས་གོ་ཌཱ་བ་མཛེས་པར་བརྗོད་པ་ཡིན་གྱི་འཇིག་རྟེན་ཐམས་ཅད་ལ་མཛེས་པ་ནི་མ་ཡིན་ནོ། །
གཞན་ཡང་འཇུག་པ་སྔ་མ་དཀའ་ཐུབ་ཕུང་པོ་ཁྱོད་འདྲ་ཡི། ཞེས་སོགས་ཚིག་སྦྱོར་གོང་འོག་གཉིས་
ནི་འཚམ་པར་བརྗོད་པ་ཡིན་པས་ལྷོ་ཕྱོགས་པ་ལ་སོགས་པའི་སྙན་ངག་མཁན་གཞན་གྱི་ལམ་སྟེ་
ལུགས་ལ་སྙིང་པོ་སྟེ་སྲོག་ཉིད་དུ་བཤད་།།
བཅུ་བ་ཏིང་ངེ་འཛིན་ལ། མཚན་ཉིད་དཔེར་བརྗོད་བསྟན་པའོ །དང་པོ་ནི། གཞན་གྱི་
ཆོས་དེ་ལས་གཞན་ལ། །འཇིག་རྟེན་ལུགས་ཀྱི་རྗེས་འབྲངས་ཏེ། །གང་དུ་ཡང་དག་འཛིན་བྱེད་པ། །
ཏིང་ངེ་འཛིན་དུ་བརྗོད་དེ་དཔེར ཞེས་པས་སྟོན་ཏེ། ཚིག་སྦྱོར་གང་དུ་ཚོན་གཞན་མིག་དང་བུད་
མེད་སྦྲུམ་མ་ལ་ཡོད་པའི་ཁྱད་པར་གྱི་ཆོས་འབྱེད་འཛུམ་པ་དང༌། འཁུན་པའི་ཡོན་ཏན་ཏེ།ཆོས་ཅན་
དེ་གཉིས་ལས་གན་མེ་ཏོག་དང་སྤྲིན་ལྟ་བུ་ལ་སྒྲོ་བཏགས་ནས་འཇིག་རྟེན་ལུགས་ཀྱི་རྗེས་སུ་འབྲང་
སྟེ་ལུགས་དང་མི་འགལ་བར་གྲགས་ཚོད་ལྟར་ཡང་དག་པར་འཛིན་ཞིང་བཀོད་པའི་སྙན་ངག་ནི་ཏིང་
ངེ་འཛིན་གྱི་མཚན་ཉིད་དུ་བརྗོད་དེ་དེ་ཉིད་ཀྱི་དཔེར་བརྗོད་འོག་ནས་བཤད་པར་བྱའོ་ཞེས་པའོ། །
378

སྙན་ངག་མེ་ལོང་གི་ཊཱི།
གཉིས་པ་ལ་གཉིས། སྤྱིར་དཔེར་བརྗོད་པ་དང་། བྱེ་བྲག་ཏུ་དཔེར་བརྗོད་པའོ །དང་པོ་ནི།
ཀུ་ཏ་ནི་མིག་ཟུམ་ཞིང༌། །པད་མ་དག་ཀྱང་མིག་འབྱེད་ཅེས། །མིག་གི་བྱ་བ་བཀོད་པ་ལ། དེ་ནི་
བརྗོད་དེ་སྒྲ་དག་ཐོབ། །ཅེས་པས་སྟོན་ཏེ། ཉི་མ་ཤར་བ་ན། ཀུ་མུ་ཏ་ཁ་ཟུམ་པ་མིག་ཟུམ་ཞེས་སྒྲོ་
བཏགས་ཤིང་པདྨ་དག་ཀྱང་ཁ་བ་ལ་མིག་འབྱེད་ཅེས་སྒྲོ་བཏགས་ནས་མིག་གི་བྱ་བ་འཛུམ་པ་དང་
འབྱེད་པའི་ཁྱད་གཞན་ཀུ་མུ་ཏ་དང་པད་མ་ལ་རྣམ་རྟོག་གིས་བཀོད་ཅིང་སྒྲོ་བཏགས་པ་ལས་མིག་གི
བྱ་བ་དེ་ནི་བརྗོད་ཀྱི་སྒྲ་ཀུ་མུ་ཏ་དང་པད་མ་དག་གིས་སྟེང་དུ་མིག་ཟུམ་འབྱེད་ཅེས་པ་ལ་སོགས་པ་
ཐོབ་ཅིང་འཇུག་ཅེས་པ་འདི་ཏིང་ངེ་འཛིན་གྱི་མཚན་ཉིད་དུ་བརྗོད་དོ།།
གཉིས་པ་ལ་གཉིས།ཆོས་གཅིག་ལ་བཀོད་པའི་ཏིང་འཛིན།ཆོས་དུ་མ་ལ་བཀོད་པའི་
ཏིང་ངེ་འཛིན། དང་པོ་ལ་ངོ་བོ་མདོར་བསྟན་པ་དང་། དཔེ་བཤད་པ་གཉིས་ལས། དང་པོ་ནི། ནི་སྒྱུ་
ཏ་དང་ཨུད་གིརྞ། །སྐྱུག་སོགས་ཕལ་པར་འཇུག་བརྟེན་པ། །ཤིན་ཏུ་མཛེས་ཏེ་གཞན་དུ་ནི། །གྲོང་པ་
ཉིད་ཀྱི་ནུས་པ་བསྟན །ཞེས་པས་སྟོན་ཏེ། ན་ཥྛ་དང་ཨུད་གིརྞ་གཉིས་སྐྱུག་པ་ལ་འཇུག་པ་ལ་
སོགས་པས་བྷ་མ་ན་དང་མ་མ་ན་ཡང་འཇུག་པས་དེ་ཡང་དོན་དངོས་བུད་མེད་སྐྱུག་པ་ལ་བརྗོད་
ཡིན་ན་ཡང་ལ་བསྒྲིབས་ནས་ཕལ་པ་པདྨ་དང་ཉི་མ་ལ་བརྒྱན་ནས་འཇུག་པར་བསྟེན་པ་འོག་ནས
སྟོན་པ་འདི་ནི་འཇིག་རྟེན་ནའང་གྲགས་པས་ཤིན་ཏུ་མཛེས་པ་ཡིན་ཏེ གྲོང་པའི་ཚིག་སྤངས་
ས་སོ །པང་དང་འི་ཟེར་
པས་སོ །པདྨ་དང་ཉི་ཟེར་ལ་བསྒྲིབས་ནས་བརྗོད་པའི་ཚུལ་དེ་ལས་གཞན་དུ་མ་བསྒྲིབས་པར་བུད་
མེད་སྐྱུག་གོ་ཞེས་སྐྱུག་པའི་སྐད་དོ་ལན་དོ་ཞེས་འོག་ནས་བརྗོད་པ་ལྟ་བུའི་ཚུལ་འདི་ནི་གྲོང་པའི་
ཚིག་ཞུགས་པས་མི་མཛེས་པ་ཉིད་ཀྱི་ནུས་པ་བསྟེན་ཏེ་ནུས་པ་ལྡན་ཞེས་པའི་དོན་ཡིན་པས་ངེས་པར་
སྤངས་པར་བྱའོ །
གཉིས་པ་ལ་མཛེས་པའི་དཔེ་དང༌། མི་མཛེས་པའི་དཔེ་གཉིས་ལས། དང་པོ་ནི། པད་
མས་ཉི་ཟེར་སྐྱུག་པ་རྣམས །འཐུང་པས་རྡུལ་དམར་སྐྱུག་པ་དག །ཁ་ཡི་དག་བྱེད་ཟེར་མ་རྣམས། །
ས་ཉབར་སྐྱུགཔ
ཤིན་ཏུ་མཛེས་ཏེ་ཞེས་པས་སྟོན་ཏེ། རང་གི་ཆུང་མས་ཆང་གཟི་གཟི་བོར་འཐུངས་ནས་བག་མེད་དུ་
སྐྱུག་པ་ལ་ཚིག་འདི་སྐད་དུ་བསྒྲིབས་ནས་བརྗོད་པས་མཛེས་པ་ཡིན་ཏེ། པདྨ་རྣམས་ཀྱིས་ཉི་མའི་
379

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
འོད་ཟེར་ཉི་མས་སྐྱུག་པ་རྣམས་འཐུངས་པས་པད་མ་རྒྱས་ཤིང་ཁ་ཕྱེ་བར་གྱུར་ཏེ་གེ་སར་གྱི་རྡུལ་
དམར་པོ་དང་འདྲེས་པའི་དག་བྱེད་ཆུའི་ཟེགས་མ་སྟེ་ཟེར་མ་རྣམས་པདྨའི་ཁའི་ནང་ནས་སྐྱུག་པར་
བྱེད་པ་དག་ནི་ཤིན་ཏུ་མཛེས་ཞེས་པའོ། །དེ་ལ་རང་གི་ཆུང་མ་ནི་པད་མར་བཏགས་ལ། ཆང་འཐུང་
བ་ནི་ཉི་ཟེར་སྐྱུགས་པ་འཐུང་ཞེས་པར་བརྒྱ་ཤིང་བག་མེད་འཁྲིས་པ་དང་བཅས་པའི་ཆང་སྐྱུག་པ་ནི
རྡུལ་དམར་དང་འདྲེས་པའི་ཆུ་སྐྱུག་པ་ལ་བཏགས་ནས་བརྗོད་པ་ཏིང་ངེ་འཛིན་ཡིན་ནོ། །
གཉིས་པ་ནི་མི་མཛེས་པ་ཆུང་མ་སྐྱུགས་པར་བྱེད་ཅེས་པ།ཞེས་པས་སྟོན་། གྲོང་བའི་
ཚིག་རྗེན་པར་སོང་བ་མཛེས་པ་ནི་ཆུང་མ་སྐྱུག་པར་བྱེད་ཅེས་མི་བསྒྲིབས་པར་དངོས་སུ་བརྗོད་པ་
འདི་ཉིད་ཡིན་པས་སྤངས་པར་བྱའོ །གཉིས་པ་ལ་དངོས་པོ་བཟུང་བ་དང་། དེ་ཉིད་དཔེ་བཤད་པ་
གཉིས་ལས།དང་པོ་ནི།གཅིག་ཅར་ཉིད་དུ་ཆོས་དུ་མ། །བཀོད་པ་དག་ཀྱང་འདོད་དེ་དཔེར།།ཞེས་
པས་སྟོན་ཏེ།ཆོས་ཅན་གཞན་ལས་ཐོད་པའི་ཆོས་བྱ་བ་ལ་སོགས་པ་དུ་མ།དངོས་པོ་གཞན་ཞིག་ལ་
ཅིག་ཅར་ཉིད་དུ་སྟེ་དུས་གཅིག་ཏུ་བཀོད་པ་དག་ཀྱང་ཆོས་དུ་མས་བཀོད་པའི་ཏིང་ངེ་འཛིན་དུ་སྙན་
ངག་མཁན་རྣམས་འདོད་ལ་དེ་ཉིད་ཀྱི་དཔེར་བརྗོད་འོག་ནས་འཆད་པར་བྱེད་པ་ཞེས་པའོ །
གཉིས་པ་ལ་དཔེར་བཤད་པ་དང༌།དཔེ་ལ་ཡོད་པའི་ཆོས་བསྟན་པ་གཉིས་ལས། དང་བོ་ནི
ལྕི་བའི་མངལ་ཁུར་གྱིས་ངལ་ཞིང༌། །འཁུན་པར་བྱེད་པ་སྤྲིན་གྱི་ཕྲེང༌། །འདི་རྣམས་གཡོ་མེད་སྟེང་
གི་ནི། །ཕང་བ་དག་ཏུ་ཡང་དག་ཉལ། །ཞེས་པས་སྟོན་ཏེ།ཆུ་ཆར་མང་པོས་ལྕི་བའི་མངལ་ཁུར་
གྱིས་ནོན་པས་ངལ་ཞིང་འབྲུག་སྒྲ་ཤིན་ཏུ་སྙན་པའི་འཁུན་པ་སྒྲོགས་བྱེད་པའི་ཆར་སྤྲིན་གྱི་ཕྲེང་བ་
སྔོན་པོ་གློག་གི་ཞགས་པ་ཅན་འདི་རྣམས་གཡོ་བ་མེད་པ་རི་བོའི་མགུལ་ལམ་རྩེའི་སྟེང་གི་ཕང་བ
དག་ཏུ་ཡང་དག་ཉལ་ཏེ་དལ་གྱིས་འདུག་པའོ། །
གཉིས་པ་། གྲོགས་མོའི་ཕང་བར་ཉལ་བ་དང༌། །འཁུན་དང་ལྕི་བ་ཉིད་དང་ངལ། །ཞེས་
པ་འདིར་ནི་མངལ་ལྡན་མའི །ཆོས་མང་པོ་རྣམས་གཞན་ལ་བསྟན །ཞེས་པས་སྟོན་། ཞེས་པ་
ཏིང་ངེ་འཛིན་གྱི་སྐབས་འདིར་ནི་བུད་མེད་མངལ་ལྡན་མ་ལ་ཡོད་པའི་ཆོས་འཁུན་པ་ལ་སོགས་པ་
མང་པོ་རྣམས་བུད་མེད་རང་ལས་གཞན་པའི་ཆར་སྤྲིན་ལ་བཀོད་ཅིང་བསྟན་པར་བྱའོ །ཇི་ལྟར་དུ་
380

སྙན་ངག་མེ་ལོང་གི་ཊཱི།
ཞེ་ན།སྦྲུམ་མ་འགའ་ཞིག་གིས་གྲོགས་མོའི་ཕང་པར་མགོ་གཟུགས་ཏེ་ཉལ་བ་ཆར་སྤྲིན་རི་བོའི་
མགུལ་ན་གནས་པ་ལ་བཀོད་ཅིང་། འཁུན་པ་ནི་འབྲུག་སྒྲ་འབྱིན་པ་ལ་བཀོད་ལ་མངལ་གྱི་ཁུར་ལྕི་
བ་ཉིད་ནི་ཆུའི་ཆར་བ་ལྕི་བས་ནོན་པ་ལ་བཀོད་ཅིང་ལུས་ངལ་བ་ནི་ཆར་སྤྲིན་དལ་གྱིས་འདུག་པ་
ངལ་བ་ལྟར་གནས་པ་ལ་བཀོད་དོ །ཞེས་པ་འདི་ནི་ཆོས་ཅན་སྦྲུམ་མའི་ཆོས་མང་པོ་ཆར་སྤྲིན་གྱི་
སྟེང་དུ་སྒྲོ་བཏགས་ནས་བཀོད་པས་ཆོས་མང་པོའི་ཏིང་ངེ་འཛིན་ནོ། །གོང་བཞིན་ཆོས་ཅན་བུད་མེད་
ཀྱི་ཆོས་སྐྱུག་པ་གཅིག་པུ་ཉིད་པད་མ་དང་ཉི་མ་ལ་བཀོད་པས་ཆོས་གཅིག་གི་ཏིང་ངེ་འཛིན་ནོ། །
གསུམ་པ་ནི་ཏིང་ངེ་འཛིན་ཞེས་བྱ་བའི་ཡོན་ཏན་གང་འདི་ནི་སྙན་ངག་བདག་པོ་ཀུན་ཏེ།
སྙན་ངག་མཁན་པོ་དོན་མཐུན་གྱི་ཚོགས་ཀྱང་འདི་ཉིད་རྗེས་སུ་འབྲང་ཞེས་པས་སྟོན་ཏེ བཅུ་བ་ཏིང་
ངེ་འཛིན་ཞེས་བྱའོ་ཡོན་ཏན་གང་ཡིན་པ་འདི་ནི་སྙན་ངག་མཚན་ཉིད་ལྷུག་པར་འབྲེལ་བ་ཐམས་ཅད་
ལ་མང་དུ་འབྱུང་བས་བདག་པོ་ཀུན་ཏེ་ནོར་དང་འདྲ་བ་ཡིན་ལ། སྙན་ངག་མཁན་པོའི་ཉིད་དོན་
མཐུན་ཚོང་པ་དེའི་ཚོགས་ཀྱང་ཞེས་སམ། ཡང་ན་སྙན་ངག་མཁན་ལྷོ་ཤར་བ་ལ་དོན་དང་མཐུན་
པར་གྲགས་པའི་ཚོགས་ཚོང་བ་དང་འདྲ་བ་རྣམས་ཀྱང་ཏིང་ངེ་འཛིན་འདི་ཉིད་ཀྱི་རྗེས་སུ་འབྲངས་
ནས་རྩོམ་པར་བྱེད་དེ།ཚོང་བ་ནོར་གྱི་རྗེས་སུ་འབྲངས་པ་ལྟར་རོ། །འདི་ནི་ལྷོ་ཤར་བ་གཉིས་ཀ་ལ་
གྲགས་པའི་ཡོན་ཏན་ནོ། །།
གསུམ་པ་དོན་བསྡུས་པ་ནི།དེ་ལྟར་རང་བཞིན་བཏགས་པ་ལས། །ལམ་ནི་དེ་གཉིས་རྣམ་
པར་ཕྱེ། །དེ་དག་དབྱེ་བ་སྙན་ངག་མཁན་སོ་སོ་ལ་གནས་བརྗོད་མི་ནུས། བུར་ཤིང་འོ་མ་བུར་
སོགས་ཀྱི། །མངར་བ་ཉིད་ནི་ཁྱད་པར་ཕྱེ། །དེ་ལྟ་མོད་ཀྱི་དེ་བརྗོད་པར། །དབྱངས་ཅན་མས་ཀྱང་
ནུས་མ་ཡིན། །ཞེས་པས་སྟོན་ཏེ། གོང་དུ་བཤད་ཟིན་པའི་ཚུལ་དེ་ལྟར་རང་བེ་དྷར་བྷ་འདོད་པའི་
སྦྱར་བ་ལ་སོགས་པ་བཅུའི་རང་བཞིན་དང་དེ་ལས་ཕལ་ཆེར་བཟློག་པ་གོ་ཌཱ་བའི་ལུགས་སོ་སོར་
བཏགས་ཤིང་གཏན་ལ་ཕབ་པ་ལའང་སྙན་ངག་གི་ལམ་ནི་ལྷོ་ཤར་བའི་ལུགས་གཉིས་སུ་བསྡུས་
ནས་བར་གྱི་ཁྱད་པར་འཕགས་པ་རྣམས་རྣམ་པར་ཕྱེ་བ་ཡིན་ནོ། །ལམ་གཉིས་པོ་དེ་དབང་གི་ནང་
གསེས་ཀྱི་དབྱེ་བ་ཕྲ་མོ་མཐའ་ཡས་པ་སྙན་ངག་མཁན་དཔའ་བོ་དང་ནག་མོའི་ཁོལ་ལ་སོགས་པ་སོ་
381

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ།
སོའི་བསྟན་བཅོས་དང་ཁ་ལ་གནས་པའི་འདོད་ལུགས་རྣམས་རྫོགས་པར་རེ་རེ་ནས་བརྗོད་པར་མི་
ནུས་ཏེ། དཔེར་ན་བུར་ཤིང་དང༌། འོ་མ་དང༌། བུ་རམ་དང༌། སོགས་ཀྱི་སྒྲ་རྒུན་འབྲུམ་དང་ཤིང་
མངར་དང༌། སྦྲང་ལ་སོགས་པ་རྣམས་མངར་བར་རིགས་གཅིག་པས་སྤྱིའི་ཆོས་མངར་བ་ཉིད་ཙམ་དུ་
བསྡུས་ནས་བསྟན་ནུས་པ་དེ་ལྟ་མོད་ཀྱི་དེ་རྣམས་ཀྱི་ནང་ཚན་གྱི་མངར་ལུགས་ཐ་དད་དུ་ཡོད་པ་དང༌།
དེའི་ནང་ཚན་བུར་ཤིང་ལྟ་བུ་གཅིག་ལ་ཡང༌། སྐྱེ་ས་ཐ་དད་ཀྱིས་མངར་མི་མངར་དང༌། སེམས་ཅན་
སོ་སོའི་འོ་མ་ལ་ཡང་མངར་མི་མངར་གྱི་ཁྱད་པར་ཤིན་ཏུ་ཆེ་བར་ཡོད་པས་དེ་རྣམས་ཀྱི་ཁྱད་པར་སོ་
སོ་ཕྱེ་ནས་རྫོགས་པར་བརྗོད་པ་ནི་ངག་གི་ལྷ་དབྱངས་ཅན་མས་ཀྱང་ནུས་པ་མ་ཡིན་ན་དབྱུག་པ་ཅན་
བདག་འདྲས་ག་ལ་ནུས་ཏེ་ཤིན་ཏུ་མཐའ་ཡས་པས་བརྗོད་པར་མི་ནུས་སོ་ཞུམ་པའི་ཚིག་བརྗོད་པ་སྟེ།
དག་འདྲས་ག་ལ
དེ་ཡང་འདི་ལྟར། སྤྱོད་འཇུག་ལས སེམས་ཅན་མོས་པ་སྣ་ཚོགས་པ །རྒྱལ་བས་ཀྱང་ནི་མགུ་
དཀའ་ན།།བདག་འདྲ་རྨོངས་པས་སྨོས་ཅི་དགོས། །ཞེས་པ་ལྟ་བུའོ།།
གསུམ་པ་སྙན་ངག་གི་རྒྱུ་བཤད་པ་ལ་རྒྱུའི་ངོ་བོ་དང་ཕན་ཡོན་གཉིས་ལས་དང་པོ་ལ་ཡང༌།
རྒྱུ་ཕུན་སུམ་ཚོགས་པ་དང་། རྒྱུ་ཙམ་དུ་རུང་བ་གཉིས་ལས། དང་པོ་ནི། རང་བཞིན་གྱིས་གྲུབ་
སྤོབས་པ་དང༌། །མང་དུ་ཐོས་པ་མེད་དང་། །མངོན་པར་སྦྱོར་བ་མི་དམན། །སྙན་ངག་ཕུན་སུམ་
ཚོགས་པའི་རྒྱུ །ཞེས་པས་སྟོན་ཏེ།སྐྱེ་བ་སྔ་མའི་སྦྱངས་སྟོབས་ཀྱི་བག་ཆགས་གོས་པ་ལས་བྱུང་བ་
རང་བཞིན་གྱིས་གྲུབ་པའི་སྤོབས་པ་སྐྱེས་ཐོབ་ཀྱི་ཤེས་རབ་ཕུན་སུམ་ཚོགས་པ་དང༌། སློབ་དཔོན་
མཁས་པ་ལ་སྙན་ངག་ལ་སོགས་པའི་བསྟན་བཅོས་མང་དུ་ཐོས་པའི་བདུད་རྩིའི་ཆུ་རྒྱུན་གྱིས་མི་ཤེས་
པའི་དྲི་མ་མེད་པར་བྱས་པ་དང༌། སྙན་ངག་གི་བསྟན་བཅོས་སེམས་པ་ལ་མངོན་པར་སྦྱོར་བའི་
བརྩོན་འགྲུས་མི་དམན་པ་།དེ་གསུམ་ནི་སྙན་ངག་ཕུན་སུམ་ཚོགས་པ་རྩོམ་ཤེས་པའི་ཡིན་ནོ།།
གཉིས་པ་ནི་ཁོ་ན་རེ སྙན་ངག་ལ་དེ་གསུམ་དགོས་ན་རང་བཞིན་གྱིས་གྲུབ་པའི་
སྤོབས་པ་མེད་པ་མང་དུ་འབྱུང་བས་དེ་རྣམས་ལ་སྙན་ངག་གི་བསྐལ་བ་མེད་དམ་ཞེས་ན། གལ་ཏེ་
སྔོན་གྱི་བག་ཆགས་ཡོན་ཏན་གྱིས རྗེས་འབྲེལ་སྤོབས་པ་རྨད་བྱུང་མེད་ན་ཡང་།ཐོས་པ་འབད་པ་
དག་གིས་ངག་བསྟེན་ན། ཇི་ཞིག་ལྟར་ཡང་ངེས་པར་རྗེས་འཛིན་བྱེད། ཅེས་པས་སྟོན་ཏེ། གལ་ཏེ་
382

སྙན་ངག་མེ་ལོང་གི་ཊཱིཀྐ།
སྔོན་གྱི་བག་ཆགས་སད་པའི་ཡོན་ཏན་གྱིས་རྗེས་སུ་འབྲེལ་བའི་སྤོབས་པ་སྐྱེས་ཐོབ་ཀྱི་ཤེས་རབ་
ཕུན་སུམ་ཚོགས་པ་རྨད་དུ་བྱུང་བ་མེད་པས་རྒྱུ་དང་པོ་མ་ཚང་ན་ཡང་། རྒྱུ་གཉིས་པ་ལ་ཚེ་འདིར་སློབ་
དཔོན་མཁས་པ་ལ་སྙན་ངག་ལ་སོགས་པའི་རིགས་པ་མང་དུ་ཐོས་པ་དང༌། རྒྱུ་གསུམ་པ་བརྩོན་
འགྲུས་དྲག་པོས་གཡེར་བ་མེད་པར་སྙན་ངག་གི་དོན་སེམས་ཤིང་བློའི་ནུས་པ་ཅི་ཡོད་ཀྱིས་སྒྲ་དོན་གྱི་
རྒྱན་བཀོད་པའི་ཚིག་སྦྱོར་ལ་འབད་པ་དྲག་ཏུ་བྱེད་པ་དག་གིས་སྙན་ངག་རྒྱུན་དུ་བསྟེན་ན་རང་
བཞིན་གྱིས་གྲུབ་པའི་སྤོབས་པ་མེད་པའི་སྐྱེ་བོ་ཅི་ཞིག་ལྟར་ཡང་ཐོས་པ་དང་འབད་པ་དྲག་པོས་བྱས་
ན་རྗེས་འཛིན་བྱེད་དེ་སྙན་ངག་ཤེས་པར་འགྱུར་།ཞེས་པའོ། །
གཉིས་པ་ནི དེ་ཕྱིར་གྲགས་འདོད་རྣམས་ཀྱིས་རྟག་ཏུ་། །སྙོམས་ལས་མེད་པར་རིམ་
གྲགས་འདདན་
པས་དབྱངས་ཅན་བསྟེན། །སྙན་ངག་ཆུང་ངུ་ལ་ཡང་ངལ་བྱས་མི། །མཁས་པའི་མདུན་ས་དག་ཏུ་
འདུག་ལ་དབང༌། །ཞེས་པས་སྟོན་། རྒྱུ་དེ་ཕྱིར་སྙན་ངག་མཁས་པའི་གྲགས་པ་ཆེན་པོ་དང་དེའི་སྒོ་
ནས་རྙེད་པ་དང་བཀུར་སྟི་ཕུན་སུམ་ཚོགས་པ་ཐོབ་པར་འདོད་པ་རྣམས་ཀྱིས་དུས་རྟག་ཏུ་ནི་སྙོམས་
ལས་མེད་པར་གོང་དུ་བསྟན་པའི་ཐོས་པ་དང་འབད་པའི་རིམ་པས་དབྱངས་ཅན་ཏེ་སྙན་ངག་བརྟེན་
པར་བྱའོ། །ཞེས་པའོ། །སྐབས་འདིར་སྔ་རབས་པའི་མཁས་པ་འགའ་ཞིག་གིས་སྒྲུབ་ཐབས་ཀྱི་རིམ་
པས་ལྷ་མོ་དབྱངས་ཅན་མ་བརྟེན་པར་བྱའོ །ཞེས་བཤད་པའང་འཕྲལ་དུ་འགྲིག་འགྲིག་འདྲ་ཡང་
གཞུང་གི་ཁོག་བབས་ལའང་མི་འགྲིག་པ་དང༌།བརྡ་སྤྲོད་པའི་ལུགས་ལའང་དབྱངས་ཅན་མ་ཞེས་པ་
ལ་མོ་རྟགས་ཀྱི་མ་ངེས་པར་དགོས་ལ། སྐབས་འདིར་དབྱངས་ཅན་ཞེས་ཕོ་རྟགས་ལས་མེད་ཅིང་
ཁྱད་པར་དབྱངས་ཅན་ཞེས་པ་འདི་དབྱངས་སྙན་པ་ཅན་ནམ་སྒྲ་སྙན་པ་ཅན་ཡིན་ལ།དེར་སྙན་པའི་
ངག་དོན་གཅིག་པས་སོ །ཁོ་ན་རེ། གོང་དུ་བཤད་བསྟན་པའི་དེ་ཙམ་གྱིས་ཐོས་པ་དང་འབད་པ་
ཆེན་པོ་དང་དབྱངས་ཅན་ཏེ་སྙན་ངག་བསྟེན་པ་ལ་དགོས་པ་ཅི་ཡོད་ཅེ་ན། སྙན་ངག་ཆེན་པོས་ས་
རྒས་བཅིངས་པའི་སྒོ་ནས་དཀོན་མཆོག་གསུམ་ལ་བསྟོད་པའམ་དམ་པའི་ཆོས་གསལ་བར་བྱེད་
པའི་བསྟན་བཅོས་བརྩམས་པས མཐར་ཐུག་གི་དགོས་པ་བླ་ན་མེད་པའི་བྱང་ཆུབ་ཐོབ་པར་འགྱུར་
བ་ལྟ་ཅི་སྨོས གནས་སྐབས་ཀྱི་དགོས་པ་སྙན་ངག་ཆུང་ངུ་ཚིགས་སུ་བཅད་པ་གཅིག་ལའང་ལུས་
383

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་གཉིས་པ
དང་རྒྱན་ཕུན་སུམ་ཚོགས་པས་སྤྲས་ཤིང་གྲོང་ཚིག་ལ་སོགས་པའི་སྐྱོན་གྱིས་མ་རེག་པའི་ཚིག་སྦྱོར་
ལ་ངལ་བར་བྱས་ཤིང་བརྩམས་ན་སྐྱེ་བོའི་ཡིད་རང་དབང་མེད་པར་འཕྲོགས་ནས་རྩོམ་པ་པོའི་མི་དེ་
མཁས་པ་དུ་མ་ཚོགས་པའི་སྐྱེ་བོ་རྣམས་ཀྱི་མདུན་ས་དག་སྟེ་མདུན་རོལ་ཏུ་རྩོམ་པའི་བྱ་བ་མཁས་
པར་དབང་སྐུར་ཞིང་དེས་མཚོན་པས་འཆད་རྩོད་སོགས་ལ་ཡང་བསྔགས་པའི་སྒོ་ནས་རྒྱ་རིགས་ཤིང་
ས་ལ་ཆེན་པོ་ལྟ་བུ་འམ བྲམ་ཟེའི་རིགས་ཤིང་ས་ལྷ་ཆེན་པོ་ལྟ་བུར་སྐྱེ་བོ་མང་པོས་སྐུར་བའི་གནས་
ལྷ་དང་བཅས་པས་བསྟོད་པར་འོས་པའི་བསྟན་ནམ་གསེར་གྱི་ཁྲི་ལ་སོགས་པར་འདུག་པ་ལ་
དབང་བར་བྱེད་པས་ན་མཁས་པའི་བྱ་བ་འདི་ལྟ་བུ་ལ་ཅིའི་ཕྱིར་འབད་པར་མི་རིག་སྟེ་འབད་པར་
རིགས་སོ། །
སྙན་ངག་མེ་ལོང་ལས་ལམ་རྣམ་པར་ཕྱེ་བའི་རྣམ་པར་བཤད་པ་སྟེ། ལེའུ་དང་པོའི་འགྲེལ་
པ་འདི་ནི།མཁས་པ་དུ་མའི་གསུང་གི་བདུད་རྩི་མྱངས་ལ་ཡི་དམ་གྱི་ལྷས་རྗེས་སུ་བཟུང་ཞིང་། ཁྱད་
པར་གནས་ལྔ་ཡོངས་སུ་རྫོགས་པའི་པཎྜི་ཏ་ཆེན་པོ་མཁས་པའི་དབང་ཕྱུག་རྡོ་རྗེ་རྒྱལ་མཚན་གྱི་
ཞབས་རྡུལ་ལ་སྤྱི་བོས་རེག་པར་གྱུར་པ། སྒྲ་དང་སྙན་ངག་དང༌། སྡེབ་སྦྱོར་དང༌། མིང་གི་མངོན་
བརྗོད་དང༌།ཟློས་གར་ལ་སོགས་ཐམས་ཅད་ཀྱི་གཙུག་ལག་རྣམས་ལ་བློ་གྲོས་ཀྱི་སྣང་བ་རྒྱས་ཤིང་
གཞན་ཡང་གཏན་ཚིགས་རིག་པ། གཟོ་རིག་པ། གསོ་བ་རིག་པ། ནང་རིག་པ་སྟེ་བདེ་བར་
གཤེགས་པའི་གསུང་རབ་རྒྱ་མཚོ་ལྟ་བུ་ལ་བློའི་སྣང་བའི་བཅུད་ཐོབ་པ།སྐད་གཉིས་སྨྲ་བ་སྣར་ཐང་
ལོཙཱ་བ་སངྒྷ་ས་སྙན་ངག་ལ་སོགས་པའི་བསྟན་བཅོས་མང་པོ་ལ་འདྲིས་པར་བྱས་ནས་དཔལ་ལྡན་
སྣར་ཐང་གི་གཙུག་ལག་ཁང་དུ་ལེགས་པར་སྦྱར་བའོ། །འདིས་བསྟན་པ་རིན་པོ་ཆེ་ལ་ཕན་ཐོགས་
པར་གྱུར་ཅིག །ཅེས་ཞུས་སོ །ཐ་སྙད་པ་རྣམས་ཀྱང་ཚེ་འདིའི་བྱ་བ་ལས་མི་བསླུ་བ་ངེས་པ་ཕྱི་མའི་
ཆོས་ལ་འབོད།མཾ་ག་ལཾ།བྷ་ཝནྟུ།ཤུ་བྷཾ།དགེའོ། །
384


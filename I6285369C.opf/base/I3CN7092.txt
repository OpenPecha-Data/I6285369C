༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7092
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 4
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

དཀར་ཆག
སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་
འགྲེལ་པ་། འབྲུག་ཀུན་མཁྱེན་པདྨ་དཀར་པོ། 1
སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་
གཉིས་པ ·འབྲུག་ཀུན་མཁྱེན་པདྨ་དཀར་པོ། 18
སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད། ·འབྲུག་ཀུན་མཁྱེན་པདྨ་དཀར་པོ 59
རབ་བཏགས་ཀྱི་རྟོགས་བརྗོད་རྣ་བའི་རྒྱན། ·འབྲུག་ཀུན་མཁྱེན་པདྨ་དཀར་པོ། 90
སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་
བརྩེགས་པའི་ལྷུན་པོ། འབྲུག་པ་སངས་རྒྱས་རྗེ། 95
སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་
འདོད་འཇོ ·འབྲི་གུང་ཆོས་ཀྱི་གྲགས་པ། 131
སྙན་ངག་གི་དཔེ་རྒྱན་གསལ་བྱེད་ཀྱི་དཔེར་བརྗོད་སྒྲ་ལྡན་ལྷའི་
འཛུམ་ཟེར།. བོད་མཁས་པ་མི་ཕམ་དགེ་ལེགས་རྣམ་རྒྱལ། 163
སྙན་ངག་མེ་ལོང་མའི་ལེའུ་གཉིས་པའི་དཔེ་རྒྱན་གྱི་རྣམ་གྲངས་མཚུངས་གསལ་གྱི་སྒྲ་དྲུག་ཅུ་རྩ་ལྔའི་དཔེར་བརྗོད་
རང་བྱུང་དབྱངས་ཀྱི་རྒྱལ་མོའི་མགྲི་སྒྲ།.....................བོད་མཁས་པ་མི་ཕམ་དགེ་ལེགས་རྣམ་པར་རྒྱལ། 168
སྙན་ཚིག་སྨྲ་བ་རྣམས་ལ་དྲི་ཚིག་ཅུང་ཟད་གཏམ་བྱ་བ་ཚངས་པའི་
མགྲིན་རྒྱན། བོད་མཁས་པ་མི་ཕམ་དགེ་ལེགས་རྣམ་རྒྱལ། 173
དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་
རོལ་མཚོ བོད་མཁས་པ་མི་ཕམ་དགེ་ལེགས་རྣམ་རྒྱལ། 179
སྙན་ངག་གི་ཡང་ལན་རབ་དགའི་རྒྱུད་མང༌། བོད་མཁས་པ་མི་ཕམ་དགེ་ལེགས་རྣམ་རྒྱལ 204
1

དཀར་ཆག
སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་
བཤད་པའི་རོལ་མཚོ། བོད་མཁས་པ་མི་ཕམ་དགེ་ལེགས་རྣམ་རྒྱལ། 216
སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་
དུས་སྟོན། བོད་མཁས་པ་མི་ཕམ་དགེ་ལེགས་རྣམ་རྒྱལ། 288
སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་
ཤིང་རྟ།. བོད་མཁས་པ་མི་ཕམ་དགེ་ལེགས་རྣམ་རྒྱལ། 303
དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་
རབ་དགའི་རྒྱུད་མང་། བོད་མཁས་པ་མི་ཕམ་དགེ་ལེགས་རྣམ་རྒྱལ། 315
རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ་
ངག་དབང་དཔྱིད་ཀྱི་ཕོ་ཉ། བོད་མཁས་པ་མི་ཕམ་དགེ་ལེགས་རྣམ་རྒྱལ། 325
ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་
འཆར་སྒོ་ལ བོད་མཁས་པ་མི་ཕམ་དགེ་ལེགས་རྣམ་རྒྱལ 337
བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་
མི་ཟད་པའི་རྒྱན། བོད་མཁས་པ་མི་ཕམ་དགེ་ལེགས་རྣམ་རྒྱལ། 359
སྙན་ངག་རྗོད་བྱེད་སྐད་རིག་ལ་དཔྱད་པའི་དོགས་དཔྱོད་
ཟིན་བྲིས། བོད་མཁས་པ་མི་ཕམ་དགེ་ལེགས་རྣམ་རྒྱལ 376
དཀར་བརྒྱུད་རིན་པོ་ཆེ་ལ་སྙན་ངག་ཀུན་འཁོར་གྱི་སྒོ་ནས་བསྔགས་པ་ཀུན་ཏུ་
བཟང་པོའི་དབྱངས།. བོད་མཁས་པ་མི་ཕམ་དགེ་ལེགས་རྣམ་རྒྱལ། 379
རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་མཁས་དབང་དགོངས་རྒྱན་པཎ་ཆེན་
བླ་མའི་ཞལ་ལུང༌། དངུལ་ཆུ་དབྱངས་ཅན་གྲུབ་པའི་རྡོ་རྗེ 381
བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས་རང་མཐོང་
བྱིས་ཆུང་གནམ་རྡོའི་ཕྲེང་བ། ·ཚངས་སྲས་དགྱེས་པའི་སྡེ།390
2

༄༅། །སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་
དང་པོའི་འགྲེལ་པ་བཞུགས་སོ །
འབྲུག་ཀུན་མཁྱེན་པདྨ་དཀར་པོ།
ཨོཾ་ཝཱཀཻ་དནྣ་མ། འཇམ་དབྱངས་དགའ་མགུར་སྤྱོད་པ་ཅན་གྱི་སྤྲིན། །ཚངས་ཞལ་མཆེ་བ་
དགུང་མ་གནམ་གྱི་སྲས། །མཁས་པའི་ཆབ་ཀྱིས་ཡིད་ས་གཤེར་བྱེད་ཅིང་། །རྨོངས་པའི་ཚ་གདུང་
གཞིལ་ལ་ཕྱག་འཚལ་ལོ། །དཔལ་ལྡན་པདྨ་དཀར་བོ་ལ། །བློ་གྲོས་སྦྲང་རྩིའི་བུ་དགུག་པའི། །
ལེགས་བཤད་གེ་སར་སྤྲོ་འོས་ཞེས།།སྐུལ་བྱེད་དཔྱིད་བཞིན་སོས་ཀས་ཀྱང༌། །འདིར་བཤད་པར་
བའི་མཚན་སྐད་གཉིས་ཤན་སྦྱར་ན། རྒྱ་གར་སྐད་དུ། ཀཱ་བྱ་ཨཱ་དརྴ།བོད་སྐད་དུ། སྙན་དངགས་མེ་
ལོང༌།དེ་ཡང་སྙན་དངགས་ནི་དོན། མེ་ལོང་ནི་བྱེད་པའི་ལས་ཀྱིས་ཏེ། སྙན་དངགས་སུ་གང་གིས་
འཇོག་པ་དེ་འདིར་འཆར་བས་སོ། །འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ནི་འགྱུར་
མཛད་པའི་དུས་ཀྱི་ཕྱག་གོ།ཇི་ལྟར་བཤད་པ་ལ། བསྟན་བཅོས་ལ་འཇུག་པའི་ཡན་ལགབསྟན་
བཅོས་དངོས།དེ་བརྩམས་པ་མཐར་ཕྱིན་པའི་ཚུལ་གསུམ་ལས། དང་པོ་ལ་ཤིས་བརྗོད།རྩོམ་པར་
དམ་བཅའ་གཉིས་ལས། དང་པོ་ནི། གདོང་བཞི་ཚངས་པ་ཡིན་ལ།དེའི་མཆེ་བའི་རྩེ་ལས་དབྱངས་
ཅན་མ་འཁྲུངས་པས།དེའི་གདོང་དང་པདྨའི་ཚལ་སྦྱར། པད་ཚལ་དུ་འདུ་བའི་ངང་པ་དང་དབྱངས་
ཅན་མ། ངང་པ་ཁ་དོག་གིས་དང༌། དབྱངས་ཅན་མ་ཡོན་ཏན་ཐམས་ཅད་ཀྱིས་དཀར་བ། ངང་པ་
པདྨའི་འབྱུང་གནས་དེར་རོལ་པ་དང་། དབྱངས་ཅན་མ་བདག་གི་ཡིད་ལ་རོལ་པ་རྣམས་སྦྱར་བས་
འདི་སྦྱར་བའི་རྒྱན། དེའང་ཤེས་རབ་ཕུན་སུམ་ཚོགས་པ་ཞིག་འདོད་པ་ཁོ་ནས་ཡིན་ཀྱང་འདོད་པ་དེ་
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མ་བརྗོད་པར དེའི་རྒྱུ་སྨོས་པས་འཁྱོག་པོར་བརྗོད་པར་སོང་སྟེ། དབྱངས་ཅན་མ་བསྙེན་པས་
རྨོངས་པ་ནག་མོའི་ཁོལ་པོ་ཡང་མཁས་པའི་དབང་པོར་དཀའ་བ་མེད་པར་འགྱུར་བ་ལྟ་བུས་སོ །
སངས་རྒྱས་པ་རྣམས་ཤེས་རབ་ཀྱི་ལྷ་མོ་འདི་འཇིག་རྟེན་དབང་ཕྱུག་གི་མཆེ་བའི་རྩེ་ལས་བྱུང་བར་སྨྲ་
བས། དེ་དང་སྦྱར་ན་སྒོ་བཞི་ཅན་ཞལ་ཞེས་ཐོབ།སྒོ་བཞི་ནི་བྱམས་སོགས་ཚད་མེད་བཞིར་བཞག་
ལ་དེ་གཉིས་ལས་འཆད་ཚུལ་གཞན་རྩོམ་པ་པོའི་བཞེད་པར་མི་འོས་། །
གཉིས་པ་རྩོམ་པར་དམ་བཅའ་ནི།བསྟན་བཅོས་སྔ་མ་རཱ་མ་ཤརྨ་ལ་སོགས་པས་མཛད་པ་
ཚིག་གི་ཚོགས་ཆེ་བས་འདིར་ཚིག་བསྡུས་ལ།དེར་མེད་པ་བྷ་ར་ཏ་ལ་སོགས་པས་སྦྱར་བའི་སྦྱོར་བ་
ལེགས་པོ་རྣམས་ཀྱང་འདིར་ཉེ་བར་མཚོན་པས་ཏེ།དོན་རྒྱས་པ་ཞིག་བདག་གིས་སྦྱར་བར་ནུས་ལ།
ཇི་ལྟར་ནུས་པ་ལྟར། སྙན་དངགས་སམ་ཚིག་རྒྱན་དུ་འཇོག་པར་བྱེད་པའི་མཚན་ཉིད་རྣམས་བཤད་
པར་བྱའོ།།
གཉིས་པ་བསྟན་བཅོས་དངོས་ལ། དགོས་དོན། བསྡུས་དོན། མཚམས་སྦྱར་བརྒལ་ལན་
དང་བཅས་པས་ཚིག་དོན་བཤད་པ་གསུམ་ལས། དང་པོ་ནི། འཇིག་རྟེན་འདི་ན་ཀུན་ཏུ་སྟེ་རྣམ་པ་
ཐམས་ཅད་དུ། སཾ་སྐྲྀ་ཏ་ལས་ལྷག་མ་རང་བཞིན་གྱི་སྐད་ལ་སོགས་པར་བརྩམས་པ་དང༌། མཆོག་
ལེགས་པར་སྦྱར་བས་རྗེས་སུ་བསྟན་པ་ཡི་ཚིག་རྣམས་ཉིད་ཀྱི་དྲིན་གྱིས་ནི་འཇིག་རྟེན་གྱི་ལུགས་
གས་པར་ཞེས་ནས་ཞེས་པ་
ལེགས་པར་ཤེས་ནས་ཤེས་པ་དང་ལྡན་པ་དག་དེ་དག་ལ་འཇུག ཉེས་པའང་མཐོང་ནས་འདོར་བར་
བྱེད་དོ། །གལ་ཏེ་སྒྲས་བོད་པ་སྟེ་བསྙད་པའི་སྣང་བ་ཡིས།འཁོར་བ་འདིར་ལེགས་ཉེས་གསལ་བར་
མ་བྱས་ན་ཁ་ཁྲའི་བློ་བཞིན་འཇིག་རྟེན་གསུམ་པོ་མཐའ་དག་འདི་རྨོངས་པའི་སྨག་རུམ་མུན་པ་ཉིད་
དུ་འཁྱམས་པར་འགྱུར་རོ །ཞེས་ཚིག་གིས་བརྗོད་དུ་ཡོད་པའི་དགོས་པ་སྤྱིར་བསྟན། བྱེ་བྲག་སྙན་
དངགས་སྦྱར་བའི་དགོས་པ་ནི། སྔོན་གྱི་རྒྱལ་པོ་ང་ལས་ནུ་ལ་སོགས་པ་རྣམས་ཀྱི་གྲགས་པའི་
གཟུགས་བརྙན་སྙན་དངགས་ཀྱི་མེ་ལོང་ཐོབ་ནས་དེར་ཤར་བས། རྒྱལ་པོ་དེ་དག་མི་སྣང་ཡང༌།
གྲགས་པ་རང་ཉིད་མ་ཉམས་པ་ད་ལྟའི་བར་དུ་གྲགས་པ་འདི་ལ་ལྟོས་ཤིག་དང་བར་འགྱུར་། །
གཞན་ཡང་བསྟན་བཅོས་ལ་མཁས་པས་ཡང་དག་པར་སྦྱར་བ་རྣམས་ནི་ཚིག་གི་རྒྱན་
2

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
བཟང་པོས་ངག་ཚིག་དེ་དཔྱད་ཀྱིན་ཡིད་དགའི་འདོད་པ་འཇོ་བར་དྲན་ལ། བླུན་པོས་སྦྱར་བ་ནི་ཉེས་
པར་སྦྱར་བ་སྟེ་ཚིག་རྒྱན་དང་བྲལ་བས་སྦྱོར་བ་དེ་བ་ལང་ཉིད་དུ་བློ་གསལ་དག་གིས་རྗོད་པར་
ན་དངགས་ལ་འབད་པརབྱེད་པས བདག་གྲགས་པར་འདོད་པ་དག་གིས་སྙན་དངགས་ལ་འབད་པར་བྱའོ། །དེ་ཕྱིར་སྙན་
དངགས་ཤེས་པས་སྦྱོར་བ་དག་ལ་སྐྱོན་ཆུང་ངུ་འདུག་པར་གྱུར་ནའང་བཏང་སྙོམས་མི་བྱ་སྟེ། ལུས་
བྱིངས་མཛེས་ཀྱང་སྣ་ནག་པ་ལ་སོགས་པའི་སྐྱོན་གཅིག་གིས་སྐལ་བ་ངན་པ་སྟེ བཀྲ་མི་ཤིས་པའི་
གྲངས་སུ་བགྲང་བར་འགྱུར་བ་བཞིན་ནོ། །ལེགས་ཉེས་ཤེས་པའང་སྐྱེ་བོས་ནི་བསྟན་བཅོས་ལ་རག་
ལས་ཀྱི། དེ་མི་ཤེས་པར་ཡོན་ཏན་དང་སྐྱོན་དག་ཇི་ལྟར་དབྱེ། གཟུགས་ཀྱི་དབྱེ་བ་མཚར་མི་མཚར་
དམིགས་པའི་སྐབས་ལོང་བ་དག་ལ་ཡོད་དམ། ཅི་སྟེ་མེད་པ་བཞིན་ནོ། །རྒྱུ་མཚན་དེའི་ཕྱིར་ཡང་
སྔོན་གྱི་མཁས་པ་རྣམས་ཀྱིས་སྐྱེ་དགུ་རྣམ་ལེགས་ཉེས་ཀྱི་བྱེ་བྲག་རྟོགས་པ་ལ་འགོད་པར་དགོངས་
ནས་རྒྱན་ཀྱིས་རྣམ་པར་བཀྲ་བའི་ཚིག་རྣམས་ཀྱི་བྱ་བའི་ཆོ་ག་ལ་འདི་ངེས་པར་སྦྱར་བ་ཡིན་། །
ཞེས་ཤེས་པར་བྱའོ། །
གཉིས་པ་བསྡུས་དོན་ནི། དཀྱུས་ས་མཐོང་བའི་རྟ་དཀྱུས་རྩེ་བ་ལ་བག་མི་ཚ་བ་བཞིན།
བསྟན་བཅོས་བཤད་པ་ལ་བསྡུས་དོན་ཤེས་ན་འཆད་པ་པོས་འཆད་སླ། ཉན་པ་པོ་རྣམས་གཟུང་བདེ་
བའོ། །དེ་ཡང་སྔོན་གྱི་སློབ་དཔོན་དེ་དག་གིས་གཉིས་སུ་རབ་ཏུ་བསྟན་ཏེ། སྙན་དངགས་ཀྱི་ལུས་
དང་དེ་མཛེས་པར་བྱེད་པའི་ཚིག་རྒྱན་ནོ།།
གསུམ་པ་མཚམས་སྦྱར་བརྒལ་ལན་དང་བཅས་པས་ཚིག་དོན་བཤད་པ་ལ ལུས་རྒྱས་
པར་བཤད་པ་དང༌། རྒྱན་རྒྱས་པར་བཤད་པ་དང༌། ཞར་ལ་སྐྱོན་སེལ་བ་བཤད་པ་གསུམ་ལས
དང་པོ་ནི། སྤྱི་ལུས་མཚན་ཉིད་ནི། རེ་ཞིག་བརྗོད་པར་འདོད་པ་པོ་ཡི་བཤད་བྱའི་དོན་གྱི་རྣམ་བཅད་
ཚིག་གི་ཕྲེང་བ་སྒྲིག་པའོ། །དེ་ཡང་དབྱེ་ན་རྣམ་པ་གསུམ་ཉིད་དུ་གནས་ཏེ། ཚིགས་བཅད་དང༌།
ལྷུག་པ་དང་། སྤེལ་མའོ། །ཚིགས་བཅད་ལུང་ལས་རྐང་པ་གཅིག་པ་ལ་སོགས་པ་གསུངས་ཀྱང༌།
སྙན་དངགས་མཁན་རང་ལུགས་དེ་ལྟར་མི་འདོད་པར་རྐང་པ་བཞིར་ལོངས་པའོ། །དེ་ཡང་སྡེབ་སྦྱོར་
གྱི་སྒོ་ནས་གཉིས་ཏེ། བྲྀཏྟ་དང༌། ཛཱ་ཏིའོ། །དང་པོ་བསྒྱུར་ན་ཞུགས་པའམ་སྦྱར་བ། གཉིས་པ་
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རིགས།དོན་ལ་དབྱངས་བགྲང་བ་དང་ཕྱི་མོ་བགྲང་བའོ།།དེའི་སྤྲོས་པ་མཐའ་དག་ནི།སྡེབ་སྦྱོར་གྱི
གཞུང་དམར་སེར་དང་རྒྱལ་བའི་ལྷས་བཀོད་པ་ལ་སོགས་པའི་གཞུང་ལས་ངེས་པར་བསྟན་ལ།
ཕྱིས་སློབ་དཔོན་ཤན་ཏི་པས་རིན་ཆེན་འབྱུང་གནས་སུ་གྲགས་པ་མཛད།ད་ལྟ་བོད་ན་དེ་བཞུགས་པ་
བསླབ་པར་བྱའོ །སྡེབ་སྦྱོར་གྱི་རིག་པ་ཤེས་པ་དེ་ནི་ཚིགས་སུ་བཅད་པ་སྦྱར་བ་ལ་མི་རྨོངས་པ་
ཡིན་ནོ། །དེས་ན་སྙན་དངགས་རྒྱ་མཚོ་ནི། གཏིང་དཔོག་པར་དཀའ་བས་ཟབ་མོ་དེ་བརྒལ་བར་
འདོད་པ་རྣམས་ལ་དེ་ནི་གྲུ་ལྟ་བུའོ། །སྙན་དངགས་དེ་ཡང་སྦྱོར་ཚུལ་གྱི་སྒོ་ནས་བཞིར་འགྱུར་།
ཚིགས་བཅད་གཅིག་གིས་དོན་གཅིག་རྫོགས་པར་སྟོན་པ་ཚིགས་བཅད་རང་དབང་ཅན་
གྲོལ་བ་དང་། བྱ་ཚིག་གཅིག་གི་སྒོ་ནས་ཚིགས་བཅད་མང་པོས་དོན་གཅིག་ཁོ་ནར་སྟོན་པ་རིགས་
དང༌།ཚིགས་བཅད་མཚམས་སྣ་ཚོགས་པ་དང༌། བྱ་ཚིག་སྣ་ཚོགས་པ་ཅན་ཚིགས་བཅད་གཅིག་གམ་
གཉིས་ལ་ཡོད་པ་ལྟ་བུ་མཛོད་དང༌།གཅོད་མཚམས་སྲོད་ལ་སོགས་པའི་བསྔགས་པ་ལྟ་བུ་གཅིག་ལ་
ཤོ་ལོ་ཀ་མང་པོ་ཚོགས་ནས་འཇུག་པ་བྱ་བའི་ཚིག་ཐ་དད་པ་ནི་འདུས་པ་ཞེས་བྱ།དེ་འདྲ་ཚོགས་པའི་
ཚིགས་བཅད་རྒྱ་ཆེ་བ་སརྒ་སྟེ་ལེའུས་བཅིངས་པ་ནི་སྙན་དངགས་ཆེན་པོ་ཡིན།དེ་བཞི་སྣལ་མ་ལྟ་བུ།
སྙན་དངགས་ཆེན་པོ་སྣམ་བུར་བཏགས་པ་ལྟ་བུ། སྣལ་མ་ལས་གཞན་དུ་སྣམ་བུ་མེད་པ་ལྟར། ཆ་
ཤས་དེ་བཞིའི་རང་བཞིན་ལས་གཞན་དུ་མེད་པའི་ཕྱིར་སྙན་དངགས་ཆེན་པོ་སྦྱར་ཚུལ་གྱི་དབྱེ་བར་
AFRRRRRRR-
བགྲངས་སོ། །སརྒས་བཅིངས་པའི་སྙན་དངགས་ཆེན་པོ་དེ་ཡི་མཚན་ཉིད་ཅུང་ཟད་བརྗོད་ན།
ཤིས་པར་བརྗོད་པའམ་ཕྱག་བྱ་བའི་དངོས་པོ་ནི་ངེས་པར་བསྟན་པ། སྙན་དངགས་ཆེན་
པོ་དེའི་སྒོ། དང་པོ་ཤིས་བརྗོད་ནི་སྨོན་པ་འདི་ལྟ་བུས། ཕྱག་ནི་འདུད་པ།སྤྱིའམ་ལེའུ་སོ་སོར་ཡོད་
པ་ལྟ་བུ།སྒོ་གཉིས་པ། སྔོན་བྱུང་བའི་གཏམ་བསྙད་པ་ལས་གྱུར་པ་སྐྱེས་རབས་ལྟ་བུ། ཅིག་ཤོས་ད་
ལྟ་ཉིད་དུ་ལེགས་པར་མཐོང་ནས་དེ་ལ་བརྟེན་ནས་བསྟོད་པ་ལྟ་བུ། དེ་དག་ཀྱང་སྡེ་བཞི་འབྲས་བུའི
དབང་དུ་གྱུར་པ་སྟེ། དེ་དག་དང་འབྲེལ་བའོ །སྡེ་བཞི་ནི།ཆོས་ཀྱི་སྡེ།ནོར་གྱི་སྡེ། འདོད་པའི་སྡེ།
ཐར་པའི་སྡེའོ། །དེ་རེ་རེ་ལའང༌། མཁས་པ་དང་ཡིད་དུ་འོང་བ་དང༌། འདྲེན་པ་དང༌། གྲོང་ཁྱེར་གྱི་
བསྔགས་པ། དེ་བཞིན་རྒྱ་མཚོ་དང༌།རི་དང༌། དུས་དང༌། ཉི་ཟླ་འཆར་བའི་དང༌། སྐྱེད་ཚལ་དང་ཆུ་
4

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
བོའི་རོལ་རྩེད་དང༌། ཆང་འཐུང་དང་། དགའ་བའི་དགའ་སྟོན་དང་། གཞན་དང་ལྷན་ཅིག་འདུས་རྒྱུ་
མ་ཚོགས་པ་བསླུ་བ་དང༌། བག་མ་དང་། གཞོན་ནུ་སྐྱེ་བ་དང༌། འཕེལ་བ་དང༌། གྲོས་དང་། ཕོ་ཉ་
དང༌།བགྲོད་པ་དང༌།གཡུལ་སྤྲོད་པ་དང༌།འདྲེན་པ་དར་བ་ལ་བསྔགས་པས་བརྒྱན་པར་གྱུར་ཅིང་།
དེ་དག་ཀྱང་མདོར་བསྡུས་པ་མ་ཡིན་པ། ཉམས་སྒེག་པ་དང་། དཔའ་བ་སོགས། འགྱུར་བ་མངོན་
པར་སྤྲོ་བ་དག་གིས་གཏམས་པའོ། །སརྒ་ཤིན་ཏུ་རྒྱ་ཆེ་བ་མིན་པར་ཏེ་ཆེས་ན་ཉན་པ་པོ་སུན་པར་
འགྱུར་བས་སོ། །དེས་ན་དེ་དག་ཉན་པར་འོས་པ་ཚིག་རྒྱན་གྱི་མཚན་ཉིད་ཚང་བ། ལེགས་པར་
མཚམས་སྦྱར་བ། དོན་དང་འབྲེལ་བ། ཀུན་དུ་སརྒ་དག་གི་མཐར་དཀྱུས་མ་ལས་ཐ་དད་པའི་སྡེབ་
སྦྱོར་ཡོད་པ་འཇིག་རྟེན་ན་མཛེས་པའོ །དེ་ལྟ་བུའོ་སྙན་དངགས་དམ་པའི་རྒྱན་དང་ལྡན་པ་ནི་
བསྐལ་པའི་བར་དུ་གནས་པར་འགྱུར་ཏེ།ཐམས་ཅད་དགའ་བས་འཛིན་པར་འགྱུར་བའི་ཕྱིར་རོ། །
འོ་ན་རགྷུའི་རིགས་ལ་སོགས་ལ་སྦྱར་བ་ལ། དེ་ལྟ་བུ་ཐམས་ཅད་ཚང་བར་མ་མཐོང་ན་དེ་དག་སྙན་
དངགས་ཆེན་པོ་མ་ཡིན་པར་འགྱུར་རོ་ཞེས་བརྒལ་བ། དེའི་ལན་ནི། གང་ཞིག་ཡན་ལག་འགས་
དམན་པ་སྟེ་མ་ཚང་ཡང་། གལ་ཏེ་སྦྱོར་བ་རྣམས་ཕུན་སུམ་ཚོགས་པ་ཡིས དེ་རིག་པའི་མཁས་པ་
མགུ་བར་བྱེད་པ་ན།འདི་ནི་སྙན་དངགས་ཆེན་པོར་མི་འགྱུར་བའི་སྐྱོན་དང་ལྡན་པ་མ་ཡིན་ནོ། །
སྦྱོར་ཚུལ་ལ།ཐོག་མར་འདྲེན་པ་དེའི་ཡོན་ཏན་དཔའ་བ་དང༌། རྟུལ་ཕོད་པ་སོགས་
སྙན་དངགས་མཁན་
བཀོད་ནས།དེ་ཡིས་ནི་དགྲ་ལ་གནོད་པར་བྱེད་ཞེས་སྦྱར་བའི་ལམ་འདི། སྙན་དངགས་མཁན་བྷཱ་
མ་ཧཱ་འདོད་ལ།དེར་མ་ཟད།རིགས་དང་བརྩོན་འགྲུས་ཐོས་སོགས་ཀྱིས། །དགྲ་བོ་ཡང་ནི་བསྔགས་
བྱས་ནས །དེ་ལས་རྒྱལ་བར་འགྱུར་བ་སོགས་ཀྱིས་འདྲེན་པ་ནི་ཁྱད་པར་འཕགས་པར་བརྗོད་པའི་
སྦྱོར་བ་དབྱུག་པ་ཅན་བདག་དགའ་བ་སྐྱེ་བ་ཡིན་ནོ། །ལུས་གཉིས་པ་ལྷུག་པའི་མཚན་ཉིད་ནི། རྐང་
པར་བཅད་པ་མེད་པའི་ཚིག་རྒྱུན་། །ལྷུག་པ་འདི་སྔ་རབས་པས་རྐྱང་པར་བསྒྱུར་། །བྷཱ་མ་ཧཱ་དེའི་
རབ་དབྱེ་གཉིས་སུ་འཆད་དེ་བརྗོད་པ་དང་གཏམ་མོ། །དེ་ལ་བརྗོད་པ་ནི། འདྲེན་པ་ཉིད་ཀྱིས་རང་
གི་སྤྱོད་པ་བརྗོད་ཀྱི་གཞན་གྱིས་མ་ཡིན་ཏེ་སྨྲ་བ་པོ་ངེས་པའོ། །གཞན་གཏམ་ནི་འདྲེན་པས་བརྗོད་
པའམ་གཞན་འཁོར་ལ་སོགས་པས་ཀྱང་སྨྲས་པའོ །དང་པོ་ལ་རང་ལ་རང་གི་ཡོན་ཏན་བསྒྲགས་པ་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མི་འཐད་པའི་སྐྱོན་འདིར་ཡོད་པ་མིན་ཏེ། ཡང་དག་པ་སྟེ་ཇི་ལྟ་བ་ཡོད་པའི་དོན་བསྔགས་པའི་ཕྱིར་རོ། །
སྒྲོ་བཏགས་ན་སྐྱོན་དེར་འགྱུར་བ་ཡིན་ཟེར་བར་སོང༌།དེ་ལ་འདིར་འོན་ཀྱང་རྒྱུ་མཚན་དེ་གཉིས་ཀྱི་
ངེས་པ་མ་མཐོང་སྟེ།བརྗོད་པ་དེར་ཡང་འདྲེན་པ་ལས་གཞན་གྱིས་བརྗོད་པ་མཐོང་སྟེ། དགའ་བའི་
སྤྱོད་པ་ལ་སོགས་པའི་རྟོག་པར་བརྗོད་པའི་ཕྱིར། དེས་ན་གཞན་གྱིས་བརྗོད་པ་གཏམ། རང་གིས་
བརྗོད་པ་བརྗོད་པ་ཞེས་དབྱེ་བ་འབྱེད་པའི་རྒྱུ་མཚན་ཞིག་པས་རྣམ་གཞག་དེ་ཅི་འདྲ་ཞིག་གིས་
འབྱེད།དེ་ལ་ཁོས
གལ་ཏེ་སྨྲས་པ་རྒྱལ་པོས་སྒོ་དང་གཞན་སྒོ་ཞེས་པ་ཚིགས་བཅད་འབྱུང་འགྱུར་གྱི་དོན
གསལ་བར་བྱེད་པ་གཉིས་དང་། ཡིད་བརྟན་ལྡན་པ་ཉིད་གསུམ་བརྗོད་པ་ལ་ཡོད་གཏམ་ལ་མེད་
པས་དེ་དེ་ཉིད་ཐ་དད་དུ་འབྱེད་པའི་རྟགས་ཡིན་ནོ་ཟེར་ན། དེ་ཡང་མ་ངེས་ཏེ། ཞར་གྱིས་གཏམ
རྣམས་དག་ལ་ཡང༌། འཕགས་པ་དང་རྗེས་སུ་བསྔགས་པའི་སྡེབ་སྦྱོར་འཇུག་པ་བཞིན་དུ་སྒོ་དང་
གཞན་གྱི་སྒོ་དག་ཅིས་མི་འཇུག་སྟེ་འཇུག་པ་ཉིད་། །ལམ་བྷ་ནི། གཞོན་ནུ་མ་རྙེད་པ་སོགས་པ་
ངལ་བས་།མ་ཚོགས་པའོ །ཨ་ཤྭས་ཡིད་བརྟན་ཐོབ་པ་དེ་དེ་གཉིས་སོ། །དེ་གཉིས་བརྗོད་པ་
ལ་ཡོད།གཏམ་ལ་མེད་པ་བདེན་ཡང་དེ་ཙམ་གྱིས་སྤྱིར་རིགས་ཐ་དད་པར་འཇོག་མི་ཐུབ་སྟེ། དེ་
གཉིས་དོན་ཐ་དད་དུ་མེད་པའི་ཕྱིར་།དེའི་ཕྱིར་གཏམ་དང་བརྗོད་པ་མིང་གི་ཐ་སྙད་ཙམ་ཐ་དད་ཀྱི།
གཉིས་ཀ་དག་གིས་རིགས་གཅིག་མཚོན་ནོ། །ལྷག་མ་བྷ་བ་ཧྭ་བརྗོད་པར་འདོད་པའི་རིགས། བུ་མོ་
འཕྲོག་པ་དང༌། གཡུལ་དང་ནི། མ་ཚོགས་པའམ་བསླུ་བ་དང་དར་བ་ལ་སོགས་པ་སརྒས་བཅིངས་
པའི་སྙན་དངགས་ཆེན་པོ་ལ་ཡོད་པར་མཚུངས་པ་ཉིད་ཀྱིས་དེ་དག་ཀྱང་བརྗོད་གཏམ་ཁྱད་འབྱེད་ཀྱི
ཡོན་ཏན་མིན་ནོ། །ཡང་བྷ་མ་ཧཱ་སྙན་དངགས་མཁན་གྱི་བསམ་པས་བྱས་པའི་རྟགས་ཡོད་པ་
བརྗོད་པ། དེ་ལས་གཞན་གཏམ་ཟེར་བ་དེའང་མི་འཐད་དེ། དེ་འདྲ་དེ་ནི་བརྗོད་པ་ལས་གཞན་དུ་
འདོད་པའི་གཏམ་ལའང་ཡོད་དེ། དེ་དོན་གཞན་བཀོད་པའི་རྒྱན་གྱིས་བསྒྲུབ་པ། འདོད་དོན་སྒྲུབ་
ལ་སྒོ་རུ་ནི། །མཁས་པ་རྣམས་ལ་ཅིས་མི་འགྱུར། །ཞེས་པས་སོ །དེ་ཡང༌།སྙན་དངགས་མཁན་ལ་
ཅི་ཡང་རྒྱན། །མཁས་པས་བཤད་ན་ཅི་ཡང་བདེན། །ལྟོ་འདུན་ཅན་ལ་ཅི་ཡང་ཟས། །འདོད་ཆེན་
6

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
ཅན་ལ་ཅི་ཡང་ནོར། །ཞེས་འདོན་པ་ལྟར་གྱིས་སོ།།
གསུམ་པ་སྤེལ་མ་ལ། འགའ་ཞིག་རྒྱུན་ཆགས་འཛིན་ལ་དེ་ནི་ཚིགས་སུ་བཅད་པའི་ནང་
ཚན་དུ་མཁས་པས་བཞག་པས་མི་འཐད། རང་ལུགས་སྤེལ་མ་ཟློས་གར་ལྟ་བུའམ་ལ་སོགས་པ་
སྐྱེས་པའི་རབས་ལྟ་བུ དཔེར་བརྗོད་མ་བཀོད་དེ་གཞན་ན་རྒྱས་པར་བཞུགས་པས་། །དོན་ལ་
ལྷུག་པ་དང་ཚིགས་བཅད་གཉིས་སྤེལ་རུང་བྱུང་བའི་རང་བཞིན་མིང་ཙམ་དུ་ཞེས་པར་སྙན་དངགས་
མཁན་གྱིས་མངོན་པར་བརྗོད་དོ། །ལུས་དེ་སྐད་རིགས་ཀྱི་སྒོ་ནས་བཞིར་དབྱེ་སྟེ། སྐད་ནི་ལེགས་
སྦྱར་དང་།དེ་བཞིན་རང་བཞིན་གྱི་སྐད་དང༌།ཟུར་ཆག་པ་དང༌། འདྲེས་མ་ཞེས་བྱ་བ་རྣམ་པ་བཞི་རུ་
མཁས་པས་གསུངས། ལེགས་པར་སྦྱར་བ་ནི་ལྷ་ཡི་སྐད་དུ་དྲང་སྲོང་ཆེན་པོ་རྣམས་ཀྱིས་གསུངས་ཏེ།
ལྷ་ཐམས་ཅད་འཕགས་པའི་སྐད་དུ་སྨྲའོ་ཞེས་པའི་ལུང་གིས་སོ། །
རང་བཞིན་གྱི་སྐད་ལ་ལེགས་སྦྱར་དེ་ལས་སྐྱེས་པ། ལེགས་སྦྱར་དེ་དང་མཚུངས་པ་ཡུལ་
དུ་མ་ཅན།རང་བཞིན་དེ་སྐད་སྣ་མང་པོ་དག་གི་རིམ་པའོ། །དེ་ལས་ཡུལ་འཁོར་ཆེན་པོ་ལ་བརྟེན་པ་
དབུས་འགྱུར་འཆང་ལྟ་བུའི་སྐད་མཆོག་སྟེ། དེ་ནི་ལེགས་བཤད་བརྗོད་པའི་རིན་ཆེན་འབྱུང་བས་རྒྱ་
མཚོ་ཡིན་། །གང་དུ་མཐོང་། སེ་ཏུས་བཅིངས་པ་ལེའུར་བཅད་པ་རབ་མཆོག་སྡེས་སྦྱར་བ་སོགས་
ཀྱི་རང་བཞིན་གང་། རང་བཞིན་རྣམ་ལས་མཆོག་ཏུ་གྱུར་པར་རིག་གོ།རང་བཞིན་གྱི་སྐད་གཞན་སོ་
སོར་སེ་ནའི་ཡུལ་གྱི་དང་གོོ་ཌ་པ་དང༌། ལཱ་ཌ་སོགས་གཞན་གྱི་ཡུལ་ལ་ཡོད་པ་ཡི་སྐད་ནི་རང་བཞིན་
ཉིད་ཅེས་བྱ། དེ་དག་ཐ་སྙད་སྦྱོར་བ་རྣམས་ལ་ཉེ་བར་མཁོ་བར་འགྱུར་བ་བོད་ཀྱི་སྐད་ཀྱང་འདིར་
འདུས་སོ། །
ཟུར་ཆག་ནི། བ་ལང་རྫི་ལ་སོགས་པའི་ཚིག་གམ་བླུན་སྐད། སྙན་དངགས་ལ་ཟུར་ཆག་
ཅེས་གནས་པ། བརྡ་སྤྲོད་པ་རྣམས་ལ་ལེགས་སྦྱར་ལས་གཞན་པའི་སྐད་ཐམས་ཅད་ཟུར་ཆག་ཏུ་
བརྗོད་། །དེ་ལ་ལེགས་སྦྱར་གྱི་སྐད་འབའ་ཞིག་ཏུ་སྦྱར་བ། སརྒས་བཅིངས་པ་དཔག་བསམ་འཁྲི་
ཤིང་ལྟ་བུ། རང་བཞིན་གྱི་སྐད་དུ་སྦྱར་བ་རབ་མཆོག་སྡེས་བྱས་པའི་སྐནྡྷ་ཀ་སོགས་དང་ཟུར་ཆག་ཏུ་
སྦྱར་བ་ཨོ་ས་རི་སོགས། འདྲེས་མ་ནི་སྐད་བཞི་འདྲེས་པ་སྟེ་ཟློས་གར་ཕྱི་མ་དེ་ལ་གཏམ་སོགས་སྐད་
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཐམས་ཅད་དང༌། ལེགས་སྦྱར་གྱིས་ཀྱང་བཅིངས་པའོ །ཤ་ཟའི་སྐད་ཀྱིས་བཅིངས་པའི་སྙན་
དངགས་ཡོད་དམ་ན་ཡོད་དེ།རྨད་དུ་བྱུང་བ་བརྗོད་བྱ་རྒྱ་ཆེ་བའི་བསྟན་བཅོས་གཏམ་རྒྱུད་ཆེན་པོ་
ཞེས་པ་འབྱུང་པོའི་སྐད་དེ་ཤ་ཟའི་སྐད་འབའ་ཞིག་ལས་བརྗོད་པ་ཡོད། དེ་བཞིན་རིན་ཆེན་རབ་སྣང་
ཞེས་བྱ་བའང་། །འདིས་སྡེབ་སྦྱོར་སྒྲིག་ཏུ་མེད་པའི་ཕྱིར་བོད་སྐད་ལ་སྙན་དངགས་མཚན་ཉིད་པ་
མེད་ཟེར་བ་རྣམས་བླུན་པོར་བཟོས་སོ།།
ཡང་ལུས་འདི་ཡང་སྦྱོར་ཚུལ་གྱི་ལུགས་གཉིས་སུ་བརྗོད་དེ། ལྟ་བའི་དོན་དང་། མཉན་
པར་བྱ་བའི་དོན་ནོ། །དང་པོ་ནི་ཟློས་གར་ཁོ་ན་སྟེ། དེ་ལ་སྒེག་དང་རོལ་དང་སྟངས་སྟབས་ལ་
སོགས་ཡོད་པ་དེ་དག་ལྟ་བའི་དོན་དུ་བྱས་པ་ཡིན་ནོ། །ཅིག་ཤོས་སྙན་དངགས་ཆེན་པོ་ལ་སོགས་པ་
རྣ་བར་སྙན་པའི་ཉམས་གཙོ་བོར་སྟོན་པས་མཉན་པར་བྱ་བའི་དོན་ཉིད་ཅེས་བྱ་བས་སོ
དོན་ཞེས་པས་འཁྲུལ་ནས་སྙན་དངགས་ནི་བཟོ་རིག་པའོ་ཟེར་བ་འདི་བྱུང་། འཐད་པ་འདི་མ་ཡིན་ཏེ།
རིག་གནས་ཆུང་བ་ལྔར་འབྱེད་པ་སྒྲ་རིག་པ་ཁོ་ན་ལ་ཡིན་པར་མཁས་པ་ལ་རླུང་ལྟར་གྲགས་པའོ །
དེས་རྒྱན་གདགས་པའི་གཞི་ལུས་བཤད་ཟིན་ཏོ། །
གཉིས་པ་རྒྱན་བཤད་པ་ལ། ཐུན་མོང་མ་ཡིན་པའི་རྒྱན་བཤད་པས་ལམ་རྣམ་པར་དབྱེ།
ཐུན་མོང་བ་དོན་གྱི་རྒྱན་དང༌། སྒྲའི་རྒྱན་བཤད་པའི་ལེའུ་གསུམ་ལས། དང་པོ་ལ་མདོར་བསྟན།
ས་པར་བཤད་པ་གཉིས་
རྒྱས་པར་བཤད་པ་གཉིས་ལས།དང་པོ་ནི། སྟོན་སྦྱར་བའི་སྙན་དངགས་རྣམས་ལ་ཕན་ཚུན་གྱི་དབྱེ་
བ་ཕྲ་མོ་ཅན་མང་པོ་ཡོད་པའི་ཕྱིར་ཚིག་གི་ལམ་དེ་ཞིབ་མོར་ཕྱེ་ན་ནི་དུ་མ་ཡོད་དེ། བ་ལང་དང་བ་
མེན་གྱི་ཁྱད་ལྟ་བུ། དེ་དག་ཀྱང་ཅུང་ཟད་ཅུང་ཟད་ཙམ་ལས་འདྲ་བ་ཡིན། གཙོ་ཆེ་བ་མཚུངས་པས་
འདིར་མི་འབྱེད་དོ། །འོ་ན་གང་ཞིག་འབྱེད་པ་ཞེ་ན། དེ་ལ་བེེ་དརྦྷ་ལྷོ་ཕྱོགས་པ་དང༌། གཽ་ཌ་བ་ཤར་
ཕྱོགས་པའི་ཁྱད་པར་ནི་རྟ་དང་བ་མེན་ལྟ་བུར་ཁྱད་ཆེ་བས་དེ་གསལ་བར་འབྱེད་དོ། །དེ་ཡང་སྦྱོར་བ་
ལྕི་བ་ནི་སྦྱར་བ་ཡིན་ལ།དོན་རབ་ཏུ་གསལ་བ་ནི་རབ་ཏུ་དང་བ།ཚིགས་བཅད་ལ་ལྟོས་ནས་རྐང་པ་
རྣམས་ཀྱི་སྦྱོར་བ་འདྲ་བ་མཉམ་པ་ཉིད་དང༌། སྒྲ་དང་དོན་ཉམས་དང་ལྡན་པ་དགའ་བར་བྱེད་པ་སྙན་
པ་དང་། རྩུབ་པའི་ཡི་གེ་མི་མང་བ། ཤིན་ཏུ་གཞོན་པ་དང་། བརྗོད་བྱའི་དོན་བརྟག་མི་དགོས་པར་
8

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
སྒྲའམ་དོན་གང་རུང་ལས་རྟོགས་པ་དོན་གསལ་བ་དང༌།ཕུལ་ཏུ་བྱུང་བའི་ཡོན་ཏན་རྟོགས་པར་བྱེད་
པ་རྒྱ་ཆེ་བ་དང༌། ཚིག་སྡུད་ཀྱི་འཇུག་པ་མང་བ་བརྗིད་པ་དང༌། མཛེས་པ་འཇིག་རྟེན་ཐམས་ཅད་
ཡིད་འཕྲོག་པ་དང་། འགྲོ་བ་ལ་གྲགས་པའི་རྗེས་སུ་འབྲང་བ་ཕལ་པའི་དོན་ཅན་ཏིང་ངེ་འཛིན་ཏེ།
འདི་བཅུ་ཕལ་ཆེར་སྒྲ་རྒྱན་གྱི་ནང་ཚན།དེ་ཡང་བེེ་དརྦྷའི་ལམ་གྱི་སྲོག་ཏུ་བཤད་པ་ཡིན་ནོ། །དེ་
བཅུའི་ཇི་སྐད་བཤད་པའི་མཚན་ཉིད་ཕལ་ཆེར་ལས་བཟློག་པ་ཡིས་ནི་གཽ་ཌ་པའི་ལམ་རྣམས་མཚོན་
པ་ཡིན་། །ཕལ་ཆེར་ཞེས་པ་གཉིས་པོའི་དོན་གསལ་ཏིང་ངེ་འཛིན་ལ་ཁྱད་མེད་དོ་ཞེས་སྟོན་པའི་
ཕྱིར་རོ། །གཉིས་པ་རྒྱས་པར་བཤད་པ་ལ། བཤད་བྱ་བཅུ་པོ་དེ་ལས་དང་པོ་སྦྱར་བ་ལ་ཤར་བ་དག་
སྲོག་ཆུང་གི་ཡི་གེ་མཆོག་ཤས་ཆེ་ཞིང་ལྷོད་པའི་ཡི་གེ་ཉིད་ཀྱང་མ་རེག་པའོ། །དེ་ལ་སྲོག་ཆུང་ནི་ཡི་
གེའི་མདོར།དང་པོ་དང་གསུམ་པ་དང་ལྔ་པ་རྣམས་སྲོག་ཆུང་བ་རྣམས་སོ་ཞེས་བཤད་པས།ཀ་ཙ་
ཊ་ཏ་པ། ག་ཛ་ཌ་ད་བ། ང་ཉ་ཎ་ན་མ། ཡ་ར་ལ་ཝ་བཅུ་དགུའོ། །དེ་ལས་གཞན་པའི་གསལ་བྱེད་
རྣམས་སྲོག་ཆེན་པོ་སྟེ བརྗོད་པ་རླུང་ཤུགས་ཆེ་བར་རྒྱུ་བ།ལྷོད་པ་གཽ་ཌ་པ་དག་ལ་དང་ལི་ཡིས་
གཙོས་པའི་སྲོག་ཆུང་གི་ཡི་གེ་འབའ་ཞིག་པ། ལ་ཡིག་བསྐོར་བའི་རྗེས་ཁྲིད་དུ་དགོངས་ནས་དེ་
འདོད་དེ། དཔེར་བརྗོད་མཱ་ལ་ཏཱི་མ་ལ།ལོ་ལཱ་ལི་ཀ་ལི་ལ་ཞེས་པ་བཞིན་ནོ། །དེ་བོད་སྐད་དུ། ཛཱ་
ཏིའི་མེ་ཏོག་ཕྲེང་། སྲེད་པས་བུང་བ་འཁོར་བ་བཞིན་ཞེས་འབྱུང༌།དེ་ལ་ལྷོད་པའི་རྗེས་ཁྲིད་མེད་
པས་ལེགས་སྦྱར་སོར་བཞག་སྟེ་བཤད་དོ། །དེ་ལས་བཟློག་པ་མཱ་ལ་ཏི་དཱ་མ། ལཾ་གྷི་ཏཾ་བྷཾ་མ་རེེ
ཅེས་པའི་སྦྱོར་བ་བེེ་དརྦྷའི་སྦྱར་བ་ཡིན་ལ།ཚིག་སྦྱོར་འདི་ལ། གྷ་དཱ་བྷ་སོགས་སྲོག་ཆེན་གྱི་ཡི་གེ་
ཡོད་པས་སྦྱོར་བ་ལྕི་བར་བྱེད་པ་ཡིན་ནོ། །བོད་སྐད་དུ། དེ་འདོད་ཛཱ་ཏིའི་མེ་ཏོག་ཕྲེང༌། །བུང་བ་
རྣམས་ནི་འཕུར་ཞིང་ལྡིང༌།།ཞེས་སོ། །
གཉིས་པ་རབ་ཏུ་དྭངས་པ་དང་ལྡན་པ་བཤད་པ་ལ། མཚན་ཉིད་ནི་ལྷོ་པ། འཇིག་རྟེན་ན་
གྲགས་པའི་དོན་རབ་ཏུ་གསལ་བ། དཔེར་བརྗོད། ཟླ་བའི་མཚན་མ་ཨུཏྤལ་གྱི །འོད་ཀྱིས་མཛེས་
པ་རྒྱས་ཞེས་པའོ །དེ་ནི་དེ་མ་ཐག་ཏུ་རྟོགས་པའི་སྐལ་བཟང་ལྡན་པའི་ཚིག་སྟེ་རི་བོང་ཅན་ཞེས་
འཇིག་རྟེན་ན་ཟླ་བར་གྲགས་པས་སོ །ཤར་པ་ངེས་ཚིག་གི་བཤད་པ་བྱར་ཡོད་པའི་ཕྱིར།ཤིན་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གྲགས་པ་མ་ཡིན་པ་སྦྱོར་བ་རབ་ཏུ་དྭངས་པར་བཤད་དོ། །དཔེར་བརྗོད། ཤིན་ཏུ་དཀར་མིན་ཆུ་
ལས་སྐྱེས། །དེ་འདྲའི་མཚན་པ་འོད་དཀར་ཅན། །ཆུ་སྐྱེས་ཀྱི་སྒྲ་ཨུཏྤལ་ལ་བཤད་རུང་ཡོད་ལ་
གྲགས་པ་མ་ཡིན་པས་སོ། །
གསུམ་པ་མཉམ་པར་སྦྱོར་བ་ལ།ལྷོ་པ་མཚན་ཉིད་ཚིགས་བཅད་ལ་ལྟོས་པ་རྐང་པ་
རྣམས་ལ་རེར་མི་མཉམ་པ་བྲལ་བ་སྟེ་སྦྱོར་བ་འདྲ་བ་ཉིད་། །དཔེར་བརྗོད།ཀོ་ཀི་ལཱ་ལཱ་པ་པཱ་ཙཱ་ལོ་
མཱ་མཻ་མ་ལ་ཡཱ་ནི་ལཿ ཨུཙྩཱ་ལི་ཙྪ་རཱ་ཙྪ་ཙྪ་ནི་རྫ་རཾ་བྷ༔ ག་ཎོ་ཀྵི་ཏཿ དེ་ནི་འཇམ་པ་ཆུང་བར་ཐོས་པ།
རྩུབ་པ་ཆེན་པོར་ཐོས་པ བར་མ་རན་པར་ཐོས་པའི་ཡི་གེ་བཀོད་པའི་སྐྱེ་གནས་ཅན་ཡིན་པས་
མཉམ་པའོ། །གཞན་དག་སྦྱོར་བ་གསུམ་དུ་འདོད་པ་དཔེར་བརྗོད་དང་འགལ་ལོ། །བོད་སྐད་ལ།
ཁྱུ་བྱུག་ཅ་ཅོ་སྒྲོག་བྱེད་ཅིང༌། །ཉར་མ་རབ་མཐོར་དང་ཞིང་དྭངས། །ཆུ་རྒྱུན་ཆུ་ཐིགས་ཀྱིས་བྲན་པའི །
མཱ་ལ་ཡ་རླུང་བདག་ལ་འོད། །ཞེས་སོ། །ཤར་པ་རྐང་པ་རེར་མི་མཉམ་པའང་ཡོད་པས་མ་བརྟགས་
པར།དོན་དང་རྒྱན་ཕུན་སུམ་ཚོགས་པ་དག་མཉམ་ཉིད་དུ་འདོད་། །ཙན་དན་པྲ་ཎ་ཡོངྒནྟི་མནྡོ་མཱ་
ལ་ཡ་མཱ་རུ་ཏཿ སྤཎྷ་ཏེ་ཏུ་དྡྷ་མདྡྷེདྨོ་པ་ར་རཱ་མཱ་ན་ནཱ་ནི་ལ༹ྷཾབོད་སྐད་ལ།ཙན་དན་གྱིས་བགོས་ལྡང་
ཞིང༌། །འཇམ་པ་མཱ་ལ་ཡ་ཡི་རླུང༌། །བདག་གི་བརྟན་འགོག་དགའ་མ་ཡི། །མཆོག་གི་མཁའ་ཡི་རླུང་
དང་འགྲན།།ཞེས་པའི་སྙན་དངགས་ཀྱི་ལམ་འདི་འབྱུང་བར་འགྱུར་རོ།།འདིར་སྔ་མས་རྐང་པ་རེར་
ཆུང་ན་ཆུང་མཉམ། བར་ན་བར་མཉམ། ཆེ་ན་ཆེ་མཉམ་པའི་དོན་དུ་བྱས།ཕྱི་མ་རྐང་པ་རེར་ཆེ་ཆུང་
བར་ཐམས་ཅད་ཡོད་མཉམ། མཉམ་པའི་དོན་དུ་གཞུང་གིས་ཐོན་ལ། ཊཱིཀ་བྱེད་གཞན་དུ་འཆད་དེ་
འཐད་པར་མི་སྣང་།།
བཞི་པ་སྙན་པ་ལ་མཚན་ཉིད་སྒྲའི་ཉམས་དོན་གྱི་ཉམས་དང་ལྡན་ལ་གཉིས་ཀར་གྲོང་
ཚིག་སྤངས་པ།ཚིག་དང་དོན་གྱི་དངོས་པོ་ལ་ཡང་ཉམས་ཕུན་སུམ་ཚོགས་པ་གནས་པས། སྦྲང་རྩི་
སྤྱོད་པས་སྦྲང་རྩི་འཐུང་བ་བཞིན། གང་ཞིག་བློ་ལྡན་རྣམས་དགའ་བར་བྱེད་པའོ། །སྒྲའི་ཉམས་ནི།
སྒྲ་ནི་གང་རིང་པོ་བྱས་པའི་འདྲ་བ་དང་།ཅིས་ཀྱང་འགའ་ཞིག་ཏུ་གནས་ཀྱིས་བྱས་པ་དང༌། ཁ་ཅིག་
ཏུ་བརྩེགས་པས་བྱས་པ་ཡིས་ཀྱང་གང་ཞིག་མཚུངས་པར་ཉམས་སུ་མྱོང་བ་དེ་གཟུགས་སམ་ཚིག་
10

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
མཚུངས་པ་ཉེ་བ་རྗེས་སུ་ཁྲིད་པ་དང་བཅས་པའོ། །དཔེར་བརྗོད། ཨེ་ཥཱ་རཱ་ཛ་ཡ་དཱ་ལཀྵི་མྤཔྟ་བཱ་ན་
བྲཧྨ་ཎ་པྲྀ་ཡཿ ཏ་དཱ་བྲ་བྲྀ་ཏི་དྷརྨ་སྱ་ལོ་ཀ་སྨིནྣུ་ཏྲ་བཱོ་བྷ་པ་ཏ། འདི་ལ་ཨེ་ཥའི་ཥ་དང༌། ལེཀྵི་གྱི་ཥ་
ཡིག་དང༌། དེ་བཞིན་དུ་པྲཱལྟ་ཝཱ་ན་དང༌། བྲཧྨ་ཎ་པྲི་ཡ་དག་གི་པ་ཡི་དང་བ་ཡིག་ཡོད་པའི་ར་ཡིག་
དང་། ཏ་དཱ་པྲ་བྲྀ་ཏི་དྷརྨ་ཅེས་པའི་ར་ལ་དྷ་དང་མ་བརྩེགས་པ་མཚུངས་པར་ཉམས་སུ་མྱོང་བ པཎྜི་
ཏ་ངག་གི་དབང་ཕྱུག་འཆད་པ་ལེགས་སོ །དེས་ན་ཚིག་མཚུངས་པ་ཉེ་བ་འདི་ཤར་པ་འདོད།དེ་
དག་རྗེས་སུ་ཁྲིད་པ་ལ་དགའ་ཞིང་དེ་སྒྲའི་ཉམས་སུ་འདོད་། །ལྷོ་པ་རྣམས་ཕལ་ཆེར་ཚིག་མཚུངས་
ཀྱི་ཉམས་འདི་ཉིད་གཙོ་བོར་འདོན་ཞིང་རྗེས་སུ་འཁྲིད་པས་ཀྱང་སྒྲ་ཉམས་འདོད་དོ། །བོད་སྐད་ལ།
གང་ཚེ་ཚངས་པ་དགའ་བ་ཡི། །རྒྱལ་པོ་འདི་ཡིས་དཔལ་ཐོབ་འགྱུར། །དེང་ནས་བཟུང་སྟེ་ཆོས་
ཀྱི་ནི། །དགའ་སྟོན་འཇིག་རྟེན་འདིར་བྱུང་ངོ༌། །གཉིས་ཀ་འདོད་པའི་རྗེས་སུ་ཁྲིད་པའི་མཚན་
ཉིད་ནི། རྐང་པ་རྣམས་དང་ཚིག་རྣམས་ལ་ཡི་གེ་རེ་རེ་བར་བསྐོར་ཞིང་ཡང་ཡང་བརྗོད་པའོ །སྔ་
མར་བཀོད་པའི་ཡི་གེ་ཉམས་སུ་མྱོང་སྟེ། འདུ་བྱེད་དྲན་པའི་རྟོག་པ་སད་བྱེད་ཡི་གེ་འདྲ་བ་ཕྱི་མ་མི་
རིང་བ་ཉིད་ཡིན་ན་ཡི་གེ་བསྐོར་བའི་རྗེས་ཁྲིད་ཡིན་ལ་དེ་ལས་རྐང་པ་ལ་སྐོར་བའི་རྗེས་ཁྲིད་ནི་ཙནྡེ་
ཤ་རེནྣི་ཏྟཾ་སེ་ཀུནྡ་པྲ་བ་ཀ་བི་བྷ་མེ་ཨིནྡྲ་ལ་ནི་བྷཾ་ལཀྵ་མནྡ་དྷུ་ཏྱ་ལི་ནཿ ཤྲི་ཡཾ། འདི་རྐང་པ་དང
པོ་གསུམ་པའི་དང་པོ་ནྡྲ། གཉིས་པ་བཞི་པའི་དང་པོར་ནྡ་རྗེས་ཁྲིད་བྱས།བོད་སྐད་དུ སྟོན་མཚན་
དབུ་རྒྱན་ཟླ་བ་ནི། །ཀུནྡའི་ཕོན་པོར་དབུ་རྒྱན་ཟླ་བ་ནི། །ཀུནྡའི་ཕོན་པོར་འཁྲུལ་པ་ལ། །མཚན་མ་ཨིནྡྲ་ནཱི་ལ་མཚུངས། །བུང་བའི་
དཔལ་ནི་ཡང་དག་འཛིན། །ཞེས་སོ། །ཚིག་ལ་བསྐོར་བའི་རྗེས་ཁྲིད་ནི། ཙཱ་རུ་ཙཱནྡྲ་མ་སཾ་བྷི་རུ་བིམྦ་
མྦ་དི་མམྦ་རེ།མནྫ་མནྫ་ཐ་ཀཱནྟནྣི་རྡ་ཡཾ་ཀརྟུ་མུ་དྱ་ཏ།དང་པོ་ལ་ཙ།གཉིས་པ་ལ་མ།གསུམ་པ་
མན། བཞི་པ་ཡ་བསྐོར་བས་སོ །འདི་མཛེས་མ་མཁའ་ལ་ཟླ་བ་ནི། །དཀྱིལ་འཁོར་མཛེས་པ་
བདག་གི་ཡིད།།ཡིད་སྲུབས་ཀྱིས་མནན་བརྩེ་མེད་དུ། །འཇོམས་པར་རྩོམ་པ་འདི་ལ་ལྟོས། །དེས་ན་
ཤིན་ཏུ་མི་རིང་བར་ཐོས་པ་དག་ནི་རྗེས་ཁྲིད་གཉིས་ཀ་འདོད་ལ།ཤར་པ།ནུ་ཏུ་རཱ་མཱ་མུ་ཁཱམྦྷོ་ཛ་མ་དྲི་
ཤ་ཤྩནྡྲ་མཱ་ཨི་ཏི། འདིར་མ་ཤིན་ཏུ་རིང་བར་བསྐོར་བའི་རྗེས་ཁྲིད་འདོད་ལ་ལྷོ་པ་དེ་མི་འདོད་བོད་
སྐད་དུ། དགའ་མ་བཞིན་གྱི་ཆུ་སྐྱེས་དང༌། །མཚུངས་པར་ཟླ་བ་ཅེས་མི་འདོད་དོ། །ཤར་པ།སྨརཿ
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཁ་རཿཁ་ལཿཀཱནྟཿ ཀཱ་ཡཿ ཀྲོ་པ་ཤྩ་ནཿ ཀྲྀ་ཤཿ ཚེག་དྲག་མང་པོའི་རྗེས་ཁྲིད་དང༌།སྦྱོར་བ་རྩུབ་པ་
ཤིན་ཏུ་གཞོན་པའི་ཟློག་ཟླ། བོད་སྐད་ལ། བདག་གི་ལུས་དང་ཁྲོ་བ་ཕྲ། །འདོད་པ་རྩུབ་ཅིང་མཛའ་
བོ་ངན། །ཙུ་ཏོ་མཱ་དྷི་ཀོ་རཱ་ཀོ་མོ་ཧོ་ཛཱ་ཏོ་ས་བག་ཏཿ ཨོ་ཡིག་མང་པོའི་རྗེས་ཁྲིད་ལྷོད་པའམ་གྲོལ་
བའི་ཟློག༼ལྡོག༽ཟླ་ཡིན་པས་དེ་ཡང་སྟེར་བྱེད་ཅེས་བྱའོ། །བོད་སྐད། ཁེངས་པ་ཉམས་ཤིང་ཆགས་
པ་རྒྱས །རྨོངས་པ་སྐྱེས་ཏེ་སྲོག་རྣམས་སོང་ངོ༌། །དེ་ཕྱིར་དེ་ལྟ་བུའི་རྗེས་ཁྲིད་ལྷོ་ཕྱོགས་པ་དག་མི་
སྦྱོར་བ་ཤར་པ་ཁོ་ནའི་ལུགས་སོ །གཅིག་བསྐོར་བ་བཞིན་ཟུང་ངམ་ཚོགས་པ་ཡི་སྦྱོར་ཡུལ་བསྐོར་
བ་ཟུང་ལྡན་དུ་རིག་ལ། དེ་ཡང་མཐའ་གཅིག་ཏུ་སྙན་པ་མིན་པའི་དེའི་ཕྱིར ཕྱིས་སྒྲ་རྒྱན་བསྟན་
པར་བྱའོ།།
གཉིས་པ་དོན་གྱི་ཉམས། ངེས་པར་རྒྱན་རྣམས་ཀུན་ལ་ཡང་དོན་གྱི་ཉམས་རང་བཞིན་
ནམ་སྙན་སྒེག་ལ་སོགས་པ་སྦྱིན་པར་བྱེད་པའོ། །འདིར་ནི་དཔེར་བརྗོད་རང་བཞིན་བརྗོད་པའི་རྒྱན་
ལྟ་བུའོ །ཞར་ལ་གྲོང་པའི་ཚིག་སྤང་བ་བཤད་པ་ནི།དེ་ལྟ་ན་ཡང་གྲོང་པ་ཉིད། །མིན་པས་ཁུར་ནི་
ཕལ་ཆེར་འཛིན། །དེ་ལ་གྲོང་པ་དོན་ལ་ཞུགས་པའི་བདག་ཉིད་ནི། །འདོད་ལྡན་བདག་ལ་གཞོན་
ནུ་མ། །ཁྱོད་ནི་ཅི་ལྟར་འདོད་མི་བྱེད། །ཅེས་པ་ལྟ་བུ་ཉམས་དང་བྲལ་བ་ཁོ་ནར་བྱེད་པའོ། །བརྗོད་
དོན་དེ་ཁ་གྲོང་ཚིག་མིན་པར་བརྗོད་ན།གཡོན་མིག་འདོད་པ་གཏུམ་པོ་ནི། །ངེས་པར་བདག་ལ་
བརྩེ་བ་མེད། །ཁྱོད་ལ་ཁྲོ་མེད་དགའ་འོ་ཞེས། །བྱས་ན་གྲོང་པའི་དོན་མེད་ཉམས་དང་ལྡན་ནོ། །སྒྲ་
ལའང་གྲོང་པ་ཉིད་ཡོད་པ་དེ་ནི་ལེགས་པའི་ཅིག་ཤོས་ངན་པར་གྲགས་སོ། །ཇི་ལྟ་བུ་ན།དགའ་བའི
དགའ་སྟོན་བརྗོད་པ་ལ། །ཇི་ལྟར་ཡ་ཡིག་ལ་སོགས་བཞིན། །ཡ་བྷ་བ་ཏཿཔྲི་ཡ་བཞིན། ཡ་བྷ་
འཁྲིག་པ། ཝ་ཏ་ལྡན་པ། པྲི་ཡ་དགའ་མ།བོད་སྐད་ལ།མོ་མཚན་བཟང་ལྡན་འདི་ཡིས་ནི། །ཁྱིམ་
གཉིས་སུ་ནི་ཕུན་ཚོགས་བསྐྱེད། །ཅེས་པ་ལྟ་བུའམ། བྱ་ལྕེ་གཉིས་པ་འདི་ཡིས་ནི། །མཛའ་བ་དག་
ཀྱང་འབྱེད་པར་བྱེད། །ཅེས་པ་ལྟ་བུ། ཚིག་གི་མཚམས་སྦྱོར་གྱིས་གྲོང་ཚིག་ཞུགས་པ། སླར་ཡང་
ངག་དོན་དག་གིས་ཀྱང་། །ཉམས་པར་རྟོགས་བྱེད་གྲོང་ཚིག་ཏུ་འགྱུར་བ གཞན་ལ་བསྣུན་ནས་
སྐྱེས་བུ་ནི། །བཱིརྻ་ལྡན་པས་བི་ཤྲནྟ། །གཞན་ལ་བསྣུན་པ་སྐྱེ་གནས་ལའོ། །བཱིརྻ་ཁུ་བ་ལྡན་ལ། བི་
12

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
ཤྲནྟ་རྣམ་པར་ངལ་བར་སོང་བ་ལྟ་བུ། དེ་ལྟ་བུའི་ལམ་དག་ནི་ལྷོ་ཤར་གཉིས་ག་ལ་ཡང་བསྔགས་པ་
མ་ཡིན་ནོ། །འོ་ན་བྷ་ག་ཝ་ཏི་བྷ་གི་ནཱི་ཞེས་སོགས་ལ་ཡང་མཚུངས་སམ་ཞེ་ན་མི་མཚུངས་ཏེ། དེ་ནི་
བརྡ་སྤྲོད་པའི་བསྟན་བཅོས་སམ་སྙན་དངགས་ལ་ཡིན་གྱི་འཇིག་རྟེན་དུ་གྲགས་པ་མིན་ནོ། །དེའི་
ཕྱིར་གཉིས་ཀ་ཁས་ལེན་པ་ཉིད་དོ། །དེ་ལྟར་སྙན་པ་རྒྱས་པར་རྣམ་པར་ཕྱེ་ནས།།
ལྔ་པ་ཤིན་ཏུ་གཞོན་པ་བཤད་པར་བྱ་བ་ལ།ལྷོ་པ་རྩུབ་པ་མིན་པའི་ཡི་གེ་མང་བ་ནི་ཤིན་ཏུ་
གཞོན་པ་ཉིད་དུ་འདོད་ལ། གང་ཕྱིར་ཐམས་ཅད་མཉེན་ན་སྦྱོར་བ་ལྷོད་པའི་སྐྱོན་དུ་འགྱུར་བས།
རྩུབ་པ་མེད་པར་མི་སྦྱོར་རོ། །དཔེར་བརྗོད། སྤྲིན་གྱི་ཕྲེང་བ་ལྡན་དུས་སུ། །སྙན་པར་སྒྲོག་པའི་
མགྲིན་ལྡན་པ། །རྨ་བྱ་ཡི་ནི་མཇུག་མ་དག །ཟླུམ་པོར་བྱས་ནས་གར་བྱེད་། །ཞེས་པ་ལྟ་བུ་དོན་
རྒྱས་པ་མ་ཡིན་ལ། རྒྱན་ཡང་དེ་འདྲ་ཡོད་མིན་ཏེ། །ཤིན་ཏུ་གཞོན་པ་ཉིད་ཀྱི་དེ། །དམ་པ་རྣམས་ཀྱི་
ཁ་ལ་གནས་སོ། །ཤར་པ་དོན་གསལ་བའི་ཕྱིར་ཅུང་ཟད་དེ་ལྟ་བུའང་སྦྱོར་ལ། ཕལ་ཆེར་ནི་བརྗོད་
པར་དཀའ་བ་དག་ཀྱང་སྦྱོར་ཏེ། དཔེར་བརྗོད།ནྱཀྵས་རྒྱལ་རིགས་རྣམས་ཀྱི་ཕྱོགས། །སྐད་ཅིག་
ཉིད་ཀྱིས་ཉམས་པར་བྱས །ནྱཀྵ་རྒྱལ་པོ་དགྲ་སྟ་རཱ་མས་དེ་ཉིད་ཀྱི་དགའ་བོར་གྱུར་པའི་རྒྱལ
རིགས་ཐམས་ཅད་ཕམ་པར་བྱས་ཞེས་ཁྱབ་འཇུག་གི་འཇུག་པ་བཅུ་ལས་བཤད་། །འདིར་ཀྵ་
བརྗོད་དཀའ་བའོ། །
དྲུག་པ་དོན་གསལ་བ་བཤད་པ་ལ། མཚན་ཉིད་སྒྲས་མ་སྒྲིབ་པས་དོན་བརྟག་མི་དགོས་
པར་གོ་བ་སྟེ། དཔེར་བརྗོད། འཕྲོག་བྱེད་ཀྱིས་ནི་ས་གཞི་དག །རྨིག་པས་བཅད་པའི་ཀླུའི་ཁྲག་
གིས། །དམར་བ་ཆུ་ཡི་གཏེར་ལས་ཕྱུང༌། །ཁྱབ་འཇུག་པ་དག སྔོན་དུས་ས་གཞི་འདི་རྒྱལ་མཚོའི་
ནང་དུ་བྱིང་ནས་ཡོད་པ་ལ་དེ་འདོན་པའི་ཕྱིར་འཕྲོག་བྱེད་དམ། ཁྱབ་འཇུག་གིས་ལྕགས་ཀྱི་ཕག་པ་
ཆེན་པོར་སྤྲུལ། རྒྱ་མཚོའི་ནང་དུ་ཞུགས་ཏེ་ཀླུ་རྣམས་བརྫིས་པས་ཀླུའི་ཁྲག་གིས་རྒྱ་མཚོ་དམར་པོར་
གྱུར་ལ་ནས་ས་གཞི་འདི་སྟེང་དུ་ཕྱུང་ངོ་ཞེས་པའི་གཏམ་རྒྱུད་ཚིག་དེས་གསལ་པོར་གོ་བ་ཡིན་ནོ། །
གཞན་ཕག་པ་ཆེན་པོ་དག་གིས་ཆུ་གཏེར་དམར་པོ་དག་ལས་ཕྱུང་ཞེས་པ་འདི་ཉིད་བསྟན་པ་ནི།
བྲང་འགྲོའི་ཁྲག་ནི་བརྟག་དགོས་ཉིད་ཡིན་པས་སོ །ལམ་ནི་ལྷོ་ཤར་གཉིས་ཀ་དག་ལ་ཡང་དངོས་
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སུ་རྟོགས་པའི་སྐལ་བཟང་མི་ལྡན་ཞིང་། སྒྲ་ཡི་ཚུལ་ལས་འགོངས་གྱུར་པའོ། །འདི་འདྲ་དོན་གསལ
དུ་ཕལ་ཆེར་བཞེད་པ་མ་ཡིན་། །
བདུན་པ་རྒྱ་ཆེ་བའི་རྒྱན་བཤད་པ་ལ། མཚན་ཉིད་གང་དུ་འགའ་ཞིག་བརྗོད་པ་ལ་ཁྱད་དུ་
འཕགས་པའམ། ཕུལ་ཏུ་བྱུང་བའི་ཡོན་ཏན་རྟོགས་པར་བྱེད་པའོ། །དཔེར་བརྗོད། སློང་བ་རྣམས་
ཀྱི་བཀྲེན་པའི་མིག །ལན་ཅིག་ཁྱོད་གདོང་ལ་ལྷུང་བ། །ལྷ་གཅིག་གནས་སྐབས་དེ་ཡིས་སླར། །
གཞན་གྱི་གདོང་ལ་ལྟ་མ་ཡིན། །ཞེས་པའི་ཚིག་ཉིད་ཀྱིས་རྒྱལ་པོས་སློང་བ་པོ་དབུལ་དང་ཕྲལ་བས།
དེའི་གཏོང་བ་ཁྱད་པར་འཕགས་པ་ལེགས་པར་མཚོན་ནོ། །ཚིག་གི་ལམ་འདི་ཉིད་ཀྱིས་གཞན་
དཔའ་བ་ལ་སོགས་པ་ཁྱད་འཕགས་པ་གཞན་དག་ཀྱང་། རིགས་པ་མཚུངས་པ་སྟེ་རིགས་བསྒྲེས་
ནས་དཔག་པར་བྱའོ །ཤར་པ། བསྔགས་པར་འོས་པའི་གཟུགས་མཛེས་པ་སོགས་ཀྱི་ཁྱད་པར་
དང་ལྡན་པ་རྒྱ་ཆེ་བར་འདོད་དེ། རོལ་པའི་ཆུ་སྐྱེས་རྩེ་དགའི་མཚོ། །གསེར་གྱི་རྒྱན་ལ་སོགས་པ་
བཞིན། །དེ་ལ་ཇི་ལྟར་བསྔགས་ན།རྩེ་བའི་དུས་ཆུ་སྐྱེ།ཚ་བའམ་ཁྲུས་ཀྱི་ཚེ་མཚོ་ལ།ཁྲོམ་འདུ་བའི་
ཚེ་རྒྱན་ལ་བསྔགས་པ་ལྟ་བུའོ། །
བརྒྱད་པ་བརྗིད་པ་བཤད་པ་ལ། ལྷོ་བ། མཚན་ཉིད་བཟླས་དབྱེ་དང་། དེའི་སྐྱེས་བུ་དང༌།
འབྲུ་མང་པོ་པ་ལ་སོགས་པའི་ཚིག་སྡུད་མང་པོ་ཉིད་ཡོད་པའོ། །འདི་ནི་ལྷུག་པ་དག་གི་གསོས་ཏེ་དེ་
ཆག་སྡུད་མང་པ་1
ལ་གཙོ་བོ་འདོད་པའོ། །ལྷོ་ཕྱོགས་པ་མིན་པ།ཤར་པ་ཚིགས་བཅད་ལ་ཡང་འདི་ཉིད་གཅིག་པུ་
བཞེད་ལ། དེ་ལ་ལྕི་དང་ཡང་བ་རྣམས་མང་བ་དང་ཉུང་བ་དང༌། གཉིས་ཀ་སྤེལ་བ་མཐོ་དམན་རྒྱ་
མཚོའི་རླབས་ལྟ་བུའི་རྣམ་པ་ཏེ། དེ་དག་གི་བརྗོད་པ་ལ་སོགས་རྣམས་ལ་མཐོང་བས་། །དེ་ལ་ལྕི་
བ་ནི། བརྩེགས་པའི་ཐོག་མར་གང་བྱུང་དང༌། །ཚེག་དྲག་ཅན་དང་ཐིག་ལེ་ཅན། །རྐང་མཐའ་ཡི་གེ་
རིང་མོ་རྣམས། །འདི་དག་ལྕི་བར་བསྟན་པ་ཡིན། །ཞེས་སྡེབ་སྦྱོར་ལས་བཤད་དོ། །དཔེར་བརྗོད།
ནུབ་ཀྱི་རི་མགོར་ལྷུང་བ་ཡི། །མཐའ་དག་ཉི་འོད་མལ་སྟན་ཅན། །མཁྲེགས་པའི་ནུ་མ་ལ་གནས་
པའི། །གོས་དམར་གཡོ་ཞིང་ཆུ་ལྡན་མ། །ཞེས་པ་བརྗིད་དང་ལྡན་པའི་མཚན་ཉིད་ལ་ཡང་ཤར་པར་
སྦྱོར་རོ །ལྷོ་པ་དགཚིགས་བཅད་ལ་ལྕི་ཡང་འཁྲུགས་པ་མིན་ཞིང་སྡེབ་སྦྱོར་བཞིན་བསྒྲིགས་པས་
14

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
ཚིག་བསྡུས་མང་པོ་ཅན་ནི།ཚིགས་བཅད་ལ་བརྗིད་པར་འདོད་དེ།ཆུ་མཛིན་ངོས་ཀྱི་ཕང་ན་ཆགས། །
མཚམས་ཀྱི་ཉི་འོད་གོས་དང་ལྡན། །ཆུ་ལྡན་མ་ཡིས་སུ་ཡི་ཡིད། །འདོད་པས་གཟིར་བར་བྱེད་མི་
འགྱུར། །འདིའི་ལེགས་སྦྱར་ལ་ཚིག་སྡུད་མང་པོ་ཡོད་ལ།བོད་སྐད་ལ། ནུབ་ཀྱི་རི་བོའི་མགོར་ལྷུང་
ཞེས་པ་ལ། འི་དྲུག་སྒྲ་ཡོད། དེའི་སྐྱེས་བུའི་བསྡུ་བར་བྱས་ནས།ནུབ་ཀྱི་རི་མགོར་ལྷུང་ཞེས་འི་མི་
མངོན་པར་བྱས་པ་ལྟ་བུའོ །
དགུ་པ་མཛེས་པ་བཤད་པ་ལ།ལྷོ་པ་མཚན་ཉིད་འཇིག་རྟེན་པས་ཤེས་པའི་བརྗོད་བྱ་
གྲགས་པའི་དོན་ལས་མ་འདས་པའི་ཕྱིར་མཁས་རྨོངས་ཀུན་ལ་མཛེས་པའོ། །དེ་ཡང་གཏམ་རྒྱུད་ཀྱི་
མངོན་བརྗོད། །བསྔགས་པ་ལ་སོགས་པ་རྣམས་ལ་སྦྱར་ཏེ། དཔེར་བརྗོད། དཀའ་ཐུབ་ཕུང་པོ་ཁྱོད་
འདྲ་ཡི། །ཞབས་ཀྱི་རྡུལ་ནི་གཙང་མ་རྣམས། །ཡང་དག་བཏབ་པ་གང་ཡིན་པ། དེ་དག་ཁོ་ན་ངེས་
པར་ཁྱིམ།།ཞེས་གཏམ་སྦྱར་བ།སྐྱོན་མེད་ལུས་ཅན་ཁྱོད་ཀྱི་ནི། །ལག་པའི་འཁྲི་ཤིང་བར་དག་ཏུ། །
ནུ་མ་རབ་རྒྱས་འདི་དག་གིས།།གོ་སྐབས་རྙེད་པར་འགྱུར་མ་ཡིན།།ཞེས་པ་བསྔགས་པའི་ཁྱད་པར་
བརྗོད་པ་ཡིས། ལེགས་པར་སྦྱར་བ་དེ་དག་སྲིད་པ་འཇིག་རྟེན་ལུགས་ཀྱི་རྗེས་སུ་འབྲང་བ་ཐམས་
ཅད་ལ་མཛེས་པར་འགྱུར་བའོ །ཤར་པ།འཇིག་རྟེན་གྱི་ལུགས་ལས་འདས་ཤིང་འུད་ཤིན་ཏུ་ཆེ་བ་
བརྗོད་པར་འདོད་པས། དོན་གང་འཇིག་རྟེན་གྱི་བློ་ཡུལ་དུ་མི་ཤོང་བ་བཀོད་ཅིང་སྒྲོ་བཏགས་པར་
གྱུར་པའི་སྙན་དངགས་དེ་ཡིས་མཁས་པ་ཁོ་ན་ཤིན་ཏུ་ཚིམ་པར་འགྱུར་ལ།ཅིག་ཤོས་འཇིག་རྟེན་
པས་མ་གོ་བའི་ཕྱིར་མ་ཡིན་པ་ཞིག་མཛེས་པར་འདོད་དེ།དེང་ནས་བཟུང་སྟེ་བདག་གི་ཁྱིམ།།ལྷ་ཡི་
ཁྱིམ་བཞིན་བསྟེན་པར་འོས །ཁྱོད་ཀྱི་ཞབས་རྡུལ་ལྷུང་བ་ཡིས། །ཉེས་པ་དག་ནི་མ་ལུས་བཀྲུས །
དང་། ཁྱོད་ཀྱི་ནུ་མ་འདི་ལྟ་བུར། །རྣམ་པར་རྒྱས་པར་གྱུར་པ་འདི། །ངེས་པར་མ་བརྟགས་བྱེད་པོ་
ཡིས། །ནམ་མཁའ་དག་ནི་ཆུང་ངུར་སྤྲུལ། །ཞེས་པ་ལྟ་བུར། འདི་ནི་ཧ་ཅང་ཕུལ་ཏུ་བྱུང་བ་བརྗོད་
པས་ན གཽ་ཌ་པ་ལ་མཛེས་པར་བརྗོད་ཀྱི་འཇུག་པ་སྔ་མ་དེ་ནི་གཞན་ལྷོ་པའི་ལམ་གྱི་སྙིང་པོའམ་
སྲོག་ཏུ་བཤད་།།
བཅུ་པ་ཏིང་ངེ་འཛིན་བཤད་པ་ལ། མཚན་ཉིད།གཞན་གྱི་ཁྱད་ཆོས་ལྟ་བུ་དེ་ལས་གཞན་
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གང་དུ་སྒྲོ་བཏགས་ནས་འཇིག་རྟེན་ལུགས་ཀྱི་རྗེས་སུ་འབྲངས་ནས་འཇིག་རྟེན་དང་མཐུན་པར་ཡང་
དག་པར་འཛིན་པར་བྱེད་པའོ། །མིག་ལ་ཡོད་པ་འབྱེད་ཟུམ།སྦྲུམ་མ་ལ་ཡོད་པ་འཁུན་པ་ལྟ་བུ་སྟེ།
དཔེར་བརྗོད། ཀུ་མུ་ད་ནི་མིག་ཟུམ་ཞིང༌། །པདྨ་དག་ཀྱང་མིག་འབྱེད་ཅེས་མིག་གི་བྱ་བ་གཞན་ལ་
སྒྲོ་བཏགས་ནས་བཀོད་པ་ལ་འཇིག་རྟེན་ནའང་དེ་དག་གི་རྗོད་བྱེད་ཀྱི་སྒྲ་དེ་ལྟར་ཐོབ་སྟེ། ཀུ་མུ་ད་
ཟུམ་པདྨ་ཕྱེ་ཞེས་པ་ལྟ་བུའོ །ཆོས་འགའ་ཞིག་བཏགས་པ་བའི་ཡུལ་ཅན་སྙན་དངགས་ལ་མཛེས་པ་
དངོས་ཀྱི་ཡུལ་ཅན་ལ་མི་མཛེས་པར་འདོད་དེ། གང་ན། ནིཥྛ་དང་ཨུངྷིརྞ །སྐྱུག་སོགས་ཕལ་པ་
འཇུག་རྟེན་པ། །ཤིན་ཏུ་མཛེས་ཏེ་གཞན་དུ་ནི། །གྲོང་པ་ཉིད་ཀྱི་ནུས་པ་བརྟེན། །དེའི་དོན་དངོས་
བུད་མེད་སྐྱུག་པ་ལ་བརྗོད་རྒྱུ་ཡིན་ནའང༌།དེ་ལ་བསྒྲིབས་ནས་ཕལ་པ་པདྨ་དང་། ཉི་མ་ལ་བཏགས་
ན་འཇིག་རྟེན་གྲགས་པ་ལ་བརྟེན་པ་ཤིན་ཏུ་མཛེས་ལ། མ་བསྒྲིབས་པར་བུད་མེད་སྐྱུག་གོ་ཞེས་བྱས་
ན་གྲོང་པའི་ཚིག་རང་ག་མར་སོང་ནས་མི་མཛེས་པ་ལྟ་།དཔེར་བརྗོད།པདྨས་ཉི་ཟེར་སྐྱུག་པ་དག །
འཐུངས་ནས་རྡུལ་དམར་སྐྱུག་པ་ཡི། །ཁ་ཡི་དག་བྱེད་ཟེར་མ་དག །ཤིན་ཏུ་སྐྱུག་པར་བྱེད་པ་བཞིན། །
ཅེས་པ་མཛེས་ཏེ། ཆུང་མ་སྐྱུག་པར་བྱེད་པ་མི་མཛེས་པའོ། །ཏིང་འཛིན་འདི་ལ་ཅིག་ཅར་ཉིད་དུ་
ཆོས་དུ་མ་བཀོད་པ་དག་ཀྱང་ལེགས་པར་འདོད་དེ། དཔེར་བརྗོད།ལྕི་བའི་མངལ་ཁུར་གྱིས་ངལ་
ཞིང་། །འཁུན་པར་བྱེད་པར་སྤྲིན་གྱི་ཕྲེང༌། །འདི་དག་གཡོ་མེད་སྟེང་གི་ནི།།ཕང་པ་དག་ཏུ་ཡང་དག་
པ་ངེ་ལ་གོག
ཉལ །ཞེས་པ་དེ་ལ་གྲོགས་མོའི་འཕང་པར་ཉལ་བ་དང༌། །འཁུན་དང་ལྕི་བ་ཉིད་དང་ངལ། །ཅེས་
པ་འདི་ལ་ནི་མངལ་དང་ལྡན་མའི་ཆོས་མང་པོ་གཞན་ལ་བསྟན་པ་ཡིན་ནོ། །དེ་ལྟ་བས་ན་ཏིང་ངེ་འཛིན་
ཞེས་པའི་ཡོན་ཏན་གང་ཡིན་པ་འདི་ནི་སྙན་དངགས་ཀྱི་བདོག་ཀུན་ཏེ། བདོག་པ་རྫས་སོ། །དེ་
སྒྲུབ་པ་ལ། སྙན་དངགས་མཁན་དོན་མཐུན་གྱི། །ཚོགས་ཀྱང་འདི་ཡི་རྗེས་སུ་འབྲངས །དེ་ལྟར་
རང་བཞིན་ནམ་མཚན་ཉིད་བརྟགས་པ་ལས།ཤར་ལྷོའི་ལམ་དེ་གཉིས་ཁྱད་པར་རགས་པས་རྣམ་
པར་ཕྱེའོ །
རྒྱན་དེ་དག་གི་དབྱེ་བ། སྙན་དངགས་མཁན་སོ་སོ་ལ་གནས་པ་ཕྲ་མོ་རྣམས་བརྗོད་མི་
ནུས་ཏེ། བུར་ཤིང་དང་འོ་མ།བུ་རམ་སོགས་ཀྱི་མངར་བ་ལ་ཁྱད་པར་ཆེ་བ་དེ་ལྟ་མོད་ཀྱི་དེ་བརྗོད་
16

སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའི་འགྲེལ་པ་།
པར་དབྱངས་ཅན་མས་ཀྱང་ནུས་མ་ཡིན། ནམ་མཁའ་ཁྱབ་པའི་སེམས་ཅན། དེ་སྙེད་པའི་ཀུན་ཏུ་
རྟོག་ཚུལ་ཡོད་པས་། །དེ་ལྟ་བུར་རྣམ་པར་ཆེ་བའི་སྙན་དངགས་དེའི་རྒྱུ། རང་བཞིན་གྱིས་གྲུབ་
སྤོབས་པ་ལྷན་སྐྱེས་ཀྱི་ཤེས་རབ མང་དུ་ཐོས་པ་དྲི་མེད་ཟག་མེད། མངོན་པར་སྦྱོར་བ་མི་དམན་པ་
ནི་མང་དུ་བརྩམས་པ་འདི་གསུམ་སྦྱོར་བྱུང༌། དེ་ལྟར་གཞི་སྙན་དངགས་ཕུན་སུམ་ཚོགས་པའི་རྒྱུར་
འགྱུར་རོ། །གལ་ཏེ་སྔོན་སྦྱངས་པའི་བག་ཆགས་སམ། ཡོན་ཏན་གྱི་རྗེས་སུ་འབྲང་བའི་སྤོབས་པ་
རྨད་དུ་བྱུང་བ་མེད་ནའང༌།ཐོས་པ་འབད་པ་དག་གིས་སྙན་དངགས་ལ་བསྟེན་ནས། དེས་ཇི་ཞིག་
ལྟར་ན་མཁས་པར་ངེས་པར་རྗེས་སུ་འཛིན་པར་བྱེད་། །དེ་ཕྱིར་འཇིག་རྟེན་ན་འདི་ནི་མཁས་པའོ་
ཞེས་གྲགས་པ་འདོད་པ་རྣམས་ཀྱིས་རྟག་ཏུ་སྙོམས་ལས་མི་བྱ་བར་ཐོས་བསམ་སྒོམ་པའི་རིམ་པས་
དབྱངས་ཅན་ཏེ་ཐོས་པའི་ཤེས་རབ་སོགས་བསྐྱེད་པར་བསྟེན་པར་བྱའོ །སྙན་དངགས་ཆུང་ངུ་ལ་
ཡང་ངལ་བར་བྱས་པའི་མི་དེ་ནི་མཁས་པའི་མདུན་ས་དག་ཏུ་འདུག་པ་དང་སྨྲ་བ་ལ་དབང་བ་སྟེ།
རྒྱལ་པོས་རྔོན་པའང་ལེགས་བཤད་བླངས་པས་དེས་དེ་ལ་བཀུར་སྟིར་འོས་པར་སོང་བ་ལྟ་བུའོ །
སྙན་དངགས་མེ་ལོང་ལས་ལམ་རྣམ་པར་དབྱེ་བའི་རྣམ་པར་བཅད་པ་དང་པོའོ། །
དེ་ལྟ་བུའི་འགྲེལ་པ་གོ་བདེ་སྦྱར་བ་ཞིག་དགོས་ཞེས་བྱང་ཁྱུང་དྲུང་པས་སྔར་བསྐུལ།ཕྱིས་
ཟིང་པོ་ནས་སྡེ་པ་ཚེ་དབང་བཀྲ་ཤིས་ཞེས་དཔའ་ཞིང་རྟུལ་ཕོད་པའི་གྲགས་པ་ཅན་ཤེས་རབ་ཀྱི་ནོར་
ཅན་དེ་ལ་སྙན་དངགས་བཤད་པའི་དུས་དགོས་ཞེས་བསྐུལ་བའི་ངོར་པདྨ་དཀར་པོས་ཕྲག་ཡུལ་ཀླུ་
སྟོད་ཀྱི་སྒར་དུ་སྦྱར་བའོ།།
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་
བཅད་པ་གཉིས་པ་བཞུགས་སོ། །
འབྲུག་ཀུན་མཁྱེན་པདྨ་དཀར་པོ
ཨེ་མ་སྙིང་གི་དོ་རར་ནི། །དབྱངས་ཅན་མ་ཁྱོད་རྩེ་འཇོ་ལ། །བྱོན་ནས་མཁས་པ་རྣམས་
ཚིམ་པའི། །ངོ་མཚར་ལྟད་མོའི་དགའ་སྟོན་སྩོལ། །ཅེས་ཤིས་པ་བརྗོད་པ་སྔོན་དུ་བཏང་ནས།གཉིས་
པ་ཐུན་མོང་བ་དོན་རྒྱན་བཤད་པ་ལ། མདོར་བསྟན། རྒྱས་པར་བཤད་པ་གཉིས་ལས། དང་པོ་ནི
སྙན་དངགས་གང་ལ་སྦྱོར་བའི་ལུས་མཛེས་པར་བྱེད་པའི་ཆོས་རྣམས་ནི་འདིར་རྒྱན་དུ་བརྗོད་ལ། དེ་
ཡང་སྔོན་གྱི་སློབ་དཔོན་རྣམས་ནས་ད་ལྟའི་བར་དུ་བྱེད་པ་པོའི་རྣམ་རྟོག་གིས་ཐ་དད་དེ། དེ་དག་མ་
ལུས་སུས་ཀྱང་འཆད་པར་མི་ནུས་སོ། །རྒྱུ་མཚན་སེམས་ཅན་ནི་ནམ་མཁའ་དང་མཉམ་ལ། རེ་
རེའང་ཀུན་རྟོག་དུ་མ་ཅན་ཡིན་པས་སོ། །འོན་ཀྱང་སྦྱར་ཚུལ་དུ་མ་དེ་དག་སྤྱི་ལ་ཁྱབ་བྱེད་དུ་གྱུར་པ་
སྔོན་གྱི་སློབ་དཔོན་རྣམས་ཀྱིས་རྒྱན་དེ་དང་དེར་འཇོག་བྱེད་དུ་བསྟན་པ་དེ་ཉིད་འདིར་ལེགས་པར་
སྦྱར་བའི་ངལ་བ་ནི་དབྱུག་པ་ཅན་བདག་གིས་སོ། །རྒྱན་རྣམ་པར་དབྱེ་བ་ལས་འགའ་ཞིག་ལམ་རྣམ་
འབྱེད་དུ་བཤད་ཟིན་ལ།
མཚན་ཉིད་ཤར་ལྷོ་གཉིས་ཀས་འདོད་པས་ཐུན་མོང་བ། དོན་གྱི་རྒྱན་གྱི་དབྱེ་བ་སོ་སོ་
མཚན་ཉིད་དང་བཅས་པ་བདག་གིས་བསྟན་པར་བྱའོ། །དབྱེ་བ་ནི། རང་བཞིན་བརྗོད་པའི་རྒྱན་
དང་། དཔེ་རྒྱན་དང་། གཟུགས་ཅན་གྱི། གསལ་བྱེད་ཀྱི། བསྐོར་བའི། འགོག་པ་ཅན་གྱི། དོན་
གཞན་བཀོད་པའི། ལྡོག་པ་ཅན་གྱི། སྲིད་པ་ཅན་གྱི། བསྡུས་པ་བརྗོད་པའི། ཕུལ་བྱུང་གི རབ་
18

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
བཏགས་ཀྱི། རྒྱུའི ཕྲ་མོའི། ཆའི།རིམ་པ་ཅན་གྱི། དགའ་བའི ཉམས་ལྡན་གྱི།གཟི་བརྗིད་ཅན་གྱི།
རྣམ་གྲངས་བརྗོད་པའི། ཀུན་ཏུ་ཕན་པའི། རྒྱ་ཆེ་བའི།བསྙོན་དོར་གྱི།སྦྱར་བའི། ཁྱད་པར་བརྗོད་
པའི། མཚུངས་པ་སྦྱར་བའི། འགལ་བའི། སྐབས་མིན་བསྟོད་པའི། ཟོལ་བསྟོད་ཀྱི།ངེས་པར་
བསྟན་པའི། ལྷན་ཅིག་བརྗོད་པའི། ཡོངས་བརྗེས་ཀྱི།ཤིས་བརྗོད་ཀྱི། རབ་སྤེལ་གྱི། དགོངས་པ་
ཅན་གྱི་རྒྱན་ཏེ་སུམ་ཅུ་རྩ་ལྔའོ །གཉིས་པ་རྒྱས་པར་བཤད་པ་ལ་སུམ་ཅུ་རྩ་ལྔ་ལས། དང་པོ་རང་
བཞིན་བརྗོད་པའི་རྒྱན་ལ། མཚན་ཉིད། དབྱེ་བ་དཔེར་བརྗོད་དང་བཅས་པ་གཉིས། དང་པོ་ནི
བརྗོད་པར་འདོད་པའི་དངོས་པོ་རྣམས་ཀྱི་རང་བཞིན་དང་གནས་སྐབས་སྣ་ཚོགས་པ་དངོས་སུ་
གསལ་བར་བྱེད་པའི་ཚིག་རྒྱན།འདིར་དང་པོའི་རྒྱན་ཡིན་རིགས་སོགས་དཔེར་བསྒྱུར་བ་ལེགས་སོ །
གཉིས་པ་བཞི་སྟེ། རིགས་དང་བྱ་བ་ཡོན་ཏན་རྫས། །ཞེས་པའོ། །དེ་ལས་རང་བཞིན་སྤྱི་
ལ་འཇུག་པའི་སྒྲ་གཅིག་གིས་རིགས་ཅན་མང་པོ་གོ་བར་བྱེད་པ་རིགས་བརྗོད་པ་སྟེ།དཔེར་བརྗོད།
མཆུ་ནི་དམར་ཞིང་གུག་པ་དང་། །གཤོག་པ་ལྗང་ཞིང་མཉེན་པ་དང༌། །མགྲིན་པ་ཁ་དོག་གསུམ་
འཕྲེང་ཅན། །ནེ་ཙོ་འདི་དག་ཚིག་འཇམ་ལྡན། །གནས་སྐབས་ལས་བྱ་བ་བརྗོད་པ་གཉིས་པ་སྟེ།
མགྲིན་པའི་ནང་ནས་སྙན་སྒྲོག་ཅིང༌། །མིག་ནི་ཀུན་ཏུ་འཕྲུལ་བ་ཡི། །ཕུག་རོན་རྩེ་འདོད་དགའ་
མ་ལ། །ཡོངས་སུ་བསྐོར་ནས་མཆུ་དག་སྦྱོར། །གནས་སྐབས་གང་ལ་ཡོན་ཏན་བརྗོད་པ་གསུམ་
པ་སྟེ། དགའ་མ་ཡི་ནི་རེག་པ་འདིས། །ལུས་ལ་སྤུ་ལོང་རྒྱས་པ་དང༌། །ཡིད་ནི་བདེ་བར་བྱེད་པ་
དང༌། །མིག་དག་ཟུམ་པར་བྱེད་ཅིང་འཇུག །གནས་སྐབས་ལས་གང་ལ་ཡོད་པའི་རྫས་བརྗོད་པ་
བཞི་པ་སྟེ།མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པན་དང༌། །སྣུམ་ཞིང་དམར་བའི་
རལ་བ་ཅན། །ཁྱུ་མཆོག་རྒྱལ་མཚན་གསལ་བར་གྱུར། །འདིར་མགྲིན་སྔོན་ནི་དབང་ཕྱུག་སྟེ། སྔོན་
རྒྱ་མཚོ་བསྲུབས་པའི་དུས་དུག་བུམ་པ་གང་བྱུང་བ་དེས་གཞན་རྣམས་བརྒྱལ། དབང་ཕྱུག་གིས་
འཐུངས་པ་མགྲིན་པར་ཆགས་ཏེ་ནག་པོར་གྱུར་པས་དེ་ནས་དེ་ལ་དེ་སྐད་དུ་བཏགས་སོ །འདིར་
གསལ་བར་གྱུར་ཅེས་པ་འགྱུར་ལེགས་སོ། །འདི་དག་གི་ཁྱད་པར་རྣམ་དབྱེས་འབྱེད་ཟེར་བ་རྟོག་
བཏགས་སོ། །
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གཉིས་པ་དཔེ་རྒྱན་ལ། མཚན་ཉིད། རབ་དབྱེ། སྐྱོན་འབྱེད། མཚུངས་པ་གསལ་བྱེད་
བཞི་ལས། དང་པོ་ནི། ཇི་ལྟར་འདིར་ཕ་གི་དང་འགའ་ཞིག་མཚུངས་པ་སྒྲས་དངོས་སུའམ་དོན་ལས་
ཇི་ཞིག་ལྟར་མཚུངས་པ་གསལ་བར་རྟོགས་པར་བྱེད་པའི་ཚིག་རྒྱན་ནོ། །གཉིས་པ་སུམ་ཅུ་རྩ་གཉིས་
ལས།དང་པོ་སྒྲ་ལས་དངོས་སུ་མཚུངས་པ་བསྟན་པ་ལ་ཆོས་དཔེ་ཞེས་བྱ་སྟེ།དཔེར་བརྗོད།མཛེས་
མ་ཁྱོད་ཀྱི་ལག་མཐིལ་ནི །ཆུ་སྐྱེས་བཞིན་དུ་ཀུན་ཏུ་དམར། །དེ་གཉིས་དམར་བར་མཚུངས་པས་
སོ། །དཔེ་དང་དཔེ་ཅན་མཚུངས་པར་བསྟན་ལ་མཚུངས་ཆོས་ཤིག་ཤུགས་ཀྱིས་རྟོགས་པར་བྱེད་པ་
དངོས་པོའི་དཔེ་སྟེ། ཁྱོད་ཀྱི་གདོང་ནི་པདྨོ་བཞིན། །མིག་དག་ཨུཏྤལ་སྔོན་པོ་བཞིན། །འདི་ཉིད་ཀྱི་
མཚུངས་ཆོས་མཛེས་པ་ཤུགས་ལས་རྟོགས་པར་བྱས་སོ །དཔེ་དང་དཔེ་ཅན་གྲགས་པ་ལས་བཟློག་
པ་སྦྱར་བ་བཟློག་པའི་དཔེ་སྟེ། ཁྱོད་ཀྱི་གདོང་བཞིན་པདྨ་ནི། །རྣམ་པར་རྒྱས་པར་གྱུར། གཅིག་གི་
དཔེར་གཅིག་བླངས་པས། གཉིས་ཀ་ཁྱད་པར་འཕགས་པར་བརྗོད་པ་ཕན་ཚུན་གྱི་དཔེ་སྟེ། ཁྱོད་
ཀྱི་ཞལ་བཞིན་ཆུ་སྐྱེས་།ཆུ་སྐྱེས་བཞིན་དུ་ཁྱོད་ཀྱི་ཞལ། །མཚུངས་ཆོས་གཅིག་སྨོས། གཞན་
མཚུངས་པ་མེད་པར་བསྟན་པ་ངེས་པ་ཉིད་ཀྱི་དཔེ་སྟེ། ཁྱོད་ཞལ་པདྨ་ཉིད་དང་མཚུངས། །གཞན་ནི་
འགའ་ཞིག་དང་ཡང་མིན། །དངོས་སུ་སྦྱར་བ་ལས་མཚུངས་པ་གཞན་ཡང་སྲིད་པར་འགྱུར་ན། དེ་
དང་ཡང་འདྲ་བར་འཕང་པ་ངེས་མེད་ཀྱི་དཔེ་སྟེ།རེ་ཞིག་ཁྱོད་ཞལ་པདྨ་ཡི། །རྗེས་འགྲོ་གཞན་ཡང་
དེ་འདྲ་བ། །གལ་ཏེ་ཡོད་ན་དེ་བྱེད་འགྱུར། །དཔེའི་རྗེས་སུ་འགྲོ་བ་ཡོན་ཏན་དུ་མ་ཟད་བྱེད་ལས་
ཀྱིས་ཀྱང་ཡིན་པར་སྟོན་པ་བསྡུས་པའི་དཔེ་སྟེ། ཁྱོད་གདོང་མཛེས་པ་ཁོ་ན་ཡིས །ཟླ་བའི་རྗེས་སུ་
འགྲོ་མིན་ཏེ། །དགའ་བྱེད་ལས་ཀྱིས་ཀྱང་ཞེས་པ། འབྱེད་ཆོས་ཐ་དད་པ་གཅིག་ཙམ་སྨོས་གཞན་
རྣམ་པ་ཐམས་ཅད་མཚུངས་པ་འུད་ཆེན་པོས་བརྗོད་པ་ཁྱད་པར་གྱི་དཔེའམ་ཕུལ་བྱུང་གི་དཔེ་སྟེ།
ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་གི་ཟླ་བ་མཁའ་ལ་མཐོང་། །འདི་ཉིད་ཁོ་ན་ཐ་དད་དེ། །གཞན་
མེད། དཔེར་བྱའི་ཡོན་ཏན་དཔེར་གཅིག་པུ་ལ་ཡོད་ཅེས་བསྙེམས་མི་དགོས་ཀྱི་གཞན་ལ་ཡང་ཡོད་
དོ་ཞེས་བརྗོད་པ་རབ་བཏགས་ཀྱི་དཔེ་སྟེ།དཔེ་ལ་བསྙེམས་པར་ཡོད་པ་སྐད་དུ་སྙན་དངགས་མཁན་
གྱི་བསམ་པས་བཏགས་ནས་ཡིན་གྱི་གཞན་དོན་ལ་མེད་པས་སོ། །དེ་ཡི་བཞིན་དཔལ་ང་ཉིད་ལ། །
20

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
ཡོད་ཅེས་ཟླ་བ་བསྙེམས་མི་དགོས། །པདྨ་ལ་ཡང་དེ་ཡོད་ཕྱིར །དཔེ་ལ་བརྟག་པ་མཐའ་བཟུང་ནས་
འདི་ལྟ་བུ་ཞིག་ཡོད་པར་གྱུར་ན། དཔེར་བྱའི་ཡོན་ཏན་འཛིན་པའམ་འགྲན་ནུས་པར་སྟོན་པ་རྨད་དུ་
བྱུང་བའི་དཔེ་སྟེ། གལ་ཏེ་སྨིན་ལེགས་པདྨ་འགའ། །རྣམ་པར་འཕྲུལ་བའི་མིག་ལྡན་ན། །ཁྱོད་ཀྱི་
བཞིན་གྱི་དཔལ་འཛིན་ཏེ། །དཔེ་དཔེ་ཅན་དུ་འཁྲུལ་ནས་དཔེ་ཅན་འདོད་པས་དཔེའི་རྗེས་སུ་
བསྙེགས་པ་སྐད་བརྗོད་པ་རྨོངས་པའི་དཔེ་སྟེ། ལུས་ཕྲ་ཁྱོད་གདོང་རི་བོང་ཅན། །ཞེས་བརྟགས་ཁྱོད་
གདོང་བསམ་པ་ཡིས །ཟླ་བ་ཡི་ཡང་རྗེས་སུ་བསྙེགས །དཔེ་དཔེ་ཅན་མཚུངས་དྲགས་པས།
དཔེའམ་དཔེ་ཅན་མ་ཕྱེད་ནས་ཐེ་ཚོམ་པ་སྐད་སྦྱར་བ་ཐེ་ཚོམ་གྱི་དཔེ་སྟེ། པད་ནང་བུང་བ་འཁོར་
རམ་ཅི། །ཁྱོད་གདོང་ལ་མིག་གཡོའམ་ཅི། །བདག་གི་སེམས་ནི་རྣམ་པར་གཡོ།།དཔེ་དེ་སྐྱེངས་པར་
བྱེད་ན།དེས་གནོད་པའི་ཡུལ་ལྟ་།དེའི་ཕྱིར་ན་ཕུན་སུམ་ཚོགས་པ་འདི་དཔེ་ཅན་ཁོ་ནའོ་ཞེས་སྦྱོར་
བ་སྒྲོ་འདོགས་ཆོད་པའི་དཔེ་སྟེ། ཟླ་བ་སྐྱེངས་བྱེད་མཛེས་པ་འདི། །ཟླ་བས་ཚར་གཅོད་པདྨ་མིན། །
དེ་ཕྱིར་ཁྱོད་ཀྱི་གདོང་ཉིད་དོ། །དཔེ་དཔེ་ཅན་སྒྲ་སྦྱར་བའམ་དོན་སྦྱར་བའི་མཚུངས་པ་ཡོད་ལ།
དཔེའི་ཕྲད་ཡོད་པས་སྦྱར་རྒྱན་ལས་ལོགས་སུ་འོས་པ་སྦྱར་བའི་དཔེ་སྟེ། བསིལ་ཟེར་ཅན་གྱི་འགྲན་
ཟླ་དང༌། དཔལ་དང་ལྡན་དང་དྲི་བཟང་གིས། །ཁྱོད་ཀྱི་གདོང་ནི་ཆུ་སྐྱེས་བཞིན། །འདི་ལ་སྦྱར་བ་
གསུམ་བཞིན་སྒྲ་ཡོད་པས་། །གཉིས་ཀ་ལ་མཚུངས་པར་ཡོད་པའི་སྒྲ་གཅིག་གིས་བརྗོད་པས་
ཕྲེང་ཚལ་འཕེང་འདི
མཉམ་ལ།དོན་ཐ་དད་པ་གཉིས་བསྟན་པ་མཉམ་ཉིད་ཀྱི་དཔེ་སྟེ།སྐྱེད་ཚལ་འཕྲེང་འདི་བུ་མོ་བཞིན། །
མཛེས་ལྡན་སཱ་ལ་ཀཱ་ན་ན། །བུ་མོ་ལ་ས་བཅས་པ། ཨ་ལ་ཀ་ལན་བུ། ཨ་ན་ན་གདོང༌།ནགས་ལ་སཱ་
ལ་སྤོས་དཀར་གྱི་ཤིང༌། ཀཱ་ནན་ནགས་ཡིན་པས་སྔ་མ་ལས་སྒྲ་ཙམ་སྦྱར་བ་ཁྱད་དོ། །མཚུངས་པའི་
དཔེ་ཕུན་སུམ་ཚོགས་ཀྱང་སྐྱོན་འདི་ལྟ་བུ་སྣང་ལ། དཔེ་ཅན་ལ་དེ་ལྟ་བུ་མེད་པས་དེ་ལས་ཁྱད་པར་
འཕགས་པར་བརྗོད་པ་སྨད་པའི་དཔེ་སྟེ། པདྨ་རྡུལ་མང་ཟླ་བ་མཛད། །དེ་དག་ལས་ནི་ཁྱོད་ཀྱི་
བཞིན། །མཚུངས་པ་ལ་ཡང་ཁྱད་པར་བཅས། །དཔེ་འགའ་ལ་བསྔགས་པ་བརྗོད་ནས་དཔེ་ཅན་དེ་
དང་མཚུངས་པར་སྟོན་པ་བསྔགས་པའི་དཔེ་སྟེ། པདྨས་ཚངས་པའང་མཆོག་ཏུ་བསྐྱེད། །ཟླ་བ་བདེ་
འབྱུང་གཙུག་གིས་འཛིན། །དེ་དག་ཁྱོད་གདོང་མཚུངས་ཞེས་པ། །རྩོམ་པ་པོའི་བརྗོད་འདོད་ཀྱི་སྒོ་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ནས་མཚུངས་པར་བསྟན་པ་བརྗོད་འདོད་ཀྱི་དཔེ་སྟེ།ཡོན་ཏན་ལྡན་ནམ་སྐྱོན་གྱུར་ཀྱང༌། །ཟླ་བ་
ཁྱོད་གདོང་མཚུངས་ཞེས་པ། །བརྗོད་འདོད་བདག་གི་ཡིད་ལ་ཡོད། །རྣམ་པ་འགལ་བ་བརྗོད་པས་
མཚུངས་པ་གསལ་བར་བྱེད་པ་འགལ་བའི་དཔེ་སྟེ། འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་
བཞིན་དང་གསུམ་པོ་ནི། །ཕན་ཚུན་རྣམ་པ་འགལ། དཔེ་ལ་དཔེ་ཅན་དང་འགྲན་པའི་ནུས་པ་མེད་
པས་བཀག་ནས་མཚུངས་པ་གསལ་བར་བྱེད་པ་དགག་པའི་དཔེ་སྟེ། དྲི་མ་ལྡན་ཞིང་བླུན་གྱུར་པས། །
ཟླ་བ་ལ་ནི་ཁྱོད་གདོང་དང་། །འགྲན་པའི་ནུས་པ་ནམ་ཡང་མེད། །དཔེའི་ཕུན་སུམ་ཚོགས་པ་དང་
དཔེ་ཅན་མཚུངས་ཀྱི།དཔེ་དེ་ལས་ཁྱད་པར་འཕགས་པ་མིན་པ་བསྟན་པ་བསྟོད་ཀྱི་དཔེ་སྟེ།ཁྱོད་
གདོང་རི་དྭགས་མིག་གིས་མཚན། །ཟླ་བ་རི་དྭགས་ཉིད་ཀྱིས་མཚན། །དེ་ལྟ་ན་ཡང་འདི་མཚུངས་
ཉིད། །ཁྱད་འཕགས་མིན། རྣམ་པ་མཚུངས་པ་ལ་བཏགས་ནས་དེའི་དེ་ཁོ་ན་ཉིད་བརྗོད་ཅིང་
མཚུངས་པ་དེ་མ་ཡིན་པར་སྟོན་པ་དེ་ཉིད་བརྗོད་པའི་དཔེ་སྟེ། འདི་ནི་བཞིན་ཉིད་པདྨ་མིན། །འདི་
དག་བུང་བ་མ་ཡིན་མིག །དཔེ་ལས་འདས་པས་དཔེ་ཅན་རང་རང་ཉིད་དང་མཚུངས་པར་སྟོན་པ་
ཐུན་མོང་མིན་པའི་དཔེ་སྟེ། ཟླ་བ་པདྨ་དག་གི་ནི། །མཛེས་པ་ལས་འདས་ཁྱོད་ཀྱི་གདོང་། །བདག་
ཉིད་རང་དང་མཚུངས་པར་གྱུར། །དཔེ་ཕུན་སུམ་ཚོགས་པ་ཐམས་ཅད་གཅིག་ཏུ་སྤུངས་པ་བཞིན་དུ་
དཔེ་ཅན་ལེགས་པར་སྟོན་པ་དཔེ་དེའང་འབྱུང་མི་སྲིད་པས་བྱུང་མིན་གྱི་དཔེ་། པདྨ་མཛེས་པའི་
སྙིང་པོ་ཀུན། །འགའ་ཞིག་དག་ཏུ་བསྡུས་པ་བཞིན། །ཁྱོད་ཞལ་རྣམ་པར་མཛེས།དཔེ་དང་དཔེ་ཅན་
ལ་མི་སྲིད་པ་རྣམ་པར་བཀོད་པའི་མཚུངས་པ་སྲིད་པ་མིན་པའི་དཔེ་སྟེ། ཟླ་བའི་གཟུགས་ལས་དུག་
བཞིན་དང༌། །ཙན་དན་ལས་ནི་མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག །དཔེ་རིགས་འདྲ་
མང་པོ་བཀོད་ནས་དཔེ་ཅན་གྱི་ཁྱད་པར་ཅིག་བརྗོད་པ་མང་བའི་དཔེ་སྟེ། ཙན་དན་ཆུ་དང་ཟླ་བའི་
ཟེར། །ཟླ་ཤེལ་སོགས་བཞིན་ཁྱོད་ཀྱི་ནི། །རེག་པ་བསིལ།མཛེས་པའམ་ལེགས་པ་ལས་ལེགས་པ་
བྱུང་བ་ལྟ་བུའི་དཔེ་དཔེ་ཅན་སྦྱར་བ་ཞོ་ལས་མར་བྱུང་བ་ལྟ་བུ་རྣམ་འགྱུར་གྱི་དཔེ་སྟེ ལུས་ཕྲ་ཁྱོད་
ཀྱི་གདོང་པ་ནི། །ཟླ་བའི་དཀྱིལ་འཁོར་ལས་བཏོན་བཞིན། །པདྨའི་ནང་ནས་ཕྱུང་བ་བཞིན། །དཔེ་
སྔ་མས་ཕྱི་མ་དེས་ཡང་ཕྱི་ཕུན་སུམ་ཚོགས་པ་འཛིན་པ་བཞིན། དཔེ་ཅན་ཕུན་སུམ་ཚོགས་པ་གོ་བར་
22

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ
བྱེད་པས་འཕྲེང་བའི་དཔེ་སྟེ། ཉི་མའི་འོད་བཞིན་ཉི་མ་ཡིས། །ཉིན་བཞིན་ཉིན་གྱིས་མཁའ་ལ་
བཞིན། །རྣམ་པར་གནོད་པས་ཁྱོད་ལ་དཔལ། །འདི་ལ་དཔེའི་འཕྲེང་བ་ཞེས་ཀྱང་བཏགས་། །
ཚིག་དོན་ཙམ་མ་ཡིན་པར་ངག་གི་དོན་བྱ་བ་དང་བྱེད་པ་ཅན་དྲུག་ལས། ཅི་རིགས་པ་འབྲེལ་པ་ཉིད་
ཀྱི་ངག་གི་དོན་འཇལ་བར་བྱེད་པའི་མཚུངས་སྦྱོར་ངག་དོན་གྱི་དཔེ་སྟེ། འདི་ལ་བཞིན་སྒྲ་གཅིག
ཡོད་པ་དང་དུ་མ་ཡོད་པ་གཉིས་ལས་དང་། ཁྱོད་གདོང་མིག་ནི་མི་བརྟན་ཞིང་། །སོ་ཡི་འོད་ཟེར་
རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །གེར་སར་དག་གིས་མཚོན་བཞིན་མཛེས། །འདི་
ལ་དོན་གྱི་ངག་དོན་གསུམ་གྱིས་དཔེའི་ངག་དོན་གསུམ་མཚོན་པར་བྱེད་པ་ཡོད་། །གཉིས་པ་ནི།
པདྨ་ཅན་བཞིན་ལུས་ཕྲ་མ། །པདྨ་བཞིན་དུ་དེ་ཡི་གདོང༌། །སྦྲང་རྩི་སྤྱོད་པ་བཞིན་དུ་ནི། །བདག་གིས་
འཐུངས་ཤིང་འཐུངས་ཤིང་རྩེས། །འདི་ཡང་དཔེའི་ངག་དོན་གསུམ་གྱི་དོན་གྱི་ངག་དོན་གསུམ་གོ་
བར་བྱས་སོ །དཔེ་ཅན་གྱི་དངོས་པོ་འགའ་ཞིག་བཀོད་ནས་དེ་དང་ཆོས་མཐུན་པའི་དཔེ་འགོད་པ
ལས།དེ་གཉིས་མཉམ་པར་རྟོགས་པར་བྱེད་པ་ཟླ་བོ་དངོས་པོའི་དཔེ་། རྒྱལ་པོ་རྣམས་ནི་སྐྱེས་
གྱུར་ཀྱང༌། །ད་ལྟ་ཁྱོད་འདྲ་གཅིག་ཀྱང་མེད། །རྐང་འཐུང་དག་ལ་ཡོངས་འདུ་ནི། །གཉིས་པ་ངེས་
པར་ཡོད་མ་ཡིན། །དཔེ་ལྷག་པས་དཔེ་ཅན་དམན་པ་ལ། བྱ་བའི་ཆོ་ག་ལྟ་བུ་གཅིག་ལ་བསྡུས་ཤིང་
མཚུངས་པར་བྱས་ནས་གང་སྨྲས་པ་དེ་མཚུངས་པ་སྦྱོར་བའི་དཔེ་སྟེ། པུ་ལོ་མ་དགྲ་མཐོ་རིས་དང༌། །
ཁོང་ནི་ས་སངས་མེའུ
ཁྱོད་ནི་ས་སྲུངས་མེལ་ཚེ་བྱེད། །དེ་ཡིས་དྲེགས་ལྡན་ལྷ་མིན་དང༌། །ཁྱོད་ཀྱིས་མི་ཡི་བདག་པོ་
འཇོམས། །རྒྱུ་བཀོད་ནས་དེས་མཚུངས་པར་བརྗོད་པ་རྒྱུའི་དཔེ་སྟེ།རྒྱལ་པོ་མཛེས་པས་ཟླ་བ་དང༌། །
གཟི་བྱིན་གྱིས་ནི་ཉི་མ་དང༌། །བརྟན་པས་རྒྱ་མཚོའི་རྗེས་སུ་བྱེད། །གསུམ་པ་སྐྱོན་འབྱེད་ནི། ཚིག་
སྦྱོར། བློ་ལྡན་མི་དགྱེས་མེད་གང་ལ། །ངེས་པར་དཔེ་ཡི་སྐྱོན་དག་ནི། །ཐ་དད་ཚིག་དང་རྟགས་ལ་
མེད། །དམན་དང་ལྷག་པ་ཉིད་ལའང་མེད། །དཔེ་ལ་མ་ནིང་གི་རྟགས་དཔེ་ཅན་ལ་མོ་རྟགས། དེ་
བཞིན་དཔེ་ཅན་ལ་མོ་རྟགས་དཔེ་ལ་ཕོ་ཡོད་ཀྱང་རྟགས་ཐ་དད་པའི་སྐྱོན་མི་འཇུག་སྟེ། མ་ནིང་འདི་
འགྲོ་བུད་མེད་བཞིན། །བུད་མེད་འདི་སྨྲ་སྐྱེས་པ་བཞིན་ལྟ་བུས། དཔེ་ཅན་གཅིག་ཚིག དཔེ་མང་
ཚིག་དཔེ་ཅན་མང་ཚིག དཔེ་གཅིག་ཚིག་ལྟ་བུའང་ཚིག་ཐ་དད་ཀྱང་སྐྱོན་མེད་དེ། བདག་གི་གྲོགས་
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འདི་སྲོག་རྣམས་བཞིན། །རིག་པ་རྣམས་སྒྲུབ་ནོར་བཞིན་ནོ། །ལྟ་བུ། དཔེ་དམན་དཔེ་ཅན་ལྷག་པ་
དང་དཔེ་ལྷག་དཔེ་ཅན་དམན་པ་ལྟ་བུའང་སྐྱོན་མེད་དེ། ས་གཞི་སྐྱོང་བ་ཁྱོད་བཞིན་དུ །ལྷ་ཡི་རྒྱལ་
པོ་རྣམ་པར་མཛེས། །ཚ་ཟེར་ཅན་གྱི་ནུས་པ་ལ། །མི་བདག་གཟི་ཡིས་འགོང་བར་ནུས། །ལྟ་བུ།
སྦྱོར་ཚུལ་ལེགས་པའི་སྐལ་བཟང་གཏོང་བ་མིན་ནོ། །སྦྱོར་བ་འགའ་ལ་མི་དགྱེས་པའང་ཡོད་དེ།
ངང་མོ་བཞིན་དུ་ཟླ་བ་དཀར། །རྟགས་ཐ་དད། མཚོ་རྣམས་བཞིན་དུ་མཁའ་དྲི་མེད། །མང་ཚིག་
གཅིག་ཚིག ཁྱི་བཞིན་དཔའ་བོ་རྗེ་ལ་གུས། །དཔེ་དམན། ཉི་མ་བཞིན་དུ་མེ་ཁྱེར་གསལ། །དཔེ་
ལྷག་འདི་ལྟ་བུ་མི་མཛེས་པས་སྐྱོན།དེ་མཁས་པ་རྣམས་ཀྱིས་སྤང་བྱའོ།།
བཞི་པ་མཚུངས་པ་གསལ་བྱེད་ནི་དཔེ་དང་དཔེ་ཅན་ལ་བཞིན་ལ་སོགས་པའི་སྒྲ་མེད་པར་
མཚུངས་པ་གསལ་བར་མི་གོ་བས།དེ་རྣམས་སྟོན་པ་དེ་ཡང་དྲུག་ཅུ་རྩ་གསུམ་སྟེ།བཞིན་དང་།ལྟར་
དང་། ལྟ་བུ་དང་།ཇི་ལྟ་བ་དང་། མཐུན་མཚུངས་དང༌། སིནྣི་བྷ་ཏེ་ཡང་དག་མཚུངས་དང༌། མཉམ་
པ་དང་། སཾ་པཱ་ཤ་ཡང་དག་གསལ་དང་། ནི་ཀཱ་ཤ་སྟེ་ངེས་གསལ་དང༌། པྲ་ཀཱ་ཤ་ཏེ་རབ་གསལ་
དང་།པྲ་ཏི་རཱུ་པ་ཀ་གཟུགས་ཀྱི་ཟླ་བོའམ་མ་འདོམས་ན་གཟུགས་བརྙན་དང་།གཉེན་པོ་དང་།དགྲ་
ཟླ་དང༌། པྲ་ཏྱ་ནཱི་ཀ་མ་འདོམས་ན་འདྲ་བ། འགལ་བ་ས་ཀྵ་འདྲ་བ་དང༌། སམྦ་ཏི་སླུ་བ་དང༌།
གཟུགས་བརྙན་དང༌། པྲ་ཏི་ཚནྡའང་འདྲ་བའི་དོན་ཅན་དང་། རང་བཞིན། ས་མ་མཉམ་པ་དང༌།
སམྦྷི་ཏཱ་ནི་ཡང་དག་གཞལ་བ་དང་། མཚན་ཉིད་མཐུན་པ་དང༌། ཨ་བྷ་འདྲ་བའམ་མཚུངས་པ་དང་།
མཐུན་ཕྱོགས་དང་།དཔེར་བྱས་དང་། དཔེ་དང་། ཀལྦ་རྟོག་དང་། དེ་ཤི་ལ་དེ་ཤྱ་དམན་པ་དང་ཅུང་
ཟད་དམན་པ་བརྗོད་པ་སོགས་པས་བ་ཧུ་དང་ཛ་ཏི་བསྡུས། པྲ་ཁྱ་དང་པྲ་ཏི་ནི་དྷེའང་འདྲ་བ་སྟོན་པའི་
སྒྲའོ །རིགས་མཐུན་པའམ་ཆོས་མཐུན་དང༌། །མཉམ་པར་བྱས་པའི་སྒྲ་དག་དང༌། །གང་ཡང་
དམན་མིན་དོན་ཅན་ཚིག་ཐུན་མོང་དང་གྲིབ་མ་མཚུངས་པ་ལ་སོགས་པའང་འདྲ་བ་གསལ་བྱེད་དོ།།
འབྲུ་མང་པོ་པའི་ཚིག་སྡུད་ཡོད་པ།གདོང་རི་བོང་གི་མཚན་མ་ཅན་འདྲའོ་ཞེས་པ་ལ།རི་བོང་མཚན་
མའི་གདོང་ཞེས་པ་དང༌།མདོག་ཨུཏྤལ་སྔོན་པོ་འདྲ་བ་ལ།ཨུཏྤལ་མདོག་ཅེས་པ་ལྟ་བུ་དང་།གདོང་
རི་བོང་ཅན་ལ་འགྲན་དང་། གདོང་པདྨ་ལས་རྒྱལ་དང་། པདྨོ་འདི་ཁྱོད་ཀྱི་གདོང་པ་ལ་སྡང་། ཁྱོད་
24

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
ཀྱི་མིག་དཀྱུས་ལ་ཨུཏྤ་ལའི་ཞགས་པ་འཁུའོ་དང་། ཁྱོད་ཀྱི་སོའི་ཕྲེང་བ་དང་། ཀུནྡ་དཀར་པོའི་ཕྲེང་
བ་མི་མཐུན་ནོ་ཞེས་སྒྲོག་པ་དང་། ཁྱོད་གདོང་དང་ཟླ་བ་མཛེས་པ་ལ་མ་འཆམ་པར་འཐབ་བོ་དང་།
ཁྱོད་ཀྱི་མིག་གནག་པ་བུང་བ་གནག་པ་ལ་འཕྱའོ་དང༌། ཁྱོད་ཀྱི་མཛེས་པས་ལྷའི་བུ་མོ་སྨ་འབེབས་
དང༌། ཁྱོད་གདོང་གི་མཛེས་པས་ཟླ་བའི་མཛེས་པ་ལ་སྨོད་དོ་དང༌། འཆི་མེད་བུ་མོར་ཅོ་འདྲི་མ་དང༌།
ཁྱོད་ཀྱི་འོད་ཀྱིས་ཉི་མའི་འོད་འགོག་གོ་དང་། ཁྱོད་ཀྱི་གླུ་དབྱངས་ལ་དྲི་ཟ་དགའ་ནས་དགོད་དང༌།
གདོང་ནི་པདྨར་ཕྲག་དོག་པ་དང༌། ཁྱོད་ཀྱི་དཔལ་གཞན་གྱིས་མི་བཟོད་དང་།བུ་མོ་ཁྱོད་ཀྱིས་ལྷའི་
ན་ཆུང་གི་སྐལ་བཟང་འཕྲོག་དང༌། དེའི་མཛེས་པ་ཟུམ་པར་བྱེད་དང་། དེ་དང་འགྲན་པ་ལས་དེ་ཚར་
གཅོད་པ་དང་། དེ་དང་མཚུངས་པ་ལས་འདིས་ལྷག་པར་མཛེས་སོ་དང༌།ལྷའི་དབང་པོའི་རྗེས་སུ་
རྐང་པ་འཇོག་པར་བྱེད་དོ་དང༌། བརྒྱ་བྱིན་གྱི་ནུས་པ་ལ་འཇུག་པ་དང་། དེའི་རྗེས་སུ་འགྲོ་བ་དང༌།
རྗེས་སུ་འཆིང་བར་བྱེད་དང་། པདྨོ་དེའི་ངང་ཚུལ་དང་། དེ་འགོག་པ་དང་། བརྟན་པ་རྒྱ་མཚོའི་རྗེས་
སུ་བྱེད་ཅེས་པ་ལྟ་བུའི་སྒྲ་ཐམས་ཅད་དཔེ་དང་དཔེར་བྱ་དག་མཚུངས་པ་གསལ་བར་བྱེད་པ་ཡིན་ནོ། །
གསུམ་པ་གཟུགས་ཅན་གྱི་རྒྱན་བཤད་པ་ལ།མཚན་ཉིད། དབྱེ་བ་གཉིས་ལས། དང་པོ་ནི
དཔེ་དང་དཔེ་ཅན་གྱི་ཐ་དད་སྣང་བ་མིན་པར་གྱུར་ཅིང་། སྔར་གྱི་དཔེ་ཉིད་ངོ་བོ་ཅན་དུ་བཀོད་པའི་
ཚིག་རྒྱན་ནོ། །དེ་བས་ན་འདི་ལ་ངོ་བོ་ཅན་ནམ་ཚུལ་ཅན་གྱི་རྒྱན་ཞེས་ཀྱང་བྱའོ །གཉིས་པ་ལ་ཉི་
དེར་བཀོད་བྱ་གཟུགས་བཀོད་པ་གཟུགས་ཅན་གཉི་ལས། དེར་བཀོད་བྱ་གཟུགས་བཀོད་པ་གཟུགས་ཅན་གཉིས་ཀྱི་རྣམ་དབྱེ་ཚིག་ཕྲད་དང་བཅས་པ་
དག །ལས་འཛིན་ནམ་ཁྱད་པར་གྱི་ཚིག་སྡུད་ཀྱི་གཞི་མཐུན་དུ་བྱས་པའི་གཟུགས་ཅན་ཏེ་དཔེར
བརྗོད། དཔུང་པ་འཁྲི་ཤིང་ལག་པ་ནི། །པདྨ་སོར་མོ་ཡལ་ཁའོ། །དེ་ལས་བཟློག་པ་མ་བསྡུས་པའི་
གཟུགས་ཅན་། ལག་པའི་འཁྲི་ཤིང་སོར་རྣམས། །ཡལ་འདབ་སེན་མོའི་འོད་ཟེར་ནི། །མེ་ཏོག་
ཏུ་གྱུར་དཔྱིད་ཀྱི་དཔལ།།ཁྱོད་ནི་བདག་ལ་མངོན་སུམ་རྒྱུ།།འདིའི་སཾ་སྐྲྀ་ཏ་ལ་གཉིས་ཀར་རྣམ་དབྱེ
མ་བསྡུས་པ་ཡོད་དོ། །ཁྱད་པར་གྱི་ཚིག་སྡུད་ཡོད་ལ་རྣམ་དབྱེ་སྦྱར་བ་མངོན་པས་བསྡུས་པ་དང༌།མ་
བསྡུས་པའི་གཟུགས་ཅན་ཏེ། བཞིན་ཟླ་འཛུམ་པའི་ཟླ་འོད་ཅེས། །དེ་ལེགས་སྦྱར་ལ་གསལ་ལོ།
།ཡན་ལག་དང་ཡན་ལག་ཅན་གཉིས་ཀ་བཀོད་པ་མཐའ་དག་གི་གཟུགས་ཅན་ཏེ། སོར་མོ་དམར་
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བའི་འདབ་ཕྲེང་དང༌། །སེན་མོའི་འོད་ཀྱི་གེ་སར་ཅན། །ཁྱོད་ཀྱི་ཞབས་ཀྱི་འདབ་སྐྱེས་ནི། །ས་སྐྱོང་
རྣམས་ཀྱི་སྤྱི་བོར་འཛིན། །འདི་ལ་སོར་མོ་ལ་སོགས་པ་འདབ་མ་སོགས་དང༌། རྐང་པ་པདྨ་ཉིད་དུ་
བྱས་ནས། དེ་འོས་པའི་གནས་སུ་རྣམ་པར་བཀོད་པའོ། །ཡན་ལག་ཁོ་ན་ངོ་བོ་ཅན་དུ་བཀོད་པ་ཆ་
ཤས་ཀྱི་གཟུགས་ཅན་ནམ་ཡན་ལག་གི་གཟུགས་ཅན་ཞེས་བྱ་སྟེ།གཏུམ་མོ་གློ་བུར་ཉིད་དུ་ནི། །ཁྱོད་
གདོང་མཆུ་ཡི་ཡལ་འདབ་གཡོ། །རྔུལ་གྱི་ཆུ་ཡི་ཐིགས་པ་ཡི། །དོག་པ་མུ་ཏིག་འོད་ཅན་འཛིན། །
འདིར་ནི་རྔུལ་ཆུ་དོག་པར་བྱས། །མཆུ་ནི་ཡལ་འདབ་ཉིད་བྱས་ཀྱི། །གདོང་ནི་དེའི་ཁ་ལས་རྣམ་པ
གཞན་དུ་མ་བྱས་པས་སོ །ཡན་ལག་གཅིག་པུ་ཉིད་གཟུགས་སུ་བཀོད། གཞན་དེ་ཀར་བཞག་པ་
ཡན་ལག་གཅིག་གི་གཟུགས་ཅན་ཏེ། གདོང་པའི་འདམ་སྐྱེས་སྨིན་འཁྱོག་ཅིང༌། །རྔུལ་གྱི་ཆུ་ནི་
ཟགས་པ་དང༌། །མིག་ནི་ཀུན་ཏུ་དམར་བ་འདི། །མྱོས་པའི་གནས་སྐབས་གསལ་བར་བྱེད། །འདིར་
ནི་གདོང་པའི་ཆ་ཤས་དག །རྣམ་འགྱུར་མ་བྱས་གདོང་པ་ཉིད། །པདྨར་བཀོད་བྱས་དེས་ན་འདིར། །
ཆ་ཤས་ཅན་གྱི་གཟུགས་ཅན་ནོ། །མཛེས་མ་མྱོས་པའི་མཁུར་ཚོས་དམར། །མིག་ནི་ཏྤལ་དམར་པོ་
ཅན། །ཁྱོད་ཀྱི་གདོང་གིས་སྐྱེ་བོ་ནི། །འདི་ཡང་དམར་བའི་རང་བཞིན་བྱས །དེས་ཡན་ལག་གཉིས་
ལ་སོགས་པའི་ཡན་ལག་གི་གཟུགས་ཅན་གཞན་ཡང་རྟོགས་པར་བྱའོ། །གཟུགས་སུ་བཀོད་པའི་
ཡན་ལག་རྣམས་ལྡན་ཞིང་འགྲོགས་པ་ལྡན་པའི་གཟུགས་ཅན་ཏེ། གདོང་ནི་འཛུམ་པའི་མེ་ཏོག་
འབར། །གཡོ་བའི་མིག་ནི་བུང་བ་ཅན།།འདི་ལ་མེ་ཏོག་དང་བུང་བ་དག་འགྲོགས་པས་སོ། །གདོང་
འདི་འཛུམ་གཤེར་ཟླ་འོད་དང༌། །སྣུམ་པའི་མིག་ནི་ཨུཏྤལ་ཅན། །འདི་ལ་ཟླ་འོད་དང་ཨུཏྤལ་གཉིས་
མི་ལྡན་པས་སོ །ཡན་ལག་ཅན་གཟུགས་སུ་བྱས་ཤིང་ཡན་ལག་འགའ་གཟུགས་སུ་བྱས། ལ་ལ་
གཟུགས་སུ་མ་བྱས་པ་ལ་བརྟེན་པ་མི་མཉམ་པའི་གཟུགས་ཅན་ཏེ། མྱོས་པའི་མཁུར་ཚོས་རབ་
དམར་ཞིང༌། །སྨིན་མའི་འཁྲི་ཤིང་གར་བྱེད་པ། །ཁྱོད་གདོང་ཟླ་བ་ཡིད་སྲུངས་ཀྱིས། །འཇིག་རྟེན་
གསུམ་པོ་གཞོམ་པར་ནུས །སངྒྷ་ཤྲིས་ཁྱད་ཆོས་སྨིན་མ་དང་གདོང་གཟུགས་ཅན་གྱི་གཟུགས་ཅན་
དུ་བཞག་ནས་གཟུགས་བྱས་གཟུགས་བྱས་ཞེས་བསྒྱུར་རོ། །དོན་དང་ཚིག་གཞན་ལས་ཁྱད་པར་དུ་
འཕགས་པའི་ཁྱད་པར་བརྗོད་པ།ཁྱད་པར་དང་བཅས་པའི་གཟུགས་ཅན་། འཕྲོག་བྱེད་རྐང་པ་ཛ་
26

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
ཤྣུའི།།བུ་མོའི་ཆུ་གོས་རྩེ་ལ་བཏགས། །ལྷ་མིན་དོགས་མེད་ལྷ་དགའ་བའི །དགའ་སྟོན་རྒྱལ་མཚན་
རྒྱལ་གྱུར་ཅིག།འཕྲོག་བྱེད་ཁྱབ་འཇུག་དེའི་རྐང་པས་ཏོག་བྱས།ཛདྣའི་བུ་མོ་ནི་གངྒཱའི་ཆུ་གོས་ལྷབ་
ལྷུབ་ཏུ་བྱས། དེ་ལྟ་བུའི་རྒྱལ་མཚན་ལྷ་མིན་དོགས་པ་མེད་ལ། ལྷ་དགའ་བར་བཙུགས་པ་ཞེས་པ་
ཡིན་ལ། འདི་ལ་དོན་ཁྱབ་འཇུག་གི་ཞབས་བཀྲུར་གངྒཱ་བཀོད་པས་དག་བྱེད་མཆོག་ཏུ་སོང་ནས་
དོན་ཁྱད་པར་འཕགས་པ་ཡིན་ལ། ཚིག་སྦྱོར་ལ་དེའི་རྐང་པ་དམའ་ཤོས་རྒྱལ་མཚན་གྱི་ཏོག་ཏུ་
བཏང་བས་དང་།ལྷ་མིན་དོགས་པ་མེད་པ་དང་། ལྷ་དགའ་བའི་ཁྱད་པར་ཡང་སྨོས་པའི་ཕྱིར་རོ། །
གངྒཱ་ཛ་ཧཱུའི་བུ་མོར་གཏམ་རྒྱུད་ཀྱིས་བཤད་དོ། །གཟུགས་དེ་རང་གི་བྱ་བ་མི་བྱ་བ་དང་། གཞན་གྱི་
བྱ་བ་བྱ་བར་བསྟན་པ་འགལ་བའི་གཟུགས་ཅན་ཏེ། པདྨ་རྣམས་ནི་མི་ཟུམ་ཞིང༌། །ནམ་མཁའ་ལ་
ཡང་མི་འགྲོ་བ། །ཁྱོད་གདོང་ཟླ་བས་བདག་གི་ནི། །སྲོག་རྣམས་འཕྲོག་པ་ཉིད་དུ་བལྟ། །པདྨ་ཟུམ་
པར་བྱེད་པ་དང་ནམ་མཁའ་ལ་འགྲོ་བ་ཟླ་བའི་བྱ་བ་ཡིན་པ་དེ་མི་བྱེད་པར་སྲོག་འཕྲོག་པ་དེའི་བྱ་བ་
མ་ཡིན་པས་དེ་བྱེད་པར་བརྗོད་པས་སོ། །གང་གིས་དེ་ལྟ་བུར་གཞོག་པའི་རྒྱུ་བཀོད་ནས། རྒྱུ་མཚན་
དེས་དེ་དང་དེར་བཀོད་པ་རྒྱུའི་གཟུགས་ཅན་ཏེ། ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱིས་
རི་བོ་ཡིན། །འཇིག་རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་འཐུང་ངོ༌། །འདིར་ནི་
ཟབ་པ་ལ་སོགས་པའི། །རྒྱུ་རྣམས་དག་གིས་རྒྱ་མཚོ་རི། །དཔག་བསམ་ཤིང་ཡང་བྱེད་པས་ནའོ །
ཚིག་ལ་སྦྱར་བ་དང༌། དོན་ལ་སྦྱར་བ་ཡོད་པའི་ངོ་བོ་ཅན་དུ་བཀོད་པ་སྦྱར་བའི་གཟུགས་ཅན་ཏེ།
གྲོགས་མོ་ཁྱོད་ཀྱི་གདོང་པད་འདི། །ངང་པའི་རྒྱལ་པོས་ཉེར་སྤྱད་འོས །དྲི་ཞིམ་བུང་བས་དོན་
གཉེར་འོས། །འདི་ལ་པདྨ་ནི་ངང་པས་དང༌།གདོང་མིའི་རྒྱལ་པོས་ཉེ་བར་སྤྱད་པར་འོས་པས།རཱ་ཛ་
ཧཱུཾ་ས་དེ་གཉིས་ཀ་ལ་འཇུག་པས་སྒྲ་སྦྱར། པདྨ་དང་གདོང་གཉིས་ཀ་དྲི་ཞིམ་པས་དོན་སྦྱར་བ་ཡིན་། །
ཕལ་པ་དེ་འགོད་རྒྱུ།གཙོ་བོ་དཔེ། གཉིས་ཀ་ཆོས་མཐུན་དུ་བཀོད་པ་དཔེའི་གཟུགས་ཅན་ཏེ།མྱོས་
པས་ཀུན་ཏུ་དམར་བ་ཡིས །བཀབ་པའི་བཞིན་གྱི་ཟླ་བ་འདི། །འཆར་ཀའི་དམར་བ་ཕུན་ཚོགས་
པའི། །ཟླ་བ་ལ་ནི་རབ་ཏུ་འགྲན། །དེ་ལས་དཔེ་དང་དཔེ་ཅན་གཟུགས་ཆོས་མི་མཐུན་པར་བཀོད་པ་
སྔ་མ་ལས་ཟློག་པ་ཅན་ཞེས་བྱ་སྟེ། ལྷ་རྣམས་ཀྱིས་ནི་ཟླ་བ་དང༌། །བདག་གིས་ཁྱོད་གདོང་ཟླ་བ་
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཐུངས། །འདི་ནི་གང་བ་མ་ཡིན་ཡང་། །འདི་ནི་རྟག་ཏུ་དཀྱིལ་འཁོར་རྫོགས། །ཟླ་བ་དུས་རྟག་ཏུ་
གང་བ་མ་ཡིན་པ་དང་། གདོང་རྟག་ཏུ་དཀྱིལ་འཁོར་རྫོགས་པས་སོ། །གང་དུ་བཀོད་པའི་གཟུགས་
འགོད་བྱེད་ཇི་ལྟ་བའི་བྱ་བ་ལས་ལོག་པས། དེ་དེ་ལྟར་མིན་པར་བརྗོད་པ་སྨད་པའི་གཟུགས་སམ་
འགོག་པའི་གཟུགས་ཅན་ཏེ།མཛེས་མ་ཁྱོད་གདོང་ཟླ་བ་ནི།།འདི་ལྟར་གཞན་དག་གདུང་བྱེད་པས། །
ཟླ་བ་ཉིད་དུ་བརྗོད་པ་མིན།།བྱེད་པ་པོ་དང་བྱ་བའི་ཡུལ་ལ་སྐྱོན་མཉམ་པོར་འཇོག་པ་མཉམ་འཇོག་
གི་གཟུགས་ཅན་།གཏུམ་མོ་ཁྱོད་གདོང་ཟླ་བས་ཀྱང༌། །བརྩེ་བ་མེད་པར་བདག་སྲེག་པ། །བདག་
གི་སྐལ་བ་ཉིད་ཀྱིའང་སྐྱོན། །འགའ་ཞིག་གཟུགས་སུ་བཀོད།དེ་སླར་གཟུགས་སུ་བྱས་པ་གཟུགས་
ཅན་གྱི་གཟུགས་ཅན་ཏེ།ཁྱོད་གདོང་འདམ་སྐྱེས་དོ་ར་འདིར། །སྨིན་མའི་འཁྲི་ཤིང་གར་མཁན་མ། །
རོལ་སྒེག་དགའ་བས་གར་བྱེད་དོ། །ཡུལ་དེ་ཡུལ་མ་ཡིན་ནོ་ཞེས་དངོས་སུ་བསྙོན་ནས་དེ་ལས་ཁྱད་
པར་འཕགས་པ་གསལ་བར་བྱེད་པ་བསྙོན་དོར་གྱི་གཟུགས་ཅན་ཏེ།འདི་ནི་གདོང་མིན་འདི་པདྨ། །
འདི་ནི་མིག་མིན་བུང་བ་ཡིན། །ཁྱོད་ཀྱི་སོ་ཡི་འོད་ཟེར་མིན། །འདི་རྣམས་གེ་སར་ཉིད་ཡིན་ནོ། །
འདི་ལ་གདོང་པ་ལ་སོགས་ཉིད་ཟློག་སྟེ པདྨ་ལ་སོགས་གཟུགས་བྱས་པས །ཡོན་ཏན་ཁྱད་
འཕགས་གསལ་བྱེད་། །དེ་ཙམ་ལས་གཟུགས་ཅན་གྱི་དཔེར་བརྗོད་ཀྱི་རྣམ་རྟོག་རྣམས་མཐའ་
ཡོད་མིན་པའི་ཕྱིར་མ་བསྟན་ལ།འོན་ཀྱང་བློ་ལྡན་རྣམས་ལ་ཕྱོགས་ཙམ་བསྟན་པས་གོ་སྟེ་མ་བརྗོད་
པ་རྗེས་སུ་དཔག་པར་བྱ་ནུས་སོ།།
བཞི་པ་གསལ་བྱེད་ཀྱི་རྒྱན་ལ མཚན་ཉིད་དབྱེ་བ་གཉིས་ལས། དང་པོ་། རིགས་དང་
བྱ་བ་དང་ཡོན་ཏན་དང་རྫས་གང་རུང་ཞིག་བརྗོད་པར་བྱེད་པའི་ཚིག་རྐང་པའི་དང་པོ་ནའང༌། བར་
རམ། མཐའ་མར་གནས་པ་དེས་ཤོ་ལོ་ཀ་དེའི་ངག་ཀུན་གསལ་བར་བྱེད་པ་ལ་གནས་པའི་ཚིག་
རྒྱན་ནོ། །གཉིས་པ་ལ་དྲུག་གི་དང་པོ་བཞི་པོ་གང་རུང་རྐང་པའི་ཐོག་མའི་ཐོག་མར་ཡོད་པ་ངག་ཀུན་
གསལ་བར་བྱེད་པ་དང་པོའི་གསལ་བྱེད་དེ། དེ་ཡང་བཞི་ལས། རིགས་དང་པོར་ཡོད་པ།དཔེར་
བརྗོད།ལྷོ་ཡི་རླུང་གིས་འཁྲི་ཤིང་གི།འདབ་མ་རྙིང་པ་ལྷག་པར་བྱེད། །དད་པའི་ལུས་ཅན་རྣམས་ཀྱི་
ཡང༌། །ཁེངས་པ་གསར་དུ་འཇོམས་པར་ནུས། །རླུང་གི་རིགས་བརྗོད་པ་དང་པོར་ཡོད་པས་སོ། །རྒྱུ་
28

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
འོ་ཆུ་གཏེར་བཞི་ངོགས་ཀྱི། །སྐྱེད་མོས་ཚལ་དུ་སོ་ཅན་ཏེ།།ཁོར་ཡུག་རི་ཡི་ཁོངས་སུ་ཡང༌། །ཁྱོད་ཀྱི་
ཡོན་ཏན་ཀུན་དའི་འོད། །རྒྱུ་འོ་ཞེས་བྱ་བ་བརྗོད་པས་སོ །སོ་ཅན་ནི། འཆི་མེད་མཛོད་ལས ས་
སྲུངས་བུ་དང་པདྨ་དཀར། །གཡོན་འགྲེལ་མིག་སྨན་ས་ལ་དགའ། །མེ་ཏོག་སོ་ཅན་ས་ཀུན་པ། །ཆ་
མཛེས་ཕྱོགས་ཀྱི་གླང་པོ་བརྒྱད། །ཅེས་སོ། །སྔོ་བསངས་ཉིད་ཕྱོགས་རྣམས་ནི། །དབྱར་སྐྱེས་སྤྲིན་
གྱི་ཕྲེང་བས་སོ། །ས་ཡང་རྩ་སྔོན་གསར་པ་ནི། །ཤིན་ཏུ་གཞོན་པའི་ཕྲེང་བས་སོ། །སྔོ་བསངས་ཡོན་
ཏན་བརྗོད་པས་སོ །ཁྱབ་འཇུག་རྣམ་གནོན་ལ་གནས་པས། །དཱ་ནུའི་བུ་ཡི་འབྱོར་བ་དག །གང་དུ་
བཏང་ཞིང་ལྷ་རྣམས་ཀྱི། །ཕུན་ཚོགས་གང་ན་འདུག་པ་བླངས། །ཁྱབ་འཇུག་རྫས་སོ་ཞེས་མཁས་
པས་བཤད་། །དཱ་ནུའི་བུ་ལྷ་མིན་ནོ། །རིགས་སོགས་བཞི་གང་རུང་བར་རམ་མཐར་ཡོད་པ་བར་
དང་མཐའི་གསལ་བྱེད་།གར་བྱེད་ནི་ཙུ་ལ་ཕང་དུ། །གླུ་ཡང་ལེན་ནོ་མཇུག་སྒྲོ་ཅན། །དགའ་བ་
རྒྱས་པའི་མིག་དག་ཀྱང༌། །ཆུ་འཛིན་ལ་ནི་གཏོད་པར་བྱེད། །མཇུག་སྒྲོ་ཅན་རིགས། དྲི་བཞོན་དལ་
བུ་འགྱུར་བྱེད་དང༌། །ཟླ་བ་དག་ཀྱང་མེ་རུ་འགྱུར། །ཙན་དན་བྱུགས་པ་ལྷུང་བ་ཡང་། །མཚོན་ལྷུང་
འཁྱམས་པ་རྣམས་ལ་འོ །འགྱུར་བྱ་བ།ཡོན་ཏན་རྫས། དེས་ཤེས་པར་བྱའོ །ཆུ་འཛིན་གྱིས་ནི་
རབ་གཏོར་ཆུ། །ཁྱིམ་གྱི་གཙུག་ཕུད་ལྡན་པའི་ཚོགས། །གློག་གི་ཐག་པ་གཡོ་བ་ཡང་། །མེ་ཏོག་གཞུ་
ཅན་དག་གི་དཔུང༌། །རྫས་མཐར་ཡོད་པས་སོ །ཁྱོད་ཀྱི་ཨུཏྤལ་རྣ་བ་ལ། །འདོད་པའི་མདའ་ནི་
མདའ་བརྟེན་ལ། །ངས་ཀྱང་སེམས་ནི་འཆི་བ་ལ། །གསུམ་པོ་འདི་ནི་མཉམ་དུ་བྱས། །བྱས་བྱ་བ་
མཐར་ཡོད་པ་གཞན་གཉིས་དེས་མཚོན་པར་བྱའོ། །ཚིག་རྐང་སྔ་མ་སྔ་མ་ལ་ཕྱི་མ་ཕྱི་མ་ལྟོས་པའི་
ངག་གཞི་འཕྲེང་བ་ལ་གསལ་བྱེད་ཡོད་པ་འཕྲེང་བའི་གསལ་བྱེད་དེ། དཀར་ཕྱོགས་ཀྱིས་ནི་འོད་
ཟེར་ཅན། །འཕེལ་བྱེད་དེ་ཡིས་མདའ་ལྔ་པ། དེས་ཀྱང་ཆགས་པ་ཆགས་པས་ཀྱང༌། །ན་ཆུང་དགའ་
བའི་དགའ་སྟོན་དཔལ། །འཕེལ་བྱེད་ཆགས་པ་འཕེལ་བྱེད།དཔལ་འཕེལ་ཞེས་བྱ་བ་སྦྱར་བས་སོ །
བྱེད་པ་པོ་གཅིག་ལ་བྱ་ཚིག་འགལ་བ་གཉིས་བརྗོད་པའི་གསལ་བྱེད་འགལ་བའི་གསལ་བྱེད་དེ།
བ་པ་གཅིག་ལ་ཆག་འགལ་བ
རླུང་གིས་གཙུབས་པའི་ཆུ་ཐིགས་ཅན། །སྤྲིན་གྱིས་ལུས་མེད་དག་གི་ནི། །ཨ་བ་ལེ་པ་འཕེལ་བར་
བྱེད། །རྡུལ་གྱི་དག་ནི་སེལ་བར་བྱེད། །འདིས་ནི་སྤྲིན་གྱི་ཚིག་དག་དང༌། །ཨ་བ་ལེ་པའི་ཚིག་
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དག་ནི། །བྱ་བ་འགལ་བར་སྦྱར་བ་སྟེ། །སྤྲིན་གྱི་ལུས་མེད་དག་གི་ནི་འདོད་ཆགས་ལ་ཨ་བ་ལེ་པ་
ངེས་པར་ཞེན་པ་འཕེལ་བར་བྱེད། ལུས་ལ་རྔུལ་བའི་ཨ་བ་ལེ་པ་སེལ་བར་བྱེད་།དེས་འཕེལ་
བྱེད་སེལ་བྱེད་སྒྲ་འགལ་བས་སོ། །སྒྲ་དུ་མས་བྱེད་པ་པོ་བྱ་བ་གཅིག་གསལ་བར་བྱེད་པ་དོན་གཅིག་
པའི་གསལ་བྱེད་དེ།ཆུ་འཛིན་དག་གི་ཕྲེང་བ་འདིས། །ཕྱོགས་རྣམས་ཀྱི་ནི་གོ་སྐབས་འཕྲོག །སྐར་
མ་ཡི་ནི་ཚོགས་རྣམས་གཟུང༌། །དེང་སང་བདག་གི་སྲོག་རྣམས་ལེན། །འདི་ལ་ཆུ་འཛིན་ཕྲེང་བ་བྱེད་
པ་པོར་བསྒྱུར་བའི་བྱ་བ་གཅིག་གཅིག་གསལ་བར་བྱེད་འདོད་པ་ལ། དུ་མའི་སྒྲ་འཕྲོགས་སོ །
གཟུང་ངོ་། །ལེན་ནོ། །ཞེས་པའི་ཚིག་ཉེ་བར་བླངས་པས་། །ཁྱད་ཆོས་སྦྱར་བའི་རྒྱན་ཁྱད་པར་
འབྱེད་པའི་གསལ་བྱེད་དང་ལྡན་པ་སྦྱར་བའི་གསལ་བྱེད་དེ།དྲི་ཡི་བཞོན་པ་ཡིད་འོང་མཐོ། །སྔོ་
བསངས་ཏ་མ་ལ་ཡི་འོད། །སྤྲིན་ནི་མཁའ་ལ་རྒྱུ་བྱེད་དེ། །གླང་པོ་འདི་དག་ས་ལ་། །འདི་སྤྲིན་དང་
གླང་པོ་ཁྱད་ཆོས་ཐ་དད་པ་མིན་པས་དེ་གཉིས་སྦྱར་ལ། སྤྲིན་ནམ་མཁའ་ལ་དང་། གླང་པོ་ས་ལ་རྒྱུ་
བའི་གསལ་བྱེད་ཀྱི་ཁྱད་པར་ཅན་དུ་བྱས་པའི་ཕྱིར་རོ། །རྣམ་པ་འདི་དྲུགཁོ་ནའི་གསལ་བྱེད་རྣམས་
ནི་འདིར་བསྡུས་ལ།རྣམ་པར་རྟོགས་པ་ལྷག་མ་འདིར་མ་བཤད་པ་རྣམས་དཔང་ལོས་དཔེ། རབ་
རྟོག །འགོག་པའི་གསལ་བྱེད་གསུམ་དུ་གསུངས་པ།མཚན་ཉིད་འདིའི་རྗེས་སུ་འགྲོ་བས་སྦྱར་ཆོག་
པ་མཁས་པ་རྣམས་ཀྱིས་རྟོགས་པར་བྱའོ།།
རྣམས་བྱས་རྟགས་པར་བྱས
ལྔ་པ་བསྐོར་བའི་རྒྱན་ལ་མཚན་ཉིད། ཚིག་གི་ཐོག་མར་མཐའ་གསལ་བྱེད་འཇུག་པར་
དོན་སོགས་གསུམ་གང་རུང་ཟློས་པས་ཚིག་རྒྱན་ནོ། །འདི་ལ་ཟློས་རྒྱན་ཞེས་ཀྱང་བྱའོ །གཉིས་པ་
དོན་བསྐོར་དང་།ཚིག་བསྐོར་དང༌། གཉིས་ཀ་བསྐོར་བ་གསུམ།ཚིག་མི་འདྲ་བས་དོན་གཅིག་ཟློས་
པ་དོན་བསྐོར་ཏེ། ཀ་དམ་པ་ནི་རྣམ་པར་རྒྱས། །ཀུ་ཊ་རྫོངྒ་མ་རབ་གསལ། །ཀ་ན་ད་ལེ་རབ་ཏུ་བྱེ། །
ཀ་ཀུ་བྷ་ཡང་གྱེས་པར་གྱུར། །འདི་རྣམ་པར་རྒྱས་རབ་ཏུ་གསལ་རབ་ཏུ་བྱེ་གྱེས་པ་ཞེས་པའི་རྒྱས་
པའི་དོན་གཅིག རྣམ་གྲངས་དུ་མས་གསལ་བར་བྱས་པས་སོ། །དོན་མི་འདྲ་ཚིག་འདྲ་བས་ཟློས་པ་
ཚིག་བསྐོར་ཏེ།སྤྲིན་གྱི་ཕྲེང་བ་དག་གིས་ནི། །རྨ་བྱའི་ཚོགས་རྣམས་འདོད་ལྡན་བྱེད། །ཆུ་སྲིན་རྒྱལ་
མཚན་དག་གིས་དེང༌། །ན་ཆུང་རྣམས་ཡིད་འདོད་ལྡན་བྱེད། །འདི་ཚིག་འདོད་ལྡན་བྱེད་འདྲ་ཡང་།
30

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
སྔ་མ་ཆར་གྱི།ཕྱི་མ་འདོད་ཆགས་ཀྱི་འདོད་ལྡན་ཡིན་པས་སོ། །དོན་ཚིག་གཉིས་ཀ་ཟློས་ཏེ་བརྗོད་
པ་གཉིས་ཀ་བསྐོར་བ་སྟེ ཀུན་ལས་རྒྱལ་ནས་དེ་རིང་ཁྱོད། །བཙུན་མོ་རྣམས་དང་རྩེ་བར་བྱེད། །
ཁྱོད་ཀྱི་དགྲ་དེ་མཐོ་རིས་སོང༌། །ལྷ་མོ་རྣམས་དང་རྩེ་བར་བྱེད། །འདིར་རྩེ་བར་བྱེད་རྩེ་བར་བྱེད་
ཅེས་པ།ཚིག་དོན་གཉིས་ཀ་བསྐོར་བས་སོ །
དྲུག་པ་འགོག་པའི་རྒྱན་ལ། མཚན་ཉིད་དབྱེ་བ་གཉིས་ལས། དང་པོ་ནི། དགག་བྱ་གང་
དགག་པ་བརྗོད་པས་འགོག་པའི་ཚིག་རྒྱན་ནོ། །གཉིས་པ་དུས་གསུམ་ལ་ལྟོས་པའི་དབྱེ་བ་གསུམ།
དེ་ཡང་ཞིབ་མོར་ན་དགག་བྱ་དབྱེ་བ་མཐའ་ཡས་པའི་ཕྱིར་འགོག་པ་མཐའ་ཡས་མོད།འོད་ཀྱང་ཉུང་
ངུར་བསྡུས་ཏེ་རྩ་གསུམ་འདིར་བཤད་པ་ཡིན་ནོ། །སྔོན་གྱི་གཏམ་ལ་དཔྱད་ནས་དེ་ཙམ་ལས་
འབྲས་བུ་དེ་ལྟ་བུ་འབྱུང་བ་མི་སྲིད།དེ་ལྟར་བྱུང་ན་ནི་དངོས་པོ་རྣམས་ཀྱི་ནུས་པ་བསམ་གྱིས་མི་ཁྱབ་
པས་དེ་ལ་རྒྱུ་གཞན་ཡང་ཡོད་པ་ཞེས་བརྗོད་པ་འདས་པ་འགོག་པའི་རྒྱན་ཏེ། དཔེར་བརྗོད། ལུས་
མེད་ཀྱིས་ནི་མེ་ཏོག་གི །མདའ་ལྔས་ཀུན་ལས་རྒྱལ་བར་གྱུར། །ཞེས་པ་མི་སྲིད་ཡང་ན་ནི། །དངོས་
པོའི་ནུས་པ་རྣམ་པར་བཀྲ། །ཞེས་པ་འདིར་ནི་རྒྱུའི་སྟོབས་ཀྱིས། །ལུས་མེད་རྒྱལ་བར་མི་རིགས་བློ། །
དེ་ལྟར་གྱུར་པ་དགག་པས་སོ། །ངོ་བསྟོད་ཀྱི་སྒོ་ནས་མངོན་གྱུར་འགོག་པ་ད་ལྟ་བ་འགོག་པའི་
རྒྱན་ཏེ། སྙན་སྒྲོག་མ་དག་ཅི་ཡི་ཕྱིར། །རྣ་བ་ལ་ནི་ཨུཏྤལ་འཇུག །ལས་འདི་ལ་ནི་ཟུར་མིག་དག །
39གྲོ།
ཡོངས་རྫོགས་མིན་པ་སེམས་སམ་ཅི། །འདི་ལ། འགའ་ཞིག་དཀར་མིན་ཨུཏྤ་ལ། །རྣ་བར་བྱེད་པ་
མཛའ་བོ་ཡིས། །དེ་ལྟར་བསྟོད་པས་འགོག་བྱེད་པས། །དགག་བྱ་བྱུང་དོགས་པ་འགོག་པ་མ་འོངས་
པ་འགོག་པའི་རྒྱན་ཏེ། ཇོ་བོ་བདེན་པར་སྨྲ་འོ་བདག །གཞན་དང་ཙུམྦ་ན་འཕོས་པས །རྒྱ་སྐྱེགས་
ཀྱིས་དམར་མིག་གིས་ནི། །ཁྱོད་ཀྱིས་མཐོང་བར་མ་གྱུར་ལགས། །འདི།སྔར་ཉིད་ཤིན་ཏུ་ཁེངས་
ལྡན་མས། །ནམ་ཞིག་འདི་ཡི་གནོད་པ་དག །འབྱུང་བ་དེ་ལྟར་འགོག་པར་བྱེད་པས་སོ །ཡན་ལག་
གི་ཆོས་དེ་དང་འགལ་བའི་ཆོས་ཀྱི་འགོག་པ་ཆོས་འགོག་པའི་རྒྱན་ཏེ། ལུས་ཕྲ་ཁྱོད་ཀྱི་ཡན་ལག་
རྣམས།།འཇམ་པ་ཉིད་དུ་གནས་པ་རྫུན།།གལ་ཏེ་བདེན་པར་འཇམ་པ་ན།།གློ་བུར་དུ་བདག་ཅི་ལ་
གདུང༌། །འདི་ལ། དེ་ལྟར་འདོད་ལྡན་གྱི་དེ་དང་འགལ་བའི་ཆོས་ཀྱིས་འདིར། བུད་མེད་ལུས་ནི་
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཇམ་པ་དག འགོག་པས་སོ། །གང་གིས་ངོ་མཚར་བརྗོད་པར་འདོད་པའི་ལུས་དེའི་ཆོས་གཅིག་
ཁས་བླངས་དེ་རང་མཐོང་བ་མིན་པར་བརྗོད་པ་ཆོས་ཅན་འགོག་པའི་རྒྱན་ཏེ། དེ་ནི་མཛེས་སམ་མ་
ཡིན་ཞེས །རྣམ་དབྱེ་འདི་ནི་ཅི་ལས་སྐྱེས། །འདིར་ནི་འོད་ཙམ་གཡོ་བ་ཉིད། །མཐོང་བར་གྱུར་ཏེ་
རྟེན་མ་ཡིན། །འདིར་གཟུགས་ཅན་མ་ངོ་མཚར་བརྗོད་པར་འདོད་ལ།འོད་ཅེས་པའི་ཆོས་ནི་ཁས་
བླངས་ཆོས་ཅན་དག་འགོགས་པས་སོ །འཇིགས་པར་བྱེད་པ་མཐོང་ན་དེ་འབྱུང་བའི་རྒྱུ་དགག་པ་
མི་འཇིགས་པར་བརྗོད་པ་རྒྱུ་འགོག་པའི་རྒྱན་ཏེ།ཁྱོད་ཀྱི་མིག་དག་དམར་གྱུར་ཅིང༌། །མཆུ་ཡི་ཡལ་
འདབ་གཡོ་བ་དང༌། །སྨིན་མ་འཁྱོག་སྟེ་དེ་ལྟ་ནའང་། །ཉེས་པ་མེད་པས་བདག་མི་འཇིགས། །འདི་ལ
གང་ཕྱིར་མཛའ་བོ་མཁས་པ་ཡིས། །འཇིགས་པ་ཡི་ནི་རྒྱུའི་གཙོ་བོ། །རང་གི་ཉེས་པ་འགོག་པར་
བྱེད་པས་སོ། །རྒྱུའི་ཚོགས་ཚང་བ་ལ་འབྲས་བུ་མི་འབྱུང་བ་ཅི་ཞེས་བརྗོད་པ་འབྲས་བུ་འགོག་པའི་
རྒྱན་ཏེ། མཛའ་བོ་དག་ནི་རིང་ན་གནས། །ཆུ་འཛིན་བགྲོད་ལྡན་འདི་ནི་འོངས། །ནི་ཙུ་ལ་ཡང་རྒྱས་
པ་མཐོང་། །བདག་ཤི་མིན་པ་འདི་ནི་ཅི། །འདིར།དེ་རྒྱུ་ཆུ་འཛིན་བགྲོད་པ་སོགས། །མི་ཟད་པ་དག་
ཉེར་བཀོད་ནས། །འབྲས་བུ་འཆི་བ་བཟློག་པའི་ཕྱིར་གྱིས་སོ །གང་འགོག་པ་དེ་རྗེས་སུ་སྣང་བ་
ལྟར་བྱས་ལ་དེ་ལྟ་བུས་རྗེས་སུ་གནང་བ་པོ་ལ་ཉེས་པ་འདི་ལྟ་བུ་འབྱུང་བར་བརྗོད་པ་རྗེས་གནང་
འགོག་རྒྱན་ཏེ། གལ་ཏེ་གཤེགས་ན་གཤེགས་པར་མཛོད། །ཁྱོད་ཀྱི་བགྲོད་པས་བདག་ལ་ནི། །
གདུང་བ་ཡུན་རིང་འབྱུང་མི་འགྱུར། །འདི་ལ་ཁྱོད་ནི་དོགས་མི་འཚལ། །འདི་ལ། འཆི་བ་གསལ་
བྱེད་པས། རྗེས་གནང་ཉིད་ཀྱི་སྒོ་ནས་ནི། །མཛའ་བོ་བགྲོད་པ་འགོག་བྱེད་པས་སོ། །དགག་བྱ་དོན་
མང་པོ་འགྲུབ་པར་མཐོང་བ་བཤད་ནས་འགོག་བྱེད་དབང་ཆེ་བས་འགོག་པ་དབང་གིས་འགོག་
པ་སྟེ།ནོར་ནི་མང་བར་རྙེད་འགྱུར་ཞིང༌། །ལམ་དུ་ཡང་ནི་དེ་བཞིན་དགེ །བདག་སྲོག་ལ་ཡང་
ཚོམ་མེད། །འོན་ཀྱང་མཛའ་བོ་འགྲོ་མི་བྱ། །འདི་ལ། མཛའ་བོ་འགྲོ་བར་སྦྱོར་བ་ཡི། །རྒྱུ་རྣམས་
དག་ནི་རབ་བཤད་ནས། །དབང་ཉིད་ཀྱིས་ནི་འགོག་པས་སོ །བདག་ནི་གནས་སྐབས་བརྗོད་ནས་
དགག་བྱ་ལ་ཁྱེད་རང་ཅི་བྱེད་ཀྱང་ལྟ་བུས་དགག་པ་མ་གུས་པའི་འགོག་རྒྱན་ཏེ། བདག་ནི་གསོན་རེ་
སྟོབས་དང་ལྡན། །ནོར་གྱི་བསམ་པ་སྟོབས་ལྡན་མིན། །མཛའ་བོ་གཤེགས་སམ་བཞུགས་ལགས་
32

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ
སམ། །རང་གི་གནས་སྐབས་སྨོས་པ་ལགས །འདི་ནི། ཆགས་ལྡན་མས། མཛའ་བོ་བགྲོད་པ་
འགོག་བྱེད་ཅིང༌། །མ་གུས་བཞིན་དུ་ཚིག་སྦྱར་བས་སོ།།ཤིས་པར་བརྗོད་པ།འདོད་པ་ལ་སྨོན་པའི
ལམ་གྱི་སྒོ་ནས་རང་གི་གནས་སྐབས་གསལ་བར་བྱེད་པས་དགག་རྒྱུ་འགོག་པ་ཤིས་བརྗོད་ཀྱི་
འགོག་རྒྱན་ཏེ། མཛའ་བོ་གལ་ཏེ་གཤེགས་ན་བཞུད། །ཁྱོད་ཀྱི་ལམ་ནི་ཤིས་གྱུར་ཅིག །གང་དུ་ཁྱོད་
ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག །འདི་ཤིས་བརྗོད་ལམ་གྱི་གང་རང་གི་གནས་
སྐབས་གསལ་བྱེད་མས། མཛའ་བགྲོད་པ་འགོག་པར་བྱེད་པས་སོ །ཚིག་རྩུབ་མོ་སྔོན་དུ་འགྲོ་
བས་དགག་པ་རྩུབ་མོས་འགོག་པའི་རྒྱན་ཏེ། གལ་ཏེ་ཁྱོད་འགྲོ་བདེན་ཉིད་ན། །ཁྱོད་ཀྱིས་གཞན་པ་
འགའ་ཞིག་ཚོལ། །བདག་ནི་གླགས་ཚོལ་འཆི་བ་ཡིས། །དེ་རིང་ཉིད་དུ་འགོག་པར་འགྱུར། །འདི་ལ།
གང་ཕྱིར་མཛའ་བོའི་དབང་གྱུར་མས། །མཛའ་བོ་བགྲོད་པ་འགོག་བྱེད་པ། །ཚིག་རྩུབ་ཡི་གེ་སྔོན་
འགྲོ་ཅན་གྱིས་། །གྲོགས་བྱེད་པ་སྐད་ཀྱིས་དེ་དགག་པ་གྲོགས་ཀྱིས་འགོག་པ་། གལ་ཏེ
གཤེགས་ན་མྱུར་དུ་བཞུད། །ཕྱི་ནས་གཉེན་འདུན་འཁྲུག་པའི་ཁས། །བསྒྲགས་པའི་ཆོ་ངེས་འགྲོ་
བ་ཡི། །གེགས་གྱུར་ཁྱོད་ཀྱི་རྣ་བར་འོང༌། །འདིར་ནི། ཤིན་ཏུ་ནི། ཆགས་མ་གྲོགས་ཉིད་བྱེད་པ་
ཡིས །མཛའ་བོ་བགྲོད་པ་འགོག་པས་སོ །དགག་ཡུལ་གྱི་འདོད་པ་བརྗོད་འདོད་ཀྱང་ཟློག་པ་
བདག་རང་གི་འདོད་ཚིག་ཤོར་བ་དོན་མེད་ཅེས་པས་དགག་པ་འབད་པས་འགོག་པའི་རྒྱན་ཏེ།
བཞུད་ཅེས་ཁྱོད་དགྱེས་བརྗོད་འདོད་། །བདག་ཉིད་དགའ་བར་བྱེད་པའི་ཚིག །མ་གཤེགས་ཞེས་
པ་ཁ་ནས་ནི། །བྱུང་བར་གྱུར་ལ་བདག་ཅི་བྱེད། །འདི་ལ་མི་འདོད་དངོས་ལ་འབད་བྱས་པའི།
འབྲས་བུ་ཕྱིན་ཅི་ལོག་སྐྱེད་པ དོན་མེད་ཉེ་བར་བསྟན་པས་སོ། །མི་དགག་རྒྱུ་བདག་རང་དབང་
མེད་པར་བྱེད་མཁན་གཞན་ཞིག་ཡོད་དེ་ལ་བཏུབ་ན་བདག་ལ་བཏུབ་ཅེས་དགག་པ་གཞན་དབང་
གི་འགོག་རྒྱན་།སྐད་ཅིག་ལྟ་བའི་གེགས་བྱེད་པའི། །རྫི་མ་བསྐྱོད་པ་ལ་ཁྲོ་བ། །ཁྱོད་ཀྱི་མཛའ་ལ་
འགྲོ་བ་སྨྲོས། །བདག་ནི་དེ་ཡི་འདོད་པ་འདོད། །འདི་ལ། གང་ཕྱིར་མཛའ་བའི་གཞན་དབང་མ། །
དེ་ཡི་བགྲོད་པ་འགོག་བྱེད་པའི། །དོན་འདི་ཉེ་བར་གསལ་བྱེད་ཕྱིར་རོ། །དེ་ལ་སྦྱིན་དཀའ་བའི་
ཐབས་ཤིག་སློང་བས་དགག་བྱ་འགོག་པ་ཐབས་ཀྱི་འགོག་རྒྱན་ཏེ། མགོན་པོ་འབྲལ་བ་བཟོད་པར་
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བགྱི། །གང་གིས་མིག་བསྒོས་བདག་ལ་ནི། །འདོད་པས་བསྣུན་དུ་མི་མཐོང་བའི། །མཐོང་མིན་མིག་
སྨན་བདག་ལ་སྩོལ།།འདིར།འཚོ་བའི་ཐབས་ནི་དཀའ་བ་དག།ཉེ་བར་བཀོད་ནས་བདག་པོ་ནི།།
འགྲོ་བ་འགོག་པ་འབྱེད་པའི་ཕྱིར་རོ། །ཕན་ཚུན་འཐམས་པ་ཡིན་ཀྱང་དགག་བྱ་ཁྲོ་བའི་རྣམ་འགྱུར་
གྱིས་འགོག་པ་ཁྲོ་བས་འགོག་རྒྱན་ཏེ། ཇོ་བོ་ཁྱོད་ཀྱི་ཞལ་ནས་ཚིག །བདག་འགྲོ་ཞེས་པ་ངེས་པར་
བྱུང༌། །མཛའ་བ་དམན་པ་ཁྱོད་ཀྱིས་ད། །མ་ཕྱིན་ན་ཡང་བདག་ལ་ཅི། །འདིར།མཛའ་བ་རྒྱས་པས་
མ་བསྡམས་པའི། །བདག་ཉིད་ཁྲོ་བས་མཛའ་བོ་ཡི། །འགྲོ་བར་རྩོམ་པ་བཟློག་པས་སོ །ཅིག་ཤོས་
བསྟོད་འདོད་ནས་དེའི་དགྲ་ཟླ་ལ་རྒྱུ་མཚན་འགས་ཉམས་པ་བསྟན། དེ་ལ་སྙིང་རྗེ་བྱ་འོས་པ་སྐད་
བརྗོད་པ་མྱ་ངན་གྱི་འགོག་རྒྱན་ནམ།སྙིང་རྗེས་འགོག་རྒྱན་ཏེ།མ་མནོས་བུ་མོས་རྣ་བ་ལ། །མ་བྱས་
ཆང་ལ་མ་བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར། །འདིར།
སྙིང་རྗེ་བཅས་ཤིང་ཨུཏྤལ་ལ །དེ་འོས་ལས་ནི་བཟློག་བྱས་པས། །མྱ་ངན་འོས་པའི་སྐབས་སྟོན་
པས་། །དོན་ལ་དེའི་རྒྱལ་སྲིད་སྟོངས་སོ །དེ་ཁྱོད་ཀྱིས་བྱས་སོ་ཞེས་རང་གི་རྒྱལ་པོ་ལ་བསྟོད་
པའོ །འོས་པ་མ་བྱས་པའི་འགྱོད་པས་དགོས་པ་ཐོབ་པ་འགོག་པ་འགྱོད་པས་འགོག་པའི་
རྒྱན་ཏེ། དོན་ནི་འགའ་ཡང་ཚོགས་མ་བྱས །རིག་པ་འགའ་ཡང་མ་བསྒྲུབས་ཤིང་། །དཀའ་ཐུབ་
དགའ་ཡང་མ་བསགས་པར། །ན་ཚོད་མཐའ་དག་སོང་བར་གྱུར། །རིག་པ་ནི་རིག་བྱེད་ལྟ་བུ་
ངེས་ཚིག་
སོགས་ཏེ། བསླབ་དང་རྟོག་པ་བརྡ་སྤྲོད་དང༌། །ངེས་ཚིག་སྐར་རྩིས་སྡེབ་སྦྱོར་ཏེ། །དེ་རྣམས་རིག་
བྱེད་ཡན་ལག་དྲུག །འདི་ལ།གང་ཕྱིར་འདིར་ནི་ཚེ་སོང་བས། །དོན་གྲུབ་ལ་སོགས་འགོག་པ་ནི། །
འགྱོད་པ་གཙོ་བོར་སྟོན་པར་བྱེད་པས་སོ །དགག་བྱ་ཐེ་ཚོམ་ཟ་བ་ཞིག་ལ་ཅིག་ཤོས་དེའི་ཆོས་ངེས་
པ་གཅིག་གི་འགོག་པར་བྱེད་པ་ཐེ་ཚོམ་འགོག་རྒྱན་ཏེ། ཅི་འདི་སྟོན་གྱི་ཆུ་འཛིན་ནམ། །ཡང་ན་ངང་
པའི་ཚོགས་སམ་ཅི། །སྒྲ་ནི་རྐང་གདུབ་ཀྱི་འདྲ་བས།།ཐོས་པ་དེ་ནི་ཆུ་འཛིན་མིན།།འདི་ལས།ཆོས་
འདི་ངང་ལ་ཡོད་ཅིང་། །སྤྲིན་གྱི་རིགས་ལ་མ་རེག་པས། །འགའ་ཞིག་ཐེ་ཚོམ་འགོག་བྱེད་པས་སོ། །11
ཕལ་པ་དང་གཙོ་བོའི་མཚུངས་པ་གཉིས་ཀར་སྦྱར་ནས་ཕལ་པས་གཙོ་བོ་དེ་འགོག་པར་བྱེད་པ་སྦྱར་
བའི་འགོག་རྒྱན་ཏེ། བདུད་རྩིའི་བདག་ཉིད་པདྨ་ལ། །སྡང་ཞིང་སྣུམ་པའི་སྐར་འབྲས་ཅན། །ཁྱོད་
34

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
གདོང་ཟླ་བ་འདི་ཡོད་བཞིན། །ཟླ་བ་གཞན་གྱིས་ཅི་ཞིག་བྱ། །འདི་ལ། ཕལ་པའི་ཟླ་བ་ལ་བརྟེན་
ནས། །དེ་མཚུངས་ཡོན་ཏན་བསྟན་བྱས་ཏེ། །གཙོ་བོའི་ཟླ་བ་འགོག་པར་བྱེད་པས་། །ཡ་མཚན་
རྩོམ་པ་ལ་དོན་གཞན་དེ་དང་ཆོས་མཚུངས་པ་བསྟན་ནས་འགོག་པ་དོན་གཞན་འགོག་པའི་རྒྱན་ཏེ།
ཐམས་ཅད་མནན་ཡང་ཁྱོད་ཀྱི་ནི །རྣམ་གནོན་ཚིམ་པ་མེད་པ་མཚར། །འོན་ཀྱང་སྲེག་ཟ་འབར་
བ་ལ། །ཚིམ་པ་ནམ་ཡང་མ་མཐོང་ངོ་། །འདི་ལ་དོན་གཞན་དག དེ་ཡི་ཆོས་མཚུངས་བསྟན་བྱས་
ནས། །ཡ་མཚན་རྩོམ་པ་འགོག་པར་བྱེད་པས་སོ །གནས་སྐབས་དེ་བཀོད་ནས་འགོག་པ་རྒྱུས་
འགོག་པའི་རྒྱན་ཏེ། སྦྱིན་པ་པོ་ཞེས་ནམ་ཡང་ནི། །མི་དབང་ཁྱོད་ལ་མི་བསྟོད་དེ། །གང་ཕྱིར་སློང་
བས་ཁྱོད་ཀྱི་ནོར །རང་གི་ཉིད་དུ་བསམ་ནས་ལེན།།ཕྱོགས་འདི་ཉིད་རྣམ་པར་རྟོག་པ་རྩ་གསུམ་
འདིས། གཞན་འདིར་མ་བསྟན་པ་ཕྱིན་ཅི་ལོག་འགོག་པ་ངེས་པས་འགོག་པ། རབ་ཏུ་དང་པས་
འགོག་པ་སོགས་ཀྱང་མཚོན་པར་བྱའོ།།
བདུན་པ་དོན་གཞན་བཀོད་པའི་རྒྱན་ལ་མཚན་ཉིད། དབྱེ་བ་གཉིས། དང་པོ་ནི། གང་
ག་བརྗོད་པར་འདོད་པའི་དངོས་པོ་འགའ་ཞིག་དམ་བཅའ་ལྟར་བཀོད་ནས་དེའི་སྒྲུབ་བྱེད་ནུས་པ་
ཅན་དངོས་པོ་གཞན་གཅིག་སྤྱི་ཁྱབ་ལྟར་འགོད་པའི་ཚིག་རྒྱན་། །གཉིས་པ། ཀུན་ཁྱབ་ཁྱད་པར་
ལ་གནས་དང༌། །སྦྱར་བ་ཅན་དང་འགལ་བ་ཅན། །མི་འོས་བྱེད་དང་འོས་པའི་བདག །འོས་དང་མི་
འོས་བཟློག་པའོ་སྟེ་བརྒྱད་ཀྱི་དང་པོ་ནི། འགྲོ་བ་ཐམས་ཅད་ལ་ཁྱབ་པས་ཀུན་ཁྱབ་དོན་གཞན་
བཀོད་པ་སྟེ། དཔེར་བརྗོད། ལེགས་ལྡན་འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང༌། །ནུབ་
པར་གྱུར་པ་ཉིད་ལ་ལྟོས །ངེས་པ་ལ་ནི་སུ་ཡིས་འགོངས། །འདིས་སྐྱེ་བ་ཅན་ཐམས་ཅད་ལ་འཇིག་
པས་ཁྱབ་པར་བསྟན་པས་། །ཁྱད་པར་འགའ་ཞིག་ཁོ་ན་ལ་གནས་པ་ཁྱད་པར་གནས་པའི་དོན་
གཞན་བཀོད་པ་སྟེ།ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་བ་འཕྲོག་པར་བྱེད། །བདག་
ཐོབ་མིན་ནམ་ཆེན་པོ་རྣམས། །གཞན་གྱི་སྡུག་བསྔལ་ཞི་སླད་དུའོ། །འདི་སྤྲིན་དང་སེམས་དཔའ་
ཆེན་པོ་རྣམས་ཁོ་ན་ལ་ཡོད་པས་། །སྒྲ་གཅིག་དོན་དུ་མ་ལ་སྦྱར་པས་སྦྱར་བ་ཅན་།མཱ་ལ་ཡ་ཡི་
རླུང་གིས་ནི། །འཇིག་རྟེན་དགའ་བ་བསྐྱེད་པར་བྱེད། །དཱཀྵི་ཎྱ་དང་ཡང་དག་ལྡན། །ཀུན་གྱི་སྙིང་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྡུག་མ་ཡིན་ནམ། །དཱཀྵི་ཎྱ་ལྷོ་ཕྱོགས་ཀྱི་ཡུལ་ན་ཡོད་པའི་གཞན་གྱི་བློ་དང་མཐུན་པར་འཇུག་པ་ལྟ་
བུ་ཚིག་གཅིག་དོན་དུ་མ་ལ་ཞུགས་པའོ །ཕན་ཚུན་འགལ་བ་སྨོས་པས་འགལ་བ་ཅན་། མཚན་
མོར་བྱེད་འདི་དྲི་མ་དང༌། །ལྡན་ཡང་འགྲོ་བ་དགའ་བར་བྱེད། །གཉིས་སྐྱེས་དབང་པོ་སྐྱོན་ལྡན་
ཡང༌། །གཞན་དག་རྗེས་སུ་འཛིན་པར་ནུས། །དོན་དེས་བྱ་བར་མི་འོས་པ་བྱེད་པ་སྨོས་པ་མི་འོས་པ་
བྱེད་པ་སྟེ། སྦྲང་རྩི་འཐུངས་པའི་མགྲིན་སྙན་ལས །བྱུང་བ་བུང་བའི་དག་ཀྱང༌། །རྣ་བར་རྩུབ་པ་
ཉིད་འགྱུར་བ། །འདོད་ལྡན་རྣམས་ཀྱི་སྡིག་འདི་འདྲ། །འོས་པར་བྱེད་པ་སྨོས་པ་འོས་པའི་དོན་
གཞན་བཀོད་པ་སྟེ། ཆུ་སྐྱེས་འདབ་མའི་མལ་སྟན་འདིས། །བདག་གི་ལུས་འདི་གདུང་བར་བྱེད། །
སྲེག་པའི་བདག་ཉིད་སྲེག་བྱ་དང༌། །འདྲ་བས་རིགས་པ་མ་ཡིན་ནམ། །འདིར་པདྨ་དང་མེ་དམར་བ་
མཚུངས་དེས་པདྨའི་གདན་གྱིས་གདུང་བར་འོས་སོ། །ཞེས་བསྟན་ནོ། །ཆ་གཅིག་ནས་འོས་ཅིག་
ཤོས་ནས་མི་འོས་པ་ཡང་ཡིན་པས་འོས་མི་འོས་ཀྱི་དོན་གཞན་བཀོད་པ་སྟེ། བསིལ་ཟེར་ཅན་གྱིས་
ཉམས་བྱེད་མོད། །དཔྱིད་ཀྱིས་བདག་ནི་ཅི་ལ་གདུང༌། །དྲི་མ་ཅན་གྱིས་སྤྱོད་པའི་ལས །དག་པས་
མི་འོས་མ་ཡིན་ནམ། །སྔ་མ་མི་འོས་དེ་ལ་ལྟོས་ན་འདི་འོས་སོ་ཞེས་སྦྱར་བ་སྔ་མ་ལས་བཟློག་པའི
དོན་གཞན་བཀོད་པ་སྟེ། ཀུ་མུད་ལྡན་ཡང་སྲེག་བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་
བས་གཟུང་རྣམས་རྩུབ་པས་ན། །ཉི་མས་གཟུང་བ་འཇམ་མི་འགྱུར། །འདིའི་དབྱེ་བ་བརྒྱད་པོས་དེ་
ལྟ་བུ་སོགས་མང་བའང་ཤེས་པར་བྱའོ །
བརྒྱད་པ་ལྡོག་པ་ཅན་གྱི་རྒྱན་ལ། མཚན་ཉིད་དང་དབྱེ་བ་གཉིས། དང་པོ་ནི། སྔར་སྒྲའི་
དངོས་ཟིན་གྱི་འཇུག་པ་ལས་སམ།དོན་དང་སྐབས་ཀྱི་རྟོགས་པའི་དངོས་པོ་གཉིས་མཚུངས་པ་
བརྗོད་པར་གྱུར་པ་ལ། ཕྱིས་དེ་གཉིས་འབྱེད་པ་དབྱེ་བ་བརྗོད་པའི་ཚིག་རྒྱན་ནོ། །འདི་ལ་འབྱེད་
བྱེད་ཀྱི་རྒྱན་ཅེས་ཀྱང་བྱའོ །གཉིས་པ་ལ་སྒྲས་ཟིན་ནམ་སྒྲ་མཇུག་མཚུངས་པའི་འབྱེད་བྱེད།
མཚུངས་པ་སྒྲས་མ་ཟིན་ཀྱང་དོན་ནམ་སྐབས་ཀྱི་མཚུངས་པ་རྟོགས་པའི་འབྱེད་བྱེད། འབྱེད་བྱེད་
མཚུངས་པའི་ལྡོག་པ་ཅན། །རིགས་མཐུན་ལས་འབྱེད་པའོ །དེའི་དང་པོ་ལ། གཅིག་གི་ལྡོག་པ་
ཅན། གཉིས་ཀའི་ལྡོག་པ་ཅན།སྦྱར་བ་ཅན། འགོག་པ་ཅན། གཏན་ཚིགས་ཅན་ཏེ་ལྔའི་དང་པོ།
36

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
གཅིག་ལ་གནས་པའི་ཐ་དད་དམ་ཆོས་བརྗོད་པས་ཅིག་ཤོས་ལ་ཡོད་པའི་ཐ་དད་པ་དོན་གྱིས་གོ་ནུས
པ་གཅིག་གི་ལྡོག་པ་ཅན་ཏེ་དཔེར་བརྗོད། བརྟན་དང་ཆེ་བའི་བདག་ཉིད་དང༌། །ལཱ་ཝ་ཎྱ་སོགས་
ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་ལུས་འདི་འདྲ་ཉིད་ཀྱིས་སོ །ལཱ་ཝ་ཎྱ་
མཛེས་པའོ །སོ་སོ་ལ་ཡོད་པའི་འབྱེད་བྱེད། སྒྲ་ཟིན་གྱིས་བསྟན་པ་གཉིས་ཀའི་ལྡོག་པ་ཅན་ཏེ།ཆུ་
ཡི་ཕུང་པོ་དག་དང་ཁྱོད། །མཚམས་ལས་མི་འདའ་ཟབ་པ་སྟེ། །འདི་ནི་མིག་སྨན་དག་དང་མཚུངས། །
ཁྱོད་ནི་གསེར་གྱི་འོད་ཅན་ནོ། །མཚུངས་ཆོས་ཀྱི་སྒྲ་ཟིན་གཉིས་ལ་སྦྱར་དུ་ཡོད་པ་སྦྱར་བ་ཅན་ཏེ།
ཁྱོད་དང་རྒྱ་མཚོ་དུརྦ་རཽ །མ་ཧཱ་ས་ཏྭ་ཏེ་ཛར་བཅས། །དུརྦ་རཽ་རྒྱ་མཚོ་ལ་བ་ཚྭའི་ཆུ། །རྒྱལ་པོ་ལ་ལྡོག་
དཀར་བ། མ་ཧཱ་ས་ཏྭ་སེམས་ཅན་ཆེན་པོ་ཆུ་སྲིན། སྙིང་སྟོབས་ཆེན་པོ། ཏེ་ཛ་རྟ་གདོང་མེ། ཕྱི་མ་ལ་
གཟི་བརྗིད་ཅེས་སྒྲ་སྦྱར།འབྱེད་ཆོས།འདི་ཡིས་ཁྱེད་གཉིས་ཐ་དད་སྟེ། །དེ་ནི་ཛ་ལ་ཁྱོད་མཁས་སོ།།
ཛ་ལ་ཆུ་བོ་སེམས་མེད་པ་བླུན་པོའོ །མཚུངས་པར་བཀོད་ནས་འབྱེད་ཆོས་ཅིག་ཤོས་སྐྱོན་ཅན་ཡིན།
དེས་དེ་མཚུངས་པ་འགོག་པ་འགོག་པ་ཅན་ཏེ། ལུགས་དང་ལྡན་ཞིང་བརྟན་པ་དང༌། །རིན་ཆེན་
འབྱུང་གནས་ཡིན་མོད་ཀྱང༌། །དྲི་མ་ལྡན་ཞིང་ཆུ་སྲིན་གནས། །ཁྱོད་ཀྱི་འགྲན་ཟླར་གྱུར་མ་ཡིན། །
མཚུངས་པར་བཀོད་ནས། རྒྱུ་མཚན་འདི་ལྟ་བུས་དེ་དམན་པར་བརྗོད་པ་གཏན་ཚིག་ཅན་ཏེ། རི་
གླིང་རྒྱ་མཚོ་བཅས་པ་ཡི། །ས་གཞི་མཐའ་དག་འཛིན་མོད་ཀྱང༌། །ལག་འགྲོ་རྣམས་གྱི་རྗེར་གྱུར་
གླང་རྒྱ་མ
M--
ཕྱིར། །ལྷག་མ་ཅན་ནི་ཁྱོད་ལས་དམན། །རི་གླིང་རྒྱ་མཚོར་བཅས་པའི་ས་མཐའ་དག་དེའི་གདེང་ཀ་
ལ་གནས་པ་གཏམ་རྒྱུད་ལས་འབྱུང༌།དེ་ངན་འགྲོ་ཡིན་པས་དམན་པར་བཞག་གོ།
གཉིས་པ་ལ་འབྱེད་བྱེད་ཐ་དད་དབྱེ་བ་ཙམ་དང་། དཔེར་བྱ་ལྷག་པའི་ལྡོག་པ་ཅན་གཉིས།
དང་པོ། ཁྱོད་ཀྱི་གདོང་དང་པདྨ་སྟེ་ཞེས་དོན་གྱིས་མཚུངས་པ་གོ་བར་བསྟན། འབྱེད་བྱེད། པདྨ་ཆུ་
ལས་སྐྱེས་པ་དང༌།ཁྱོད་གདོང་ཁྱོད་ལ་བསྟེན་པ་འོ། །འདི་རྟེན་ཐ་དད་པ་ཙམ་འབྱེད། །གཉིས་པ
རི་དྭགས་མིག་ལ་སྨིན་སྒེག་དང༌། །མྱོས་པས་དམར་བའི་རེག་པ་མེད། །ཁྱོད་ཀྱི་མིག་ནི་གཉིས་པོ་
འདི། །ཡོན་ཏན་དེ་དག་ཉིད་ཀྱིས་བརྒྱན། །འདིས་དེ་གཉིས་མཚུངས་པ་སྐབས་ཐོབ་ཀྱིས་གོ་བ།
དཔེར་བྱ་ལྷག་པར་བསྟན་པས་སོ །གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ། སྒྲ་ཟིན་
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དང་ལྡན་པར་མཚུངས་བརྗོད་དང༌།མི་ལྡན་པ་དོན་ལས་མཚུངས་རྟོགས་གཉིས་ཀྱི་དང་པོ། ཁྱོད་ཀྱི་
གདོང་དང་པདྨ་དཀར། །རྒྱས་ཤིང་བཟང་ལྡན་པ་སྟེ། །པདྨ་ལ་བུང་བ་འཁོར །ཁྱོད་ཀྱི་གདོང་
ལ་མིག་རབ་གཡོ། །སྒྲས་དངོས་སུ་གདོང་པ།བུང་མིག་མཚུངས་པར་བསྟན་པས་། །གཉིས་པ།
ཟླ་བ་འདི་ནི་འཁའ་ཡི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་སྐར་ཕྲེང་བ་ཅན། །ཆུ་འདི་
ཀུ་མུད་རྒྱས་པ་ཅན། །འདིར་ནི་ཟླ་བ་ངང་པ་དཀར་བ་ཉིད་དུ་མཚུངས་པ་དོན་གྱིས་གོ་དགོས།
མཁའ་དང་ཆུ་དག་པར་མཚུངས་པ་སྐབས་ཐོབ་ཀྱིས་གོ་དགོས་ཀྱི་དངོས་སུ་མ་ཐོན་པས་སོ །བཞི་པ་
མཚུངས་པས་རིགས་མཐུན་དུ་བཞག་ལ་མཚན་ཉིད་ཀྱིས་ཐ་དད་དུ་འབྱེད་པ་ནི་རིགས་མཐུན་འབྱེད
པ་སྟེ། རིན་ཆེན་སྣང་བས་མི་འཕྲོགས་ཤིང་། །ཉི་མའི་འོད་ཀྱིས་མི་ལྡོག་པ། །ལང་ཚོ་ལས་བྱུང་ན་
ཆུང་གི །མུན་པས་ལྟ་བ་འགོག་པར་བྱེད
དགུ་པ་སྲིད་པ་ཅན་གྱི་རྒྱན་ལ་མཚན་ཉིད།དབྱེ་བ་གཉིས།དང་པོ་ནི།འཇིག་རྟེན་ན་རབ
ཏུ་གྲགས་པའི་རྒྱུ་བཟློག་ཅིང་གང་ཞིག་གི་ནི་རྒྱུར་རུང་བ་གཞན་ཅུང་ཟད་སྟོན་པའམ་གང་དུ་རང་གི་
ངོ་བོ་ཉིད་སྟོན་པའི་ཚིག་རྒྱན་། །གཉིས་པ་ལ།རྒྱུ་གཞན་སྟོན་པ།རྒྱུ་མེད་བྱུང་བ་དང༌། འབྲས་བུ་
རང་གི་ངོ་བོ་ཙམ་སྟོན་པ་སྲིད་པ་ཅན་གསུམ་མོ། །དང་པོ་དཔེར་བརྗོད། མ་འཐུང་མྱོས་པའི་ཀ་
དམ་པ། མ་ཕྱིས་དྲི་མ་མེད་པའི་མཁའ །དྲུངས་པར་མ་བྱས་དྭངས་པའི་ཆུ། །འགྲོ་བའི་ཡིད་ནི་
འཕྲོག་པར་བྱེད། །ཀ་དམྦ་ཆུ་བྱ་མཐིང་རིལ་ལོ། །འདིར་མ་འཐུངས་ཀྱང་འགའ་ཞིག་ཏུ་མྱོས་པ་ཡོད་
པར་བསྟན་པས་སོ །གཉིས་པ། སྨན་མ་བསྐུས་པར་དཀར་མིན་མིག །མནན་པ་མིན་པར་སྨིན་མ་
དམའ། །ཚོན་མ་བསྐུས་པར་དམར་བ་ནི། །མཛེས་མ་ཁྱོད་ཀྱི་མཆུ་འདི་།རྒྱུ་དེ་དག་མེད་པར་བྱུང་
བས་སོ །དེ་ཡང་སྙན་དངགས་མཁན་ལ་མི་རིགས་པའི་འགལ་བ་མེད་དོ། །གསུམ་པ། བསྒོས་པ་
མེད་པར་ཁ་ཞིམ། །བཅོས་པ་མེད་པར་ལུས་པོ་མཛེས། །རྒྱུ་མེད་དག་ཏུ་ཟླ་བ་དགྲ། །རྒྱུ་མཚན་
མེད་པར་འདོད་པ་གྲོགས། །འདིར་བསྒོས་པ་མེད་སོགས་ཀྱི་རྒྱུ་དངོས་སུ་བཟློག་ཏེ་འབྲས་བུ་རང་གི་
རང་བཞིན་བསྟན་པས་སོ། །
བཅུ་པ་བསྡུས་པ་བརྗོད་པའི་རྒྱན་ལ། མཚན་ཉིད།དབྱེ་བ་གཉིས་ཀྱི་དང་པོ།བརྗོད་པར་
38

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ
འདོད་པའི་དངོས་པོ་འགའ་ཞིག་ལ་བསམས་ནས་དངོས་སུ་དེ་མ་བརྗོད་པར། དེ་དང་མཚུངས་པའི་
དངོས་པོ་གཞན་ཞིག་བཀོད་ནས་ཁྱད་པར་གཉིས་བསྡུས་ནས་བརྗོད་པའི་ཚིག་རྒྱན་ནོ །གཉིས་པ་
ལ་སྤྱིའི་བསྡུས་བརྗོད། ཁྱད་པར་ཅན་ཙམ་ཐ་དད་ལ། ཁྱད་པར་རྣམ་པ་མཚུངས་པའི ཁྱད་པར་ཐ་
དད་ཐ་དད་མིན་པའི། སྔོན་མེད་པའི་བསྡུས་བརྗོད་བཞི་ལས། དང་པོ་ནི། དགོས་པའི་དོན་གཙོ་ཆེ་
བས། དངོས་སུ་རྗོད་བྱེད་གཞན་གྱི་བརྗོད་པ་ཙམ་སྤྱིའི་བསྡུས་བརྗོད་སྟེ། དཔེར་བརྗོད། བུང་བ་ཇི་
ལྟར་འདོད་པ་བཞིན། །པདྨ་རྒྱས་ལ་སྦྲང་རྩི་འཐུངས། །དྲི་ཞིམ་རྒྱས་པ་མ་ཡིན་ཡང༌། །མེ་ཏོག་ཁ་མ་
ཕྱེ་སྦྱོར་ལྟོས །འདི་བརྗོད་པ་པོས་ཅི་ལ་བསམས་ནས་སྨྲས་ན། ཆགས་ལྡན་བུད་མེད་དར་མ་ལ། །
དགའ་བའི་རྩེ་དགའ་བཅིངས་པ་དག །བུ་མོ་འགའ་ཞིག་དག་ལ་འདིར། །འདོད་པ་འཕེལ་བ་སྟོན་
པར་བྱེད་པའི་ཕྱིར་རོ །ཁྱད་ཆོས་ཐམས་ཅད་གཉིས་ལ་ཐུན་མོང་ཁྱད་པར་ཅན་ཐ་དད་པར་བརྗོད་
པ་ཁྱད་པར་ཅན་ཙམ་ཐ་དད་པའི་བསྡུས་བརྗོད་དེ། རྩ་བརྟན་འབྲས་བུའི་ཁུར་གྱིས་ནི། །སློང་རྣམས་
རྟག་ཏུ་རྒྱས་པར་བྱེད། །གྲིབ་མ་སྣུམ་པའི་ལྗོན་པ་ཆེ། །འདི་ནི་བདག་གིས་ཡང་དག་ཐོབ། །ཁྱད་
ཆོས་ཐམས་ཅད་གཉིས་པོ་ལ་འཇུག་པ་ཁྱད་པར་མེད་པ་དང༌། དགོངས་པ་རྒྱལ་པོ་དང་ཤིང་ཁྱད་
པར་ཆེ་བས་སོ །ཁྱད་ཆོས་ལ་ཐུན་མོང་བ་དང་དགོངས་པ་རང་བརྗོད་པའི་ཡུལ་ལ་ཐུན་མོང་མིན་པ་
གཉིས་སུ་འཇུག་པ་ཁྱད་པར་ཐ་དད་ཐ་དད་མིན་པའི་བསྡུས་བརྗོད་དེ། ཡལ་ཁའི་ཁྱོན་ནི་མི་ཆུང་
ཞིང༌། །མེ་ཏོག་འབྲས་བུ་ཕུན་སུམ་ཚོགས། །དམ་པའི་གྲིབ་བསིལ་ལྡན་པ་ཡི། །ཤིང་འདི་སྐལ་པས་
བདག་གིས་རྙེད། །འདིར་རྐང་པ་སྔ་མ་གཉིས། གཉིས་ཀའི་ཐུན་མོང༌། ཕུན་སུམ་ཚོགས་པའི་ཕྱེད་
རྒྱལ་པོ་ལ་དང༌། ཕྱི་མ་ཤིང་ལ་ཐུན་མོང་མིན་པ། དེ་གཉིས་ཀའང་རྒྱལ་པོ་གཅིག་གི་ཡོན་ཏན་བརྗོད་
པར་འདོད་པའི་བསམ་པས་དངོས་སུ་དེ་མ་བརྗོད་ལྗོན་པ་ཉིད་བསྔགས་པ་སྐད་སྦྱར་བས་སོ། །སྔོན་
མེད་པའི་རྒྱུ་བརྗོད་ནས་མཚུངས་པ་སྔ་མ་ལྡོག་ཅིང་ཕྱི་མ་གསལ་བར་བྱེད་པ་སྔོན་མེད་པའི་བསྡུས་
བརྗོད་དེ།སྦྲུལ་ངན་འགྲོགས་པ་དང་བྲལ་ཞིང༌། །རང་བཞིན་གྱིས་ནི་མངར་བའི་ནང༌། །ཀྱེ་མ་ཆུ་ཡི་
གཏེར་འདི་ནི། །དུས་ཀྱིས་ཡོངས་སུ་བསྐམ་པར་འགྱུར། །རྒྱ་མཚོ་སྦྲུལ་དང་འགྲོགས་པ་དང་། བ་
ཚྭའི་ཆུ་ཅན་ཡིན་པས།དེ་གཉིས་མེད་པའི་རྒྱུ་བརྗོད་པས་སྔ་མས་དངོས་བརྗོད།ཕྱིའི་རྒྱ་མཚོ་གསལ།
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཕྱི་མས་དགོངས་དོན་རྒྱལ་པོ་དེ་སྔོན་མེད་པའི་རྒྱ་མཚོ་སྒྲུབ་པས་སོ །
བཅུ་གཅིག་པ་ཕུལ་བྱུང་གི་རྒྱན་ལ།མཚན་ཉིད།དབྱེ་བ་གཉིས། དང་པོ་ནི།ཁྱད་པར་གྱི་
་བརྗོད་འདོད་གང་། །འཇིག་རྟེན་གྱི་མཚམས་ལས་བརྒལ་བར་གྱུར་པ་འུད་ཆེན་པོ་ཕུལ་ཏུ་བྱུང་
བར་བརྗོད་པའི་ཚིག་རྒྱན་།གཉིས་པ་ལ་བཞི། མཚོན་བྱེད་མཆོག་ལས་ཀྱང་མཆོག་ཏུ་བརྗོད་པ་
གང་ཁྱད་འཕགས་ལྡན་པར་བརྗོད་པའི་ཕུལ་བྱུང་སྟེ། མལླཱི་ཀཱ་ཡི་ཕྲེང་ཚོགས་ཅན། །ལུས་ཀུན་ཁྱབ་
པའི་ཙན་དན་གཤེར།།དཀར་བའི་གོས་ཅན་སྔོན་འགྲོ་མ། །ཟླ་བའི་འོད་ལ་མཚོན་མ་ཡིན།།འདིར
ཟླ་བའི་འོད་ལས་ལྷག་པ་ཉིད་ཀྱི་ཁྱད་པར་འཕགས་པ་བརྗོད་པས་སོ །ཐེ་ཚོམ་ཟ་བ་སྐད་བྱས་ནས་
ཁྱད་པར་བརྗོད་པ་ཐེ་ཚོམ་གྱི་ཕུལ་བྱུང་སྟེ། དགའ་མ་ཁྱོད་ཀྱི་ནུ་མ་དང་། །དཔྱི་ཡི་བར་ན་སྐེད་པ་ནི། །
ཡོད་དང་མེད་ཅེས་བདག་གིས་ནི། །ཐེ་ཚོམ་ད་དུང་བཟློག་མ་གྱུར། །ངེས་པས་ཁྱད་པར་བརྗོད་པ་
ངེས་པའི་ཕུལ་བྱུང་སྟེ། ནི་ཏམྦི་ནི་ཁྱེད་ལ་ནི། །སྐེད་པ་ཡོད་ཅེས་ངེས་པར་ནུས །འོ་མ་འཛིན་པའི་
ཁུར་གནས་པ།།རྣམ་པ་གཞན་དུ་སྲིད་མ་ཡིན།།ནི་ཏམྦི་ནི་འཚང་ར་ཆེན་པོ།གཉིས་པོས་ནུ་མ་རྒྱས་
པ་དང༌། སྨད་སྦོམ་ལ་སྐེད་པ་ཕྲ་བ་བུད་མེད་ཀྱི་ཁྱད་པར་ཡིན་པས་བརྗོད་པས་། །ངོ་མཚར་
གསལ་བར་བྱེད་པའི་ཕུལ་བྱུང་ནི་གྲགས་པའི་ཕུལ་བྱུང་། ཁྱོད་ཀྱི་གྲགས་པའི་ཕུང་པོ་ནི། །དཔག་
ནུས་མིན་ཡང་འདིར་ཤོངས་པ། །ས་སྐྱོང་སྲིད་པ་གསུམ་གྱི་ནི། །ཁོངས་དག་ཨེ་མ་ཤིན་ཏུ་ཡངས།།དེ་
ལྟར་འདིར་བཤད་པ་བཞི་ཡིན་ལ། མ་བཤད་པ་རྒྱན་གྱི་རྣམ་པ་གཞན་ལ་ཡང་སྟེ། ཟློག་པའི་ཕུལ་
བྱུང་དང༌།དཔེའི་རྗེས་སུ་སོང་བའི་དང༌།གཟུགས་ཅན་དང་ལྡན་པའི་དང་།རབ་བཏགས་དང་ལྡན་
པའི་ཕུལ་བྱུང་དག་ཀྱང་ངག་གི་དབང་པོ་རྣམས་ཀྱིས་མཆོད་པར་གྱུར་པ་དེ་ཐམས་ཅད་ཕུལ་བྱུང་ཡིན་
ལ་རྒྱན་འདི་གཅིག་པུ་སྙན་དངགས་སྦྱོར་བ་ལ་དཔུང་གཉེན་ཆེན་པོའོ་ཞེས་བསྔགས་སོ། །
བཅུ་གཉིས་པ་རབ་བཏགས་ཀྱི་རྒྱན་ལ་མཚན་ཉིད། དབྱེ་བ། བཞིན་སྒྲས་དཔེར་འཁྲུལ་
པ་དགག རབ་རྟོག་གསལ་བྱེད་ཀྱི་སྒྲ་བཀོད་པ་བཞི། དང་པོ་ནི། སེམས་ལྡན་དག་གམ་ཅིག་ཤོས་
སེམས་མེད་པ།རྣམ་པ་གཞན་དུ་གནས་པའི་ཚུལ།སྙན་དངགས་མཁན་གྱིས་གང་དུ་རྣམ་པ་དེ་ལས་
གཞན་ཞིག་ཏུ་རབ་ཏུ་རྟོག་པའི་ཚིག་རྒྱན་ནོ། །གཉིས་པ་ལ་ཡུལ་སེམས་ལྡན་གྱི་འཇུག་པ་ལ་རབ་
40

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ
རྟོག་དང་། ཡུལ་སེམས་མེད་ཀྱི་འཇུག་པ་ལ་རབ་རྟོག་སྦྱར་བ་གཉིས། དང་པོ་དཔེར་བརྗོད། ཉིན་
གུང་ཉི་མས་གདུངས་པ་ཡིས། །གླང་པོ་དག་ནི་མཚོར་འཇུག་པ། །ཉི་མའི་ཕྱོགས་གྱུར་པདྨ་རྣམས། །
གཞོམ་པར་འདོད་པ་ཡིན་ནམ་སྙམ། །འདིར། ཁྲུས་དང་བཏུང་དང་པད་རྩ་དག །བཟའ་ཕྱིར་ལག་
ལྡན་ཆུར་འཇུག་པ། །གླང་ཆེའི་རྣམ་པ་གཞན་དུ་གནས་པ་ཡིན་ལ། རྣམ་པ་དེ་ལས་གཞན་དེ་ནི་
འཁོན་ལན་བླན་ཕྱིར་། ཉི་མས་གདུངས་དེ་ཁྲོས་ནས། དེའི་ཕྱོགས་སུ་ལྷུང་བ་དག་གཞོམ་པ་སྐད་
དུ་སྦྱར་བས་སོ། །གཉིས་པ། འདི་ནི་བདག་གི་རིང་བ་དག །འགོག་བྱེད་རྣ་བའི་རྒྱན་ཞེས་། །ཁྱེད་
ཀྱི་མིག་ནི་རྣ་བ་ཡི།།ཨུཏྤལ་དག་ལ་འགོངས་པ་འདྲ།།འདིར།མིག་ཟུར་ཆར་ནི་ལྷུང་གྱུར་པ།།མིག་
གི་འོད་ཀྱིས་ཨུཏྤལ་ལ། །རེག་པ་མིན་ཡང་སྙན་དངགས་མཁན། །དེ་ལྟར་རབ་ཏུ་བཏགས་ཏེ་བརྗོད་
དེ་མིག་དཀྱུས་ཀྱིས། སྙན་གོང་ཨུཏྤལ་ལ་རེག་པ་བརྗོད་པས་ཕུལ་བྱུང་གི་རབ་བཏགས་སུའང་
བརྗོད་། །གསུམ་པ་ནི། མུན་པ་ལུས་ལ་འབྱུང་བ་བཞིན། །མཁའ་འདི་མིག་སྨན་ཆར་འབེབས་
བཞིན། །འདིར་ནི་བཞིན་གྱི་སྒྲ་ཡིས་འགའ། །དཔེ་ཉིད་དུ་ནི་འཁྲུལ་པ་སྐྱེ། །ཞེས་དཔང་ལོས་བསྒྱུར་
བ་འདི་ལེགས་སོ །དེ་མི་འཐད་དེ་བཞིན་སྒྲ་འདི་ནི་ཏིང་ངེའི་མཐའ་ཡིན་གྱི་དཔེ་མ་ཡིན། ཞེས་པ་
ཡིད་ཆེས་གསུངས་ལ། གཞན་དུ་ན་དེ་ལས་འདས་པར་འགྱུར་། །ཇི་ལྟར་ཏིང་ངེའི་མཐའ་ཡིན་ན།
འབྱུག་པའི་སྐད་དོད། ལིམྤ་ཏི། ཚར་འབེབས་པའི་སྐད་དོད་པཪྵ་ཏི། ཞེས་ཡོད་པའི་ཏི་གཉིས་ག་
བརྟ་མཱ་ནའི་ཏི་ཡིན་ཞིང་བར་དུ་བྱེད་པ་པོའི་དོན་ལ། ཨན་བྱིན་པ་ཡིན་པས་བྱ་བ་གཙོ་བོར་གྱུར་པ་
ཡིན་ལ། དཔེ་ཡིན་ན་དེ་ཕན་གྱི་རྐྱེན་དགོས་པས་སོ། །གཞན་ཡང་དཔེ་དང་དཔེར་བྱ་དག་ནི་ཡོན་
ཏན་མཚུངས་པའི་ཆོས་ལ་ལྟོས་ཤིང་། འབྱུག་གོ་དང་མུན་པ་ལ་དཔེ་དང་དཔེར་བྱའི་ཡོན་ཏན་མཐོང་
བར་མི་འགྱུར་བས་སོ །ཁོ་ན་རེ། འབྱུག་པ་ཉིད་མཚུངས་ཆོས་སུ་འདོད་ཞེ་ན་མི་རིགས་ཏེ།
འབྱུག་གོ་ཞེས་བྱ་བ་ཅི་དྲིས། དེ་ཉིད་ཆོས་དང་ཆོས་ཅན་ཡང༌། ཞེས་ཟེར་བ་ལས་འོས་ཅི། དེ་ལྟར་ནི་
མ་མྱོས་པ་རྣམས་འཆད་པ་མིན་པས་ཁྱོད་སྨྱོན་པའོ །གལ་། འབྱུག་པའི་བྱེད་པ་དཔེ་ཅན་ཡིན་།
།ཞེ་ན། དེ་འབྱུག་པར་བྱ་ཚིག་ལ་ནི་དབང་དང་བྲལ་འགྱུར་ཏེ། འབྱུག་པ་ཁོ་རང་གིས་འབྱུག་པའི་བྱ་
བ་བྱེད་མི་ནུས་པས་གཞན་གྱི་ལྟོས་བྱར་ཏེ་བྱེད་པ་པོར་མི་འགྱུར་རོ། །ཡང་གང་གིས་འབྱུག་གོ་འདི་
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དག་ནི་མུན་པ་དང་མཚུངས་སོ་ཞེས་སྨྲ་ན་ཡང་། ལུས་ལ་ཞེས་པའི་ལས་ཀྱི་ཚིག་བརྗོད་པ་དང་མ་
འབྲེལ་ཏེ། དེ་ཡང་དཔེ་དཔེ་ཅན་ལ་ཡོན་ཏན་མཚུངས་པ་ལྟ་བུ་ལ་ལྟ་དགོས་པ་ལ། འདི་ལ་དེ་ལྟ་བུ་
མེད་པས་སོ། །དེའི་དཔེར་ནི་ཁྱོད་གདོང་ཟླ་བ་བཞིན་ཞེས་པས་དཔེ་དོན་གཉིས་ཀའི་ཆོས་མཛེས་པ་
རྟོགས་པར་འགྱུར་པས་སོ །དེ་བཞིན་དུ། འབྱུག་པ་འདི་ལ་ནི། འབྱུག་པ་ལས་གཞན་རྟོགས་པ་མ་
ཡིན་པས་དཔེ་མིན། དེ་ཕྱིར་འབྱུག་པ་འདི་དང་ནི། །མུན་པ་བྱེད་པོ་ལུས་ཀྱང་ལས །ཉེ་བར་སྦྱར་
དོན་སྐྱེས་བུ་ཡིས།།དེ་ལྟར་རབ་ཏུ་བཏགས་ཏེ་བརྗོད་པ་ཡིན་ནོ། །
བཞི་པ་རབ་རྟོག་གསལ་བྱེད་ཀྱི་སྒྲ་བཀོད་པ་ནི།སྙམ་དང༌།དོགས་དང༌།ངེས་དང༌།འདྲ་
དང༌། མིན་ནམ་དང་ལ་སོགས་པ་བཤད་ཟིན། བཞིན་དང་རྟོག་གོ།རྣམ་པར་རྟོག་གོ།ཆེས་མཐོང་
ངོ་།།ཇི་ལྟ་བ་སོགས་མཐར་སྦྱར་བ་རབ་བཏགས་གསལ་བར་བྱེད་པ་ཡིན་ནོ། །
བཅུ་གསུམ་པ་རྒྱུའི་རྒྱན་ལ། མཚན་ཉིད། དབྱེ་བ་གཉིས། དང་པོ་ནི། རྒྱུ་ནི་དེའི་བྱེད་
པ་པོ་སྟེ། དེ་ཤེས་བྱེད་དུ་བཀོད་ནས། འབྲས་བུའི་གནས་སྐབས་ཤེས་པར་བྱེད་པའི་ཚིག་རྒྱན་ནོ། །
གཉིས་པ་ལ་རྣམ་པ་དུ་མ་སྟེ འགྲུབ་པར་བྱེད་པའི་རྒྱུ། ལྡོག་པ་ཉམས་པའི་ཤེས་བྱེད་ཀྱི་རྒྱུ།
མཚར་བའི་རྒྱུའོ། །དང་། སྔར་མེད་སྐྱེད་པར་བྱེད་པའི་དེའི་རང་བཞིན་འོས་པ་ཉེ་བར་སྦྱར་
བ་སྟེ། དཔེར་བརྗོད།མཱ་ལ་ཡ་ཡི་རླུང་དག་གིས། །ཙན་དན་ལྗོན་པ་གསར་བ་ཡི། །ཡལ་འདབ་
བསྐྱོད་པར་བྱེད་པ་འདིས། །ཀུན་གྱི་དགའ་བ་བསྐྱེད་པར་བྱེད། །འདིར། དགའ་བ་བསྐྱེད་པར་འོས་
པ་ཡི། །རང་བཞིན་ཉེ་བར་སྦྱར་བས་སོ། །གཉིས་པ་ལྡོག་པ་དག་ཀྱང་དེ་དང་མཚུངས་པ་ལ། སྔར་
ཡོད་པ་ཉིད་གནས་སྐབས་གཞན་དུ་བྱ་བའི་ལས་བརྗོད་པ་ལྡོག་པ་ཉམས་པ་། མཱ་ལ་ཡ་ཡི་ཆུ་
རྒྱུན་ལ། །རེག་ཅིང་ཙན་དན་ནགས་བསྐྱོད་ནས། །རླུང་འདི་མགྲོན་པོ་རྣམས་དག་ནི། །ཉམས་པར་
བྱ་ཕྱིར་བར་གནས། །འདིར།དེ་ལྟར་གྱུར་བའི་རླུང་གིས་ནི། །འབྲལ་བའི་རིམ་ལས་བྱུང་གྱུར་
པ། །སྐྱེ་བོ་ཡིད་འོང་མར་སྲེད་པ། །ཉམས་པ་སྒྲུབ་པར་བྱེད་པར་ནུས། །དེས་ན་རྒྱུ་འདི་གཉིས་དེ་
ཉིད་ལ་ལྟོས་ཤིང་བརྟེན་པའི་རྒྱུ་ཞེས་བྱའོ །ལྷག་མ་གཉིས་ཐོབ་པར་བྱ་བ་ལྟ་བུའི་ལས་ལ་ཕལ་ཆེར་
ནི་རྒྱུ་ཉིད་འགྱུར་བའི་བྱ་བ་ལ་ལྟོས་པ་ཁོ་ན་ཡིན་གྱིས་ལས་ཀྱི་ངོ་བོ་ཉིད་ལ་ལྟོས་པ་མ་ཡིན་ནོ །དེ་
42

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
རིམ་པ་བཞིན་སྟོན་པའི་དང་པོ་དེའི་ཤེས་བྱེད་ཙམ་དུ་གྱུར་པས་བྱ་བ་གོ་བར་སྟོན་པ་ཤེས་བྱེད་སྟེ།
དབྱེ་བ་དགུ་ལས། རྣམ་འགྱུར་ཤེས་པར་བྱེད་པའི་ནི། ལོ་འདབ་གསར་འཁྲུངས་ནགས་ཚལ་
དང༌། །འདབ་བརྒྱ་རབ་ཏུ་རྒྱས་པའི་རྫིང༌། །ཟླ་བ་རྒྱས་པ་འདོད་པ་ཡིས། །མགྲོན་པོ་བལྟ་བའི་དུག་
དུ་བྱས། །གཉིས་པ་བརྗོད་པ་དང་མཐུན་པར་ཤེས་པར་བྱེད་པའི་སྟེ། ཁེངས་པ་གོམ་པར་བྱ་འོ་
ཞེས། །གྲོགས་མོ་མཛའ་བོའི་གནས་བཀོད་ལ། །བུ་མོ་སྨིན་འཁྱོག་མིག་གཡོན་གྱིས། །མཆུ་ནི་གཡོ་
ཞིང་ལྟ་བར་བྱེད། །གསུམ་པ་དུས་ཀྱི་སྐབས་གོ་བར་བྱེད་པའི་སྟེ། ཉི་མ་ནུབ་གྱུར་ཟླ་བ་མཛེས། །
འདབ་ཆགས་རྣམས་ནི་གནས་སུ་སོང༌། །བཞི་པ་ཡིད་འོང་ཤེས་པར་བྱེད་པའི་རྒྱུ་སྟེ། གྲོགས་མོ་
འདོད་པས་གཟིར་བའི་ཡིད། །ཟླ་བའི་ཟེར་གྱིས་མི་བཟློག་ཅིང༌། །ཙན་དན་ཆུ་ཡིས་མི་བཟོད་པ། །
ལུས་ཀྱི་དྲོད་ཀྱིས་གདུང་བར་རྟོགས། །དེ་ཡན་དངོས་པོ་ཡོད་པ་རྒྱུར་བྱས་ལ། འདི་མན་དངོས་པོ་
མེད་པ་རྒྱུར་བྱས་པ་སྟེ། ལྔ་པ་འགྱོད་པ་གོ་བའི་རྒྱུ། རིག་པ་རྣམས་ནི་མ་གོམས་པ །བློ་ལྡན་རྣམས་
དང་མ་འགྲོགས་དང༌། །དབང་པོ་རྣམས་ནི་མ་བསྡམས་པས །མི་རྣམས་རབ་ཏུ་གདུང་བར་གྱུར། །
དྲུག་པ་རྒས་པ་གོ་བའི་ནི། འདོད་པའི་གཏམ་གྱིས་མྱོས་པ་སོང༌། །ལང་ཚོ་ཡི་ནི་རིམ་དག་ཉམས། །
རྨོངས་པ་ཟད་ཅིང་སྲེད་པ་འཕོས །བསོད་ནམས་གནས་ལ་ཡི་དག་བྱས། །བདུན་པ་ཁྱིམ་གྱི་ཡིད་
འབྱུང་བ་གོ་བའི་རྒྱུ་ནི། ནགས་ཚལ་འདི་དག་ཁྱིམ་མ་ཡིན། །ཆུ་ཀླུང་འདི་དག་བུད་མེད་མིན། །རི་
དྭགས་འདི་དག་བུ་ཚ་མིན། །དེ་ཕྱིར་བདག་ནི་ཡིད་དགའོ། །བརྒྱད་པ་མ་བརྟགས་པའི་སྤྱོད་པ་
དགག་པས་གོ་བའི་ནི། ཤིན་ཏུ་མ་བརྟགས་སྤྱོད་པ་ནི། །འཕགས་པ་རྣམས་ལ་ཡོད་མ་ཡིན། །དེ་
ཕྱིར་དེ་དག་རྣམས་ཀྱི་ནི། །ཕུན་ཚོགས་ཐམས་ཅད་རྟག་འཕེལ། །དགུ་པ་དགག་པ་གཉིས་ཀྱི་རྣལ་
མ་གོ་བའི་རྒྱུ་སྟེ།སྐྱེད་ཚལ་ས་ཧཱ་ཀཱ་ར་རྣམས། །སྙེ་མ་མ་འཁྲུངས་མ་ཡིན་པས། །མགྲོན་པོ་རྣམས་ཀྱི་
བུད་མེད་ནི། །ཏིལ་བཅས་ཁྱོར་ཆུ་སྦྱིན་བྱར་འགྱུར། །ཤི་བ་ལ་ཏིལ་དང་བཅས་པའི་ཁྱོར་ཆུ་རོ་སྲེག་
པའི་དོན་དུ་སྦྱིན་ནོ །ཞེས་སྔོན་གྱི་གཏམ་ལས་སོ། །དེ་དག་རྒྱུ་དགུ་ཡོད་པ་དང་མེད་པས་འབྲས་བུ་
བསྐྱེད་པ་གོ་བ་ཡིན་ལ སྔ་མ་གཉིས་ནི། སྔར་མེད་པ་སྐྱེད་པར་བྱེད་པའི་རང་བཞིན་ཡིན་ལ།
དངོས་པོའི་ཉིད་དོ། །བཞི་པ་མཚར་བའི་རྒྱུ་ལ་ལྔ་ལས་དང་པོ། ཐག་རིང་དུ་འབྲས་བུ་སོན་པ་གོ་
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བའི་རྒྱུ་ནི།ལུས་ཅན་ཁྱོད་མིག་ཟུར་ཞེས་པ། །རྒྱལ་བྱེད་ལུས་སྐྱེས་དག་གིས་མཚོན།།གང་དེ་གཞན་
ལ་རབ་འཕང་བ། །དེ་ཡིས་བདག་གི་ཡིད་ཀྱང་བཅོམ། །གཉིས་པ་འབྲས་བུ་རྒྱུ་དེ་དང་ལྷན་ཅིག་
སྐྱེས་པ་གོ་བའི་རྒྱུ་ནི། སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་ཚོགས་ལྷན་ཅིག་ཉིད། །
བུད་མེད་རྣམས་ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེད། །གསུམ་པ་རྗེས་ལ་རྒྱུ་སྐྱེས་ལ།
འབྲས་བུ་སྔར་སྐྱེ་བ་གོ་བའི་ནི། ཕྱིས་ནས་འོད་ཟེར་རབ་འཕྲོས་པའི། །ཟླ་བ་ཡི་ནི་དཀྱིལ་འཁོར་
ཤར། །སྔར་ཉིད་རི་དྭགས་མིག་ཅན་གྱི། །ཆགས་པའི་རྒྱ་མཚོ་རྒྱས་པར་གྱུར། །བཞི་པ་རིགས་པ་
མིན་པ་གོ་བའི་རྒྱུ་ནི། ལྷ་གཅིག་ཁྱོད་ཀྱི་ཞབས་གཉིས་པོ། །དམར་བ་ཉི་གཞོན་གྱིས་རེག་པ། །རྒྱལ་
པོ་རྣམས་ཀྱི་ལག་པ་ཡི། །པདྨོ་ཟུམ་པར་བྱེད་པ་ཅི། །ལྔ་པ་རིགས་པ་གོ་བར་བྱེད་པའི་རྒྱུ་ནི།ཁྱོད་ཀྱི་
ཞབས་སེན་ཟླ་བ་ཡི། །འོད་ཟེར་ཀུན་ད་དྲི་མེད་རྣམས། །ས་སྐྱོང་རྣམས་ཀྱི་ལག་པ་ཡི །པདྨ་ཟུམ་
པར་བྱེད་ལ་དབང༌། །ཞེས་པ་རྒྱུའི་རྣམ་རྟོག་ནི། ལུགས་འདི་འདྲ་བ་བཅུ་དྲུག་ཏུ་བསྟན་ཏོ། །རྒྱན་
འདི་འགྲེལ་པ་རྣམས་ཀྱིས་རྙོག་ལ་འདིར་གཞུང་ལྟར་བསྟན་པས་དོན་བརྟག་པར་བྱའོ། །
བཅུ་བཞི་པ་ཕྲ་མོའི་རྒྱན་ལ་མཚན་ཉིད། དབྱེ་བ་གཉིས། དང་པོ་ནི། ནང་གི་སེམས་ཀྱི་
འགྱུར་བ་ནི་སྒྲ་མེད་པར་ལུས་ཀྱི་རྣམ་རིག་གི་ཟུར་དང་རྣམ་པས་མཚོན་པར་བསྟན་པའི་ཚིག་རྒྱན་ནོ། །
འདིར་ཟུར་ཙམ་གྱིས་རྟོགས་པ་སྨོས་པ་ཕྲ་བའི་ཕྱིར་ཕྲ་མོའི་རྒྱན་ནོ། །གཉིས་པ་ལ་གཉིས། དང་པོ་
ཟུར་གྱིས་མཚོན་པ་ནི། ནམ་ཞིག་འུ་ཅག་འགྲོགས་འགྱུར་ཞེས། །ཚོགས་སུ་བརྗོད་པར་མ་བཟོད་
པའི། །མཛའ་བོ་རིག་ནས་བུད་མེད་ཀྱིས། །རྩེ་དགའི་པདྨ་ཟུམ་པར་བྱས། །འདིས། ལུས་སྐྱེས་དག་
གིས་གཟིར་བ་ཡི། །མཛའ་བོ་དབུགས་དབྱུང་འདོད་པ་ཡིས། །པདྨ་ཟུམ་པར་བྱས་པ་ལས །འདིར་
ནི་མཚན་མོ་འགྲོགས་པར་བསྟན་པས་སོ །གཉིས་པ་ནི། གླུ་ཡི་འདུན་སར་ཁྱོད་ལ་མིག །གཏད་པ་
དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་པ་འགའ་ཞིག་འབྱུང་བར་འགྱུར། །
འདིར་ཡང་། རང་བཞིན་མ་བརྗོད་པར། དགའ་བའི་དགའ་སྟོན་འདོད་པ་དག །ངེས་པར་གནས་པ་
ཉིད་གྱུར་པས།།ཕྲ་མོ་ཉིད་ལས་རྒལ་བ་མ་ཡིན་ནོ། །
བཅོ་ལྔ་པ་ཆ་ཡི་རྒྱན་ལ། མཚན་ཉིད་དབྱེ་བ་གཉིས། དང་པོ་ནི། ཆ་ནི་སྙད་ཀ་ཅུང་ཟད་
44

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
བྱས་ཡོད་པ་ཆ་དེ་ཡིས། དངོས་པོའི་རང་བཞིན་ངེས་པར་གསལ་པོར་མཐོང་བ་སྒྲིབ་པའི་ཚིག
རྒྱན་ནོ།།
གཉིས་པ་ལ་བཞི་ལས མངོན་གྱུར་དུ་མཐོང་བ་དེ་དེའི་རྒྱུ་ལས་གཞན་གྱི་ཡིན་པ་སྐད་
སྦྱར་བ་མངོན་གྱུར་ཆས་སྒྲིབ་པ་སྟེ།དཔེར་བརྗོད།རྒྱལ་པོའི་བུ་མོར་ཆགས་པ་བདག །སྤུ་ལོང་རྒྱས་
པ་སྲུང་བ་པོས། །རིག་པར་གྱུར་ལ་ཀྱེ་མ་མཚར། །བསིལ་བའི་རླུང་ལྡན་ཡིན་པར་ཤེས། །འདིར་
ང་བའི་རྟགས་ཚལ་བསིལ་བས་བྱུང་བ་སྐད་སྦྱར་བས་སོ །གཉིས་པ།ལྐོག་གྱུར་
གྱི་དོན་སྒྲིབ་པ་ལྐོག་གྱུར་ཆས་སྒྲིབ་པ་སྟེ། ཇི་ལྟར་བུ་མོ་མཐོང་ཉིད་ན། །བདག་ནི་དགའ་བའི་མཆི་
མ་བྱུང༌། །རླུང་གིས་རྩུབ་པའི་མེ་ཏོག་གི །རྡུལ་གྱིས་བདག་མིག་སུམ་ཕྱུང་། །འདིར་རྩེ་སར་ལྐོག་
གྱུར་བའི་མྱ་ངན་གྱི་མཆི་མ་ཕྱུང་བ།རྡུལ་མིག་ལ་སོང་བ་སྐད་ཀྱིས་བསྒྲིབས་པས་། །གསུམ་པ་
བསྟོད་པ་སྐད་བྱས་ནས དེའི་དོན་དུ་གཉེར་བྱ་སྨད་པ་ཆས་སྨད་པ་སྟེ། གང་ཡིད་གཡུལ་གྱི་དགའ་
སྟོན་ལ །འདོད་པའི་དགའ་སྟོན་ལས་ཀྱང་ཆགས། །གཟི་ལྡན་ལང་ཚོ་ཡོན་ཏན་ཅན། །རྒྱལ་འདི་
ཁྱོད་ཀྱི་བདག་པོར་འོས། །འདིར་བརྩོན་འགྲུས་ཁྱད་འཕགས་བསྟོད་པ་འདིར། སྨད་པ་ཉིད་དེ་
ལོངས་སྤྱོད་ལ། །རྒྱུན་དུ་སྤྱོད་འདོད་བུ་མོ་ཡི། །བསམ་པ་ཉིད་ནི་བཟློག་པར་ནུས་པས་སོ། །བཞི་པ་
ཡོན་ཏན་ཅུང་ཟད་བརྗོད་པ་ཆས་བསྟོད་པ་སྟེ། གནོད་པ་རབ་གཞིལ་ཉིད་ཀྱི་ཕྱིར། །གང་གིས་སྙན་
པར་སྨྲ་བ་བསླབས། །སྐྱེ་འདི་ནི་བརྩེ་མེད་གཡོ། །གྲོགས་མོ་དེ་ཡིས་བདག་ལ་ཅི། །འདི་ལ་སྐྱེ་
གྲོགས་མོས་རབ་སྟོན་ཁེངས་པར་གྱིས་ཤིག་པ། ཆགས་ཕྱིར་བསྟན་པ་ལྟར་བྱེད་པར་མ་ནུས་ནས།
དེའི་གནོད་པ་ཞི་བའི་ཕྱིར སྐྱོན་ལྟར་སྣང་བ་དེ་ཡོན་ཏན་གང་ཞིག་སྙན་པར་སྨྲ་བ་ཉིད་དུ་བསྟན་
པས་སོ།།
བཅུ་དྲུག་པ་རིམ་པའི་རྒྱན་ལ། མཚན་ཉིད་དཔེར་བརྗོད་གཉིས་དང་པོ་ནི། དངོས་པོ་རབ་
ཏུ་བསྟན་པ་རྣམས་རིམ་པའམ་གྲངས་བཞིན་དུ་དེ་དང་འབྲེལ་བའི་ཡོན་ཏན་རྣམས་རྗེས་སུ་བསྟན་
པའི་ཚིག་རྒྱན་ནོ། །འདི་ལ་གྲངས་བཞིན་གྱི་རྒྱན་ཞེས་ཀྱང་བྱའོ། །གཉིས་པ་ནི།ཁྲུས་ལ་ཆུར་ནི་རབ་
ཞུགས་མ། །ཁྱོད་ཀྱི་འཛུམ་མིག་གདོང་མཛེས་ནི། །བསྟན་པ། ཀུ་མུད་ཨུཏྤལ་པདྨ་ཡིས། །བརྐུས་
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པར་ངེས་སོ་གཟུགས་ཅན་མ།།རྗེས་སུ་བསྟན་པས་སོ། །
བཅུ་བདུན་པ་དགའ་བའི་རྒྱན་ལ། མཚན་ཉིད། དབྱེ་བ་གཉིས། དང་པོ་ནི། མཆོག་ཏུ་
གའ་བ་སྐྱེས་པར་བརྗོད་པའི་ཚིག་རྒྱན་། །གཉིས་པ་གཉིས་ལས་དང་པོ་ནི། དགའ་བའི་རྒྱུ་ཐུན
མོང་མ་ཡིན་པ་སྨོས་པས་དགའ་བ་བརྗོད་པའི་རྒྱུས་དགའ་བ་སྟེ། གོ་བིནྡ་ཁྱོད་ཁྱིམ་འོངས་པས། །
དེང་བདག་དགའ་བ་སྐྱེས་པ་གང༌། །དགའ་བ་འདི་ནི་སླར་ཡང་ཁྱོད། །དུས་ཀྱིས་འོངས་ན་འབྱུང་
བར་འགྱུར། །གོ་བིནྡ་ཁྱབ་འཇུག འདིར། དེ་འདྲའི་དགའ་བ་བི་དུ་རས། །གཞན་ལས་མིན་ཞེས་
རིགས་པ་སྨྲ། །དེ་ལ་གུས་པ་ཙམ་གྱིས་ནི། །རབ་བསྟེན་འགྲོག་བྱེད་ཤིན་ཏུ་དགྱེས་པས་སོ། །བི་དུ་ར་
རྒྱལ་པོ། དེས་ཁྱབ་འཇུག་བསྒྲུབས། དེ་མཐོང་བའི་གཏམ་དང་སྦྱར་བ་ཡིན་། །ཆེས་མཐོང་དཀའ་
བ་མཐོང་བ་སྨོས་པ་ཆེས་དགའ་བའི་རྒྱན་ཏེ། ཟླ་བ་ཉི་མ་རླུང་ས་མཁའ །སྦྱིན་སྲེག་བྱེད་པ་མེ་
དང་ཆུ །ཞེས་པའི་གཟུགས་རྣམས་རབ་འདས་ནས །ལྷ་ཁྱོད་ལྟེ་བར་ངེད་ཀྱིས་ཅི། །འདིར་ལྷ་
དབང་ཕྱུག་མངོན་སུམ་དུ་བྱས་པའི་ཚེ་ལྷ་དེ་ལ་ར་གྷུའི་རིགས་ཀྱི་རྒྱལ་པོ་དགའ་བའི་གོ་ཆའམ་འགའ་
ཞིག་ལས་རྒྱལ་པོའི་གོ་ཆར་བརྗོད་པས་ཆེས་མཐོང་དཀའ་བ་ཁྱོད་མཐོང་བས་ཆེས་དགའ་བའོ་སྨོས་
པས་སོ །
བཅོ་བརྒྱད་པ་ཉམས་ལྡན་གྱི་རྒྱན་ལ།མཚན་ཉིད་དབྱེ་བ་གཉིས།དང་པོ་ནི།ཉམས་སྒེག་
པ་ལ་སོགས་པ་རྟོགས་པར་བྱེད་པའི་ཚིག་རྒྱན་ནོ། །གཉིས་པ་ལ། འཆི་མེད་མཛོད་ལས། ཡིད་ཀྱི་
རྣམ་འགྱུར་བསམ་པའོ་ཞེས་འབྱུང་བ་ལྟར།དགའ་བ་དང་ཁྲོ་བ་དང་འདོད་པ་ལ་སོགས་པ་ནང་གི་དེ་
ཁོ་ན་ཉིད་དུ་འཇུག་ཅིང་ལུས་ངག་གི་རྣམ་འགྱུར་དུ་མ་ཤོར་བ་བསམ་པའམ་འགྱུར་བ་ཞེས་བྱ།
བསམ་པ་དེ་ཡང་རཏྣ་ཤྲིས་དགའ་དང་རྒོད་བྲོ་མྱ་ངན་དང༌། །ཁྲོ་དང་སྤྲོ་བ་དེ་བཞིན་འཇིགས། །སྐྱུག་
བྲོ་མཚར་ཞེས་པ་རྣམས། །གནས་བྱེད་འགྱུར་བར་རབ་ཏུ་གྲགས་ཞེས་སོ། །འཆི་མེད་མཛོད་ལས།
བསམ་པའི་གོ་བྱེད་རྗེས་འགྱུར་བའོ་ཞེས་པས བསམ་པ་དེ་ཉིད་རྒྱས་པས་འཛུམ་པ་དང༌། ཁྲོ་
གཉེར་ལ་སོགས་པ་ལུས་ངག་གི་བྱ་བས་གསལ་བར་རྗེས་སུ་འགྱུར་བ་ནི་ཉམས་ཞེས་བྱའོ །ཉམས་
དེ་ཡང་རཏྣ་ས། སྒེག་དང་དགོད་དང་སྙིང་རྗེ་དང༌།།དྲག་པོ་དཔའ་བ་འཇིགས་བྱེད་དང༌། །མི་སྡུག་
46

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
རྨད་བྱུང་མིང་ཅན་ཞེས། །བརྒྱད་རྣམས་གར་གྱི་ཉམས་སུ་བཤད། །ཅེས་པས།དེ་དག་རེ་རེའི་དབང་
དུ་བྱས་པའི་ཚིག་སྦྱོར་གྱིས་འདི་བརྒྱད་དུ་དབྱེའོ། །དེའི་དང་པོ་བསམ་པ་དག་པའི་ཉམས་ཀྱི་སྐྱེ་
གནས་ཅན་སྒེག་པ་སྟེ། དཔེར་བརྗོད།ཤིའོ་ཞེས་པ་ཕ་རོལ་ཏུ། །གང་དང་འགྲོགས་ཕྱིར་བདག་འཆི་
འདོད། །ཨ་བནྟི་དེ་བདག་གིས་ནི། །སྐྱེ་འདི་ཉིད་ལ་ཐོབ་ཅི་ལྟར། །འདིར་དགའ་བ་ཉིད་དུ་སྔར་
བསྟན་ཏེ། དགའ་བ་སྒེག་པ་ཉིད་འགྱུར་ཏེ། །གཟུགས་མང་དག་དང་ལྡན་པས་ན། །འདི་ནི་ཉམས་
དང་ལྡན་པའི་ཚིག་ཏུ་སོང་ངོ༌།།དེ་ཡང་རྒྱལ་པོ་ཨུ་ད་ཡ་ན་བྱ་བ་ཞིག་བཙུན་ཨ་བིནྟ་ལ་ཆགས་ནས་
རྒྱལ་སྲིད་ཀྱི་བྱ་བ་ཤོར། དེར་དེ་བློན་པོས་སྦས་ཏེ་ཤིའོ་ཞེས་གསོལ་བས རྒྱལ་པོ་དེ་དང་འབྲལ་མི་
བཟོད་ནས། དེ་དང་འགྲོགས་པའི་ཕྱིར་བདག་འཆིའོ །བདག་གསོན་པས་ད་དེ་ཐོབ་མི་ནུས་སྙམ་
ཞེན་པས་སོ །བློན་པོས་དེ་སླར་འཚོའོ་ཞེས་བསྟན་པས་དེས་ཆེས་དགའ་བའི་གཏམ་རྒྱུད་དང་སྦྱར་
བ་ཡིན་ནོ། །གཉིས་པ་བསམ་པ་ཁྲོ་བའི་སྐྱེ་གནས་ཅན་དྲག་པོའི་ཉམས་ཏེ།གང་གིས་ནག་མོ་བདག་
མདུན་ནས། །སྐྲ་ནས་བཟུང་སྟེ་དྲངས་གྱུར་པ། །བསྟན་དཀའ་སྡིག་ཅན་ཐོབ་པ་འདི། །སྐད་ཅིག་
འཚོ་བར་འགྱུར་རམ་ཅི། །འདིར་འཇིགས་སྡེ་དགྲ་དག་ལ། །ལྟ་བའི་ཁྲོ་བ་མཆོག་གི་མཐར། །
འཛེགས་པ་དྲག་པོའི་བདག་ཉིད་གྱུར། །འདི་ནི་རོ་དང་ལྡན་པའི་ཚིག་གོ །གསུམ་པ་བསམ་པ་སྤྲོ་
བའི་ཉམས་ཀྱི་སྐྱེ་གནས་ཅན་དཔའ་བའི་ཉམས་།མཚོར་བཅས་ས་ལས་མ་རྒྱལ་ཞིང༌། །རྣམ་མང་
སྦྱིན་མ་བྱས་། །སློང་ལ་ནོར་རྣ་མཆོད་སྦྱིན་མ་བྱས་ལ། །སློང་ལ་ནོར་རྣམས་མ་བྱིན་པར། །ས་སྐྱོང་དུ་བདག་ཇི་ལྟར་འགྱུར། །ཞེས་པ།
འདིར།སྤྲོ་བ་ཁྱད་འཕགས་དག དཔའ་བོའི་ཉམས་ཀྱིས་བདག་ཉིད་གནས། །ཉམས་ལྡན་ཉིད་དུ་
ནུས་པ་ལ། །ཚིག་འདི་དག་ནི་དབང་བ་ཡིན་ནོ། །བཞི་པ་བསམ་པ་མྱ་ངན་གྱི་སྐྱེ་གནས་ཅན་སྙིང་
རྗེའི་ཉམས་ཏེ། ལུས་འཇམ་གང་ལ་པདྨ་ཡི། །མལ་སྟན་དག་ཀྱང་རྩུབ་བྱེད་ན། །ལྷ་མོ་དེ་ནི་རོ་ཁང་
དུ་སྲེག་ཟ་ལྡན་པར་ཇི་ལྟར་ཉལ། །འདི་ལ་སྙིང་རྗེའི་རོས་རྒྱས་པས་སོ།།ལྔ་པ་བསམ་པ་སྐྱུག་དྲོ་བའི་
སྐྱེ་གནས་ཅན་མི་སྡུག་པའི་ཉམས་ཏེ། རྒྱུ་མས་བརྒྱན་པའི་སྲིན་པོ་རྣམས། །མགོ་མེད་རོ་དང་ལྷན་
ཅིག་ཏུ། །ལག་པ་སྦྱར་བས་ཁྱོད་དགྲའི་ཁྲག །འཐུང་ཞིང་འཐུང་ཞིང་གར་བྱེད་། །དྲུག་པ་བསམ་
པ་དགོད་བྲོ་བའི་སྐྱེ་གནས་ཅན་དགོད་པའི་ཉམས་ཏེ།གྲོགས་མོ་མེ་ཏོག་མ་རྙིང་མ། །ཁྱོད་ཀྱི་ནུ་མའི་
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ངོས་ལ་ནི། །སེན་རྗེས་གསར་པ་ཆགས་པ་འདི། །སྟོད་གཡོགས་དག་གིས་སྒྲིབ་པར་མཛོད། །བདུན་
པ་བསམ་པ་རྨད་དུ་བྱུང་བའི་སྐྱེས་གནས་ཅན་རྨད་དུ་བྱུང་བའི་ཉམས་སམ།ངོ་མཚར་བའི་ཉམས་ཏེ།
དགའ་ཚལ་ལྗོན་པ་འདི་རྣམས་ནི། །འདབ་མ་གསར་པའི་གོས་བཟང་དང༌། །མེ་ཏོག་དོ་ཤལ་ལ་
སོགས་རྒྱན། །ཡལ་འདབ་ཁང་པར་གྱུར་པ་མཚར། །བརྒྱད་པ་བསམ་པ་འཇིགས་པའི་སྐྱེ་གནས་
ཅན་འཇིགས་བྱེད་ཀྱི་ཉམས་ཏེ། རྩེ་མོ་དག་ལ་མེ་གནས་པ། །བརྒྱ་བྱིན་གྱི་ནི་རྡོ་རྗེ་གང་། །དེ་ནི་དྲན་
ནའང་ལྷ་མིན་གྱི། །བུད་མེད་མངལ་རྣམས་ལྟུང་བར་བྱེད། །འདིར་འཇིགས་པ་བསྐྱེད་པ་བསྟན་པས་
སོ། །དེ་ལྟར་ཉམས་ལྡན་གྱི་ཚིག་རྣམས་ལ་ཉན་ན་སྙན་པ། གྲོང་ཚིག་དང་མ་འདྲེས་པ། བརྗོད་བྱའི་
ཉམས་དང་ལྡན་པ་དགོས་སོ། །
བཅུ་དགུ་པ་གཟི་བརྗིད་རྒྱན་ལ་མཚན་ཉིད། དཔེར་བརྗོད་གཉིས་ཀྱི་དང་པོ ང་རྒྱལ་
སྐྱེས་པའི་ཤུགས་ཀྱིས་སྤྲོ་བ་བསྟན་པའི་ཚིག་རྒྱན་ནོ །གཉིས་པ་ནི། བདག་ནི་གནོད་པ་བྱེད་ཞེས། །
ཁྱོད་ཀྱི་སྙིང་ལ་འཇིགས་མ་བྱེད། །བདག་གི་རལ་གྲི་ཕྱིར་ཕྱོགས་རྣམས། །ནམ་ཡང་འཇོམས་པར་
འདོད་མ་ཡིན། །ཞེས་པ་འདི་ལ། སྐྱེས་བུ་དྲེགས་ལྡན་འགས་གཡུལ་དུ་གཞན་ནི་བཀག་བྱས་ནས།
གཏོང་བ་དེ་ལྟ་བུ་ལ་སོགས་གཟི་བརྗིད་ལྡན་པར་ཤེས་པར་བྱའོ།།
ཉི་ཤུ་པ་རྣམ་གྲངས་བརྗོད་པའི་རྒྱན་ལ། མཚན་ཉིད་དཔེར་བརྗོད་གཉིས་ཀྱི་དང་པོ་མངོན་
འདོད་དངོས་སུ་མ་བརྗོད་པར། དེ་ཉིད་འགྲུབ་པར་བྱ་བའི་ཕྱིར་དུ་རྣམ་པ་གཞན་དེ་འགྲུབ་པ་དང་
རྗེས་སུ་མཐུན་པར་བརྗོད་པའི་ཚིག་རྒྱན་ནོ། །གཉིས་པ་ནི། སཱ་ཧཱ་ཀ་རའི་སྙེ་མ་ནི། གཞན་གྱིས་
གསོས་འདིས་ཟ་བར་བྱེད། །དེ་ནི་བདག་གིས་ཟློག་པར་གྱིས། །ཁྱོད་གཉིས་ངལ་གྱིས་འདུག་པར་
མཛོད། །འདིར། གྲོགས་མོ་སྐྱེས་ཕྲན་ཕྲད་བྱས་ནས། །དེ་དག་དུས་སར་དགའ་བ་ཡི། །དགའ་སྟོན་
བསྒྲུབ་ཏུ་གཞུག་འདོད་པས།།གྲོགས་མོ།འགའ་ཞིག་དེ་ནས་སོང་བར་གྱུར་པས་སོ །
ཉེར་གཅིག་པ་ཀུན་ཏུ་ཕན་པའི་རྒྱན་ལ། མཚན་ཉིད། དཔེར་བརྗོད་གཉིས། དང་པོ་ནི།
བྱ་བ་འགའ་ཞིག་རྩོམ་པ་ལ སྐལ་པའི་སྟོབས་ལས་དེའི་སྒྲུབ་བྱེད་ཕུན་སུམ་ཚོགས་པ་འབྱུང་བར་
སྟོན་པའི་ཚིག་རྒྱན་། །གཉིས་པ་ནི།ཁེངས་པ་གཞོམ་ཕྱིར་དེ་ཡིས་ནི། །རྐང་པ་དག་ལ་ཕྱག་
48

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ
འཚལ་བ། །བདག་ལ་ཕན་ཕྱིར་སྐལ་བ་ཡིས། །འབྲུག་གི་སྒྲ་ནི་གྲགས་པར་གྱུར། །འདིར་དགའ་
མའི་ཁེངས་པ་གཞོམ་ཕྱིར་བསམ་པའི་བྱ་བ་རྩོམ་པ་ལ་སྐལ་བའི་སྟོབས་ལས་སྒྲུབ་བྱེད་འབྲུག་གི
སྒྲའང་འབྱུང་ངོ་ཞེས་བསྟན་པས་སོ། །
ཉི་རྩ་གཉིས་པ་རྒྱ་ཆེ་བའི་རྒྱན་ལ། མཚན་ཉིད། དབྱེ་བ་གཉིས། དང་པོ་ནི། བརྗོད་
འདོད་ཡུལ་དེའི་བསམ་པའམ་འབྱོར་པ་ཆེན་པོ་ནི་རྗོད་བྱེད་བླ་ན་མེད་པར་སྟོན་པའི་ཚིག་རྒྱན་ནོ། །
གཉིས་པ་ལ་གཉིས་ལས། བརྗོད་ཡུལ་གྱི་བསམ་པ་ཕུན་སུམ་ཚོགས་པ་ཉིད་བསྔགས་པ་བསམ་པ་
རྒྱ་ཆེ་བ་བརྗོད་པ་། དཔེར་བརྗོད།རཱ་བ་ཎ་ཡི་མགོ་གཅོད་པའི། །བྱ་བའི་ཁུར་ཡང་བཟོད་པ་ཡི།།
ར་གྷུའི་བུ་དེས་བླ་མ་ཡི། །བཀའ་ལས་འདའ་བར་ནུས་མ་གྱུར། རཱ་བ་ཎ་སྒྲ་སྒྲོག་བུ སྲིན་བུ་ལངྒ་
མགྲིན་བཅུར་གྲགས་པ་སྟོབས་ཆེ་བ་གསོད་ནུས་པ།རྒྱལ་པོ་རཱ་གྷུ་ཤིང་རྟ་བཅུ་པ་དེའི་བུ་རཱ་མ་ཎའོ
ཕས་ནུ་བོ་བྷ་ར་ཏ་ལ་ངས་རྒྱལ་སྲིད་བྱིན་ཟིན་གྱི་ཁྱོད་རང་ནགས་སུ་སོང་ཞིག་ཅེས་བསྒོས་བས
དེས་བསམ་པ་ཆེ་ནས་ཕའི་ངག་མ་བཅག་པར་དེ་ཉིད་དུ་སི་ཏ་དང་འགྲོགས་སྟེ་ནགས་སུ་དཀའ་ཐུབ་
ལ་ཞུགས་ཀྱི་གཞན་བསམ་པ་ཆུང་ན་ངས་ཐོབ་ཀྱིས་དེ་ལ་མི་རིགས་ཞེས་རྩོད་དུ་འོང་བས་སོ །དེས་
སྔ་མར་བསམ་པའི་བདག་ཉིད་ཆེ་ཞེས་སྦྱར། བརྗོད་ཡུལ་གྱི་འབྱོར་པ་ཕུན་སུམ་ཚོགས་པ་ཉིད་
བསགས་པ་འབྱོར་པ་རྒྱ་ཆེ་བ་སྟེ རིན་ཆེན་རྩིག་པ་ལ་འཕོས་པའི། །གཟུགས་བརྙན་བརྒྱ་ཡིས་
བསྐོར་གྱུར་པ། །ལངྒའི་དབང་ཕྱུག་དེ་ཁོ་ན། །ཨཉྫན་བུས་དཀའ་བས་ཤེས། །ཨཉྫ་ན་བུ་སྤྲེའུ་ཧ་ལུ་
མནྡ་ཡིན།འདིར་ནི་འབྱོར་པ་མངོན་པར་བརླིང་སྟེ།མགྲིན་བཅུའི་ཕོ་བྲང་རིན་པོ་ཆེའི་བདག་ཉིད་དུ་
བསྟན་པས་སོ །
ཉི་རྩ་གསུམ་པ་བསྙོན་དོན་གྱི་རྒྱན་ལ།མཚན་ཉིད།དབྱེ་བ་གཉིས། དང་པོ་ནི། འཇིག་
རྟེན་གྱི་ཇི་ལྟར་གཞོག་པ་ལ་བསྙོན་བྱས་ནས།དེ་ལ་འཇུག་ཏུ་རུང་བའི་དོན་གཞན་ཅུང་ཟད་སྟོན་
པའི་ཚིག་རྒྱན་ནོ །གཉིས་པ་ལ་གསུམ་གྱི་དང་པོ།ཆོས་བསྙོན་པས་ཆོས་ཀྱི་བསྙོན་དོར་། དཔེར་
བརྗོད། འདོད་པ་དག་ནི་མདའ་ལྔ་པ། །མ་ཡིན་སྒྲོག་ལྡན་སྟོང་ཕྲག་ཡོད། །གཉིས་པ་ཡུལ་འགའ་
ཞིག་ལ་ལྟོས་ཏེ་བསྙོན་པས་ཡུལ་ལ་བསྙོན་དོར་ཏེ། ཙན་དན་ཟླ་འོད་དལ་བུ་ཡི། །ལྷོ་ཕྱོགས་དྲི་ཡི་
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ངོར་ནི་བསིལ་ཞེས་གྲགས། །འདོད་ལྡན་གྱི་
ཡུལ་མེ། གཞན་བསིལ་བ་ཉིད་དུ་བཞག་པས་སོ། །གང་གི་རང་བཞིན་སྨོན་ནས་དེ་ལ་བསྙོན་པས་
རང་བཞིན་ལ་བསྙོན་དོར་ཏེ། བདུད་རྩི་འཛག་པའི་འོད་ཟེར་ཅན། །ཟླ་བ་ཞེས་པར་བདག་ཅག་
འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་ཉིད། །ཅེས་པ་འདིར།ཟླ་
བའི་ཟླ་བ་ཉིད།བཟློག་ནས་དོན་གཞན་བདག་ཉིད་ནི། འདོད་པས་གཟིར་བ་བརྗོད་པའི་ཕྱིར་རོ །
དཔེའི་བསྙོན་དོར་ཉིད་ནི་དཔེ་རྣམས་ལ་བསྟན་ཟིན་ཏོ། །རྒྱུ་བསྙོན་རྒྱུ་སོགས་འདིས་མཚོན་ནོ། །
ཉི་རྩ་བཞི་པ་སྦྱར་བའི་རྒྱན་ལ། མཚན་ཉིད་རབ་དབྱེ་གཉིས།དང་པོ་ནི།གཟུགས་སྒྲའི་
རང་བཞིན་གཅིག་དང་ལྡན་པའི་ཚིག་དུ་མའི་དོན་ཅན་ཉིད་དུ་སྦྱོར་བའི་ཚིག་རྒྱན་། །གཉིས་པ་ལ།
རྒྱན་གཞན་དུ་བསྟན་ཟིན་པ་དཔེ་དང་གཟུགས་ཅན་འགོག་པ་དང༌།ལྡོག་པ་ཅན་སོགས་སྤྱོད་ཡུལ་
ཅན་རྣམས་སོ། །དེ་དག་ཏུ་མ་བསྟན་པ་ལ་འདི་ཁར། དེ་ཚིག་ཐ་དད་མིན་པ་དང༌། ཐ་དད་ཚིག་འདྲ་
རྣམ་པ་གཉིས་དང༌།འགའ་ཞིག་བྱ་བ་ཐ་དད་མིན། །གཞན་པ་བྱ་བ་འགལ་མིན་ཡོད། །འགལ་བའི་
ལས་ཅན་དག་ཀྱང་གཞན། །སྦྱར་བ་ངེས་པ་ཅན་ཡང་ཡོད། །ངེས་པ་འགོག་པའི་གཟུགས་བརྗོད་
དང༌། །འགལ་མེད་འགལ་བ་ཅན་ཡང་དེ་ཞེས་པས་དགུ། དང་པོ།སྦྱར་རྒྱན་དེའི་ཚིག་སི་སོགས་
དང་ཏི་སོགས་ཀྱི་མཐའ་ཅན་དོན་གཉིས་ཀ་ལ་གཅོད་མཚམས་ཐ་དད་ཡིན་པ་ཚིག་ཐ་མི་དད་པའི་
སྦྱར་རྒྱན་ཏེ། དཔེར་བརྗོད། འཆར་བ་ལ་གནས་མཛེས་པ་ཅན། །དཀྱིལ་འཁོར་ལ་ཆགས་རྒྱལ་པོ་
འདི། །འཇམ་པའི་དཔྱ་ཡིས་འཇིག་རྟེན་གྱི། །ཡིད་ནི་རབ་ཏུ་འཕྲོག་པར་བྱེད། །ཨུ་ད་ཡ་ཟླ་བ་ལ་
འཆར་བ་ལ་གནས། རྒྱལ་པོ་ལ་དར་བ་ལ་གནས། རཀྟ་མཎྜལ། ཟླ་བ་ལ་དཀྱིལ་འཁོར་ལ་ཆགས།
རྒྱལ་པོ་ལ་འཁོར་ལ་ཆགས་པ།མྲི་དུ་ཀ་ར་ཟལ་བ་ལ་འཇམ་པའི་འོད། རྒྱལ་པོ་ལ་འཇམ་པའི་དཔྱ།
འདི་ནི་གཅིག་ལ་སྦྱར་བའི་ཚིག་ལ་ཅིག་ཤོས་ལ་སྦྱོར་བ་ནའང་ཚིག་གི་དཀྱིལ་དུ་བཅད་མི་དགོས་
པས་སོ །གཉིས་པ་ཚིག་གཅིག་ལ་གཅོད་མཚམས་ཐ་དད་པ།ཚིག་ཐ་དད་པའི་སྦྱར་བ་། རྒྱུ་སྐར་
རྣམས་ནི་རབ་གནས་པ། །མཚན་མོར་བྱེད་པ་དང་སྡོང་ནས། །སྲོད་ལ་ཡིས་ནི་བདག་འདི་ལྟར། །
དགའ་བ་མེད་པར་ཅིས་མི་མནར། །འདིར་ཟླ་བ་ལ་ནཀྵ་ཏྲ།རྒྱུ་སྐར་དང༌། པྲ་ཐ་ལམ་དང༌། ཝནྟི་
50

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
གནས་པ་ལ་འཇུགརྒྱལ་པོ་ལ།ན་དགག་ཚིགཀྵ་རྟ་རྒྱལ་རིགས། པྲ་ཐ་ལཾ་ཝནྟི་འཇུག་པ་ནའི་ནུས་
པས རྒྱལ་རིགས་ལམ་ལ་མི་འཇུག་པ།དོན་རྒྱལ་པོ་རྒྱལ་ཁྲིམས་ལ་མི་གནས་པ། ཟླ་བར་དོ་ཥཱ་
མཚན་མོ།ཀ་ར་བྱེད་པ།རྒྱལ་པོར་དོཥ་སྐྱོན། ཨཱ་ཀར་འབྱུང་གནས་དང་བསྡོངས་ནས།སྐྱོན་དེ་ཡིས་
ནི་བདག་འདི་ལྟར། ཞེས་ཐོབ་པས་སོ། །གསུམ་པ་དོན་གཉིས་ཀ་བྱ་བ་གཅིག་ལ་ཐ་དད་མིན་པས་
བྱ་བ་ཐ་མི་དད་པའི་སྦྱར་བ་སྟེ། འཁྱོག་ཅིང་ཡིད་འོང་རང་བཞིན་ཅན། །ཆགས་པ་གསལ་བར་སྟོན་
བྱེད་མ། །མཛེས་མས་བསྐུལ་བའི་མིག་དང་ནི། །ཕོ་ཉ་མོས་ཀྱང་མཛའ་བོ་དགུག།མིག་དང་ཉ་མོ་
གཉིས་བྱ་བ་མཛའ་བོ་འགུག་པར་གཅིག་པས་སོ། །བཞི་པ་གཉིས་པོ་བྱ་བ་མི་འགལ་བ་བྱ་བ་འགལ་
མིན་གྱི་སྦྱར་བ་སྟེ།ཡིད་འོང་ཆགས་པ་འཕེལ་བར་བྱེད། །འཇམ་ཞིང་མྱོས་པའི་གདངས་ཅན་མ། །
ཁུ་བྱུག་སྒྲ་ནི་ཐོས་གྱུར་ཏེ། །དཀར་མིན་མིག་ཅན་དག་ལ་འཁྱུད། །འདིར་ཐོས་བྱ་དང་འཁྱུད་བྱ་མི་
འགལ་བས་། །ལྔ་པ་བྱ་བ་འགལ་བས་འགལ་བའི་ལས་ཅན་གྱི་སྦྱར་བ་སྟེ།ཆུ་མ་དང་སྦྱར་འཕེལ་
བ་ཡི། །དམར་བ་རབ་ཏུ་སྟོན་བྱེད་ཅིང༌། །ཚ་ཟེར་ཅན་ནི་ནུབ་གྱུར་ཏེ། །ལུས་སྐྱེས་དག་ནི་རྣམ་པར་
རྒྱས། །འདིར་ནུབ་པ་དང་རྒྱས་པ་འགལ་བ།ཆུ་བདག་གནས་པའི་ཕྱིར་ནུབ་ཕྱོགས་ལ་ཆུ་མ་ཞེས་
བཏགས་སོ། །དྲུག་པ་སྦྱར་བ་གཅིག་ཁོ་ན་ལ་ངེས་པར་བཟུང་བས་ངེས་པ་ཅན་གྱི་སྦྱར་བ་སྟེ། རལ་
གྲི་ཉིད་ལ་ནི་ཏྲི་།གཞུ་ཉིད་ལ་ནི་འཁྱོག་པོ་ཉིད། །མི་དབང་འདིའི་མཱརྒ་ཎ། །མདའ་རྣམས་ཉིད་ལ་
གནས་པ་ཡིན། །ནིཛྫིཾ་ཁྲོ་བ་དང་རལ་གྲི་གཉིས་ལ་འཇུག་པ་ལས། མི་དབང་འདིའི་དབང་དུ་བྱས་
ན་རལ་གྲི་ཉིད་ལ། འཁྱོག་གཞུ་དང་གཡོ་ཅན་གཉིས་ལ་ཡིན་ཡང་འདི་ལ་གཞུ།མཱརྒ་ཎ་མདའ་
དང་སློང་བ་གཉིས་ལ་འཇུག་ཀྱང་འདིར་མདའ་ལ་ངེས་པར་བཟུང་བས་སོ། །བདུན་པ་དོན་གཅིག་
ལ་སྦྱར་བའི་ངེས་པ་ཅིག་ཤོས་ལའང་སྦྱར་ནས། འགོག་པས་ངེས་འགོག་། ཁྱོད་ཀྱིས་སྲུང་ལ་ཚེར་
མ་ནི། །པདྨའི་ཡུ་བ་ཉིད་ལ་འོ། །འོན་ཀྱང་ཆགས་ཅན་འཁྲིག་པ་ལ། །འཁྱུད་པར་གྱུར་བ་རྣམས་
ལའང་མཐོང་། །བརྒྱད་པ་ཁྱད་པར་གྱི་ཆོས་དེ་དོན་གཉིས་ཀ་ལ་འགལ་བ་མིན་པ་འགལ་མེད་དེ། ས་
འཛིན་ཀ་ཊ་ཀ་མང་ཞིང༌། །གཟི་བརྗིད་ལྡན་པ་ངེས་པར་དང༌། །མཁས་པ་སྐྱེ་དགུའི་བདག་བྱུང་སྟེ། །
རྗེ་བོ་ནུས་པ་འཛིན་ཡང་དེ། །ཁྱད་གཞི་ས་འཛིན་དང་རྒྱལ་པོ་ཁྱད་ཆོས་ཀ་ཊ་ཀ་རི་ངོས་སམ་ལག་
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
གདུབ་ལ་འཇུག་པ། གཟི་བརྗིད་ཅན་ཉི་མ་དང་རྒྱལ་པོ།ངེས་པར་དར་བ་ཁྱད་ཆོས། སྐྱེ་དགུའི་
བདག་ཚངས་པ་དང་རྒྱལ་པོ། ཁྱད་ཆོས་མཁས་པ།རྗེ་བོ་གཞོན་ནུ་དང་རྒྱལ་པོ།ཤཀྟི་དྷ་ར།ནུས་པ་
འཛིན་པའི་ཁྱད་ཆོས་གཉིས་ལ་རུང་བས་སོ། །དགུ་པ། ཁྱད་ཆོས་དེ་དོན་གང་རུང་མི་འགལ། ཅིག་
ཤོས་ལ་འགལ་བས་འགལ་བ་ཅན་།ཉམས་མེད་ཡིན་ཡང་ཆོས་སྤྱོད་མིན། །རྒྱལ་པོ་ཡིན་ཡང་ཟད་
མི་ཤེས། །བདེ་བྱེད་ཡིན་ཡང་ལག་འགྲོ་མེད། །ལྷ་ཡང་མཁས་བྲལ་མིན་ཤེས་། །རྐང་པའི་ཕྱེད་
དང་པོ་ཁྱད་པར་ཅན། ཕྱི་མ་ཁྱད་ཆོས་དང་པོ་ཁྱབ་འཇུག་དང་རྒྱལ་པོ། ཁྱད་ཆོས། སྔ་མས་གླང་གི་
གཟུགས་ཅན་གྱི་ལྷ་མ་ཡིན་པ་བསད་པས། དེས་དེ་ཆོས་སྤྱོད་མིན། རྒྱལ་པོ་ཡིན། དེ་བཞིན་རྒྱལ་པོ་
མིའི་དང༌། ཟླ་བ་ཕྱི་མ་ནག་ཕྱོགས་ལ་ཟད་པར་འགྱུར། བདེ་བྱེད་དབང་ཕྱུག་དང་རྒྱལ་པོ། ཕྱི་མར་
ཀླུ་ཡི་རྒྱན་ཡོད། ལྷ་དང་རྒྱལ་པོ། ཨ་བི་བུདྡྷ། དང་པོ་ལ་ལྷ་མ་ཡིན་དུ་འགྲོ ཕྱི་མ་ལ་མཁས་བྲལ་
མིན་དུ་སོང་བས་སོ།།
ཉི་ཤུ་རྩ་ལྔ་བ་ཁྱད་པར་བརྗོད་པའི་རྒྱན་ལ།མཚན་ཉིད་དབྱེ་བ་གཉིས།དང་པོ་ནི།འབྲས་
བུའི་ཡུལ་ཅན་གྱི་རྒྱུ་འགའ་ཞིག་ཁྱད་པར་འཕགས་པར་བསྟན་པའི་ཕྱིར་དུ་ཡོན་ཏན་དང་རིགས་བྱ་
བ་རྫས་གང་དུ་མ་ཚང་བར་བསྟན་པའི་ཚིག་རྒྱན་ནོ། །གཉིས་པ་ལ་དབྱེ་བ་ལྔ་ལས་དང་པོ།ཡོན་ཏན་
མ་ཚང་བས་རྒྱུ་འགའ་ཞིག་ཁྱད་འཕགས་སུ་བརྗོད་པ་ཡོན་ཏན་མ་ཚང་བ་བརྗོད་པ་སྟེ། དཔེར་
བརྗོད། མེ་ཏོག་གཞུ་ཅན་དག་གིས་མཚོན། །རྩུབ་པ་མ་ཡིན་རྣོ་བའང་མིན། །དེ་ལྟ་ན་ཡང་འདི་
ཡིས་ནི། །ས་གསུམ་དག་ལས་རྒྱལ་བར་འགྱུར། །གཉིས་པ་རིགས་མ་ཚང་བས་འགའ་ཞིག་ཁྱད་
པར་འཕགས་པར་བརྗོད་པ།རིགས་མ་ཚང་བར་བརྗོད་པ་སྟེ། འདི་དག་ལྷ་ཡི་བུ་མོ་མིན། །དྲི་ཟའི་
རིགས་ལས་བྱུང་བའང་མིན། །དེ་ལྟ་མོད་ཀྱི་ཚངས་པའི་དབྱངས། །བཀའ་ཐུབ་གཞོམ་པ་སྒྲུབ་པར་
ནུས །གསུམ་པ་བྱ་བ་མ་ཚང་བ་རྒྱུ་འགའ་ཞིག་ཁྱད་པར་འཕགས་པར་བརྗོད་པ་བྱ་བ་མ་ཚང་བ་སྟེ།
ཁྲོ་གཉེར་དག་ནི་མ་བསྡུས་ཤིང༌། །སོ་ཡི་གཡོགས་ཀྱང་མ་བསྐྱོད་ལ། །མིག་ཀྱང་དམར་པོར་མ་གྱུར་
པར། །དགྲ་ཡི་རིགས་རྣམས་ཉམས་པར་བྱས །བཞི་པ་རྫས་མ་ཚང་པ་རྒྱུ་འགའ་ཞིག་གིས་ཁྱད་
འཕགས་པར་བརྗོད་པ་སྟེ། ཤིང་རྟ་མེད་ཅིང་གླང་པོའང་མེད། རྟ་མེད་རྐང་ཐང་མེད་པར་ཡང་། །
52

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
ཟུར་མིག་ཉིད་ཀྱིས་བུད་མེད་རྣམས། །འཇིག་རྟེན་གསུམ་ལས་རྣམ་པར་རྒྱལ། །ལྔ་པ་འགའ་ཞིག་
གི་ཁྱད་པར་བརྗོད་པ་རྒྱུའི་ཁྱད་པར་བརྗོད་པ་སྟེ། ཤིང་རྟ་འཁོར་ལོ་གཅིག་པ་དང༌། །ཁ་ལོ་པ་
ཉམས་རྟ་མི་མཉམ། །དེ་ལྟ་ན་ཡང་གཟི་བརྗིད་ཅན། །ཉི་མས་འགྲོ་བ་གསུམ་པོ་མནན། །ཉི་མའི་
ཤིང་རྟའི་འཁོར་ལོ་གཅིག་པ་ཡིན་པ། ཁ་ལོ་པ་ལ་བརླ་མེད་པ། དེ་དྲང་སྲོང་འགྲོ་སྐྱོང་གི་བུ་བྱ་ཁྱུང་
གི་ཕུ་བོ་ཡིན་པར་སྒྲོག་ལ། ཤིང་རྟ་འདྲེན་པའི་རྟ་བདུན་ལས་མེད་པས་མི་མཉམ་འདིར་གཟི་བརྗིད་
ཅན་ཞེས་ཉི་མའི་རྒྱུ་ཁྱད་པར་དུ་བཀོད་པས་སོ། །རིམ་པ་འདི་ཡིས་འདིར་མ་བསྟན་པ་གཞན་བྱ་བ་
འགལ་བའི་ཁྱད་པར་བརྗོད་པ། བྱ་བ་མི་འགལ་བའི། སྙན་སྨྲའི་ཁྱད་པར་བརྗོད་པ་སོགས་ཀྱང་
མཚོན་པར་བྱའོ །
ཉི་ཤུ་རྩ་དྲུག་པ་མཚུངས་པར་སྦྱར་བའི་རྒྱན་ལ་མཚན་ཉིད་དབྱེ་བ་གཉིས། དང་པོ་ནི།
བརྗོད་འདོད་ཀྱི་ཡོན་ཏན་ཁྱད་པར་འཕགས་པ་དང༌། འགའ་ཞིག་མཚུངས་པར་བྱས་ནས་བསྟོད་
དམ་སྨད་པའི་དོན་དུ་བསྒྲགས་པའི་ཚིག་རྒྱན་ནོ། །གཉིས་པ་གཉིས། དང་པོ་བསྟོད་བྱ་མཚུངས་པར་
བསྒྲགས་པ་བསྟོད་པ་མཚུངས་སྦྱོར་ཏེ།དཔེར་བརྗོད།གཤིན་རྗེ་ལུས་ངན་ཆུ་ལྷ་དང༌། །མིག་སྟོང་པ་
དང་ཁྱོད་ཉིད་ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པ་རྣམ་པར་འཛིན། །
གཉིས་པ་སྨད་པའི་དོན་དུ་བསྒྲགས་པ་སྨད་པའི་མཚུངས་སྦྱོར་ཏེ། རི་དྭགས་མིག་དང་འགྲོགས་པ་
དང༌།།གློག་གི་རྩེ་དགའ་རེག་དང་ནི། །སྤྲིན་གྱི་རྩོམ་པའང་རང་བཞིན་གྱིས། །སྐད་ཅིག་གཉིས་པར་
མི་གནས་སོ། །
ཉི་ཤུ་རྩ་བདུན་པ་འགལ་བའི་རྒྱན་ལ། མཚན་ཉིད་དབྱེ་བ་གཉིས། དང་པོ་ནི། འགལ་ཟླ་
སྒྲུབ་ཅིང་ཁྱད་པར་ཅན་རྟོགས་པའི་སླད་དུ་བརྗོད་པ་གང་དུ་དངོས་པོ་བྱ་བ་དང༌།ཡོན་ཏན་ལ་སོགས་
པ་འགལ་བ་རྣམས་ཡང་དག་པར་འགྲོགས་པར་རབ་ཏུ་བསྟན་པའི་ཚིག་རྒྱན་། །གཉིས་པ་ལ་དེ་
ལྟར་རྒྱན་གྱི་རྣམ་པ་ནི།དུ་མ་ཉིད་དུ་རབ་རྟོག་བྱ་སྟེ་དྲུག་ལས།དང་པོ།གཞི་སོ་སོའི་བྱ་བ་འགལ་བ་
ལྷན་ཅིག་བརྗོད་པ། གཞི་ཐ་དད་པའི་བྱ་བ་འགལ་བ་སྟེ ངང་པའི་རྒྱལ་པོ་རྣམས་དག་ནི། །མྱོས་
པའི་གདངས་སྙན་ཅ་ཅོ་འཕེལ། །རྨ་བྱ་རྣམས་ཀྱི་སྒྲ་དག་ནི། །ཡིད་འོང་ཉིད་དང་བྲལ་བས་ཉམས། །
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དེ་གཉིས་སྟོན་ཀའི་དུས་ལྷན་ཅིག་པས་། །གཞི་སོ་སོ་བའི་ཡོན་ཏན་འགལ་བར་ལྷན་ཅིག་རྟོག་པ་
ཡོན་ཏན་འགལ་བ་སྟེ། དབྱར་སྐྱེས་ཆུ་འཛིན་དག་གིས་ནི། །ནམ་མཁའ་ཡུལ་ངན་ལྟ་བུར་སྤྱོད། །
ཆགས་པ་ཡིས་ཀྱང་འགྲོ་བ་ཡི། །ཡིད་ནི་ཀུན་ཏུ་ཆགས་པར་བྱེད། །དབྱར་ལྷན་ཅིག་པས་སོ །གཞི་
གཅིག་ལ་རྫས་འགལ་བ་སྟོན་པ་རྫས་འགལ་བ་སྟེ། སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་
ནི་དཀར་བ་མིན། །ལྟེ་བ་དམའ་ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །འདིར་ཕྲ་སྦོམ་
འགལ་བ་ལྷན་ཅིག་དེ་ལ་ཡོད་པས་སོ །རྫས་དང་ལས་འགལ་བ་ལྷན་ཅིག་བརྗོད་པ་ལས་འགལ་བ་།
པད་རྩའི་ལག་པ་ཆུ་ཤིང་བརླ། །པདྨའི་གདོང་དང་ཨུཏྤལ་མིག །ཁྱོད་ཀྱི་གཟུགས་ཀྱིས་བདག་ཅག་
རྣམས།།གདུང་ནུས་མིན་ནམ་ལུས་ཅན་མ།།བསིལ་བའི་དགའ་བར་འོས་པ་རྣམས་གདུང་བ་བསྐྱེད་
པས་སོ །གཞི་གཅིག་པའི་བྱ་བ་རང་འགལ་བར་སྟོན་པ་གཞི་གཅིག་པའི་བྱ་བ་འགལ་བ་སྟེ། སྐྱེད་
ཚལ་རླུང་གིས་རབ་བསྐྱོད་པ། །ཙུ་ཏ་ཙམ་པ་ཀ་ཡི་རྡུལ། །རེག་པ་མིན་ཡང་འགྲོན་པོ་ཡི། །མིག་ལ
མཆི་མ་ཟགས་པར་བྱེད། །རེག་པ་དགག་པ་དང་མཆི་མ་ཟགས་པ་འགལ་བས་། །སྒྲའི་སྦྱར་བ་
ཡོད་པ་ལ་ཅིག་ཤོས་པ་འགལ་བ་སྟོན་པས་སྦྱར་བའི་འགལ་བ་སྟེ། སྙན་པར་སྒྲོག་མ་ཁྱོད་ཀྱི་མིག །
ནག་དང་དཀར་དང་དམར་བ་ཡང་། །རྣ་བ་དག་ལ་བསྟེན་པ་ནི། །སུ་ཡི་ཡིད་བརྟན་ཉིད་དུ་འགྱུར། །
ཀྲྀཥྞ་ནག་པ། སྲིད་སྒྲུབ་ཀྱི་ཆུང་མ་ནག་མོ་ཨརྫུན། དཀར་བ་སྲིད་སྒྲུབ། ཨ་ནུ་རཀྟ། རྗེས་སུ་དམར་བ།
རྗེས་སུ་ཆགས་པ་སྦྱར། ཀརྞ་རྣ་བ། ཡང་ཀརྞ་ཞེས་པ་སྲིད་སྒྲུབ་དང་མི་མཐུན་པ་ཞིག་སྟེ། དེ་ལ་
བརྟེན་པ་འགལ་བ་ཡོད་པས་སོ །ཉི་ཤུ་རྩ་བརྒྱད་པ་སྐབས་མིན་བསྟོད་པའི་རྒྱན་ལ། མཚན་ཉིད
དཔེར་བརྗོད་གཉིས། དང་པོ་ནི། དེ་སྐད་བརྗོད་པའི་སྐབས་མ་ཡིན་པར་རང་འདོད་པའི་ཡུལ་ཞིག་
བསྟོད་པའི་ཚིག་རྒྱན་།གཉིས་པ་ནི། གཞན་མི་བརྟེན་པའི་རི་དྭགས་རྣམས། །འབད་མེད་རྙེད་
པར་སླ་བའི་ནོར། །ཆུ་དང་རྩྭ་ཡི་མྱུག་སོགས་ཀྱིས། །ནགས་རྣམས་སུ་ནི་ཉེ་བར་འཚོ། །འདིར།རྒྱལ་
པོའི་རྗེས་འབྲངས་ཉོན་མོངས་པ། །ཡིན་འབྱུང་ཡིད་དང་ལྡན་པ་ཡིས། །སྐབས་སུ་མ་བབས་བཞིན་
དུ་འདིར། །རི་དྭགས་སྤྱོད་ཚུལ་འདི་དག་བསྔགས་པས་སོ། །འོ་ན་གཉིས་ཀའང་གཞན་ལ་བསམས་
ནས་གཞན་བརྗོད་པའི་ཕྱིར་བསྡུས་བརྗོད་དང་ཁྱད་མེད་དམ་ཞེ་ན། ཡོད་དེ་དེར་ནི་དོན་གཞན་འདྲ་
54

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
བ་ཁོ་ན་བརྗོད་ལ།འདིར་མི་འདྲ་བ་བརྗོད་པས་སོ། །
ཉི་རྩ་དགུ་པ་ཟོལ་བསྟོད་ཀྱི་རྒྱན་ལ། མཚན་ཉིད་དབྱེ་བ་གཉིས། དང་པོ་ནི། གལ་ཏེ་
འགའ་ཞིག་ལ་སྨད་པ་བཞིན་དུ་བྱས། བསྟོད་ནས་སྐྱོན་ལྟར་སྣང་བའི་ཡོན་ཏན་ཉིད་གང་དུ་ཉེ་བར་
ཐོབ་པའམ་རྟོགས་པའི་ཚིག་རྒྱན་ནོ། །གཉིས་པ་དབྱེ་བ་གསུམ་ལས། དང་པོ་སྦྱར་བའི་ཚུལ་དང་
ལྡན་པར་བརྗོད་པ་སྦྱར་བ་ཅན་གྱི་ཟོལ་བསྟོད་དེ། དཔེ་བརྗོད། རཱ་མ་དཀའ་ཐུབ་པ་ཡིས་ཀྱང༌། །
འབྱུང་པོ་འཛིན་མ་འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །འདི་ལ་ཁྱོད་ཀྱི་རྒྱགས་མ་
མཛད། །འདིར་དཀའ་ཐུབ་པ་སྐྱེ་བ་གཞན་ལ་བསགས་པའི་དཀའ་ཐུབ་ཀྱི་མཐུ་ལ་ཡང་སྦྱར་བས་
འདི་སྦྱར་བའི་ཚུལ་ལྡན་ནོ། །གཉིས་པ་སྨད་པ་བཞིན་བྱས་ནས་བསྔགས་པ་སྨད་པའི་ཟོལ་བསྟོད་།
སྔོན་གྱི་སྐྱེས་བུ་ལུས་བཅད་ནས །དཔལ་འདི་ཁྱོད་ཀྱིས་ཡོངས་སུ་སྤྱོད། །རྒྱལ་པོ་བུ་རམ་ཤིང་པའི་
བརྒྱུད།།ཁྱོད་ཀྱི་འདི་ནི་རིགས་སམ་ཅི། །རྒན་མོ་ཁྱབ་འཇུག་ལས་འཕྲོག་པའི་དཔའ་མོ་ལོངས་སྤྱོད་
པ་མི་རིགས་ཏེ་དེ་མི་དགེ་བའི་ལམ་ཡིན་ཞེས་པའོ །སྨད་དོན་ཁྱབ་འཇུག་ལ་རྒྱལ་བར་བསྔགས་
པར་སོང་ངོ་། །གསུམ་པ་སྐྱོན་ལྟར་སྣང་བའི་ཡོན་ཏན་སྟོན་པས་བསྔགས་པ་སྐྱོན་ལྟར་སྣང་བའི་ཟོལ་
བསྟོད་དེ། ཁྱོད་ཀྱི་བཙུན་མོ་ས་གཞི་ནི། །ལག་འགྲོའི་ལོངས་སྤྱོད་དག་ལ་ཆགས །ཅི་སླད་ཁྱོད་ཀྱི་
ང་རྒྱལ་ནི། །མཆོག་གི་མཐའ་རུ་འཛེགས་པར་གྱུར། །དེ་ལྟ་བུ་མཚོན་པ་ཙམ་སྟེ།ཟོལ་གྱིས་བསྟོད་
པའི་རྣམ་པ་རྒྱ་ཆེ་མཐའ་ཡས་སོ །
སུམ་ཅུ་པ་ངེས་པར་བསྟན་པའི་རྒྱན་ལ།མཚན་ཉིད་དབྱེ་བ་གཉིས་དང་པོ་ནི།དོན་གཞན་
དཔེ་འཇུག་པས།དེ་དང་མཚུངས་པའི་འབྲས་བུ་མཆོག་འདོད་བྱའམ།མཆོག་མིན་པ་འདོད་བྱ་མིན་
པ་སྟོན་པར་བྱེད་པའི་ཚིག་རྒྱན་ནོ། །གཉིས་པ་ལ་གཉིས་ཀྱི་དཔེའི་འཇུག་པས་དོན་དེ་འདོད་བྱར་
སྟོན་པ་མཆོག་གི་ངེས་བསྟན་ཏེ།དཔེར་བརྗོད།ཉི་མ་འཆར་བ་ཉིད་ཀྱིས་ནི། །ཕུན་ཚོགས་རྣམས་ཀྱི་
འབྲས་བུ་དག །གྲོགས་པོ་རྗེས་འཛིན་བསྟན་པའི་ཕྱིར། །པདྨ་རྣམས་ལ་དཔལ་སྟེར་བྱེད། །གཉིས་
པ་དཔེའི་འཇུག་པས་དོན་འདོད་བྱར་མིན་པར་སྟོན་པ་མཆོག་མིན་གྱི་ངེས་བསྟན་ཏེ།ཟླ་བའི་ཟེར་
གྱིས་རེག་པ་ན། །འཕྲལ་ལ་རྒྱལ་པོ་དང་འགལ་རྣམས། །ངན་པའི་མཐར་ལྷུང་གསལ་བྱེད་ཅིང༌། །
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མུན་པའི་ཕྲེང་བ་ནུབ་པར་འགྱུར།།
སུམ་ཅུ་རྩ་གཅིག་པ་ལྷན་ཅིག་བརྗོད་པའི་རྒྱན་ལ། མཚན་ཉིད། དབྱེ་བ་གཉིས། དང་པོ་ནི།
ཡོན་ཏན་དང་ལས་རྣམས་ལྷན་ཅིག་དངོས་པོ་བརྗོད་པའི་ཚིག་རྒྱན་ནོ། །གཉིས་པ་ལ་གསུམ་ལས།
ཆོས་གཉིས་གཉིས་དང་འབྲེལ་བ་ཅིག་ཅར་འབྱུང་བར་བརྗོད་པ་ཡོན་ཏན་ལྷན་ཅིག་བརྗོད་པ་སྟེ་
དཔེར་བརྗོད།ད་ནི་མཚན་མོ་འདི་དག་རྣམས། །བདག་གི་དབུགས་དང་ལྷན་ཅིག་རིངས། །ཟླ་བའི་
རྒྱན་ཅན་མ་རྣམས་ཀྱང༌། །བདག་ལུས་ཉིད་དང་ལྷན་ཅིག་སྐྱེ། །གཉིས་ཀའི་རྟེན་ཅན་གྱི་བྱ་བ་དག་
ལྷན་ཅིག་བརྗོད་པ་བྱ་བ་ལྷན་ཅིག་བརྗོད་པ་སྟེ། འགྲོན་པོ་རྣམས་ཀྱི་རྨོངས་པ་དང༌། །ལྷན་ཅིག་ཙུ་
ཏའི་དོག་པ་རྒྱས། །དེ་དག་མཆི་མ་དང་མཉམ་དུ། །མཱ་ལ་ཡ་ཡི་རླུང་དག་འབབ། །གཉིས་གའི་རྟེན་
ཅན་འཕེལ་བའི་བྱ་བ་དག་ལྷན་ཅིག་བརྗོད་པ་བྱ་བ་ལྷན་ཅིག་བརྗོད་པ་སྟེ། ཁུ་བྱུག་སྒྲོག་པའི་སྐལ་
བཟང་དང༌། །ནགས་ཀྱི་རླུང་གི་དྲི་བཟང་དང་། །དཔྱིད་ཉེན་སྐྱེ་བོ་ཀུན་དགའ་རྣམས། །ལྷན་ཅིག་
དག་ཏུ་འཕེལ་བར་འགྱུར།།
སུམ་ཅུ་རྩ་གཉིས་པ་ཡོངས་རྗེས་ཀྱི་རྒྱན་ལ། མཚན་ཉིད། དཔེར་བརྗོད་གཉིས། དང་
པོ་ནི། ཡོན་ཏན་དང་བྱ་བ་ལ་སོགས་པའི་དོན་རྣམས་ཕན་ཚུན་བསྣོལ་བར་བརྗོད་པའི་ཚིག་རྒྱན་ནོ། །
གཉིས་པ་ནི། ས་སྐྱོང་རྣམས་ལ་མཚོན་བསྣུན་པ། །སྟེར་བྱེད་ཁྱོད་ཀྱི་ལག་པ་ཡིས། །དེ་དག་གྲགས་
པ་ཀུ་མུད་དཀར། །ཡུན་རིང་དག་ཏུ་སྒྲུབ་པ་འཕྲོག །འདིར་ཕར་མཚོན་བསྣུན་པའི་ལས་དང༌། ཚུར་
གྲགས་པ་ཐོབ་པས་བརྗེས་པ་ལྟ་བུས་ཡོངས་རྗེས་སོ།།
སུམ་ཅུ་རྩ་གསུམ་པ་ཤིས་བརྗོད་ཀྱི་རྒྱན་ལ། མཚན་ཉིད། དཔེར་བརྗོད་གཉིས། དང་
པོ་ནི། མངོན་པར་འདོད་པའི་དངོས་པོ་འགའ་ལ་བསྔགས་ཏེ་བསྟོད་སྨོན་ཞིང་དོན་དུ་གཉེར་བའི་
ཚིག་རྒྱན་ནོ། །གཉིས་པ་ནི། ངག་ཡིད་སྤྱོད་ཡུལ་མ་ཡིན་པའི། །སྣང་བ་དམ་པས་ཁྱོད་ལ་སྲུངས། །
དགེ་ལེགས་མཛོད་དང༌། ཤིས་པར་ཤོག་དང༌། སྐྱོབས་ཤིག བཀྲ་ཤིས་མཛོད། རྒྱལ་བར་གྱུར་ཅིག
སོགས་ཀྱི་མཐའ་ཅན་རྣམས་། །སྔ་རབས་པས། རྗེས་འགྲོ་མེད་དང་ཐེ་ཚོམ་ཅན་བཤད་པ་དེ་དག་
གི་དཔེ་རྣམས་ཉིད་ལ་བསྟན། དཔེ་ཡི་གཟུགས་ཅན་དག་ཀྱང་འདིར། །གཟུགས་ཅན་རྣམས་ལ་ངེས་
56

སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པ།
པར་བསྒྲག།རབ་རྟོག་ཆ་ཤས་འདི་ཡང་ནི།།རབ་རྟོག་དག་གི་དབྱེ་བ་ཉིད་དུ་བཤད་པས་སོ། །
སུམ་ཅུ་རྩ་བཞི་པ་ཡོངས་སྤེལ་གྱི་རྒྱན་ལ་མཚན་ཉིད།དབྱེ་བ་གཉིས། དང་པོ་ནི། རྒྱན་ཐ་
དད་པ་གཉིས་སམ་མང་པོ་རྣམས་བསྲེས་པ་སྦྱོར་བ་གཅིག་ལ་གནས་པའི་ཚིག་རྒྱན་ནོ། །གཉིས་པ་
ལ་བསྲེས་པའི་རྒྱན་ཐམས་ཅད་ཡན་ལག སྒྲུབ་བྱེད་དང་ཡན་ལག་ཅན་བསྒྲུབ་བྱ་ལྟོས་བྱས་ཀྱི་
སྐབས་ཀྱི་དངོས་པོར་གནས་པ་དང༌། འདྲེས་པའི་རྒྱན་རྣམས་སྟོབས་མཚུངས་པ་གཅིག་ལ་གཅིག་མི་
ལྟོས་པ་རང་དབང་ཅན་ཏེ་ལུགས་གཉིས་སོ། །དང་པོའི་དཔེར་བརྗོད། མཛེས་མ་ཁྱོད་ཀྱི་བཞིན་གྱི་
དཔལ། །པདྨ་དག་གིས་འགོག་པ་བྱེད། །མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་
ཡོད། །འདི་ཕྱེད་དང་པོ་ཡན་ལག་ཅན་དཔེའི་རྒྱན། ཕྱི་མ་ཡན་ལག་འདི་སྦྱར་བ་དོན་གཞན་བཀོད་
པ་ཡིན་པས་གཉིས་སྤེལ་། །གཉིས་པ་སྟོབས་མཚུངས་པའི་དཔེར་བརྗོད་སློབ་དཔོན་གྱིས་མ་
བཀོད་། །སྤྱིར་རྒྱན་དེ་ཐམས་ཅད་རིགས་གཉིས་སུ་འདུ་སྟེ། རང་བཞིན་བརྗོད་དང་འཁྱོག་བརྗོད་
ཅེས། །ངག་གི་རང་བཞིན་ཐ་དད་གཉིས། །སྔ་མ་དྲང་པོ་དང༌། དཔེ་མན་ཐམས་ཅད་འཁྱོག་པོར་
བརྗོད་པ་ལ་ཐམས་ཅད་ལ།ཕལ་ཆེར་སྦྱར་བས་དཔལ་རྒྱས་བྱེད།
སུམ་ཅུ་རྩ་ལྔ་པ་དགོངས་པ་ཅན་གྱི་རྒྱན་ལ། རྒྱན་གྱི་འབྱུང་བྱེད། རྒྱན་རང༌། དེའི་ཆོས་
བཞི་ལྡན་དུ་བསྟན།ཟློས་གར་ལ་སོགས་པ་འདིར་འདུས་ཚུལ་ལོ།།དང་པོ་ནི།སྙན་དངགས་མཁན་
ར་འདུ་ཚུལ་པ།
གྱིས་བསམ་པ།སྙན་དངགས་གང་ཡིན་པ་དེའི་ཐོག་མ་ནས་བཟུང་སྟེ།གྲུབ་ཅིང་རྫོགས་པའི་བར་དུ་
གནས་པའི་རྒྱན་དེ་ལ་དགོངས་པ་ཅན་ཞེས་བྱའོ །དེས་ན་རྒྱུན་གྱི་ཡུལ་ལ་ཡོད་པ་བསམ་པ་ལས་
བྱུང་བ་ནི་དགོངས་པ་ཅན་ཡིན་ལ་རང་བཞིན་བརྗོད་པ་སོགས་ཉི་ཚེ་བའི་བསམ་པའི་དབང་དུ་གྱུར་
པ་ནི་མ་ཡིན་ནོ། །
གཉིས་པ་ནི སྙན་དངགས་ཀྱི་རྒྱུན་ཚིགས་བཅད་ལྷུག་པ་སྤེལ་མའི་བདག་ཉིད་ལེའུ་
གཅིག་གམ་དུ་མ་རབ་ཏུ་སྦྱར་བའི་ཡུལ་གྱི་ཡོན་ཏན་དེ་དག་ནི་དགོངས་པ་ཅན། འདི་ནི་རྒྱན་ཐམས་
ཅད་ཀྱི་རྒྱན་། དང་པོ་དང་བར་དང་མཐའ་མ་རྣམས་སུ་རྒྱུན་ལ་རྗེས་སུ་འཇུག་པས་སོ །འདིར་
ཚིགས་བཅད་གཅིག་དང་གཉིས་ལ་སོགས་པའི་ཡུལ་གྱི་དགོངས་པ་ཅན་ཡོད་པ་བཀག་གོ།
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
གསུམ་པ་། དངོས་པོ་ཡི་ནི་ཚིག་ཐོག་མ་བར་མཐའ་རྣམས་སུ་ཕན་ཚུན་ཕན་པར་བྱེད་པ་
ཡིན་པ་དང་། དེ་དག་ཀྱང་དགོས་པའི་དོན་དང་བྲལ་ཞིང་སྐབས་སུ་ཉེ་བར་མི་མཁོ་བའི་ཁྱད་པར་མ་
བྱས་པ་དང༌།དོན་དང་བཅས་ཤིང་གནས་སུ་སྐབས་སུ་བསྔགས་པ་ཁོ་ན་བྱས་པ་དང༌། དངོས་སུ་
བརྗོད་པ་ལས་སམ་དེའི་སྟོབས་ལས་ཏེ།ཤུགས་ཀྱི་དངོས་པོ་ཟབ་གསལ་བར་གོ་བྱེད་བཞིན་། །
དེ་ཀུན་དགོངས་པའི་དབང་གྱུར་ཕྱིར། །དེ་ཚང་བའི་སྙན་དངགས་ཆེན་པོ་ལ་དགོངས་པ་ཅན་གྱི་རྒྱན་
ཞེས་བྱའོ། །
བཞི་པ་ནི། སྒོ་དང་སྒོ་ལ་ལན་ཉིད་དང་། །སྙིང་པོ་དང་ནི་མི་བཟོད་ཉིད། །དེ་བཞིན་དུ་ནི་
ངེས་འཐོབ་བྱེད། །མཚམས་སྦྱོར་ལྔ་རྣམས་ཟློས་གར་དུའོ །མཚམས་སྦྱོར་གྱི་ཡན་ལག་དང༌།ཚིག་
ལྡན་ལ་སོགས་པ་བཞི་ལ་རབ་ཏུ་སྣང་བྱེད་ལ་སོགས་པ་བཅུ་དྲུག་ཏུ་ཕྱེ་བའི་འཇུག་པའི་ཡན་ལག་
རྣམས་དང༌། རྒྱན་བྱེད་དང་ཡི་གེ་འདུས་པ་ལ་སོགས་པ་སུམ་ཅུ་རྩ་དྲུག་གི་མཚན་ཉིད་དང༌། སོགས་
པས་སྒེག་པའི་ཡན་ལག་དང༌། ཕྲེང་བའི་ཡན་ལག་སོགས། ལུང་བཞིན་བྷ་ར་ཏ་ལ་སོགས་པས་རྒྱ་
ཆེར་བརྗོད་པ་སྙན་དངགས་འདི་དག་ཉིད་དུ་བདག་ཅག་འདོད། དེས་ན་སྤྲོས་ན་རྒྱ་ཆེ་མཐའ་ཡས་
འདིས་རབ་བསྡུས་ཚད་མ་ཉིད་དུ་གྱུར་པ་ཡིས།རྒྱན་རྣམས་དག་གི་ལམ་འདི་ཉིད་ནི་རྣམ་པར་ཕྱེའོ། །
འདི་ལ་གོམས་པར་བྱས་པ་ཉིད་ཀྱིས་བརྗོད་པའི་ཡུལ་ལས་འདས་པར་ཡོངས་སུ་གནས་པ་ཡི་ཁྱད་
མས་རི་དབེ་བར་ནས་པ་ཡི
པར་རྣམས་ནི་དབྱེ་བར་ནུས་པ་ཡིན་། །
ཞེས་སྙན་དངགས་མེ་ལོང་ལས་དོན་གྱི་རྒྱན་ཞེས་པ་ཡོངས་སུ་བཅད་པ་གཉིས་པའོ །དེ་
ལྟར་སྙན་དངགས་ཀྱི་དོན་རྒྱན་རྣམ་པར་ཕྱེ་བ་འདི་སྡེ་པ་ཚེ་དབང་བཀྲ་ཤིས་ཀྱིས་ནན་གྱིས་བསྐུལ་
བའི་ངོར ཐ་སྙད་ལ་བྱང་བར་བྱས་པའི་ཤར་ཀོང་པོའི་བཙུན་པ་པདྨ་དཀར་བོ་ཞེས་བྱ་བའི་མིང་
ཡོངས་སུ་གྲགས་པ་དེས་སྦྱར་། །
58

༄༅། །སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད་བཞུགས་སོ། །
འབྲུག་ཀུན་མཁྱེན་པདྨ་དཀར་པོ
ཞབས་མཐིལ་དམར་བའི་ཉི་ཞུན་གྱིས། །བཀྲུས་པས་རྨོངས་མུན་གཙང་ལྡང་བར། །བློ་
ཡངས་པདྨ་སྤུངས་པ་ཡིས། །མཆོག་སྦྱིན་མཛོད་ཅིག་འཇམ་པའི་དབྱངས། །
གསུམ་པ་སྒྲའི་རྒྱན་བཤད་པ་ལ། ཟུང་ལྡན་གྱི་རྒྱན། བྱ་དཀའི་རྒྱན། གབ་ཚིག་གི་རྒྱན་
གསུམ་ལས། དང་པོ་ལ། མཚན་ཉིད། དབྱེ་བ་གཉིས། དང་པོ་།ཚིགས་བཅད་གང་ལ་དབྱངས་
སམ་གསལ་བྱེད་ཀྱི་ཡི་གེ་གཉིས་བཟློས་པའམ་ཚོགས་པ་བསྐོར་བ་བར་མ་ཆོད་པའམ་ཆོད་པར་ཡོད་
པའི་ཚིག་རྒྱན་ནོ།།དོན་གྱི་རྒྱན་གང་རུང་ལ་ཡི་གེའི་ཚོགས་པ་བསྐོར་བ་དེས་སྒྲ་རྒྱན་དུ་བཞག་གོ།
གཉིས་པ་ལ། སྤྱིར་བསྟན། ཉེར་མཁོ་དཔེར་བརྗོད་ཀྱིས་བསྟན་པ་གཉིས། དང་པོ་ནི་
གཉས་པ་ལ
འབྱུང་ས།ཟུང་ལྡན་དེ་ཡང་རྐང་པ་ཡི། །དང་པོའི་བར་མཐའ་སྤྱོད་ཡུལ་ཅན། །དེའི་ཡང་།གཅིག་
གཉིས་གསུམ་བཞི་རྐང་པ་ཡི །ཟུང་ལྡན་རྣམས་ཀྱི་རྣམ་རྟོག་ནི། །རེ་རེའང༌།ཐོག་མ་བར་མཐའ་
བར་དང་མཐའ། །བར་དང་ཐོག་མ་ཐོག་མཐའ་ཀུན། །བདུན་པོ་ཀུན་ཏུ་དབྱེ་བ་ལས་སྐྱེས་པ། དེ་
དག་དབྱེ་བ་ཤིན་ཏུ་མང༌།ཁྱད་པར། དེ་ལ་བྱ་སླ་བྱ་དཀའ་ཡང༌། །འགའ་ཞིག་དག་ནི་བསྟན་པར་བྱ་
ཡིས། །ཐམས་ཅད་དུ་བརྗོད་ཚིག་དཔུང་ཆེས་པར་འགྱུར་རོ །
གཉིས་པ་ལ། རྐང་པའི་དང་པོ་ན་ཡོད་པའི་ཟུང་ལྡན། གནས་གཞན་ན་ཡོད་པའི་ཟུང་
ལྡན། མཐའ་ཐོག་སྦྱར་བའི་ཟུང་ལྡན།ཀུན་ཏུ་ཟུང་ལྡན། འདྲེས་པའི་ཟུང་ལྡན།ལྡོག་པའི་ཟུང་ལྡན་
དྲུག་གི་དང་པོ་ལ། བར་མ་ཆོད་པའི་ཟུང་ལྡན། བར་དུ་ཆོད་པའི་ཟུང་ལྡན། ཆོད་ཅིང་མ་ཆོད་པའི་
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཟུང་ལྡན་གསུམ་གྱི་དང་པོ་ལའང་། བཞི་ལས། རྐང་པ་བཞིའི་དང་པོ་ཁོ་ནར་ཡོད་པའི་ཟུང་ལྡན།
དཔེར་བརྗོད།མཱ་ནེ་ན་མཱ་ནེ་ན་ས་ཁི་པྲ་ཎ་ཡོ་བྷུ་ཏི་པྲ་ཡེ་ཛ་ནི། ཁཎྜི་ཏཱ་ཀནྟྲ་མཱ་ཤྰཥྱ་ཏ་མེ་བ་ཀུ་རུ་
ས་ཏྲཾ། འདིར་ཐོག་མ་ཁོ་ནར་མཱ་ནེ་ན། མཱ་ནེ་ན་ཞེས་ཟུང་ལྡན་དེ་ཡང་བར་མ་ཆོད་པ་ཡོད། རྐང་པ་
གསུམ་ལ་མེད། དེ་བོད་སྐད་དུ་བསྒྱུར་ན། གྲོགས་མོ་མཛའ་བོའི་སྐྱེ་བོ་ལ །ཁེངས་པ་འདི་དང་
འགྲོགས་མ་བྱེད། །བསླུས་པའི་མགྲིན་པ་ནས་འཁྱུད་ལ། །དེ་ཉིད་ངོ་ཚ་ལྡན་པར་གྱིས །ཞེས་
བྱུང་སྟེ། འདི་ལ་ཟུང་ལྡན་ཞིག་པས་དཔེར་བརྗོད་ལེགས་སྦྱར་ཁོ་ན།བོད་ཀྱི་སྐད་ལའང༌།རྐང་པའི་
དང་པོར་ཟུང་ལྡན་སྦྱར་གཞན་གསུམ་ལ་མ་སྦྱར་ན་ཐོག་མའི་ཟུང་ལྡན་དུ་སོང་བ་བཞིན་གཞན་
རྣམས་ལའང་ཤེས་པར་བྱ་ལ། རྐང་པའི་དང་པོ་དང་གསུམ་བཞི་ལ་མེད། བར་གྱི་ཐོག་མར་ཡོད་པ།
མེ་གྷ་ནཱ་དེ་ན་ཧཾ་སཱ་ནཾ་མ་ད་མ་ད་དི་ནཱ་ནུནྣ་མཱ་ནཾ་མ་ནཿསཏྲི་ཎཱཾ།ས་ཧ་ར་ཏྱ་བི་གཱ་ཧ་།འདིའི་རྐང་
པ་གཉིས་པ་ཁོ་ན་ལ་མ་ད་ནོ་མ་ད་ནོ་བསྐོར། གཞན་ལ་མེད་པ ངང་པ་རྣམས་ཀྱི་དྲེགས་
འཇོམས་པ། །སྤྲིན་གྱི་སྒྲ་ཡིས་མྱོས་བྱེད་ནི། །དགའ་མ་དང་བཅས་བུད་མེད་ཀྱི། །ཁེངས་བྲལ་ཡིད་
ལ་འཇུག་པར་བྱེད།
གསུམ་པ་ཁོ་ནའི་ཐོག་མར་ཡོད་པ། རཱ་ཛནྲ་ཏྱ པྲ་ཛཱ་ཛཱ་ཏཱ་བྷ་བནྟཾ་པྲ་སེ་སཾ་པྲ་ཏཾ། ཙ་ཏུ་རཾ་
ཙ་ཏུ་རཾ་བྷོ་དྷི་ར་ས་ནོརྦི་ཀ་ར་གྲ་ཧེ། གསུམ་པའི་ཐོག་མར་ཙ་རཾ་ཙ་ཏུ་རཾ་བསྐོར་བས་སོ །ཆུ་གཏེར་
བཞི་ཡི་སྐེ་རགས་ཅན། །ས་ཡི་ལག་ཆ་འཛིན་ལ་མཁས། །ཁྱོད་ཉིད་ཐོབ་ནས་ད་ལྟ་ནི། །སྐྱེ་དགུའི་
རྒྱལ་པོ་བཟང་ལྡན་འགྱུར། །
བཞི་པ་ལ་ཡོད་གཞན་ལ་མེད་པའི་ཟུང་ལྡན།ཨ་ར་ཎྱ་ཀཻ་ཤྩི་དཱ་ཀྲནྟ་མ་ཧཱུྃཿ པདྨ་དཱི་པཽ་ཀ་སཱཾ།
པ་དཱ་ཏི་ར་ཐ་ནཱ་གཱ་ར་ཧི་ཏཻ་ར་ཧི་ཏཻ་སྟ་བ། འདིར་བཞི་པར་ར་ཧི་ཏཻ་ར་ཧི་ཏཻ་བསྐོར་བས་། །རྐང་
ཐང་ཤིང་རྟ་གླང་པོ་དང༌། །རྟ་དང་བྲལ་བ་ཁྱོད་ཀྱི་དགྲ། །འགའ་ཞིག་ནགས་དང་གཞན་དག་ནི། །ལྷ་
རྣམས་དག་གི་གནས་སུ་སོང༌། །
གཉིས་པ་གཉིས་ལ་ཡོད་པའི་ཟུང་ལྡན་ལ་དྲུག་ལས དང་པོ་དང་གཉིས་པ་ལ་ཡོད།
གཞན་ལ་མེད་པའི་ཟུང་ལྡན།མ་དྷུ་རཾ་མ་དྷུ་རམྦྷོ་ཛ། བ་ད་ནེ་བ་ད་ནེ་ཏྲ་ཡོཿ བི་བྷ་ལམྦྷ་མ་ར་བྷྱནྟུ་པི་
60

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ཌམྤ་ཡ་ཏི་ཀིནྣུ་དཾ། དང་པོ་ལ་མ་དྷུ་རཾ་མ་དྷུ་རཾ། གཉིས་པར་བ་ད་ནེ་བ་ད་ནེ། ཆུ་སྐྱེས་གདོང་ལྡན་
མིག་དག་ནི། །ནམ་འཕྲུལ་ཡིད་འོང་འདི་ལ་ནི། །དཔྱིད་ཀྱི་བུང་བའི་རྣམ་འཕྲུལ་གྱིས། །འདྲི་བྱེད་
པ་ཅི་ཡིན་སྨོས། །ཡང་། དང་པོ་དང་གསུམ་པར་ཡོད་པའི་ཟུང་ལྡན། བཱ་ར་བཱ་ར་ཎོ་དྡ་མོ་ཧ་ཡོ་བཱ་
སྨ་ར་དུཛྙ་རཿན་ཡ་ཏོ་ན་ཡ་ནྟཾནྲསཏ་ད་ཧོ་བི་ཀྲ་མ་སྟ་བ། དང་པོར་བཱ་ར་ཎོ་བཱ་ར་ཎོ། གསུམ་པར་ན་
ཡ་ཏོ་ན་ཡ་ཏོ་ཡོད་པས་སོ །འདོད་པ་གཡུལ་དུ་དཔའ་བོ་ཡི། །གླང་པོ་བཟུང་དཀའ་རྟ་མེད་ཀྱིས། །
གང་ཕྱིར་བདག་ཅག་མཐར་བྱས་པ། །དེ་ཕྱིར་ཁྱོད་ཀྱི་རྣམ་གནོན་མཚར། །དང་པོ་དང་བཞི་པར་
ཡོད་པའི་ཟུང་ལྡན། རཱ་ཛི་ཏཻ་རཱ་ཛི་ཏཻ་ཀྵེ་ཎ་ཛི་ཡ་ཏེ་དྲི་ཤེེ་རྣི་ནི་ཡ་ཏེ་ཙ་པུ་ན་སྟ་བྷི་བ་སུ་དྷཱ་བ་སུ་
དྷཱ་ར་ཡ། དང་པོར་རཱ་ཛི་ཏཻ་རཱ་ཛི་ཏཻ། བཞི་པར་བ་སུ་དྷཱ་བ་སུ་དྷཱ་ཡོད་པས་སོ །གཡུལ་དུ་རྣོ་བས་
མཛེས་པ་ཡི། །མི་བདག་ཁྱོད་འདྲས་ནོར་འཛིན་གྱིས། །རྒྱལ་བར་གྱུར་ཏེ་ནོར་རྒྱུན་གྱིས། །ཚེམ་པ་
དག་ཀྱང་ཐོབ་པར་གྱུར།།
གཉིས་པ་དང་གསུམ་པར་ཡོད་པའི་ཟུང་ལྡན། ཀ་རོ་ས་ཧ་ཀཱ་ར་སྱ་ཀ་ལི་ཏྶ་ལི་ཀོཏྟ་ཏྟ་རཾ།
མནྫ་མནྫ་ནོ་སྱ་ཥམཏྟ་ཀོ་ཀི་ལ་ནི་སྭ་ནེ གཉིས་པར་ཀ་ལི་ཀོ་ཏ་ཀ་ལི་ཀོ་ཏ། གསུམ་པར་མནྫ་ནོ་
མནྫ་ནོ་བསྐོར་བས་སོ །ས་ཧ་ཀཱ་རའི་མེ་ཏོག་གསར། །བདག་ཡིད་མཆོག་ཏུ་སྲེད་ལྡན་བྱེད། །ཁུ་
བྱུག་མྱོས་པ་དག་གི་སྒྲ། །ཡིད་དུ་འོང་བ་འདིས་ཀྱང་། །
གཉིས་པ་དང་བཞི་པ་ལ་ཡོད་པའི་ཟུང་ལྡན། ཀ་ཐཾ་ད་དུ་པ་ལསྟཱ་ཤ་བི་ཧ་ཏཱ་བི་ཧ་ཏཱ་དྲྀ་ཤཱི།
ཨ་བ་སྦྱ་ནཱ་ལ་མཱ་རོ་ཀྵུ། མངྒ་ནཱ་མངྒ་ནཱ་ཤི་། གཉིས་པར་བི་ཧ་ཏཱ་བི་ཧ་ཏཱ། བཞི་པར་མངྒ་ནཱ་མངྒ་ནཱ་
ཡོད་པས་སོ།།ཁྱོད་ལ་དམིགས་པའི་རེ་བ་དང༌། །མ་བྲལ་འདི་ལ་དེ་འདྲ་ཡི། །གནས་སྐབས་ལུས་ནི་
འཇིག་བྱེད་པ།།བུད་མེད་འཛེག་ནུས་ཇི་ལྟར་མིན། །
གསུམ་པ་དང་བཞི་པར་ཡོད་པའི་ཟུང་ལྡན། ནི་གྲྀ་ཧྱ་ནེ་ཏྲེ་ཀཪྵ་ནྟི་པཱ་ལ་པལླ་བ་དྷཱ་ནཱི
ཏ་རུ་ཎཱ་ཏ་རུ་ཎཱཾ་ནྰ་ཥྚ།ན་ལི་ན་ལི་ནོ་རྨུགཿགསུམ་པར་ཏ་རུ་ཎཱ་ཏ་རུ་ཎཱ།བཞི་པར་ན་ལི་ནོ་ན་ལི་ནོ་
བསྐོར་བས་སོ །ཡལ་འདབ་གསར་བར་མཛེས་པ་ཡི། །ལྗོན་པས་དྲངས་པའི་གཞོན་ནུ་རྣམས། །
པདྨར་མངོན་ཕྱོགས་བུང་བ་ཡིས། །མིག་ནས་བཟུང་སྟེ་འགུགས་པར་བྱེད།།
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གསུམ་པ་གསུམ་ལ་ཡོད་པའི་ཟུང་ལྡན་ལ་བཞི་ལས དང་པོ་གཉིས་གསུམ་པར་ཡོད
པའི་ཟུང་ལྡན།བི་ཤ་དཱ་བི་ཤ་དཱ་མཏྟ།སཱ་ར་སེ་སཱ་ར་སེ་ཛ་ལེ།ཀུ་རུ་ཏེ་ཀུ་རུ་ཏེ་ཡཾ།ཧཾ་སཱི་མཱ་མནྟ་ཀཱ་
མི་ཥཾ། དང་པོར་བི་ཤ་དཱ་བི་ཤ་དཱ། གཉིས་པར་སཱ་ར་སེ་སཱ་ར་སེ། གསུམ་པར་ཀུ་རུ་ཀུ་རུ་ཏེ་བསྐོར་
བས་སོ །མྱོས་པའི་བཞད་ནི་རབ་འཇུག་པ། །རྫིང་གི་ཆུ་ལ་དཀར་བ་ཡི། །ངང་མོ་འདི་ཡིས་ཅ་ཅོ་
ཡིས། །བདག་ནི་མཐར་བྱེད་ཟས་སུ་བྱེད།།
རྐང་པ་དང་པོ་དང་གཉིས་པ་དང་བཞི་པར་ཡོད་པའི་ཟུང་ལྡན། བི་ཥ་མཾ་བི་ཥམཾ་ནྭེ་ཏི་མ་ད་
ནཾ་མ་ད་ནཾ་ན་ད་ནཿས་ཧེནྟུ་ཀ་ལ་ཡཱ་བོ་ཌྷ། མ་ལ་ཡཱ་མ་ལ་ཡཱ། དང་པོར་བི་ཥ་མཾ་བི་ཥ་མཾ། གཉིས་པར་
མ་ད་ནཾ་མ་ད་ནཾ། བཞི་ཕར་མ་ལ་ཡཱ་མ་ལ་ཡཱ་བསྐོར་བས་སོ། །དྲི་བྲལ་ཟླ་བའི་ཆ་དག་དང༌། །ལྷན་
ཅིག་མཱ་ལ་ཡ་ཡི་རླུང༌། །བདག་དགའ་མི་བྱེད་འདོད་པ་ནི། །མི་བཟད་དུག་གི་རྗེས་སུ་འགྲོ། །གསུམ་
ལ་ཡོད་པའི་ཟུང་ལྡན་བར་གཞག་པ་ལ་ཡོད་པ། མཱ་ནི་ནི་མཱ་ནི་ཥུསྟེ་ནི་ཁངྒ་ཏྭ་མ་ནངྒ་མེ། ཧཱ་རི་ཎཱི་
ཧཱ་རི་ཎཱི་ཤསྨྲ། ཏ་ནུ་ཏཱཾ་ཏ་ནུ་ཏཱཾ་ཡ་ཏཿ དང་པོར་མཱ་ནི་ནི་མཱ་ནི་ནི། གསུམ་པར་ཧཱ་རི་ཎཱི་ཧཱ་རི་ཎཱི། བཞི་
པར་ཏ་ནུ་ཏཱཾ་ཏ་ནུ་ཏཱཾ་བསྐོར་བས་སོ །བདག་རྟེན་མི་འདོད་ཁེངས་པ་ཅན། །དོ་ཤལ་དང་ལྡན་འཕྲོག་
བྱེད་མ། །ལུས་མེད་ཁྱོད་ཀྱི་དོང་པ་ཉིད།།ཕྲ་གྱུར་བདག་འགྲོགས་བདེ་རྒྱས་མཛོད།།
ཐོག་མ་བཞག་པ་ལ་ཡོད་པ། ཛ་ཡ་ཏཱ་ཏཱ་ཁེ་ན་སྨཱ་ན་ཀ་ཐཾ་ན་ཀ་ཐཾ་ཛི་ཏི་ཀ་མ་ལཾ་ཀ་མ་ལཾ་
ཀུརྦ་ད་ལི་མ་ད་ལི་མདྡྷིཡེ། ཐོག་མར་མེད་གཉིས་པར་ན་ཀ་ཐཾ་ན་ཀ་ཐཾ། གསུམ་པར་ཀ་མ་ལཾ་ཀ་
མ་ལཾ། བཞི་པར་ད་ལི་མད་ད་ལི་མད་བསྐོར་བས་སོ། །ཁྱོད་ཀྱི་གདོང་གིས་བདག་ལས་རྒྱལ། །ཆུ་
ཡི་རྒྱན་གྱུར་བུང་བ་ཅན།།འདབ་ལྡན་པདྨ་གཏམ་མེད་ལས། །ཇི་ལྟར་མི་རྒྱལ་བདག་དགའ་མ།།
བཞི་པ་བཞི་ག་ལ་ཡོད་པའི་ཟུང་ལྡན། ར་མ་ཎི་ར་མ་ཎཱི་ཡཱ་མེ་པཱ་ཊ་ལ་པ་ཊ་ལཾ་ཀ །བཱ་རུ་
ཎཱི༌བཱ༌རུ༌ཎི༌བྷུ༌ཏ༌སོོ༌རབྷཱ༌སཽ༌ར༌བྷཱ༌སྤ༌དཾ། དང་པོར་ར་མ་ཎཱི་ར་མ་ཎཱི། གཉིས་པར་པཱ་ཊ་ལ་པཱ་ཊ་ལ།
གསུམ་པར་བཱ་རུ་ཎཱི་བཱ་རུ་ཎཱི། བཞི་པར་སཽར་བྷ་སཽར་བྷ་བསྐོར་བས་། །ཕྱི་མ་གཉིས་པོ་བྱ་དཀའ་
བར་བཞག་གོ།ཉི་མའི་འོད་ཀྱིས་དམར་གྱུར་པའི། །ཆུ་ལྷ་མོ་བཞིན་པཱ་ཊ་ལ། །དཀར་དམར་གོས་
ཅན་དྲི་བཟང་གནས། །བདག་གི་དགའ་མ་དགའ་བར་བྱས། །དེ་དག་རྐང་པའི་དང་པོ་ཡི། །ཟུང་
62

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ལྡན་བར་མ་ཆོད་པའོ། །
གཉིས་པ་ཆོད་པའི་ཟུང་ལྡན་ལ་བཞི་ལས། དང་པོ་རྐང་པ་གཉིས་ལ་ཡོད་པ་བར་དུ་ཆོད་
པའི་ཟུང་ལྡན་ལ་གསུམ་ལས སྔ་མ་གཉིས་ལ་ཡོད་པ། མ་དྷུ་ར་ཎ་དྲི་མཱ་ན་མ་དྷུ་རེ་ཎ་སུ་གནྡྷ་ན།
ས་ཧ་ཏཱཾ་རོཏྲ་མེ་ནཻ་ག་ཤནྡ་ཥཾ་ཀ་རི་ཥྱ་ཏི། རྐང་པ་དང་པོའི་ཐོག་མ། མ་དྷུ་ཎ། རྐང་པས་བར་མ་
ཆོད་པ་གཉིས་པའི་ཐོག་མར་མ་དྷུ་ར་ཎ་བསྐོར་གཞན་ལ་མ་བསྐོར་བས་། །ས་ཧ་ཀ་ར་ལས་
འཁྲུངས་ཉིད།།ཡིད་འོང་བཟང་ལྡན་པ་ཡིས། །དཔྱིད་ཀྱི་ནའི་མིག་ཅན་གྱིས། །ཁེངས་པ་སྒྲ་ཡི་
ལྷག་མར་བྱེད།།
རྐང་པ་དང་པོ་གསུམ་པར་ཡོད་པའི་ཟུང་ལྡན་ནི། ཀ་རོ་ཏི་ཏ་མྲ་ར་མཱ་ཎ་ནྟ་ཏཱ་ཌ་ན་བི་བྷཱ་།
ཀ་རོ་ཏི་ཏྭ་མྲྀ་ཏ་མཱ་ཎནྟ་ནྟི་ར་ཌ་བ་མི་བྷཱ་མཾ།ཀ་ཏྲི་སེངྑྱཾ་ཀནྟེ་བཱ་ཤྲེ་བ་ཎོ་རྦ་ལ་ཏྭ་ར་། དང་པོ་
དང་གསུམ་པའི་ཐོག་མར་ཀ་རོ་ཏི་བསྐོར་བས་སོ། །དགའ་མའི་ལག་པ་ཤིན་ཏུ་དམར། །རྒྱུད་མངས་
ལ་བསྣུན་རྣམ་འཁྲུལ་དང༌། །ཕྲག་དོག་ལྡན་པར་མཛའ་བོ་ལའང༌། །རྣ་བའི་ཨུཏྤལ་གྱིས་བསྣུན་
བྱེད། །དང་པོ་བཞི་པར་ཡོད་པའི་ཟུང་ལྡན། ས་ཀ་ལཱ་པོལླ་ས་ན་ཡཱ།ཀ་ལཱ་པི་ནྱཱ྅ནུ་ནྲྀ་ཏྱ་ཏཻ།མེགྷ་ལཱི་
ནནྟི་ཏཱ་བཱ་ཧྰུྃས་ཀཱ་ལཱ༌པོ༌བི་མུཉྩི་ཏི། དང་པོ་བཞི་པར་ས་ཀ་ལཱ་པོ་བསྐོར་བས་སོ །རླུང་གིས་གར་
བསྒྱུར་སྤྲིན་གྱི་ཕྲེང་། །མཐའ་དག་ཆུ་ནི་འཐོར་བར་བྱེད། །དེ་རྗེས་འཇུག་མ་རབ་བསླངས་པའི། །
མཇུག་སྒྲོ་ལྡན་པ་གར་དག་བྱེད།།
གཉིས་པ་ཆ་ཤས་སུ་ཡོད་པའི་ཟུང་ལྡན་ལ་གསུམ་གྱི་གཉིས་པ་དང་གསུམ་པར་ཡོད་པའི་
ཟུང་ལྡན། སྭ་མ་མེ་བ་ག་མནྫ་ན། ཀ་ལི་ཀཱ་མི་ནི་ཏེ་མ་ཎཿ ཀ་ལི་ཀཱ་མ་ཐ་ནཱི་པ་སྱ་དྲིཥྚཱ་ཀཾ་ནུ་སྤྲི་ཤདྗེ་ཤཾ
གཉིས་པ་གསུམ་པར་ཀ་ལི་ཀ་བསྐོར་བས་སོ། །འདོད་ལྡན་མ་དག་ཁྱོད་ཀྱི་ཡིད། །ཁེངས་རྩོད་རང་
ཉིད་ཉམས་འགྱུར་ཏེ།།ནཱི་པའི་ཀ་ལི་ཀ་མཐོང་ནས།།གནས་སྐབས་ཅི་ལ་རེག་གྱུར་ཏམ། །
གཉིས་པ་དང་བཞི་པར་ཡོད་པའི་ཟུང་ལྡན། ཨ་རུ་ཧྱ་ཌ་ཤེེ་ལ་སྱ།ཙཎྜ་ཀཱནྟ་སྔུ་ལི་མི་མཱཾ།
ནྲྀ་ཏྱ་ཏྱེ་ཥ་ལ་ཥཙྩཱ་རུ་ཙནྜ་ཀཱནྟཿ ཤི་ཁ་པ་ལཿ གཉིས་པ་བཞི་པར་ཙནྡ་ཀཱནྟ་བསྐོར་བས་སོ། །རྩེ་དཀའི་
རི་ཡི་ཟླ་ཤེལ་གྱིས། །ཐང་འདི་ལ་ནི་འཛེགས་གྱུར་ནས། །མདོངས་མཐའ་མཆོག་ཏུ་རབ་མཛེས་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི། །གཙུག་ཕུད་ཅན་འདི་གར་བྱེད་། །
གསུམ་པ་བཞི་པར་ཡོད་པའི་ཟུང་ལྡན། ཨངྷིཧཱ་རཱ་ཛ་ཀ་དུནྡྷུ་ཡ་ཏེ་དྱ་ཛེ་ན་ཏེ། བ་ར་
ཧའི་ནོདྷ་རཱ་ཡ་སོོ། བ་ར་ཧེ་དུ་པ་རི་སྲི་ཏཱ། གསུམ་པ་བཞི་པར་བ་ར་ཧཻ་བསྐོར་བས་སོ། །གང་ཞིག་
སྤྲུལ་མཆོག་སྟེང་གནས་ཤིང༌། །ཕག་པས་བཟུང་བའི་ས་འདི་ནི། །རྒྱལ་པོའི་ཚོགས་ལས་རབ་བླངས་
ནས།།ད་ལྟ་ཁྱོད་ཀྱི་ལག་པས་བཟུང༌།།
གསུམ་པ་རྐང་པ་གསུམ་ལ་ཡོད་པ་ལ་གསུམ་ལས། དང་པོ་གསུམ་ལ་ཡོད་པའི་ཟུང་ལྡན།
ཀ་རེ་ཎ་ཏེ་ར་ཎེ་ཤྭནྟ། ཀ་རེ་ཎ་དྭི་ཥ་ཏཱི་ཧཱ་ཏཱཿ ཀ་རེ་ཎ་ཀྵ་རནྣ་བྷཱནྟི་སནྡྷ་བྷཱ་ནཱ་ཨི་ཝ། རྐང་པ་དང་
པོའི་གསུམ་ལ་ཀ་ར་ཎ་བསྐོར་བས་། །གཡུལ་དུ་དགྲ་ཡི་གླང་རྣམས། །ཁྱོད་ཀྱི་ལག་པ་མཐར་
བྱེད་ཀྱིས །བསྣུན་པས་ཁྲག་ནི་རབ་ཟག་པ། །ཐུན་མཚམས་དག་གི་སྤྲིན་བཞིན་མཛེས། །དང་པོ་
གསུམ་པ་བཞི་པར་ཡོད་པའི་ཟུང་ལྡན། པ་རཱ྅ག་ཏ་རུ་ཏ་ཛཱི་བ་བཱ་ཏཻདྷ་སཏྭ་བྷ་སཏྲིཾ་ཤྩ་མུཔ་ར་ག་ཏ་
མི་བ་ཀཱ་པི། པཱ་ར྅ག་ཏ་ཏ་མམྤ་རཾ། དང་པོ་གསུམ་པ་བཞི་པ་ར་པ་ར་ག་ཏ་བསྐོར་བས་སོ། །རླུང་
གིས་རི་ཡི་ཕྲེང་བ་བཞིན། །གཞན་གྱིས་སྡེ་ཡི་དཔའ་བོ་བཅོམ། །མཁའ་ནི་ག་ཤེད་སོང་བ་བཞིན། །
རྡུལ་གྱིས་ནམ་མཁའ་ཁྱབ་པར་གྱུར།།
ཕྱི་མ་གསུམ་ལ་ཡོད་པའི་ཟུང་ལྡན།པཱ་ཏུ་བོ་བྷ་ག་བཱནྤྱིཥྞུཿ ས་དཱ་ན་བ་གྷན་རླུ་ཏིཿ ས་དཱ་ནཱ་
བ་ཀུ་ལ་དྷྭནྡྷུ། ས་དཱ་ན་བ་ར་དནྟི་ཧཱ། ཕྱི་མ་གསུམ་ལ་ས་དཱ་ན་བ་བསྐོར་བས་སོ །ལེགས་ལྡན་ཆུ་
འཛིན་གསར་པའི་འོད། །ལྷ་མིན་དག་གི་རིགས་ཉམས་བྱེད། །སྦྱིན་ལྡན་གླང་པོ་མཆོག་བཅོམ་པའི། །
ཁྱབ་འཇུག་དེས་ཁྱོད་རྟག་ཏུ་བསྲུང༌།།
བཞི་པ་བཞི་ག་ཡོད་པ་ལ་བཞི་ལས།ཐོག་མའི་ཟུང་ལྡན། ཀ་མ་ལེ་སྨ་མ་ཀེ་ཤནྟེ། ཀ་མ་
ལེ་ཎྱ་ཀ་རཾ་ཁཾ། ཀ་མ་ལེ་ཁཾ་ཀ་རོ་ཥི་སཏྭཾ། ཀ་མ་ལེ་པརྨྨོ་དིཥྛ་ཁུ བཞི་གའི་ཐོག་མ་ཀ་མ་ལེ་བསྐོར་
བས་སོ །ཁྱོད་ཀྱི་མགོ་སྐྲ་བུང་བ་འདྲ། །གདོང་ནི་པདྨར་ཕྲག་དོག་བྱེད། །དཔལ་གྱི་བཞིན་དུ་རབ་
མྱོས་མ། །ཁྱོད་ཀྱིས་སུ་ཞིག་བརྩི་མི་བྱེད། །
བཞི་ལ་ཆ་གཉིས་སུ་ཡོད་པའི་ཟུང་ལྡན། རྐང་པ་གཉིས་མཉམ་པ་ལ་ཡོད་པ། མུ་ད་ར་མ་
64

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ཎ་མ་ནཱི་ཏ། མུ་ད་ར་མ་ཎ་བྷཱུ་ཥ་ཏཱཿ མ་དཱ་བྷྲ་མདྡཱི་ཀརྟུ། མ་ད་བྷྲ་ཛ་གྲཱ་ནཱཿ ཀྵ་མཱཿདང་པོ་གཉིས་ལ་
མུ་ད་ར་མ་ཎ་བསྐོར།གསུམ་པ་དང་བཞི་པ་ལ་མ་ད་བྷྲ་བསྐོར་བས།བསྐོར་མཁན་ཆ་མི་འདྲ་བས་ཆ་
གཉིས་པ་ཞེས་བྱའོ །ཆེ་རིན་ཆེན་རྒྱན་དང་ལྡན། །རྒྱགས་པས་མིག་འཁོར་ཛ་ག་ན། །ཆུང་བ་
མིན་པས་མཛའ་བོ་ནི། །དགའ་བ་ལྡན་པ་བྱ་བདེན་བཟོད། །
མི་མཉམ་པ་ལ་ཡོད་པའི་ཟུང་ལྡན། ཨུ་དི་ར་ནྱ་པུཥྤ་ནཱ། མཱ་རུ་ཏཻ་རྨེ་ཧྲི་ཏཾ་མ་ནཿ ཨུ་དི་
ར་སི་ཏེ་དྷུ་ཏི་མཱ་རུ་ཏེ། མཱ་རུ་ཏཻ་ར་དཀྵི་ཎིཾ རྐང་པ་ཐོག་མ་གསུམ་པར་ཨུ་དི་ཏཻ་ར་བསྐོར། གཉིས་པ་
བཞི་པར་མ་རུ་ར་བསྐོར། འདི་རྐང་པ་སྣྲེལ་ཞིང་བསྐོར་བས་མི་མཉམ་པའོ །གཞན་གསོས་
རྣམས་ཀྱིས་བསྒྲགས་པ་དང༌། །ཁྱོད་ཀྱིས་བརྗོད་པའི་སྒྲ་དང་། །ལྷོ་ཡི་ཕྱོགས་ཀྱི་རླུང་གིས་ཀྱང༌། །
བདག་ཡིད་འཕྲོགས་སོ་ཕོ་ཉ་མོ། །
མི་མཉམ་ཞིང་མཉམ་པའི་ཟུང་ལྡན། སུ་རཱ་ཛི་ཏ་ཡོ་ཡཱུ་ནཱཾ་ཏ་ནུ་མ་དྷཱུ་ས་ཏེ་སཏྲི་ཡཿ ཏ་ནུ་
མེ་དྷྱ་ཀྵ་རཏཥྭ་ད་སུ་རཱ་ཛི་ཏ་མུ་ཥནྡེ་བཿ དང་པོ་བཞི་པར་སུ་རཱ་ཛི་ཏ་གཉིས་དང་གསུམ་པར་ཏཱ་ནུ་མདྷྱ་
བསྐོར་བས་སོ། །སྐེད་པ་ཕྲ་ཞིང་རྔུལ་ཟག་པས། །གདོང་ནི་ཟླ་བ་རབ་མཛེས་པའི། །བུད་མེད་ཆང་
གི་ངོ་ཚ་བཅོམ། །སྐྱེས་པའི་ལུས་ལ་འཛེག་པར་བྱེད། །དེ་ལྟ་བུས་བར་དུ་ཆོད་པའི་ཟུང་ལྡན་བཤད་
དོ། །གསུམ་པ་ཆོད་ཅིང་མ་ཆོད་པའི་ཟུང་ལྡན་ལ་གསུམ་གྱི། མ་ཆོད་ཅིང་ཆོད་པའི་ཟུང་ལྡན། སཱ་ལཾ་
སཱ་ལཾ་པ་ཀ་ལི་ཀཱ་སཱ་ལཾ་སཱ་ལཾ་ན་བི་ཀྵི་ཏུཾ། ནཱ་ལི་ནཱ་ལི་ནོ་པ་ཀུ་ལཱ། ནཱ་ལི་ནཱ་ལི་ཀི་ནཱི་རཱ་བི། དང་པོ་
གཉིས་ལ་སཱ་ལཾ་སཱ་ལཾ་ཕྱི་མ་གཉིས་ལ་ནཱ་ལི་ནཱ་ལི་སྐོར་བྱེད་ཟུང་དུ་མ་ཆོད་ལ་རྐང་པ་ཐ་དད་པས་ཆོད་
པ་དེས་མ་ཆོད་ཅིང་ཆོད་པའི་ཟུང་ལྡན་། །ཀ་ལི་ཀ་འཕྱང་ཡལ་ཁ་ཅན། །སཱ་ལ་ལྟ་བར་དེས་མི་ནུས། །
བ་ཀུ་ལར་ཆགས་བུང་བ་དང༌།།གྲོགས་མོ་པདྨ་ཅན་ཡང་མིན། །
མི་མཉམ་ཞིང་མཉམ་པར་ཆོད་ཅིང་མ་ཆོད་པའི་ཟུང་ལྡན། ཀཱ་ལཾ་ཀཱ་ལཾ་མ་ནཱ་ལཀྵ། ཏཱ་ར་
ཏཱ༌ར༌ཀ༌ཀྵི་ཏུཾ། ཏཱ༌ར༌ཏྭ༌ར༌མྱུ༌ར༌སི༌ཏཾ་ཀཱ་ལཾ་ཀཱ་ལཾ་མཧཱ་གྷ་ནཾ། དང་པོ་བཞི་པར་ཀཱ་ལཾ་ཀཱ་ལཾ་བསྐོར་
བས་ཆོད། བར་པ་དག་ལ་ཏཱ་ར་ཏཱ་ར་བཀོད་པས་ཆོད་པ། སྤྲིན་ནག་ཆེན་པོ་ལྡན་པའི་དུས། །སྣང་
དང་རྒྱུ་སྐར་ཀུན་མི་མཚོན།།གསང་མཐོར་དགའ་བ་སྒྲོག་བྱེད་པ། །དུས་འདྲ་སུ་ཡིས་ལྟ་བར་ནུས།།
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བཞི་གར་ཡོད་པ་ཆོད་ཅིང་མ་ཆོད་པའི་ཟུང་ལྡན། ཡཱ་མ་ཡཱ་མ་ཏྲ་ཡ་དྷི་ན་ཡཱ་མ་ཡཱ་མ་ར་ཎཾ་ནི་
ཤ་ཡཱ་མ་ཡཱ་མ་དྷི་ཡ྅སྭཎྱ། ཡཱ་མ་ཡཱ་མ་ཐི་ཏེ་པ་ས། བཞི་གའི་ཐོག་མར་ཡཱ་མ་ཡཱ་མ་བསྐོར་བས་སོ། །
ཐུན་གསུམ་དབང་གྱུར་རིང་བ་ཡིས། །མཚན་མོ་ཡིས་ནི་བདག་ཞིག །གང་ལ་བདག་སོང་སྲོག་
གཟིར་འགྲོ། །དེ་ནི་བློ་མེད་བདག་གིས་བཅོམ། །ཞེས་རྐང་པ་དང་པོ་ལས་འཕྲོས་པའི་ཟུང་ལྡན་གྱི
རྣམ་རྟོག་སྦྱར་བའི་ལུགས་ནི་འདི་འདྲ་སྟེ། འདི་ལས་མ་བཤད་པ་ཟུང་ལྡན་གྱི་རྣམ་རྟོག་གཞན་པ་
རྣམས་ཀྱང་སྦྱར་ཚུལ་ཤེས་སོ། །
གཉིས་པ་གནས་གཞན་ན་ཡོད་པའི་ཟུང་ལྡན་ལ་བྱ་དཀའ་བ་སྟེ་རྣམ་པར་དབྱེ་བ་དྲུག་
ལས་རྒྱས་པར་ཕྱེ་ན་བཅུ་གཉིས་ལས་རྐང་པ་བཞིའི་དབུས་ན་ཡོད་པའི་ཟུང་ལྡན། སྦྱི་རཱ་ཡ་ཏེ་མ་ཏེ་
ཏ་ཁ་ཡ་ཏེ་ཡ་ཏེ་ཀ་ཨཻ།
ནྡྲ་ཡོ་ན་ཧྲི་ཡ་ཏེ་ཡ་ཏེརྦྷ་བན། ཨ་མཱ་ཡ་ཏེ་ཡ་ཏེ་བྱ་བྷུ་ཏ་ཏྱུ་ཁ་ཡ་ཏེ་ཡ་ཏེ་ཀྵ་ཡཾ། རྐང་པ་བཞི་པོའི་
དབུས་ན་ཡ་ཏེ་ཡ་ཏེ་བསྐོར་བས་སོ། །བརྟན་དང་དབང་པོ་རབ་བསྡམས་པས །ཁྱོད་ཀྱི་སྡོམ་བརྩོན་
ཕྱིར་མི་ཉམས། །རྒྱུ་མེད་ཁྱོད་ཀྱི་བདེ་འཇིག་པར།།མི་འགྱུར་འདི་ཉིད་ཆེད་དུའང་འགྱུར།།
དབུས་ཀྱི་སྟོད་སྨད་ལ་ཡོད་པའི་ཟུང་ལྡན། ས་བྷ་སུ་རཱ་ཛརྦ་སུ་རཱ་ཧ་ཏཻ་རྨུ་ཨཻརྻ་ཧི་སུ་རཱ་ཎཾ་
བ་སུ་ར་ཛི་ཏཻ་སྟུ་ཏཱཿན་བྷ་སུ་རཱ་ཡནྟི་སུ་རཱནྣ་ཏེ་གུ་ཎཿ པྲ་ཛ་སུ་རཱ་གརྨ་སུ་ར་ཤི་ཏཾ་ག་ཏཱཿ རྐང་པ་བཞི་
གའི་དབུས་ཀྱི་སྟོད་དང་སྨད་ན་སུ་ར་བསྐོར་བའོ །རྒྱལ་པོ་མདུན་སར་ས་ཡི་ལྷ་རྣམས་དག་གི་ཞལ། །
དདརསྨདཞསུརབ
ཆང་གིས་མ་བཅོམ་ནོར་གྱིས་མཛེས་པ་རབ་བཀོད་པའི །ཁྱོད་ཀྱི་ཡོན་ཏན་རབ་གསལ་ཆགས་
བདག་སྐྱེ་དགུ་ལ།།ཕུང་ཉིད་གྱུར་ལྷ་རྣམས་སུ་ནི་མི་འགྲོ་མིན།།
མཐའ་ན་ཡོད་པའི་ཟུང་ལྡན་ཆོད་པ། ཏ་བ་ཡཱ་སཙྪ་རི་ཏཱ་པྲ་མརྟ་ཡཱ་བི་བྷུ་ཥཎི་དྷརྻ་མི་ཧཾ་
ཤུ་མརྟ་ཡཱ། ར་ཏོརྨ་བཱ་མོ་ད་བི་ཤེ་ཥ་མརྟ་ཡཱ་ན་མེ་ཕ་ལཾ་ཀི་ཙ་ན་ཀཱནྟི་མརྟ་ཡཱ། བཞི་གའི་མཐར་མརྟ་ཡཱ་
བསྐོར་བས་སོ། །དམ་པའི་སྤྱོད་པ་བག་མེད་ཁྱོད་ཀྱི་དགའ་མ་གང༌། །དགའ་བའི་དགའ་སྟོན་དགའ་
བའི་ཁྱད་པར་དུ་མྱོས་མ །དེ་ཡིས་འདིར་ནི་འདོད་ལྡན་རྒྱན་རྣམས་གཟུང་བར་འོས། །བདག་ལ་
མཛེས་ལྡན་ཉིད་ཀྱི་འབྲས་བུ་འགའ་ཡང་མེད།།
ཆོད་ཅིང་མ་ཆོད་པའི་ཟུང་ལྡན། བྷ་ཝ་དྡྷི་ཤཱན་ཐ་ན་ཛ་ན་ཏེ་ན་ཏེ། བོ་ཏེ་ར་སཾ་བི་རུ་དྡྷེ་ཁ་མུ་
66

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
སནྣ་ཏེ་ན་ཏེ། ཡ་ཨེ་བཱ་དཱི་ནཿ ཤ་རི་སཱ་ན་ཏེ་ན་ཏེ་ཙ་ཀཱ་ཡཱཿ རནྟུ་མཾ་དཾ་ནྱ་ར་སེ་ན་ཏེ་ན་ཏེ། བཞི་གའི་
མཐར་ཏེ་ན་ཏེ་བསྐོར་བས་སོ །མགོན་པོ་ཁྱེད་ལྟོས་དུད་པའི་རོ་ནི་མི་མཁྱེན་ཏེ། །དམན་པ་ཉིད་
མིན་མཆོག་ཉིད་དག་ནི་ངེས་པར་འགལ། །གང་ཞིག་དམན་པ་རྣམས་ནི་ཁྱོད་ལ་མགོས་འདུད་ཅིང་། །
དེ་དག་ཁོ་ན་དམན་པའི་རོ་དེས་མཆོག་ཏུ་། །
བར་མཐའ་གཉིས་ལ་ཡོད་པའི་ཆོད་པའི་ཟུང་ལྡན། ལཱི་ལ་སྨི་ཏེ་ན་ཤུརྩི་ནཱ་མྲྀ་དུ་དི་ཏེ་ན་
བྱཱ་ལོ་ཀི་ཏེ་ན་ལ་གྷ།ནཱ་གྷ་རུ་ཎ་ག་ཏེ་ནཱ།བྱཱ་ཛྲམྦྷི་ཏེ་ན་ཛེ་གྷ་ནཱ་ཙ་དརྴ་ཏེ་ནཱ་ས་ཧནྟི་ཏེ་ན་ག་ལི་ཏཾ་མ་
མ་ཛི་བེ་ཏེ་ནཱཿ བཞི་གའི་བར་དང་མཐར་ཏེ་ན་བསྐོར་བས་སོ །རོལ་ཞིང་འཛུམ་དཀར་དང་ནི་
འཇམ་པོར་སྨྲ་བ་དང༌། །ཆུང་ངུའི་ལྟ་བ་དང་ནི་ལྕི་བའི་འགྲོ་བ་དང་། །ཀུན་ཏུ་གླལ་དང་ཛ་གྷ་ན་དག་
སྟོན་པ་ངེས། །བསྣུན་པ་དེས་ན་བདག་ནི་འཚོ་བས་དམན་པར་འགྱུར། །ཛེ་གྷ་ན། བུད་མེད་ཀྱི་སྐེད་
པ་ཕྲ་བའི་མདུན་སྒྲོམ་མོ། །
བཞི་གའི་བར་མཐའ་གཉིས་ལ་ཆོད་ཅིང་མ་ཆོད་པའི་ཟུང་ལྡན།ཤྲི་མཱ་ན་མཱ་ན་མ་ར་བརྟམ་
ས་མཱ་ན་མརྨཱ་ན་མཱ་ན་ཏ་ཛ་གརྦ་ཐ་མཱ་ན་མཱ་ནཾ།གྷུ་མཱ་ན་མཱ་ན་མ་ཏ་ཡཿཏ་སྦྱི་མཱ་ན་མཱ་ན་ན་མཱ་ན་མཱ་ན་
མ་ཏ་མ་པྲ་ཏི་མཱ་ན་མཱ་ནཾ། བཞི་གའི་དབུས་མཐར་མཱ་ན་མཱ་ན་གཟུགས་གཅིག་པ་ཆོད་ཅིང་མ་ཆོད་པར་
བསྐོར་བས་སོ །དཔལ་ལྡན་མི་ཤོང་བརྟན་ལྡན་གང་གི་བདག་ཉིད་ཀྱི། །འཆི་མེད་ལམ་དང་མཉམ་
པའི་ཚད་ལྡན་རབ་འདུད་པའི །འགྲོ་བ་རྒྱལ་བྱེད་མཆོག་ལྡན་ཚད་མེད་མིང་ཅན་ནི། །འཇལ་བྱེད་
ཚད་མེད་མང་པོ་བཀོད་ལ་ཕྱག་དག་མཛོད། །
འོག་བར་ན་ཡོད་པ་ཆོད་པའི་ཟུང་ལྡན། སཱ་ར་ཡནྟ་མུ་ར་སཱ་ར་མ་ཡནྟི། སཱ་ར་བྷུ་ཏ་མུ་རུ་སཱ་
ར་དྷ་ཏི། སཱ་ར་སཱ་ནུ་གྲྀ་ཏ་སཱ་ར་ས་ཀཱཉྩི་སཱ་ར་སཱ་ཡ་ནཱ་མ་སཱ་ར་མ་མེེ་ཏི། བཞི་གའི་ཐོག་པར་སཱ་ར་ཆོད་
པར་ཡོད་པས་སོ། །བཅུད་ལ་ཞུགས་ཏེ་བྲང་གི་དགའ་བྱེད་ཅིང༌། །སྙིང་པོར་གྱུར་པའི་བཅུད་མང་
རབ་ཏུ་འཛིན། །བཞད་ཀྱི་རྗེས་མཚུངས་སྒྲ་ལྡན་དྲིལ་བུ་ཅན། །དེས་ནི་བཅུད་ལེན་སྙིང་པོ་མེད་པར་
རིག།
བཞི་གའི་དང་པོ་གསུམ་བར་དང༌།མཐའ་གཉིས་བཞིར་དང་པོ་དང་བར་ཆོད་ཅིང་མ་ཆོད་
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པ་ཡོད་པའི་ཟུང་ལྡན།ན་ཡཱ་ན་ཡ་ལོ་ཙ་ན་ཡ་ན་ཡཱ་ན་ཡ་ན་ཡནྡྷནབི་ན་ཡཱ་ན་ཡཱ་ཏེ།ན་ཡཱ་ན་ཡ་སརྫི་ན་
ཡཱ་ན་ཡཱ་ན་ཡཱ་ན་ཡ་སྟཱནྡྷུ་ན་ཡཱ་ན་ཡཱ་ཤྲཱི་ཏཱན། རྐང་པ་དང་པོ་དང་གསུམ་པ་དག་ལ་དང་པོ་དང་མཐའི་
ཟུང་ལྡན་ན་ཡཱ་ན་ཡཱ་དང་གཉིས་པ་དང་བཞི་པར་དང་པོར་བར་དུ་ན་ཡཱ་ན་ཡཱ་ཞེས་པའི་ཟུང་ལྡན་ཆོད་
ཅིང་མ་ཆོད་པར་བསྐོར་བས་སོ །བརྟན་རྒྱས་ཚུལ་དང་ཚུལ་མིན་རྟགས་པ་འདི་ཡིས་ནི། །ཚུལ་མེད་
དགེ་བའི་ཐབས་ལ་ལོང་རྣམས་རྣམ་པར་ཐུལ། །བཞོན་པས་མི་འགྲོ་རྒྱལ་བའི་ཐེག་འགྲོ་དག་གིས་
གང་། །ཚུལ་མ་ཐོབ་ཏེ་ཐོབ་པ་དག་ལ་བརྟན་པ་བསྐྱེད། །
བཞི་གའི་དང་མཐའ་ལ་ཆོད་ཅིང་མ་ཆོད་པ་ཡོད་པའི་ཟུང་ལྡན། ར་བེ་ཎ་བྷོ་མོ་དྷྭ་ཛ་དཱནྟི་
བི་རོ་བ་ར་བེ་ཛི་སཾ་ཡ་ཏྱ་ཏུ་ལཱ་སཏྲ་གཽ་ར་བེ་ར་བེ་རི་གྲ་སྱ་སུ་རོ་ཧ་རེ་ར་བེ་ར་བེ་ཌ་ཏུ་ཏྱཾ་རི་སུ་མ་སྱ་བྷཻ་
ར་བེ། རྐང་པ་དང་པོ་རྣམས་ལ་ར་བི་ཞེས་ཆོད་པའི་ཟུང་ལྡན།གསུམ་པའི་མཐའ་དང་བཞི་པའི་ཐོག་
མར་མ་ཆོད་པར་བསྐོར་བས་སོ། །མཚུངས་མེད་ལྕི་བའི་མཚོན་ལྡན་གཡུལ་དུ་ས་སྐྱེས་། །རྒྱན་ལ་
གནས་པ་དཔའ་བོ་བྱ་ཡི་སྒྲ་ཡིས་བྲོས །ཉི་མ་བཞིན་དུ་དྲག་པོའི་འཕྲོག་བྱེད་འདི་མདུན་དུ། །
འཇིགས་རུང་གཡུལ་དུ་དགྲ་ནི་ལུག་དང་མཚུངས་པར་རིག།
བཞི་གའི་དང་མཐར་མ་ཆོད་ཅིང་ཆོད་པའི་ཟུང་ལྡན།མ་ཡཱ་མ་ཡཱ་ལམབྱ་ཀ་ལཱ་མཱ་མ་ཡཱ།མ་
ཡཱ་མ་ཡཱ་ཏ་བྱ་བི་རཱ་མ་ཡཱ་མ་ཡཱ། མ་ཡཱ་མ་ཡཱནྟི་ནི་ཤ་ཡཱ་མ་ཡཱ། མ་ཡཱ་མ་ཡཱ་མ་ཡཱ་མུཾ་ཀ་རུ་ཎཱ་མ་ཡཱ་མ་ཡཱ།
འདིར་མ་ཡཱ་མ་ཡཱ་མ་ཆོད་ཅིང་རྐང་པས་ཆོད་པས་སོ། །མཚན་མོ་ཚད་མེད་མཐུན་ལྡན་དཔལ་མེད་
ཚད་མེད་ཅིང་། །མཐར་ནི་བགྲོད་བྱ་མིན་པས་ཟད་ནད་ལ་བརྟེན་པ། །ཆ་ཡི་རང་བཞིན་ནད་ཅན་
འབྲལ་བའི་ནད་ཀྱིས་གཟིར། །སྐལ་ལྡན་མ་ནི་སྙིང་རྗེའི་རང་བཞིན་འབྲལ་མེད་མཛོད།།
གནས་གསུམ་ན་ཡོད་པའི་ཟུང་ལྡན་ལ། མ་ཏཱ་དྷུ་ནཱཾ་ནཱ་ར་མ་ཏཱ་མ་ཀ་མ་ཏཱ་མ་ཏཱ་པ་ལནྡྷ་གྲྀ་
མ་ཏཱ་ནུ་ལོ་མ་ཏཱ། མ་ཏཱ་པ་ཡ་ཏྟ་མ་ཏཱ་བི་ལོ་མ་ཏཱ་མ་ཏཱ་མྱ་ཏ་སྟེ་མ་ཏ་ནཱ་པ་མ་ཏཱ འདིར་རྐང་པ་བཞི་
གའི་ཐོག་དབུས་མཐའ་མ་ཏཱ་བསྐོར་བས་ཆོད་ལ།མཐའ་ཐོག་མ་ཆོད་པའི་ཕྱིར་ཆོད་ཅིང་མ་ཆོད་པའོ །
ངལ་མེད་ཁྱོད་ཀྱི་བློ་ལ་མཉམ་ཉིད་ཟློག་པ་ནི། །མ་ཡིན་བླ་མེད་རྗེས་སུ་མི་མཐུན་འགྲོ་མ་ཡིན། །
གདུང་མེད་ཀྱིས་ཐོག་མཆོག་གི་རྗེས་སུ་མཐུན་པ་ཉིད། །དགའ་མེད་འདོད་མེད་རྣམས་ཀྱི་བཞེད་པ་
68

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
དག་ལས་རྒྱལ། །
གནས་གསུམ་ན་མ་ཆོད་ཅིང་ཆོད་པ་ཡོད་པའི་ཟུང་ལྡན། ཀཱ་ལ་ཀཱ་ལ་ག་ལ་ཀཱ་ལ་ཀཱ་ལ་མུ་
ཁ་ཀཱ་ལ་ཀཱ་ལ་ས་ན་ཀཱ་ལ་ཀཱ་ལ་གྷ་ན་ཀཱ་ལ་ཀཱ་ལ། ཀཱ་ལ་ཀཱ་ལ་སི་ཏ་ཀཱ་ལ་ཀཱ་ལ་ལ་ནི་ཀཱ་ལ་ཀཱ་ལ།
ཀཱ་ལ་ཀཱ་ལ་ཀ་ཏུ་ཀཱ་ལ་ཀཱ་ལ་ཀ་ལི་ཀཱ་ལ་ཀཱ་ལ། འདི་གནས་གསུམ་གར་ཀཱ་ལ་ཀཱ་ལ་མ་ཆོད་ཅིང་རྐང་
པས་ཆོད་པས་སོ །དུས་ཀྱི་དུས་ཅན་སྤྲིན་པ་ནག་ནོག་ནག་པོ་ཉིད་དག་འཛིན། །སྙན་སྒྲོག་དག་གི་
སྒྲོག་བྱེད་བུང་ཚོགས་སྤྲིན་གནག་དུས་ལྟར་གནག །དུས་ཀྱི་མི་བཟུང་དུས་ཆའི་གཙོ་བོ་ཆུ་འཛིན་
གྱིས་མཛེས་སུ། །དཀའ་བས་འཚོ་བའི་བུད་མེད་ལན་བུའི་ཕྲེང་བ་མགོ་ནག་བརྟེན། །
གསུམ་པ་རྐང་པ་གཉིས་ཀྱི་མཐའ་ཐོག་སྦྱར་བའི་ཟུང་ལྡན། སྔར་བཤད་པའི་ཁོངས་
སུའང་འདུས་མོད་ཀྱི་རང་དབང་ཅན་འདིར་བཤད་པར་བྱའོ། །ཨུ་བོ་དྷར་གཱ་སུ་ཏྱ་བ་ལཱ་མ་དེ་ན་ས་མ་
དེ་ན་ས་མ་ན་རྒྱུ་སེ་ན་ཡོ་ཛི་ཏ་རྨ་ན་མ་ནངྒ་བ་ཏ་བི་ཏཱ་ག་ཏཱ་སི་ཏཱ་ས་ཡ་མ་མཱ་ས་ནེ་ཡ་ཏེ། དང་པོའི་
མཐའ་གཉིས་པའི་ཐོག་མར་མ་དེ་ན་ས་བསྐོར། གཉིས་མཐའ་གསུམ་པའི་དང་པོར་ན་ཡོ་ཛི་ཏཱ།
གསུམ་མཐའ་བཞི་པའི་དང་པོར་ག་ཏཱ་སི་ཏཱ་བསྐོར་བས་སོ། །མྱོས་པས་ཆགས་པ་ཉེ་བར་གནས་ཀྱང་
བུད་མེད་དེས། །བདག་ཉིད་མ་སྦྱར་བདག་གི་སྡིག་པས་ཁྲོ་བ་ཡི། །རོ་དང་སྦྱར་ཏེ་ལུས་མེད་དག་
གིས་གདུང་གྱུར་ཀྱང༌།།བདག་གི་འདི་རྙེད་གདུངས་པའི་སླད་དུ་མ་བསྡད་།།
།བདག་ག་འདྲ་སྙད་གདུངསཔ
བཞི་པ་ཀུན་ཏུ་ཟུང་ལྡན་ལ། མཚན་ཉིད། དབྱེ་བ་གཉིས། དང་པོ་ནི། ཚིགས་སུ་བཅད་
པའི་ཕྱེད་རྐང་པ་གཉིས་ལ་ཟློས་པའི་ཚིག་རྒྱན་། ཡང་དག་པར་སྦྱར་བའི་ཟུང་ལྡན་ཞེས་ཀྱང་བྱའོ། །
གཉིས་པ་དབྱེ་བ་གསུམ་དུ་འདོད་དེ།རྐང་པ་ཟློས་པ།ཚིགས་བཅད་ཟློས་པ།ཟུང་ལྡན་ཆེན་པོའོ །
དེའི་དང་པོ་ལ་བཅུ་གསུམ་སྟེརྐང་པའི་དང་པོ་གསུམ་པར་གཉིས་པ་བཞི་པར་ཟློས་པ་བརྗོད་དོན་ཐ
དད་པ་སྟོན་པ།ན་སྦྱེ་ཡཿས་ཏྭ་ཡཱ་བཛཿཔ་ར་མཱ་ཡ་ཏེ་ཡཱ་ན་ཡཱ།ནཱ་སྦྱེ་ཡཿས་ཏྭ་ཡཱ་བཛཿཔ་ར་མཱ་ཡ་ཏེ་མཱ་
ན་ཡཱ། སྐྱེས་བུ་བརྟན་གང་སྙིང་སྟོབས་ཅན། །ཁེངས་པ་རབ་སྤངས་སྤང་བྱ་སྟེ །ཁྱོད་ཀྱིས་མཆོག་ཏུ་
འབད་པ་ཡིས། །ཡིད་བརྟན་བྱའོ་འབད་མེད་མ། །དང་པོ་གཉིས་པར་གསུམ་པ་བཞི་པར་ཟློས་པ་
བརྗོད་དོན་ཐ་དད་པ། ན་རཱ་ཛི་ཏཱ་མཱན་ན་ཡ་ས་མེ་ཏྱ་ནར་ཛི་ཏཱ་མཱ་ན་ན་ས་མེ་ཏྱེ། པི་ནཱ་ཤི་ཏཱ་བེེ་བྷ་ཝ་ཏ་
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ས་ནེ་ན་པི་ནཱ་ཏཱ་བེེ་བྷ་ཝ་ཏ་ས་ནེ་ན།ཁྱོད་ཀྱི་བགྲོད་པ་ཁྱབ་བདག་གཟི་བྱིན་གྱིས། །ཡང་ཡང་རབ་
སྦྱར་མཛེས་པ་མེད་པ་ཡི། །མི་རྣམས་ཚུལ་དང་ང་རྒྱལ་ཉམས་བྱས་ནས། །རྒྱལ་ཞིང་ཀྱེ་མ་བྱས་ཟོས་
རྣམ་པར་བཅོམ། །དང་པོ་བཞི་པར་གཉིས་པ་གསུམ་པར་ཟློས་པ་དོན་ཐ་དད་པ།ཀ་ལཱ་པི་ནཱཾ་ཙཱ་རུ་ཏ་
ཡོ་པ་ཡནྟི་བྲྀནྡི་མཱ་དོ་གྷ་གྷ་ནཱ་གཱ་མཱ་ནཱཾ།བྲྀནྡཱ་ནི་མཱ་པོ་ཌྷ་གྷ་གཱ་མཱ་ནཱཾ་ཀཱ་ལཱ་པི་ནཱཾ་ཙ་བུ་ཏ་ཡོ྅་པ་ཡནྟི
སྒྲ་ཡི་སྒྲིན་བགྲོད་དབྱར་སྐྱེས་རྨ་བྱ་ཡི། །ཚོགས་རྣམས་མཛེས་པ་དག་ཏུ་ཉེ་བར་འགྱུར། །རླུང་གི་
ཚོགས་སྡུག་བྲལ་བ་ཆུར་སྒྲོག་ཀྱི། །ཚོགས་ཀྱང་སྒྲ་དང་བྲལ་བ་ཉིད་དུ་འགྱུར། །དང་པོ་གཉིས་པ་
ཟློས་ལ་གཞན་མ་ཟློས་པ། ན་མནྡ་ཡཱ྅བརྫི་ཏ་མཱ་ན་སརྨཱ་ཡཱ་ན་མནྡ་ཡཱ྅བརྫི་ཏ་མ་ན་སརྨཱ་ཡཱ། ཨུ་ར་
སྤུ་པཱ་སྟིརཎྞ་པ་ཡོ་དྷ་ར་དྭ་ཡཾ། མ་ཡཱ་ས་མ་ལིངྒ་ཏ་ཛི་ཝི་ཏེ་ཤྭརཿ འཚོ་བའི་དབང་ཕྱུག་འདུད་པའི་བྲང་
ལ་ཁོ་མོ་ནི། །དམན་ཞིང་ཁེངས་པ་ངེས་པར་སྒྲུབ་པའི་དབང་གྱུར་ལ། །བརྩེ་བ་སྤངས་པའི་བདག་
ཉིད་ཡིད་ཀྱི་འོ་མ་འཛིན།།གཉིས་པོ་ཉེ་བར་གཏད་ནས་ཀུན་ཏུ་མ་འཁྱུད་།།
དང་པོ་གསུམ་པར་ཟློས་གཞན་ལ་མེད་པ། ས་བྷཱ་སུ་ར་ཎཱ་མ་བ་ལ་བྷི་བྷཱུ་ཥི་ཏཱ་ཎྱེ་སྟ་པ་རོ་
ཧི་མྲྀ་ཎཱ་ལ་ནིརྨ་ལིཿ ས་བྷ་སུ་རཱ་ཎཱ་མ་བ་ལཱ་བི་བྷཱུཥི་ཏ་བི་ཧ་ར་ཡནྣ་དྭ་ས་མྤ་དཿསུ་ཏྭམ།ལྷ་རྣམས་
འདུན་ས་སྟོབས་མེད་ཁྱབ་བདག་གནས་པར་ནི། །ཁྱོད་ཀྱི་ཡོན་ཏན་པད་རྩ་དྲི་མ་མེད་པས་འཛེགས། །
དེ་ནི་ཕྱི་ནས་གྲོང་བཟང་རྣམས་ཀྱི་ཕུན་སུམ་ཚོགས། །བརྒྱན་པའི་བུད་མེད་རྣམས་དང་ལྷན་ཅིག་རྩེ་
ཀྱ་ཕུན་སུམ་ཆགས ན་པའི་བུད་མད་
བར་བྱེད། །དང་པོ་བཞི་པར་ཟློས་གཞན་ལ་མེད་པ།ཀ་ལངྐ་མུཀྟཾ་ཏ་ནུ་མ་དྷྱ་ནཱ་མི་ཀཱ་སྟ་ན་དྭ་ཡཱི་ཙ་ཏྭ་
དྲྀ་ཏེ་ན་ཧནྟུ་ཏཱཿ ནཱ་ཡཱ་ཏི་བྷཱུ་ཏངྒ་ཎ་ནེ་བྷ་བནྡྷུ་ཁེ་ཀ་ལངྐ་མུཀྟཾ་ཏ་ནུ་མ་དྷྱ་ནཱ་མི་ཀཱ། སྙན་པར་སྨྲ་དང་
ལུས་སྐེད་དུད་དང་ནུ་གཉིས་མས། །ཁྱོད་ལས་གཞན་པ་སུ་ཞིག་མ་བཅོམ་དེ་ཡི་ཕྱིར། །འབྱུང་
ལུས་ལྡན་སྐྱོན་ལས་གྲོལ་བ་ཁྱོད་ལ་སོགས བགྲང་བ་ལ་ནི་མིང་མེད་ཉེ་བར་འགྲོ་མ་ཡིན།།
རྐང་པ་གཉིས་པ་གསུམ་པར་ཟློས་གཞན་ལ་མེད་པ། ཡ་ཤཤྩ་ཏེ་དིཀྵུ་ར་ཛ་ཤྩ་སཻ་ནི་ཀཱ་པི་
ཏ་ཎ་ཏེ྅་ཛོ་པ་མ་དཾ་ཤི་ཏཱ་ཡུ་དྷཱ།པི་ཏ་ནྭ་ཏེ་ཛོ་བ་མ་དཱཾ་ཤི་ཏཱ་ཡུ་དྷཱ་དྭི་ཥཾ་དུརྒྱུ་ནྟི་ཀུ་ལནྟ་ར་སཱིནཿ ཁྱོད་
ཀྱི་དམག་དཔུང་ཁྱབ་འཇུག་ལྟ་བུར་གོ་བགོས་པ། །མཚོན་རྣོན་ལྡན་པ་དཔའ་བོ་དག་གི་ཕྱོགས་
རྣམས་སུ། །གྲགས་པ་དང་ནི་རྡུལ་དག་རྒྱས་བྱེད་གཡུལ་གྱི་ནི། །དགྲ་རིགས་ལུས་བྲལ་གཟི་མེད་
70

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
རྒྱགས་པ་ཉམས་པར་བྱེད།།རྐང་པ་གཉིས་པ་བཞི་པར་ཟློས་གཞན་ལ་མེད་པ།བི་བྷཱརྟིབྷཱ་མེརྣ་ལ་ཡཾ
བྷུ་ཛེ་ན་ཏེ་བྷུ་ཛཾ་ག་ནཱ་སྨ་ར་ཏོ་མ་དཉྩ་ཏཾ།ཤྲཱི་ནཱཀྟ་མེ་གཾ་སྭ་ཡ་མ་བྷུ་དྷ་རཾ་བྷུ་ཛཾ་ག་མོ་མ་སྨཱ་ར་མ་
ཧཱུྃ་ལན་བདག་ལ
དཉྩི་ཏཾ། དྲན་ལྡན་བདག་ལ་ཕན་པའི་ཚིག་གཅིག་གསོན་པར་མཛོད། །ཁྱོད་ཀྱི་ལག་པ་དཔལ་དང་
ལྷན་ཅིག་ལག་འགྲོ་ཡིས། །ས་ཡི་དཀྱིལ་འཁོར་རྣམས་འཛིན་དེའི་ཕྱིར་ས་གཞི་འཛིན། །རང་ལག་
རིག་ནས་རྒྱགས་པ་རྒྱས་པར་ཡོད་མ་བྱེད། །གསུམ་པ་བཞི་པར་ཟློས་གཞན་ལ་མེད་པ། སྨུ་ར་ནོ་ལོ་
མུ་ན་ནི་པདྷི་ཏོ་ཡཿ ས་ནི་བྲྀ་ཏི་ཏེ་ཀི་མ་པཱ་ཀ་རོ་། ས་མནྟ་ཏ་སྟཱ་མ་ར་སེ་ཀྵ་ཎེ་ན་ས་མནྟ་ཏ་སྟཱ་མཱ་ར་
སེ་ཀྵ་ཎེ་ན། འདོད་པའི་མེ་དང་ཁེངས་པས་རབ་སྒྲུབ་པས། །སྐད་ཅིག་དང་མཉམ་རྒྱས་དེས་པདྨའི་
མིང་། །རོ་མེད་ཁྱོད་ཀྱི་བདེ་བ་དེ་དག་ནི། །ཀུན་ནས་ཉམས་པ་ཉིད་དུ་ཅིས་མི་བྱེད། །རྐང་པ་དང་པོ་
གཉིས་པ་དང་གསུམ་པར་ཟློས་པ།པྲ་བྷཱ་བ་ནཱ་མ་ན་ནཱ་ས་ཝ་སྱ་པྲ་བྷ་བ་ན་མནཱ་བཱ་ས་ཝ་སྱ པྲ་
བྷཱ་ཝ༌ཏོ༌ནཱ་མ་ན༌ཝ་ས་ཝ་སྱ་བིཙྪིཏྟི༌ར༌སཱིཏྣ་ཡི་པིཥྚ་བ་སྱ།མ་དུད་ཁྱོད་ཀྱི་འཇིག་རྟེན་བདག་གྱུར་ཚེ །
མཐུ་ཡི་མཐུ་ལྡན་ནོར་ལྷ་འདུད་བྱེད་པ། །དེ་ཕྱིར་གསར་པའི་བཏུང་ལྡན་མཆོད་སྦྱིན་ནི། །ངེས་པ་
ཉིད་དུ་འཆད་པར་མ་གྱུར་།དང་པོ་གསུམ་བཞིར་ཟློས་པར། བ་རགྱ་རཱ་ཡཱ་བཱ་ལ་བཱ་ར་ཎཱ་ལཱི་སྙ་ལི་
རྒྱོསྣ་བི་དྷཱ་ཡ་རུནྡྷན། པར་མྦ་རཱ་ཡཱ་བཱ༌ལ༌བཱ་ར་ཎ་ནཱཾ༌པ༌རམྤ་རཱ་ཡཱ༌བ༌ལ༌བཱ་ར་ཎཱ་ནཾ། དཔུང་གི་གླང་
རྣམས་ནི་གཞན་དང་གཞན། །སྟོབས་ལྡན་སྒྲ་སྒྲོག་རབ་ཏུ་རྒྱུག་པ་ཡིས། །ཐང་ལ་རྡུལ་བསྒྲུབས་ནམ་
རྟབས་རྡནརྒྱ
མཁའ་འགོག་བྱེད་ཅིང༌། །གཡུལ་ལ་སྟོབས་ལྡན་མཆོག་ཏུ་གཞན་ལ་རྒྱུག །
གཉིས་པ་གསུམ་པ་བཞི་པར་ཟློས་པ། ན་ཤདྷེ་དྷེ་བ་ཙམ་མ་ལཛྫ་མིཐྱ་བྷ་ཝ་དྷཱ་ནཱ་མ་ས་
མཱ་ཧཱི་ཏཱ་ནཱཾ། བྷ་ཝ་དྭིདྷཱ་ནཱ་མ་ས་མཱ་ཧཱི་ཏཱ་ཎཱཾ། བྷ་ཝ་དྭི་དྷཱ་ནཱ་མས་མཱ་ཧཱི་ཏཱ་ནཱཾ། ཁྱོད་ལྟ་མཉམ་པར་མ་
བཞག་སྲིད་པར་ནི། །རྣམ་གཉིས་མི་མཉམ་ཕན་པ་མེད་རྣམས་ཚིག །ལོག་པར་གྱུར་པ་སྒྲུབ་བྱེད་མི་
མཉམ་པ།།སྤྲུལ་བགྲོད་མཚུངས་ལ་མི་དད་ངོ་ཚ་མེད། །
བཞི་གར་ཟློས་པ། སནྣ་ཧི་མཱ་ནཱ་མ་རཱ་ཛ་སེ་ན་མཱ་རཱ་ཛ་སེ་ན་སནྣ་ཧི་མཱ་ནཱ་མཱ་རཱ་ཛ་སེ་ན།
སནྣ་ཏི་ཏོ་མཱ་ན་མཱ་རཱ་ཛ་སེ་ན། སནྣ་ཧི་མཱ་ན་མཱ་རཱ་ཛ་སེ་ན། དགྲ་ཡི་སྡེ་ཉམས་རྒྱལ་པོའི་སྡེ་ཡིས་
བཏུད། །སྐྱེ་མཆོག་ཨུ་མས་ཕན་བརྗོད་དཔལ་མེད་མིན། །གོ་བགོས་ཨུ་མ་བཏུད་པ་ཟླ་འདྲ་སྟེ། །
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཆོད་ཐོབ་དམ་པ་རྡུལ་མེད་མི་མཛེས་མིན། །གཉིས་པ་ཚིགས་བཅད་བཟླས་པ་ལ་མཚན་ཉིད། །
དཔེར་བརྗོད་གཉིས། །དང་པོ་ནི།ཚིགས་བཅད་འདྲ་བ་གཅིག་གཉིས་སུ་ཟློས་པ་བརྗོད་བྱའི་དོན་ཐ་
དད་པ་གཉིས་སུ་ལྡན་པར་སྦྱར་བའི་ཚིག་རྒྱན་ནོ། །གཉིས་པ་ནི། བི་ནཱ་ཡ་ཀེ་ན་བྷ་བ་ཏཱ་ཏྟོ་པ་ཙི་ཏ་
བཱ་ཧུ་ན། སྭ་མིཏྟ་དྡྷ་རི་ཎཿབྷི་ཏཱ་པྲྀཐཱི་ཡ་མ་ཏུ་ལཱ་ཤི་ཏཱ། འདི་ཚར་གཉིས། དང་པོའི་དོན།ཟླུམ་ཞིང་
རྒྱས་པའི་ལག་པ་ཅན། །གྲོགས་མེད་རབ་འཇོམས་བྱེད་པ། །རྣམ་འདྲེན་ཁྱོད་ཀྱི་རྟེན་པ་ཡི། །མི་
མཚུངས་འདི་འཇིགས་མེད་པ་དང༌། །ཞེས་པ་དང༌། གཉིས་པ། འདྲེན་པ་དག་དང་བྲལ་གྱུར་ཅིང༌། །
ལག་པ་སྲེག་ཁང་ཉེར་གྱུར་པ། །རང་གྲོགས་ཀྱིས་བཏང་དགྲ་ཡིས་ནི། །མཚུངས་མེད་ས་འདི་མངོན་
པར་བསྟེན།བོད་སྐད་ལ་སྒྲ་ཇི་བཞིན་པ་དང་གཉིས་པ་ཇི་བཞིན་མ་ཡིན་པའི་དོན་གཞི་ཅིག་ལ་ཡོད་
པ་དེ་ལྟ་བུའོ།།
གསུམ་པ་ཟུང་ལྡན་ཆེན་པོ་ལ་མཚན་ཉིད། དཔེར་བརྗོད་གཉིས། དང་པོ་ནི་རྐང་པ་བཞི་
ཀར་ཟློས་པ་དེ་ལ་ཡང་རྐང་པ་དང་པོ།ཕྱི་མ་གསུམ་ལ་ཟློས་པར་མ་ཟད་ཀྱི།རྐང་པ་སོ་སོ་ལ་ཡང་སྔ་
ཕྱིས་རྣམ་པ་གཅིག་པ་ཡིན་པ་ཟུང་ལྡན་སྔ་མ་རྣམས་ལས་བྱ་བ་གཞན་ཡིན་པའི་ཚིག་རྒྱན་ནོ། །
གཉིས་པ་ནི། ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ་ས་མཱ་ན་ཡཱ།
རྐང་པ་ཐམས་ཅད་གཟུགས་གཅིག་པས་། །མཉམ་མེད་དཔལ་ལྡན་མཚུངས་མེད་པ །ཁེངས་
ལྡན་ངལ་བ་དག་དང་ནི། །ཁེངས་པ་མཉམ་ལྡན་ཚུལ་མིན་དག །དོར་བའི་ཚད་འདས་འགྲོགས་སུ་
ཆག།
ལྔ་པ་འདྲེས་པའི་ཟུང་ལྡན་ལ་མཚན་ཉིད། དཔེར་བརྗོད་གཉིས། དང་པོ་ནི། མ་ཆོད་ཅིང་
ཆོད་པ། ཆོད་པ་མཐའ་ཐོག་སྦྱར་བ་གང་ལ་ཡོད་པའི་ཚིག་རྒྱན་ནོ། །སྔར་འདྲེས་པའི་དབྱེ་བ་ལས་
སྐྱེས་པ་ཞེས་པས་བསྟན་པའོ །གཉིས་པ་ནི།དྷ་རཱ་དྷཱ་རཱ་ཀ་རཱ་དྷ་རཱ་བྷུ་ཛ་ཛ་མ་ཧིའ་པཱ་ཏུ་མ་ཧཱི་ན་བི་
ཀྲུ་མཱཿཀྲ་མཱ་ཏྱཱཧནྟ་སཱ་ཧ་ཏ་ར་ཡོ་ར་ཡོཿདྷུ་རཱ་མཱ་ན་དྷུ་རཱ་བ་ལམྦི་ནཿའདིར་རྐང་པ་དང་པོའི་དྷ་རཱ་དྷ་རཱ་
ཆོད་པ།དང་པོའི་མཐའ་ཐོག་སྦྱར་བ་བྷུ་ཛ་བྷཱ་ཛ།གཉིས་པའི་པར་དུ་མ་ཧཱི་པཱ་ཏུས་ཆོད་པ།གཉིས་པ་
གསུམ་པར་ཀྲཱ་མཱ་ཀྲཱ་མཱ་མཐའ་ཐོག་སྦྱར།གསུམ་པའི་བར་སྭ་ཧ་ཆོད་པ། དེ་དང་བཞི་པར་ར་ཡོ་ར་ཡོ་
72

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
མཐའ་ཐོག་སྦྱར། བཞི་པར་པར་དུ་དྷཱ་རཱ་ཆོད་པ་ཡོད་པས་སོ། །འཛིན་མ་འཛིན་པའི་རྣམ་འཛིན་
འཛིན་མ་སྦྱོང་རྣམས་ཀྱི། །ལག་པ་རྣམ་གནོན་མི་དམན་འཕྲལ་ལ་དགྲ་འཇོམས་པ། །མྱུར་བ་དང་
ལྡན་མཆོད་པའི་ཁྱུར་ནི་རྟེན་པ་ཡིས།།ས་གཞི་དག་ནི་རིམ་པས་བསྲུང་བར་བཟོད་པ་ཡིན།།
དྲུག་པ་བཟློག་པའི་ཟུང་ལྡན་ལ། མཚན་ཉིད་དབྱེ་བ་གཉིས། དང་པོ་ན། རྐང་ཕྱེད་དམ་
ཚིགས་བཅད་ཕྱེད་དམ་རིལ་པོ་ལུགས་ལས་ཟློག་པར་བསྐོར་བའི་ཚིག་རྒྱན་ནོ །གཉིས་པ་ལ་
གསུམ་གྱི། རྐང་པ་ཕྱེད་ཟློག་པ། ཡཱ་མ་ཏཱ་ཤ་ཀྲྀ་ཡཱ་སཱ་སཱ་ཡ་ཏ་ཀྲྀ་ཏཱ་མ་ཡཱ་ར་མ་ཎཱར་ཀ་ཏཱ་ཏེ྅སྟུ་
སྟུ་ཏེ་ཏཱ་ཀ་ར་ཎཱ་མ་ར། རྐང་པ་དང་པོ་དང་གསུམ་པ་ལས་བཟློག་པས་གཉིས་པ་དང་བཞི་པ་གྲུབ་
པས་སོ །གང་ལ་འབད་བྱས་ཕྲ་མོ་ཉིད། །དེ་ནི་བདག་གི་ཐོབ་མཛའ་བོ །རེ་འདོད་མེད་པས་བྱེད་
མེད་ལྷ། །བསྟོད་ནས་འོང་ཁྱོད་འགྲོ་གྱུར་ཅིག །
ཚིགས་བཅད་ཕྱེད་བཟློག་པ། ནཱ་རི་ནོ྅མ་ད་ནཱ་དྷཱ་སྭ་ན་མེ་ཀ་ཙ་ན་ཀཱ་མི་ཏཱ། ཏཱ་མི་ཀཱ་ན་ཙ་
ཀཱ་མེ་ན་སྭ་དྷཱི་ནཱ་ད་མ་ནོ་ད་ནཱི།ཚིགས་བཅད་ཕྱེད་མས་ཟློག་པས་ཚིགས་བཅད་ལྷག་མ་བྱུང་བས་སོ། །
ནཱ་ད་ལྡན་པ་བདག་གི་བློ། །མྱོས་མིན་འདོད་པ་འགའ་ཡང་མེད། །དུལ་བ་འཇོམས་པའི་འདོད་པ་
ཡིས། །རང་དབང་གདུང་བ་དག་ཀྱང་མེད།།ཅེས་སོ། །
ཚིགས་བཅད་རིལ་པོ་བཟློག་པ། ཡཱ་ན་མ་ནཱ་ཡཱ་མ་རཱ་བི་ཀ་ཤོ་ནཱ་ན་ཛ་ནཱ་ས་ནཱ། ཡ་མུ་ད་ར་
ཡཱནམནཱཡཱམ
ཤཱ་ཏཱ་དྷཱི་ན་མ་ཡཱ་མ་ཡཱ་མ་ནཱ་དི་སཱ། རི་སཱ་དི་ནཱ་ནས་ན་ཡའི་བར་ལུགས་ཟློག་ཏུ་བཀོད་པས་ཚིགས་
བཅད་གཉིས་པ་ཞིག་གྲུབ། དང་པོ་ལུགས་འབྱུང་བསྒྱུར་ན། ཡིད་འགྲོ་བདུད་སྐྱོང་ལྕག་མི་དམན། །
གང་ཞིག་དབང་གྱུར་སྐྱེ་བོ་འཇོམས། །གང་ལ་བདག་སོང་སྐྱེ་བོ་བརྒྱའི། །དབང་གྱུར་དེ་ལ་བྱོན་
ཞེས་སྨྲ། །གཉིས་པ་ལུགས་བཟློག་ལ། །སྟོན་འདི་ཡིས་ནི་གཟིར་འགྱུར་ཞིང་། །སྟན་མི་ཤེས་པ་དེ་
ཡིས་ནི། །ཉིན་མོའི་ནད་མེད་དཔལ་མེད་ལ། །སྟོབས་ལྡན་གནས་འཆིང་སླད་དུའོ། །ཞེས་འབྱུང་
དེ་དག་གི་ཟུང་ལྡན་དཔེར་བརྗོད་ཀྱིས་ཐོན་པའི་དབྱེ་བ་རྣམས་བཤད་ཟིན་།།
གཉིས་པ་བྱ་དཀའི་རྒྱན་ལ། བ་གླང་གཅིན་གྱི་བྱ་དཀའ། འཁོར་བའི་བྱ་དཀའ། དབྱངས་
སོགས་ངེས་པའི་བྱ་དཀའ་གསུམ་ལས། དང་པོ་ལ་མཚན་ཉིད། དཔེར་བརྗོད་གཉིས་ཀྱི་དང་པོ་ནི།
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཚིགས་ཕྱེད་སྟེང༌། ཚིགས་ཕྱེད་འོག་ཏུ་བཀོད་པ་ལ་ཡི་གེ་རྣམས་གཅིག་གི་བར་དུ་ཆོད་པ་བ་ལང་
གཅིན་འགྲོས་ལ་གཟུགས་གཅིག་པ་ཉིད་ཀྱི་ཚིག་རྒྱན་། །དེ་ནི་ཀློག་དུས་བ་ལང་གི་གཅིན་བཏང་
བའི་རྗེས་ལྟ་བུར་ཀློག་པས་བ་ལང་གཅིན་ཞེས་བྱའོ།།གཉིས་པ་དཔེར་བརྗོད
ম ད ནོ མ དི ཏཱ ম 3 དེ
མ དེ ནོ ཡ དི ཏ ম ཉྫ|ལིཾ ད|དྷེ
ཆང་འདྲའི་མིག་ལྡན་ཟུར་མིག་གི །མཚོན་གྱིས་འདོད་པ་འདི་རྒྱལ་ཏེ། །གལ་ཏེ་བདག་ཀྱང་སྡིག་
ཟད་ན། །འདོད་པ་ལ་ནི་ཐལ་སྦྱོར །
གཉིས་པ་འཁོར་བའི་བྱ་དཀའ་ལ ཕྱེད་འཁོར་བ་དང་ཀུན་འཁོར་བ་གཉིས་ལས།
དང་པོ་ལ་མཚན་ཉིད། དཔེར་བརྗོད་གཉིས་ཀྱི་དང་པོ་ནི། རྐང་པ་བཞི་བརྩེགས་སུ་བྲིས་དེ་རེ་
རེའང་ཕྱེད་དུ་བཅད། ཕྱེད་དང་པོ་འཕྲེད་དུ་ལུགས་མཐུན་དང༌། སྟེང་ནས་ཐུར་དུ་ཀློག་པ་འདྲ།
ཕྱེད་ཕྱི་མ་ལུགས་འབྱུང་དང་ལུགས་མཐུན་གྱེན་ཀློག་འདྲ་བར་བཀོད་པའི་ཚིག་རྒྱན་། །གཉིས་
པ་དཔེར་བརྗོད།
ম वॅ བྷ ཝ 2 মু वेगी
र्वे 5 띨 ཡ ན মু ན ནི
མེ
བྷ 띨 5 យូ মু মু মু
ཝ ཡ མེ वॅ ম 띨 ན
འདིར་ཡང་སྔར་བཞིན་ལ་ཁྱད་སཱ་མཱ་ནས་ལུགས་འབྱུང་ཀློག་པ་དང་སཱ་ནས་ལུགས་ཟློག་ཀློག་པ་ཁྱད་
མེད་འབྱུང་བ་ཡིན་། །མ་དུད་ཡིད་བྱུང་ཁྱོད་དར་ཕྱིར། །སྡེ་ནི་ཁེངས་ལྡན་མ་ཡིན་མིན། །ཡང་ན་
འཇིགས་ལས་དཔག་མེད་ན།།བདག་ཅག་སྡིག་པའི་རང་བཞིན་ནོ། །
གསུམ་པ་ལ་མཚན་ཉིད་དཔེར་བརྗོད་གཉིས། དང་པོ་ནི། ཕྱེད་འཁོར་བར་མ་ཟད།
ལུགས་འབྱུང་ལུགས་ཟློག་ཏུའང་ཚིག་གཅིག་པར་འཁོར་བའི་ཚིག་རྒྱན་ཏེ། ཀུན་ཏུ་འཁོར་བ་
74

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད
འདིས་ན།འདི་ལ་ཀུན་ཏུ་བཟང་པོ་ཞེས་པར་འདོད་དེ།གཉིས་པ་དཔེར་བརྗོད་ནི།
মু মু वू 띨 띨 वू মু
យូ वू 질 মু वू
ཟླ་དང་ནད་རིང་ཅིས་མིན་གང༌། །དགའ་མ་བདུད་ཀྱི་རྒྱར་མ་ལྟུང༌། །བགྲོད་བཟློག་སྒྲ་མེད་དཔལ་
མེད་མ། །སྟོབས་ལྡན་སྒྱུ་གནས་འཆིང་སླད་དུའོ། །སློབ་དཔོན་གྱི་འཁོར་ཚུལ་འདི་ཙམ་ལས་མ་
གསུངས་ལ། བོད་རྣམས་རྣམ་བཞག་གཞན་ཡང་འདོད་ཀྱང་གཞུང་ལས་མ་འགེངས་ན་ལེགས་པར་
མཐོང་ངོ་། །
གསུམ་པ་དབྱངས་སོགས་ངེས་པའི་བྱ་དཀའ་ལ། དབྱངས་ངེས་པ། གནས་ངེས་པ། ཡི་
གེའི་གསལ་བྱེད་ངེས་པས་དབྱེ་བ་གསུམ། དང་པོ་ལ།ངེས་བྱ་དབྱངས།ངེས་ཚུལ་དཔེར་བརྗོད།
གཉིས་ལས། དང་པོ་ནི།སྤྱིར་དབྱངས་ལ་ཙནྡྲ་པར་བཅུ་གསུམ་དེ་ལས་ཕྱེ་བ་ཡི་གེའི་མདོར་ཇི་སྙེད་
པར་བཤད།ཀ་ལཱ་པར།དང་པོ་བཅུ་བཞི་རྣམས་དབྱངས་སོ་ཞེས་བསྟན།སྡེབ་སྦྱོར་རིན་ཆེན་འབྱུང་
གནས་ལས། འདིར་ནི་དབྱངས་ཡིག་ཉི་ཤུ་གཉིས་ཞེས་བཤད། སྨྲ་ཏིས་བདུན།བོད་ལ་ཐོན་མི་ཆེན་
པོས་གུག་ཀྱེད་ཞབས་ཀྱུ་ཅན་སོགས་བཞིར་མཛད་པའི་ཁར་སློབ་དཔོན་འདིས་ཨ་བསྣན་པའི་
དབྱངས་ལྔ་བཟུང་གཞན་མིན་ནོ།།
གཉིས་པ་ངེས་ཚུལ་དཔེར་བརྗོད་ཀྱི་བཤད་པ་ལ།གསུམ་གྱི་དང་པོ་ཨ་དང་གུག་ཀྱེད་ཅན་
དུ་ངེས་པ་ཨཱམྦྷ་ཡཱ་ན་མ་ཧཱནྟཱ་ཝ་གཱི་ཏཱི་ཱཏཱིགྷ་ཏིཿཔྤཱི་ཏིཿ བྷོ་གོ་རོ་གོ་མོ་མོ་ཧོ་དྷེ་ཡེ་དྷེ་ཙྪེ་དེ་ཤེ་ཀྵེ་མེ།
རིག་བྱེད་རྣམ་ཐར་སྨྲས་པའི་ཚིག།ཡཾ་ན་གླུ་དང་འཇིགས་དགའ་ཡིད།།ལོངས་སྤྱོད་ནད་དང་དགའ་
དང་རྨོངས། །དགེ་བའི་ཡུལ་དུ་སེམས་འདོད་གཟུངས། །ཨི་ཨ་ཨུ་གསུམ་དུ་ངེས་པ།ཀྱྀ་ཏི་བི་ཛི།
ཏིཥྛི་པི་ཧི་ཏི་པྲ་ཏ་ར་ཏ་ཡཿས་ར་ག་ཏ་ཡཿཨུ་རུ་རུ་རུ་དྷུརྒུ་རུ་དུ་དྷུ་བུུ སྭ་མ་རི་ཀུ་ལི་ཡུ་དྷི་ཀུ་ར་པཿ ས་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ལས་རྣམ་རྒྱལ་བརྟན་པ་སྒྲུབ་བྱེད་པའི། །རྟུལ་ཤུགས་ལ་དགའ་མཆོག་རྟོགས་ཀུ་རུ་པས། །གཡུལ་དུ་
རང་གི་དགྲ་ཡི་རིགས་རྣམས་ནི། །ཆེ་བར་བཀག་ཅིང་ལྕི་བར་འདར་བར་བྱས། །འདི་རྐང་པ་བཞི་
པར་གསུམ་ག་ཡོད་པས་དེ་ལྟ་བུ་བཞི་གར་རུང་བར་མཚོན་ནོ། །ཨི་ཨེ་གཉིས་སུ་ངེས་པ།ཤི་དཱི་
སཏྲིཏྠཱི་ཀཱིརྟི་དྷཱི་ནཱི་ཏཱི་གཱི་ཤྲཱི་རཱི ཨེ་དྷེ་ཏེ་དྭེ་དྭེ་ཏེ་ཡེ་ནེ་མེ་ཏེ་བེ་དཔལ་གཟི་ངོ་ཚ་གྲགས་དང༌། །བློ
ལུགས་ཚིགས་དང་དགའ་དག །ཁྱེད་ལ་འཕེལ་བ་གཉིས་གང༌། །འདི་གཉིས་ལྷ་དབང་ལ་མེད། །ཨ་
གཅིག་པུར་ངེས་པ།ཀུན་འཁོར་གྱི་ས་མཱ་སོགས་ཟློས་པའོ། །
གཉིས་པ་གནས་ངེས་པའི་བྱ་དཀའ་ལ།ངེས་བྱ་གནས།ངེས་ཚུལ་དཔེར་བརྗོད་ཀྱིས་
བསྟན་པ་གཉིས་ལས་དང་པོ་ནི། ཨ་ཀུ་ཧ་རྣམ་བཅད་རྣམས་མགྲིན་གནས་ལས་བྱུང་བ། རི་ཊུ་ར་ཥ་
སྤྱི་བོ ལི་ཏུ་ལས་སོ །ཨི་ཙུ་ཡ་ཤ་རྐན།ཨུ་པུ་ཝ་པ་མཆུའི་སྐྱེ་གནས་ཅན་ཡིན།ཀུ་ཞེས་སྨོས་པ་ཀ་
སྡེ་ཚང་མར་བསྡུ་བའི་བརྡ་ཆད་དོ།།གཉིས་པ་ལ་བཞི།བཞི་ག་ཡོད་པ།ན་ཡ་ནཱ་ནནྟ་ཛ་ན་ནེ་ན་ཀྵ་ཏྲ་
ག་ཎ་ཤཱ་ལི་ནི། ཨ་གྷ་ནེ་ག་ག་ནེ་དཾཥྚི་རངྒ་ནེ་དཱི་ཡ་ཏཾ་ས་ཀྲྀ་ཏ། འདྲེན་བྱེད་ཀུན་དགའ་བསྐྱེད་བྱེད་མ། །
རྒྱུ་སྐར་ཚོགས་རྣམས་དག་གི་གནས། །སྤྲིན་མེད་མཁའ་ལ་ལུས་ཅན་མ། །ལན་གཅིག་མིག་ནི་སྦྱིན་
པར་མཛོད།།མགྲིན་རྐན་སོ་གནས་གསུམ་དུ་ངེས་པ།ཨ་ལི་ནཱི་ལཱ་ལ་ཀ་ལ་ཏཾ་ཀནྣ་ཧནྟི་གྷ་ན་སྟཏ་ནི
ཨཱ་ན་ནཾ་ན་ལི་ནཙྪ་ཡ་ན་ཡ་ནཾ་ཤ་ཤི་ཀནྟི་ཏེ།ནུ་སྟུག་ཁྱོད་གདོང་ལན་བུ་ཡི། །འཁྲི་ཤིང་བུང་བ་ལྟར་
ཞིང༌། །འདྲེན་བྱེད་པདྨའི་གཟུགས་བརྙན་ཅན། །ཟླ་ལྟར་མཛེས་པས་སུ་མ་བཅོམ །མགྲིན་སོའི་
གནས་གཉིས་སུ་ངེས་པ། ཨངྒ་མངྒ་ནཱ་ལགྣ་ནཱ་ནཱ་ཏངྒཱ་ས་དདྡྷ་ནཱ། ས་དཱ་ན་གྷ་སདཱ་ནིནྡི་ན་ཏྲཱངྒ་སངྒ་
སངྒ་ཏ། རྟག་ཏུ་སྡིག་མེད་ཀུན་དགའ་མཆོག །ལུས་དུད་དག་དང་འགྲོགས་ལ་ཆགས །བཙུན་མོ་
ལུས་མེད་ཀྱིས་འགེངས་ཏེ། །འཇིགས་པ་དུ་མས་རེག་པར་གྱུར།།མགྲིན་གནས་གཅིག་པུར་ངེས་པ
ཨ་གཱ་ཊཱཾ་གརྨཱ་ཀཱ་ཀཱ་ཀ་གཱ་ཧ་ཀ྅གྷ་ཀཱཀ་ཀ་ཧཱ། ཨཱ་ཧཱ་ཧཾ་ག་ག་ཁ་གངྒ་ག་ཀཾ་ཀ་ག་ཁ་ག་ཀཱ་ཀ་ཀཧ་ཧ་
མི་སྒྲོག་མཁའ་འགྲོས་མཚན། །རི་འགྲོ་དབང་འཁྱོག་ལྡན་མ་ཆགས །ཁྱོག་སྒྲོག་གང་གཱའི་ཆུར་
འཇུག་སྡིག །བྱ་རོག་འཇོམས་པ་མཐོ་རིས་འགྲོ །གསུམ་པ་གསལ་བྱེད་ངེས་པའི་བྱ་དཀའ་ལ།
ངེས་རྒྱུ ངེས་ཚུལ་དཔེར་བརྗོད་ཀྱིས་བསྟན་པ་གཉིས། དང་པོ་ནི། ཀ་ལཱ་པ་ར་ཀ་ལ་སོགས་པ་
76

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
རྣམས་གསལ་བྱེད་དོ། །ཞེས་གསུངས་ལ། རྣམ་པར་དབྱེ་བ་དེ་དང༌། ཙནྡྲ་པ། རིན་ཆེན་འབྱུང་
གནས་གསུམ་གར་གསལ་བྱེད་རྣམས་ནི་སུམ་ཅུ་འདུན་ཏེ་སྡེ་པ་ལྔ། མཐར་གནས་བཞི།དྲོ་བ་བཞི།
རྣམ་བཅད་ལྕེ་རྩ་ཅན། མཆུ་ཅན། རྗེས་སུ་ང་རོའོ །ཐོན་མིས་ཨ་ཡང་གསལ་བྱེད་དུ་མཛད་ཡི་གེ་
སུམ་ཅུར་མཛད། འདིར་དེ་དང་ཆ་འདྲ་ཙམ་དུ་བཟུང་ངོ་། །གཉིས་པ་ལ་བཞིར་ངེས་པ།དཔེར་
བརྗོད། རེ་རེ་རཱུ་རཱུ་རཱུ་རོ་རུ་གཱ་ག་གོ྅གཾ་ག་གོ྅ག་གུཿ ཀིངྐེ་ཀཱ་ཀཱ་ཀུ་ཀཿ ཀཱ་ཀོ་མཱ་མཱ་མཱ་མཱ་མ་མ་མཱ་
མ་མ། ར་ག་ཀ་མ་བཞིར་ངེས་པས་སོ །ཀྱེ་ཀྱེ་སྒྲ་སྒྲོག་རུ་རུའི་བྲང༌། །འཇོམས་སྡིག་པ་རི་རི་ཆར་
འགྲོ། །ང་ཅན་མ་འོང་བདག་གི་མ། །བྱ་རོག་རྨ་བྱའི་སྒྲ་བསྒྱུར་ཅི། །གསུམ་དུ་ངེས་པ། དེ་བཱ་ནཱ་ནནྡ་
ནོ་དེ་བོ་ནོ་ད་བ་ད་ནི་ནྡ་ནཿདི་བཾ་དུ་དཱ་བ་ནཱ་དེ་ན་དཱ་ནི་དཱ་ན་བ་ནནྡི་ནཿད་ན་ཝ་གསུམ་དུ་ངེས་
པས་སོ །ལྷ་རྣམས་དགའ་བར་བྱེད་པའི་ལྷས། །རིག་བྱེད་ལ་སྨོད་འགོག་པ་པོས། །ལྷ་མིན་དགའ་
བྱེད་བཅོམ་པ་ན། །སྒྲ་ཡིས་མཐོ་རིས་གང་བར་གྱུར། །གཉིས་ངེས་པ། སཱུ་རིཿསུ་དཱ་སུ་རཱ་རི་ས་རཿསཱ་
རཱ྅སི་སཱ་ར་སྥཿསྭ་ས་ར་ས་ར་སཿསཱི་རཱི་ས་སཱུ་རུས་སུ་དཱ་ར་སཱི།ས་དང༌།ར་གཉིས་སུ་ངེས་པས་སོ།།
མཁས་པ་ལྷ་དང་ལྷ་མིན་ས། །འགྲོ་སྟོབས་ལྡན་པའི་བྱིན་ལེགས་ཅན། །ཆང་འདི་རོ་ལྡན་ཤོལ་
འཛིན་ཏེ། །བཞད་ཀྱི་སྒྲ་ལྡན་མཚོ་རུ་སོང༌། །གཅིག་ཏུ་ངེས་པ། ནཱུ་ནཾ་ནུནྣཱ་ནི་ནཱ་ནེ་ན་ནྭེ་ནེ་ནཱ་ནཱ་ནཱ་
ནིནཱ་ནེ་ནཱ་ན་ནུ་ན་ནཱུ་ནེ་ནཻ་ནི་ནཱ་ནཱ་ནི་ནོ་ནི་ནཱི། ན་གཅིག་པུར་ངེས་པས་སོ། །འདི་ཡི་བདག་ཅག་
189
རྣམས་ཀྱིས་བཞིན། །བཞིན་གྱི་ངེས་པར་མ་བཅོམ་མིན། །བདག་སྲོག་མི་དམན་འདི་དང་སྦྱོར། །རྗེ་
བོ་སྐྱེས་མིན་སྡིག་ཅན་ངེས། །དེ་ལྟར་བྱ་དཀའི་ལམ་གྱིས་ནི། །རིམ་པ་ཅུང་ཟད་རབ་ཏུ་བསྟན། །
ཟིན་། །
གསུམ་པ་གབ་ཚིག་གི་རྒྱན་ལ། འཇུག་པའི་སྐབས།འཇུག་བྱེད་གབ་ཚིགལྟར་སྣང་སྤང་
ཚུལ་བསྟན་པ་གསུམ། དང་པོ་ནི།རྩེད་མོའི་མདུན་སར་བཞད་གད་དང༌། །དེ་ཤེས་ཚོགས་སུ་གསང་
སྨྲ་དང༌། །ཕ་རོལ་ཀུན་ཏུ་རྨོངས་བྱེད་ལ། །གབ་ཚིག་དག་ནི་ཉེ་མཁོ་ལྡན། །ཞེས་པ་དག་ཏུ་དགོས་
པར་བསྟན་ནོ། །གཉིས་པ་ལ་རྣམ་པར་དབྱེ་བ་བཅུ་དྲུག་སྟེ།ཀུན་ཚོགས།སླུ་བྱེད།རིམ་བྲལ།རབ་
བཅོམ། མཐུན་གཟུགས།རྩུབ་མོ། གྲངས། རབ་བཏགས། མིང་དུ་འདུས་པ། སྒྲིབ་པ། མཐུན་
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་སྒྲ།རྨོངས་པ།ཡོངས་འཕྲོག གཅིག་སྒྲིབ། གཉིས་ཀར་སྒྲིབ།ཡོངས་འདྲེས་སོ། །དང་པོ་ལ་
མཚན་ཉིད། དཔེར་བརྗོད་གཉིས། དང་པོ་ནི། ཚིག་ནི་སུབ་དང་ཏིང་ངའི་མཐའ་ཅན་ཡིན་ལ།
མཐའ་ཅན་དེ་གཉིས་མཚམས་སྦྱར་ནས་དོན་སྦས་པ་སྟེ། གོ་དཀའ་བར་གནས་པའི་ཚིག་རྒྱན་ནོ། །
གཉིས་པ་ནི མཱ་ཡ་གོ་རོ་སེམས་ཀྱིས་ནི། །ཤེས་པ་མེད་ལ་ཅི་སླད་ཁྲོ། །གནས་མིན་དུ་བ་འདི་
ཡིས་ནི། །ཅི་བྱེད་ཀུན་ཏུ་མིག་དམར་མ། །འདིར་བརྗོད་དོན་བདག་གི་མེ་ཨཱ་ག་དངོས་ཤིན་ཏུ་མཛའ་
བ་སྦས།མཱ་ཡ་བདག་གིས་དང༌།གོ་བ་ལང་དང༌།དེའི་རོ་བ་ཞེས་པར་གབ་ནས་ཁྲོ་བ་ཆུད་ཟད་ལ་
དུ་བར་མ་བྱེད་ཅེས་བསྟན་པའོ། །མེ་ལས་ཨེ་ཕྲལ། དེ་ཨ་ཡར་བསྒྱུར། ཨ་མའི་སྲོགཕྱི་མ་ཨཱ་གས་
ཀྱི་ཨཱ་ཡའི་སྲོག་ཏུ་སྦྱར། ས་དབྱངས་མེད་ཆོག་དྲག་ཏུ་བསྒྱུར་ཅིང་།རོའི་སྐད་དོད་རཱ་སར་ཕ་རོལ་ན་
ཡོད་པས་ཚེག་དྲག་ཨུ་རུ་བསྒྱུར། གའི་ཨ་ཨུ་དེ་དང་འཕྲད་པས་གོ་ཞེས་པར་བཏང་།ཨུ་ཕྱིས་པས་མ་
ཡ་གོ་ཞེས་པར་གྲུབ་པས།ཀུན་ཚོགས་པ་སྒྲ་དོན་ཡང་གོ་བ་ཡིན་། །
གཉིས་པ་ལ་མཚན་ཉིད།གཞན་ལ་གྲགས་པའི་སྒྲ་དག་གི །བརྗོད་བྱའི་དོན་ལས་གཞན་
སྐད་དུ་བསླུ་བའོ། །གཉིས་པ་དཔེར་བརྗོད། ཀུཔཛ་བརྟེན་པ་ཁྱོད་ཀྱིས་ནི། །དགའ་བ་ཇི་ལྟར་
འཕེལ་འགྱུར་བ། །འཆི་མེད་བུ་མོ་འདྲི་མ། །མི་མོ་དཔྱད་པས་དེ་ལྟ་མིན། ཀུཔཛ་ཞེས་མིང་གི་
ཕྱོགས་གཅིག་གིས་ཀུན་མཚོན་པས། ཀཱ་ནྱ་ཀུཔཛ་ཞེས་ཡུལ་གྱི་མཛེས་མ་བརྗོད་འདོད་ཡིན་ཏེ་
ཀཱནྱཨུབརཞསཡུལབྱ
་བའི་བང་མེད
བསྒྲིབས་ནས་ལུས་འཕྱེ་བོ་ལྟ་བུའི་བུད་མེད་ལ་བློ་སྐྱེར་འཇུག་པས་བསླུ་བྱེད་དུ་སོང༌།གསུམ་པ་ལ་
གཉིས། མཚན་ཉིད་ནི།ཚིག་གི་སྦྱོར་བ་གོང་འོག་ཤིན་ཏུ་འཁྲུགས་པའི་རིམ་པ་བྲལ་བ་ལས་རྨོངས་
པ་སྐྱེར་འཇུག་པ་སྟེ། གཉིས་པ། ཡུ་བར་འོ་བྱེད་པད་ཅན་གྱིས། །ངང་པ་ཚེར་མ་རྩུབ་མོ་ཅན། །
བཞིན་ལ་སྒྲ་སྙན་སྒྲོག་བྱེད་ཅིང་། །ལུས་ནི་འདར་བར་བྱེད་ཅིང་མཆུས། །བཞི་པ་ལ་མཚན་ཉིད་ནི།
ཚིག་སྦྱོར་གང་ལ་ཚིག་གི་དོན་འཕྲོགས་པ་ལྟ་བུར་སོང་བས་གོ་དཀའ་བའི་ཚིག་ཕྲེང༌།གཉིས་པ་ལ།
བུ་མོ་ཁྱོད་ཀྱི་རྐང་མཛེས་ལ། །རྐང་གདུབ་རྒྱས་པ་སྒྲ་སྙན་སྒྲོག །མངོན་སུམ་ཉིད་དུ་གྱུར་པ་འདིར། །
བདག་གི་སྲོག་འདི་བརྟེན་མ་ཡིན། །ལྔ་པ་ལ་མཚན་ཉིད། བརྟགས་པའི་དོན་བསྐོར་དེ་དང་ཆོས་
མཐུན་གཟུགས་སུ་བསྡེབས་པས་དོན་སྒྲིབ་པ་སྟེ།ཆོས་མཐུན་པར་མཐུན་གཟུགས། གཉིས་པ།
78

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད
གང་གི་ཡལ་འདབ་ཡལ་འདབ་ལ། །མེ་ཏོག་སྣུམ་པའི་དོགས་པ་ཅན། །འཁྲི་ཤིང་ཡལ་འདབ་ལྔ
པ་ནི།།སྐྱེ་མོས་ཚལ་འདིར་བདག་གིས་མཐོང་།།
དྲུག་པ་ལ་མཚན་ཉིད། མཚན་ཉིད་ཅུང་ཟད་ཡོད་ཙམ་ངེས་ཚིག་དང་ལྡན་པའི་ཚིག་རྩུབ་
མོ་སྨྲ་བས་རྩུབ་མོ་སྟེ གཉིས་པ། ལྷ་རྣམས་ལྷ་ཡི་ཁང་པ་རུ །སོ་ཡི་འོད་ཀྱིས་དལ་བུར་།དྲི་
བཟང་རྫིང་བུར་མྱོས་བྱས་པས།།དེ་རྣམས་ད་ནི་རྒན་མོ་བཞིན། །བདུན་པ་ལ་མཚན་ཉིད་ནི།བརྗོད་
བྱ་གྲངས་ཀྱིས་བསྒྲིབས་ནས་ཀུན་ཏུ་རྨོངས་པར་བྱེད་པས་ཏེ། གཉིས་པ། སྣ་ལྡན་དབུས་ན་གསལ་
བྱེད་བཞིས། །ཡོངས་སུ་རྣམ་པར་བརྒྱན་པ་ཡི། །གྲོང་ཁྱེར་འགའ་ཡོད་གང་ཞིག་ན། །མི་བདག་
མདོག་བརྒྱད་མིང་ཅན་ཡོད། །འདིར་སྣ་ལྡན་ཉ་དབུས་ན་ཡོད་པ་གསལ་བྱེད་བཞིས་དང་པོ་དང་
མཐའ་མར་རྒྱན་པ་ཞེས་པས།དོན་ཀཱཉྩི་པུ་རི། ཡང་རྒྱལ་པོ་མདོག་བརྒྱད་དམ་ཡི་གེ་བརྒྱད་ཡོད་པ་
བལླ་ཝ་ཞེས་པ་བརྗོད་དོན་། །དེ་གྲངས་ཀྱིས་སྒྲིབ་པས་སོ། །བརྒྱད་པ་ལ་མཚན་ཉིད་ནི། ཚིག་
སྦྱོར་གང་དུ་དག་དོན་རྣམ་པ་གཞན་ཞིག་ལ་སྒྲོ་བཏགས་ནས་སྣང་བར་བྱས་པས་འདི་ལ་རབ་
བཏགས་སོ །གཉིས་པ།ཚིག་རྣམས་རབ་ཏུ་འཁྲུལ་པ་དང༌། །མགོ་བོ་འདུད་ཅིང་མིག་དམན་པ། །
འདུག་ཀྱང་འདར་ལྡན་བདག་ལ་ནི། །རྒན་བུ་རྗེས་སུ་མི་བརྩེ་འམ། །བྲྀད་དྷཱའི་སྒྲ་རྒན་མོ་དང་ཕུན་
ཚོགས་ཅན་ལ་འཇུག་པས་སློང་བ་དེས་བདག་གི་གནས་སྐབས་སྨྲས་ནས་དོན་ཕུན་ཚོགས་ཅན་ཞེས་
བོད་པར་སོང་བས་སོ། །དགུ་པ་ལ་མཚན་ཉིད་ནི། ཚིག་སྦྱོར་གང་དུ་མིང་ལ་སྣ་ཚོགས་པའི་དོན་
བཏགས་ཏེ་དོན་སྒྲིབ་པ་སྟེ། གཉིས་པ།མིག་མི་བརྟན་མ་ས་ལྡན་འགའ། །དང་པོར་རཱ་ཛ་ཞེས་པར་
སྒྲོགས། །ས་ནཱ་ཏ་ན་ཡང་སྟེ་འདི། །རྒྱལ་པོ་མ་ཡིན་ཁྱབ་འཇུག་མིན། །གོ་བྱ་མཛེས་མར་རྒྱལ་པོས་
དོན་གཉེར་།ས་ལྡན་རྒྱལ་པོ་ལ་བསྙད་རྒྱུ་དོན་མང་པོ་སྟེ་དེ་ཁོ་ན་ལ་མིན་པ་སྐད་བརྗོད་པས་སོ། །
བཅུ་པ་ལ་མཚན་ཉིད། བསྟན་བྱའི་ཚིག་ནི་གོ་བྱེད་ཆོས་མཚུངས་པ་ལ་རེག་པས་ན་དོན་
གཞན་གྱིས་སྒྲིབ་པ་སྟེ། གཉིས་པ། རྫས་བྲལ་མི་ནི་བཏང་བྱས་ནས། །ནོར་ལྡན་རྣམས་ཅན་བགྲོད་
པ་གང༌། །སྣ་ཚོགས་ཀྱོག་བརྒྱས་འཇིག་རྟེན་འགུགས། །གཟུང་དཀའ་སྨད་འཚོང་མ་ཡིན་ནོ། །
འདིར་སྨད་འཚོང་མའི་ཆོས་བརྗོད་ནས་རང་གི་གྲོགས་མོའི་དཔལ་གོ་བར་བྱེད་པས་སོ །བཅུ་
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
གཅིག་པ་ལ་མཚན་ཉིད། བརྗོད་དོན་ལ་སྒྲ་མཐུན་པ་མང་པོ་ཡོད་པའི་གཅིག་བཀོད་ནས་དེས་
བཤད་བྱའི་དོན་བསྒྲིབས་ནས་སྟོན་པ་སྟེ།གཉིས་པ། ཁྱོད་ཀྱིས་མིན་མིང་མཐུན་ག་ང་། །རབ་གྱུར་
སྐྲ་མིང་ཅན་ལས་རྒྱལ། །དེ་ཡིས་དེང་བདག་མཆོག་ཏུ་། །སྲེད་ལྡན་བྱེད་དོ་སྙན་སྒྲོག་མ། །ས་མིན་
དང་མིང་མཐུན་པ་མཆུ་ཡིན་ལ། སྐྲ་མིང་ཅན་བྱུ་རུ་ཞེས་འཆད་དེ་དོན་མཆུ་བིམྤ་ལྟར་མཛེས་པས་
བདག་སྲེད་ལྡན་གྱུར་པ་སྟོན་པས་སོ །བཅུ་གཉིས་པ་ལ་མཚན་ཉིད་ནི།ཚིག་གི་བརྗོད་དོན་དངོས་
སུ་བསྟན། དེ་གས་འཁྲེལ་བྱས་རྨོངས་པར་བྱེད་པ་སྟེ། གཉིས་པ། འདོད་ལྡན་དག་ནི་མལ་
སྟན་ལ། །ཁྲོ་བས་ཕྱིར་བཟློག་ཉལ་བར་འགྱུར། །ཆགས་པས་དེ་བཞིན་ཉིད་ཉལ་། །དལ་བུ་ཡིས་
ནི་ཁ་དག་སྦྱར། །བཅུ་གསུམ་པ་ལ་མཚན་ཉིད་སྔ་མ་ལ་སྦྱོར་བ། ཕྱི་མ་ཕྱི་མ་འབྲེལ་བའི་ཕྲེང་བ་སྟེ།
གཉིས་པ།བྱ་རྒྱལ་ཟས་སྐྱེས་དགྲ་ཡི་ནི། །བླ་མའི་འོད་ཀྱིས་བཅོམ་སྐྱེ་བོ །ཁ་འཇོམས་གྲོས་མིན་
འཛིན་པ་ཡིས །ཁྱབ་པའི་མཁའ་ལ་མངོན་པར་དགའ། །བྱ་ནི་མཁའ་ལྡིང་དེ་རྒྱལ་བ་དེས་ལྷའི་
བདུད་རྩི་ལོན་པ། བདུད་རྩི་དེའི་ཟས་ཅན་བརྒྱ་བྱིན་དེ་ལས་སྐྱེས་པའི་བུ་སྲིད་སྒྲུབ། དེའི་དགྲ་ཀརྞ།
དེའི་བླ་མ་ཉི་མ་ཡིན་ལ་དེའི་འོད་ཀྱིས་བཅོམ་ན་ཚ་གདུང་ཅན། ཁ་བ་འཇོམས་པ་མེ་དེའི་གྲོགས་པོ་
མིན་པ། ཆུ་འཛིན་པའི་ཆར་སྤྲིན་དེ་ལ་མངོན་པར་དགའ་བ་སྨོས་པས་། །བཅུ་བཞི་པ་ལ་མཚན་
ཉིད། ཚིག་སྦྱོར་གང་དུ་རྟེན་ནི་རབ་ཏུ་སྦས་པ་ལས་བརྟེན་པ་གསལ་བར་བྱེད་པའོ། །གཉིས་པ།
ནམ་ཡང་མཚོན་དང་བུད་མེད་ཀྱི། །ནུ་མའི་དཀྱིལ་འཁོར་ལ་མ་རེག །མི་མ་ཡིན་པ་འགའ་ཞིག་གི །
ལག་ནི་འབྲས་མེད་མིན་ནོ་ལོ། །བཅོ་ལྔ་པ་ལ་མཚན་ཉིད།ཚིག་སྦྱོར་གང་ལ་རྟེན་བརྟེན་པ་གཉིས་
ཀ་སྦས་པ་སྟེ།གཉིས་པ།སུ་ཞིག་གང་དང་འགྲོགས་པ་ཡི།།བྱ་བ་ཐམས་ཅད་ཉེ་བར་ནི།།ཐོབ་ཅིང་
ཟས་ཀྱི་དུས་དག་ཏུ། །གལ་ཏེ་མཐོང་ན་འདོད་པར་བྱེད།།བཅུ་དྲུག་པ་ལ་གཉིས།མཚན་ཉིད།ཚིག་
སྦྱོར་གང་ལ་གབ་ཚིག་གི་མཚན་ཉིད་སྣ་ཚོགས་འདྲེས་པ་སྟེ། གཉིས་པ་ནི། ཧ་ཡ་ག་ཛ་བྷ་ཌ་ཅན། །
སྡེ་འདི་གལ་མ་རྒྱལ་ན། །མ་ཏྲི་ཀ་མེད་ངེད་ཀྱི་བུ། །འདི་ནི་ཡི་གེ་ཤེས་ཀྱང་བླུན། །བཤད་མ་ཐག་
པའི་དགུ་པ་དང་གཉིས་པ་བསྲེས་པ་ཡིན། དེ་བཞིན་གཞན་རྣམས་ལ་རིགས་འདྲ། ཧ་ཡརྟ། ག་ཛ་
གླང་པོ་བྷ་ཊ་དཔའ་བོ་ཡིན་ནོ། །འདི་དག་གབ་ཚིག་བཟང་པོ་བཅུ་དྲུག་སྔོན་གྱི་སློབ་དཔོན་རྣམས་
80

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ཀྱིས་བསྟན་པ་ཡིན་ནོ། །
གསུམ་པ་ལྟར་སྣང་སྤང་ཚུལ་ནི། གབ་ཚིག་ངན་པ་གཞན་དག་ཀྱང་བཅུ་བཞི་སྔོན་གྱི་སློབ་
དཔོན་རཱ་མ་ཤརྨ་དང་། བྷཱ་མ་ཧཱ་སོགས་ཀྱིས་བརྗོད་ཀྱང་། ངན་པ་མཚན་ཉིད་མེད་གང་དེ། །སྐྱོན་གྱི་
ནང་དུ་ཡོངས་བགྲངས་ཀྱི། །བཤད་བྱ་མིན་པར་རིག་ནས་སླར་ཡང་བདག་ཅག་གིས་མ་བརྗོད་ལ།
ལེགས་པ་ཁོ་ན་བརྗོད་པར་བྱས་སོ། །
གསུམ་པ་སྐྱོན་སེལ་བ་བཤད་པ་ལ། དབྱེ་བ། སྐྱོན་ཅན་སྐྱོན་མེད་ཤན་ཕྱེ་སྟེ་བཤད་པ།
དང་པོ་ནི།དོན་ཉམས་པ།དོན་བྲལ་བ།དོན་གཅིག་པ།ཐེ་ཚོམ་ཅན།རིམ་པ་ཉམས་པ།སྒྲ་དམན་པ།
གཅོད་མཚམས་ཉམས་པ།སྡེབ་སྦྱོར་ཉམས་པ།མཚམས་སྦྱོར་ཉམས་པ།ཡུལ་དུས་སྒྱུ་རྩལ་འཇིག་
རྟེན་དང་ནི། ལུང་རིགས་དག་དང་འགལ་བ་སྟེ་བཅུ། སྙན་དངགས་སྦྱར་བ་ལ་སྙན་དངགས་མཁན་
གྱིས་སྤངས་པར་བྱས་ལ།དེ་ལས་གཞན་དམ་བཅའ་གཏན་ཚིགས་དཔེ་ཉམས་པ།ཞེས་པ་འདི་ཡང་
སྐྱོན་མིན་ནམ་ཞེ་ན།དེ་དག་གཏན་ཚིགས་རིགས་པ་དག་གིས་དཔྱད་པར་བྱ་བར་ཉིད་ཡིན་གྱི།སྙན་
དངགས་ལ་བྱ་དཀའ་བས་སྦྱར་བ་དེ་ཡིས་འབྲས་བུ་ཅི་སྟེ་འོས་པ་མ་ཡིན་ནོ། །
གཉིས་པ་ལ་བཅུ་ལས། དང་པོ་ནི།ཚིག་གི་ཚོགས་པ་གང་དོན་བྱེད་པ་དྲུག་གང་རུང་དང་
འབྲེལ་བས་སྟོང་པ་དོན་ཉམས་པ་སྟེ། དཔེར་བརྗོད། འདི་ནི་རྒྱ་མཚོ་འཐུང་བྱེད་དེ། །བདག་ནི་དེ་
རིང་རྒ་བས་གཟིར། །སྤྲིན་འདི་རབ་ཏུ་སྒྲོག་བྱེད་དེ། །འཕྲོག་བྱེད་ས་སྲུངས་དག་ལ་དགའ། །འདི་ནི་
སེམས་རྣལ་དུ་མི་གནས་པ་སྨྱོན་པའམ་མྱོས་པ་བརྗོད་ན་སྨད་པ་མིན།གཞན་དུ་དེ་ལྟ་བུ་ལ་སོགས་
སྙན་དངགས་མཁན་པོ་སུ་ཞིག་སྦྱོར། བྱེད་པ་དྲུག་ནི་བྱ་བ་བྱེད་པོ་ལས་བྱེད་པ་འབྱུང་ཁུངས་གཞིའོ། །
འཆི་མེད་མཛོད་ལས། སུབ་པ་ཏིང་ངའི་མཐའ་ཅན་ཚོགས། །བྱ་བའམ་བྱེད་ཅན་ལྡན་པ་དག །ཅེས་
སྙན་དངགས་རྣམ་དག་པ་ལ་དེ་དགོས་ལ། འདིར་དེ་མེད་པས་སོ། །གཉིས་པ་ནི།ཚིགས་བཅད་
གཅིག་གམ་རབ་སྦྱར་སརྒས་བཅིངས་པ་རྒྱ་ཆེ་བ་། སྔ་མ་ཕྱི་མས་འཇོམས་ཤིང་འགོག་པས།ཚིག་
ནང་འགལ་བའི་ཕྱིར་དོན་དང་བྲལ་བ་ཞེས་བྱ་སྟེ། དགྲ་རིགས་མཐའ་དག་འཇོམས་པ་དང་། སྣ་
ཚོགས་ཁུར་འདི་རྒྱལ་གྱུར་ཅིག །འབྱུང་པོ་ཀུན་ལ་བརྩེ་བ་ཅན། །ཁྱོད་ལ་དགྲ་ནི་སུ་ཡང་མེད། །
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
འདིས་སྔོན་མས་དགྲ་གཞོམ་བྱ་ཡོད་པར་བསྟན།ཕྱི་མར་དགྲ་མེད་པར་བསྟན་པས་སོ། །དམིགས་
བསལ་སྨྲ་བ་པོ་དང་འབྲེལ་བའི་སྐབས་ཆགས་པ་དྲག་པོའི་སེམས་ལ་ནི་སྐབས་དེ་ལྟ་བུས་ཆགས་པ་
གསལ་བར་བྱེད་པ་འགའ་ཞིག་ཡོད་པས་འགལ་བའི་དོན་ཅན་ཞེས་པའི་ཚིག་རྒྱན་དུ་འདོད་པས་
དམིགས་བྱེད་པར་བྱའོ། །དེ་ཡང༌། གཞན་གྱི་བུད་མེད་ལ་སྲེད་པ་འཕགས་པ་དག་གིས་ག་ལ་
རིགས།དེ་ཡི་སོ་ཡི་གཡོ་བ་དག།བདག་གི་ནམ་ཞིག་འཐུང་འགྱུར་རམ།།གསུམ་པ།དོན་ཉིད་དམ་
སྒྲ་ལ་ཡང་། སྔར་བརྗོད་པ་དང་ཕྱི་མ་ཁྱད་པར་མེད་པར་བརྗོད་པ་ཟློས་སྐྱོན་ཏེ། སྒྲ་འདྲ་བ་དོན་ཐ་
དད་པ་ནི་ཟུང་ལྡན་དུ་འགྱུར་གྱིས། གཉིས་ཀ་དོན་གཅིག་ཡིན་པ་འདིར་འགྱུར་རོ། །སྲིད་པར་སྲེད་
བྱེད་བུ་མོ་རྣམས། །དེ་ཡི་ལན་བུའི་འོད་ཟེར་ཅན། །ཆུ་འཛིན་གློག་དང་ལྡན་པ་ནི། །ཟབ་མོའི་སྒྲ་
སྒྲོག་འདི་དག་གོ།འདིར་དོན་སྲེད་པ་དང་སྲེག་བྱེད་དོན་གཅིག་ཆུ་འཛིན།གློག་ལྡན།སྒྲ་སྒྲོགསྤྲིན་
གྱི་མིང་རྣམ་གྲངས་ཡིན་པས་སོ། །ཡང་ངོ་མཚར་བ་དང་རྩོད་པ་དང༌།།ཁྲོ་དང་ཞུམ་དང་ངེས་གཟུང་
དང༌། །དད་དང་དགའ་བ་རྣམས་ལ་ནི། །ཚིག་གཅིག་ལན་གཉིས་བརྗོད་པར་བྱ །ཞེས་པ་ལྟ་བུའི་
སྐབས་སུ་འདིར་མི་འགྱུར་། །བཞི་པ་ངེས་པ་རྟོགས་པའི་དོན་དུ་སྦྱར་བའི་ཚིག་རྣམས་ལ་གལ་ཏེ་
ངེས་པའི་བལྡོག་ཟླ་ཐེ་ཚོམ་སྐྱེད་པར་བྱེད་པ་དེ་ཐེ་ཚོམ་གྱི་སྐྱོན་དུ་འགྱུར་ཏེ། རེ་འདོད་དགའ་བ་ལྟ་བ་
ཡི། །རོ་ལ་མིག་གཡོ་གྲོགས་མོ་དག །རྒྱང་ན་འདུག་པའི་མ་མ་འདིས། །འདི་འདྲ་ལྟ་བར་བཟོད་མ་།རོ་ལ་མིག་གཡོ་གྲོགས་མོ་དག །རྒྱང་ན་འདུག་པ
ཡིན། །འདོད་པའི་མཛའ་བོ་ངེས་པ་རྟོགས་པ་ལ་རྒྱང་ན་འདུག་པའི་མ་མས་གལ་ཏེ་མཐོང་ན་བཟོད་
པར་མི་འགྱུར་རོ། །ཞེས་ཐེ་ཚོམ་བླངས་པས་སོ། །རེ་འདོད་ཅེས་པ། བྲི་ཡ་ཏེ་ཡིད་ཀྱི་འདོད་པ་དང་
མཛའ་བོ་གཉིས་ཀ་ལ་འཇུག་པས་སོ །ཡང་། འདི་འདྲ་ངེས་པར་རྟོགས་པར་བྱེད་པ་མིན་པར་ཐེ་
ཚོམ་བསྐྱེད་པའི་དོན་དུ་དེ་ལྟ་བུ་སྦྱར་བ་ཐེ་ཚོམ་གྱི་རྒྱན་དུ་འགྱུར་བས་ཤན་ཕྱེད་པར་བྱའོ། །མ་སྨད་དེ་
ནི་ལུས་སྐྱེས་ཀྱིས །འཇིགས་པས་གཟིར་ཞིང་རྩུབ་མོ་ཡི། །དུས་ཉིད་ཀྱིས་ནི་བཟུང་བ་མཐོང་། །
བདག་ཅག་ཁྱེད་ལ་རེ་བ་ཅི། །འདོད་པས་གཟིར་རམ་ཚ་བས་གདུང༌། །ཞེས་པ་ངེས་མེད་བྱེད་པའི་
ཚིག །རྩེད་འཇོ་སྐྱེས་པ་འཁྲུགས་པ་ནི། །བྱ་ཕྱིར་ཕོ་ཉ་མོས་སྨྲས་སོ །ལྔ་པ།སྔར་མདོར་བསྟན་ནས་
རྗེས་སུ་མཐུན་པར་དོན་གལ་ཏེ་རྗེས་སུ་བསྟན་པར་མ་བྱས་པ།དེ་ནི་རིམ་པ་ཉམས་པར་མངོན་པར་
82

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
བརྗོད་དེ། འགྲོ་བ་རྣམས་ཀྱི་གནས་པ་དང༌། །སྤྲུལ་དང་འཇིག་རྒྱུ་མ་སྐྱེས་པ། །བདེ་འབྱུང་སྲེད་མེད་
ཆུ་སྐྱེས་ཀྱི། །སྐྱེ་གནས་ཅན་གྱིས་ཁྱེད་རྣམས་བསྲུངས། །འདིར་འགྲོ་བ་གནས་པའི་རྒྱུ་ཁྱབ་འཇུག
སྐྱེ་བའི་རྒྱུ་ཚངས་པ། སྡུད་པའི་རྒྱུ་དབང་ཕྱུག་ཏུ་བཤད་པ་ལ། ཕྱི་མས་བདེ་འབྱུང༌།སྲེད་མེད། ཆུ་
སྐྱེས་སྐྱེ་གནས་བཤད་པ་གོ་རིམ་མ་མཐུན་པས་སོ །ཡང་རིམ་པ་དཀྲུགས་ན་དོན་དག་གི་འབྲེལ་
བར་ངེས་པར་ཤེས་པའི་རྒྱུར་འགྱུར་ན་རིམ་པ་འདིས་ཀྱང་སྐྱོན་མིན་ཏེ། གཉེན་གཏོང་བ་དང་ལུས་
གཏོང་དང༌། །ཡུལ་གཏོང་ཞེས་པ་གསུམ་པོ་ལ། །དང་པོ་མཐའ་མ་ཉོན་མོངས་རིང༌། །བར་མ་སྐད་
ཅིག་གདུང་བས་སོ།།ཞེས་ཤེས་པར་བྱས་ནས་ཐ་མ་བར་མའི་སྔར་བྱས་པ་ལྟ་བུའོ །
དྲུག་པ་མཚོན་བྱ་དཔེས་མཚོན་པ་མཚན་ཉིད་ལམ་ལ་མཚོན་པ་སྒྲའི་བསྟན་བཅོས་དང་
འགལ་བ། མཆོག་མིན་པ་རྣམས་འདོད་པའི་ཚིག་སྦྱོར་ནི་སྒྲ་ཉམས་ཏེ། ས་གཞི་རྒྱ་མཚོའི་སྐེ་རགས་
ཅན། །རྒྱལ་ཆེན་ཁྱོད་ལ་དཔུང་པ་བསྲུངས། །འདིར་སྐེ་རགས་ཅན།ཤྭ་ཀྭ་རི ཞེས་རིའི་མཐའ་ཅན་
ཡིན་པས་ཙནྡྲ་པའི་ལུགས་ལ་ཀབ་ཀྱི་རྐྱེན་འབྱུང་དགོས་པ་ལ་མ་བྱས་པ་དང་།རྒྱལ་ཆེན་མ་ཧཱ་རཱ་ཛན་
ཞེས་པ་ནི་ཁྱད་པར་གྱི་ཚིག་སྡུད་དམ ལས་འཛིན་གྱི་ཚིག་སྡུད་ཡིན་པས་ན། ཊ་ཙའི་རྐྱེན་དགོས་པ་
ལ་འདིར་མེད་པ་དང་། ཁྱོད་ཀྱི་ཞེས་རྣམ་དབྱེ་དྲུག་པ་དགོས་པ་ལ། ཁྱེད་ལ་ཞེས་བཞི་པར་བྱས་པ་
དང༌། དཔུང་པ་རྣམས་ཀྱི་ཞེས་གསུམ་པའི་མང་ཚིག་ཏུ་ཐོབ་པ་ལ་དཔུང་པ་ཞེས་དང་པོ་སྦྱར་བ་དང༌།
སྲུངས་ཞེས་ཏིང་ངའི་གཞན་ཚིག་གི་བྱིངས་ལ་བདག་ཉིད་ཀྱི་ཚིག་ཏུ་བྱས་པས་སྒྲ་ཉམས།བོད་སྐད་
ལ་རྣམ་དབྱེ་འཆོལ་བ་གསལ་བར་ཡོད་པས་ཞེས་པར་ཤེས་འདོད་མིན་པ་ལ།ཚིག་འདི་ལ་ནི་ཉམས་
ཡོད་མིན་ཞེས་སྦྱར་ལ། ཡང༌། ལྷོ་ཡི་རིགས་ལས་ཉེར་བཏུད་པའི། །རླུང་གི་ཙུ་ཏའི་རྐང་འཐུང་ནི། །
ཡལ་འདབ་རོལ་པ་སྐྱོད་པ་ཡི། །མྱུ་གུ་མཛེས་དང་ལྡན་པར་བྱེད། །འདི་ལྟ་བུའི་ལས་ཞེས་ལྔ་པར་མི་
རིགས་པའམ་གཉིས་པར་རིགས་སོ་ཞེ་ན། དེ་འདྲའི་སྐྱོན་མེད་པས་སྒྲའི་གཞུང་ཆེན་པོ་ལྟ་བ་ལ་
གཡེལ་པ་སྙོམས་ལས་སུ་བྱེད་པའི་སེམས་ལྡན་པའི་གང་ཟག་ལ་སྒྲ་ཉམས་པ་འདྲ་བར་སྣང་སྟེ།
བསྟན་བཅོས་ཆེ་བ་ལ་གོམས་འདྲིས་བྱས་པ་ལ་ནི་རྣམ་དབྱེ་གཅིག་ཚབ་ཏུ་ཅིག་ཤོས་གཏོང་དགོས་པ་
ཡོད།དེ་ལྟ་བུས་ནི་སྐལ་བ་བཟང་པོ་ལེགས་པ་ཉིད་གཏོང་བ་མ་ཡིན་ནོ།།
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བདུན་པ་སྡེབ་སྦྱོར་ལས། མ་ཝ་ན་སུ་ར་ར་ཝ་རྣམས་མཚོ་དུས་འཇིག་རྟེན་རྣམས་ཀྱི་དལ་
འགྲོ་ཅན་ཞེས་གསུངས་པ་ལྟར བཞི་པ་དང་དེ་ནས་དྲུག་པ་དང་དེ་ནས་གསུམ་པ་ལ་ངལ་སོས།
དགོས་པ་ལ་དེ་མེད་པ་ནི་ངལ་གསོ་ཉམས་པ་སྟེ།དོན་ངལ་བསོ་ནི་སྡོད་གང་ཡིན་པའི་ཚིག་གི་གཅོད་
མཚམས་ཡིན་པས་དེ་ཉམས་པ་ཡིན་ནོ། །སྟི་ཎཱཾ་མཾ་གཱི་ཏ་བི་དྷེ་མ་ཡ་མཱ་དི་ཏྱཱ་བཾ་ཤ་ན་རེནྡྲཔ་ཤྱ་ཏྱ་ཀླིཥྚ་
ར་ས་མི་ཧ་ཥྚེ་ར་ས་མི་ཏ་ཡ་དི་དུཏྟཾ། འདིར་བཞི་པ་གཱི་ཞེས་པ་ཡང་དག་པའི་བརྗོད་པའི་སྐད་དོད།
སཾ་གཱི་ཏཱི་ཞེས་པའི་མིང་གི་དཀྱིལ་ཡིན་པས་ངལ་གསོ་མི་རུང་བ་དང་། དེ་ནས་དྲུག་པ་ལ་མཱཾ་ཉི་མའི་
སྐད་དོད། ཨཱ་དི་ཏྱ་ཞེས་པའི་མིང་གི་དབུས་ཡིན་པས་ངལ་གསོ་མི་རུང་བ་དང༌། དེ་ནས་གསུམ་པ་
བང་རིམ་གྱི་སྐད་དོད།བཾ་ཞེས་པའི་མིང་གི་དཀྱིལ་ཡིན་པས་ངལ་གསོ་མི་རུང་བའི་ཕྱིར་རོ །ངལ་
གསོ་བ་ལ་མིང་རྫོགས་པའི་ཚིག་མཐའ་དགོས་པ་ཡིན་ནོ། །བུད་མེད་རྣམས་ཀྱི་ཡང་དག་བརྗོད་
པའི་ཆོ་ག་རོ་ཉམས་མེད་ལ་འདིར། །མཆོག་རྣམས་དང་འགྲོགས་མི་དབང་ཉི་མའི་རིགས་འདིས་ལྟ་
བྱེད་དང་པོ་སྐྱོན། །དམིགས་གསལ་ཀ་ཏྱཱ་ཀཱ་ཏྱཱ་ལ་མ་བི་ཀཱ་ལཱ་ནྱཱ་ག་མེ་ནཻ་བ་ས་ཤྱན་བ་ཤྱ་མུཎཱིམྦ་ཧ་
སྣྲེ་བ་ཨི་ཏྱ་སྟི་ཥ་པྲ་ཡོ་གཿ འདི་ལྟ་བུ་ཚིག་གི་ཕྱོགས་གཅིག་མིང་དང་རྣམ་དབྱེའི་བར་དུ་བཅད་པ་ན་
ངལ་གསོ་ཉམས་སོ་སྙམ་ན་དེ་ལྟར་མིན་ཏེ།ཚིག་གི་མཐའ་རྣམ་དབྱེ་སོགས་ཕྱིས་པ་ནའང་ཕྱིས་པའི་
ལྷག་མ་གནས་པ་ཚིག་ཉིད་དུ་བརྡ་སྤྲོད་པ་རྣམས་ཀྱི་ངེས་པར་བྱས་པ་དེ་བཞིན་དུ་མཚམས་སྦྱོར་ཡ་ཎ་
ས་ཚིག་འིང་
རུ་བསྒྱུར་བ་ལ་སོགས་པའི་མཐའ་སྤངས་པའི་ལྷག་མ་རང་བཞིན་མིང་སོགས་ཚིག་ཉིད་ཅེས་མཁས་
པ་རྣམས་ཀྱིས་བརྗོད་པ་ཡིན་ནོ། །འདིར་ཡང་མིང་གི་ཆ་དང་ཎ་རྣམ་དབྱེའི་བར་དུ་བཅད་ཀྱང་གཅོད་
མཚམས་ཉམས་པར་མ་སོང་བའི་དོན། བྱ་དང་བྱ་མིན་མ་ཚང་མེད་ལ་ལུང་ཉིད་ཀྱིས་ནི་ལྟ་བྱེད་ཅིང༌།
མི་བདག་འདི་ཡིས་དབང་གྱུར་སོ་འཛིན་ཅེས་པ་དེ་ལྟར་སྦྱོར་བ་ཡོད།འོན་ཀྱང་སྦྱོར་བ་དེ་སྐྱོན་མེད་
པ་དེ་ལྟ་ན་ཡང་རྣ་བར་རྩུབ་པས་སྙན་དངགས་མཁན་རྣམས་མི་སྦྱོར་། །རྒྱལ་པོ་དེ་ཡི་རྒྱལ་མཚན་
ཅན། །ཏོག་གི་ཆུ་འཛིན་སྐུལ་བྱེད་འདིའོ །འདིར་རྒྱ་སྐད་ལ་རྐང་པའི་མཐའ་ཡི་གེ་བརྒྱད་པ་ཀེ་ཞེས་
པ་བདུན་པའི་ཚིག་མཐའ་ཡིན་པས་ངལ་གསོ་མི་ཉམས་ཀྱང་མི་ཉན་པས་སྤངས་སོ།།
བརྒྱད་པ་སྡེབ་སྦྱོར་ཉམས་པ་། སྡེབ་སྦྱོར་གང་དུ་ངེས་པར་བྱས་པའི་ཡི་གེ་ཆད་པ་དང༌།
84

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ལྷག་པ་དང་ལྕི་ཡང་ཇི་ལྟ་བཞིན་མི་གནས་ན་སྡེབ་སྦྱོར་ཉམས་པ་སྟེ།སྐྱོན་གྱི་ནང་ནས་འདི་ཤིན་ཏུ་
སྨད་པའོ །ཨི་ནུ་པཱ་དཱ།ཤི་ཤཱིརཿ སྲྀ་ཤནྟི་ན་བརྞཎར་རྗེས་སྔར་འདི་ལ་བཅུ་དྲུག་དགོས་ལ་གཅིག་
ཆད།ཟླ་བའི་འོད་ཟེར་རབ་བསིལ་བས་རེག་ཅེས་ཡི་གེ་ཉུང་བ་ཉིད་དོ། །ས་ཧཱ་ཀཱ་ར་སྱ་ཀི་ས་མ་ཡཱ་
ནྱཱརྟཱ་ཎཾ་ཏྱ་དྷི་ཀཱ་ཀྵ་ཏཾ།འདི་ལ་ཡི་གེ་བཅུ་བདུན་ཡོད་པས ས་ཧ་ཀ་རའི་ལོ་འདབ་རྣམས།།སྣུམ་ཞེས་
ཡི་གེ་ལྷག་པའོ །ཀཱ་མེན་བཱ་ཎཱ་ནི་ཤི་ཏཱ་བི་མུགཏཱ་མྱྀངྒཱ་ཀྵ་ཎཱ་སཱི་ཏྱ་ཡ་གུ་རུ་ཏཱཾ། འདི་དབང་པོ་རྡོ་རྗེ།
དེ་ལ་དང་པོ་ཡང་བ་དགོས་པ་ལ་ལྕི་བར་བྱས་པས། འདོད་པས་མདའ་རྣོན་རི་དྭགས་མིག་ཅན་ལ། །
རྣམ་པར་འཕང་ཞེས་ལྕི་བ་ཇི་བཞིན་མིན་ནོ། །མད་ན་བཱ་ཎཱ་ནི་ཏཱཿ པ་ཏནྟི་མྲྀ་གྒེ་ཀྵ་ཎཱ་སཱི་ཏྱ་ཡ་ཐཱ་ལ་
གྷུ་ཏྭཾ། དབང་པོ་རྡོ་རྗེ་འདི་དང་པོ་ལྕི་བ་དགོས་པ་ལ་ཡང་བ་བྱས་པས མཛེས་པའི་མིག་ཅན་དག་ལ་
མྱོས་བྱེད་ཀྱི། །མདའ་རྣོན་ལྷུང་ཞེས་ཡང་བ་ཇི་བཞིན་མིན་ནོ།།
དགུ་པ་བསྡུས་པ་མཚམས་སྦྱོར་བ་བརྗོད་པར་མི་འདོད། སོ་སོ་བ་རྣམ་པར་གསལ་བར་
བརྗོད་པར་བྱའོ །ཞེས་ཚིག་གཅིག་པའམ་ཐ་དད་པ་རྣམས་ལ་མཚམས་སྦྱར་ཐོབ་ཀྱང་མ་སྦྱར་བས་
མེད་པ་གང་ཡིན་པ། ཨེ་ཨ་ཡ་རུ་བསྒྱུར་པའི་ཡ་ཕྱིས་པ་ལ་སོགས་པ་རྒྱུ་མཚན་མེད་པ་དེ་ནི་མཚམས་
སྦྱོར་བྲལ་བ་ཞེས་བྱའོ །མཚམས་སྦྱར་ཞེས་པ་བརྡ་སྤྲོད་པའི་གཞུང་ལས་བྱུང་བའི་བརྡ་ཆད། ཡི་གེ་
ཕན་ཚུན་འཕྲད་པ་ན་རྣམ་འགྱུར་བྱུང་བ་ཡིན་ལ།དེའི་ངེས་པ་ལས་འགེངས་པས་སྐྱོན་འདིར་འགྱུར་
ར
རོ །མནྡྲ་ནི་མེ་ན་ཙ་ར་ཏ་ཨངྒ་ན་གཎྚ་མཎྜ་ལེ་ལུབྟ་མུདྡྷེ་དེ་གྷ་རྨ་མྦྷོ་ན་བྷ་སྱ་སྨནྫ་ན་སྱ་པི། འདིར་
བའི་སྐད་དོད་ཙ་ར་ཏ། ཨངྒ་ནཱའི་ཏའི་ཨ་དང༌། ཨར་གི་ཨ་ཡིག་རིང་པོ་གཅིག་ཏུ་མ་བྱས་པས་
མཚམས་སྦྱོར་ཉམས་པའོ། །མཁའ་དང་བདག་གི་ཡིད་ལ་ཡང་། །རླུང་ནི་དལ་བུ་རྒྱུ་བ་ཡིས། །བུད་
མེད་འགྲམ་པའི་དཀྱིལ་འཁོར་ལ། །རྔུལ་གྱི་ཆུ་རྒྱས་སེལ་བར་བྱེད། །བརྗོད་མ་ཐག་པ་དེའི་ཚིགས་
བཅད་ཕྱེད་སྔ་མར་བྱས།ཕྱི་མ་ཨ་སུ་རཱ་ཥཱི་ཏི་པྲཛྙ་རཱ་ཛྙ་ཏཾ་མྱངྒ་མཱཾ་ཏཱཾ་ཤཾ དང་པོའི་འཇུག་གི་སི་དང༌།
ཕྱི་མའི་ཨ་དག་མཚམས་མ་སྦྱར་བཤད་ཀྱིས་པས་དེ་ལྟ་བུ་ཉམས་པའི་སྐྱོན་རིག་པར་མི་བྱེད་།།
བཅུ་པ་རི་ནགས་ཡུལ་འཁོར་ལ་སོགས་པ་ཡུལ།ཉིན་མཚན་དུས་དྲུག་ལ་སོགས་པ་དུས
འདོད་པའི་དོན་ལ་བརྟེན་པ་ཡི། གར་དང་གླུ་སོགས་སྒྱུ་རྩལ། འབྱུང་པོ་སྟེ་རྒྱུ་བ་དང་མི་རྒྱུ་བའི་
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཇུག་པ་འཇིག་རྟེན།རིགས་པ་གཏན་ཚིགས། ལུང་གྲུབ་པའི་མཐའོ། །དེ་དག་ཇི་ལྟར་གྲགས་པ་
མིན་པར་བརྗོད་ན།དེ་དག་དང་འགལ་བས་ཏེ་དྲུག་ཡོད།
དེ་ལས་ཡུལ་དང་འགལ་བ། ག་བུར་རྐང་འཐུང་ལ་རེག་པའི། །མཱ་ལ་ཡ་རླུང་དྲི་བཟང་ཅན། །
ཀ་ལིངྐ་ཡི་ནགས་སྐྱེས་པའི། །གླང་དག་ནི་རི་དྭགས་རིགས། །ཙོ་ལ་ཀ་བེ་རི་ངོགས་ས། །ཨ་ཀ་རུ་
ནི་ནག་པོས་སྔོ། །རི་བོ་མཱ་ལ་ཡ་ན་ག་པུར་གྱི་ཤིང་མེད་པས་དང་། ཀལིངྐ་ཀ་ཡི་གླང་པོ་ཆེ་བྷ་དྲ་ཞེས་
པའི་རིགས་ཡིན་གྱི་རི་དྭགས་ཀྱི་རིགས་མ་ཡིན་པ་དང་།ལྷོ་ཕྱོགས་ཙོ་ལའི་ཡུལ་གྱི་ཆུ་ཀླུང་ཀ་པེ་རིའི་
ངོགས་ན་ཨ་ཀ་རུའི་ཤིང་མེད་པས་བརྗོད་པ་དེ་གནས་ལུགས་དང་འགལ་བར་སོང༌།
དུས་དང་འགལ་བ། པདྨ་ཅན་ནི་མཚན་མོ་རྒྱས། །ཉིན་པར་ཀུ་མུད་ལྡན་པར་གསལ། །
དཔྱིད་ནི་ནཱི་ཙུ་ལ་རབ་རྒྱས། །སོས་ཀ་དག་ནི་སྤྲིན་གྱི་གཏིབས། །ངང་པའི་སྒྲ་ནི་དབྱར་ཉན་འོས། །
སྟོན་ནི་རྨ་བྱ་མྱོས་པ་སྟེ།།དགུན་སྟོང་ཉི་མ་དྲི་མ་མེད།།དགུན་ནི་ཙན་དན་བསྔགས་པར་འོས།།
སྒྱུ་རྩལ་དང་འགལ་བ་ནི། དཔའ་བ་སྒེག་པ་དག་གི་དངོས། །བརྟན་པ་ཁྲོ་དང་ཡ་
མཚན་ནོ། །དེའི་དང་པོ་སྤྲོ་བ་དང་དགའ་བ་དག་ཡིན།ཕྱི་མ་རྨད་བྱུང་དྲག་པོའི་འགྱུར་བ་ཡིན་པས་
དེ་སྣོར་བཤད་པའོ །དབྱངས་བདུན་ནི། འདྲེན་པ་དང༌།ཁྱུ་མཆོག་དང་། གང་གཱ་དྷ་ར་ས་འཛིན་
དང༌།དྲུག་ལས་སྐྱེས་དང་། བར་མ་དང༌། བློ་གསལ་དང་། ལྔ་པ་སྟེ་བདུན་ཀ་རྫོགས་པ་ཐ་དད་དྲི་
ཟའི་ལམ་དུ་རབ་ཏུ་འཇུག་པ་ཉིད་སོགས་ལུང་ལས་སྒྱུ་རྩལ་དྲུག་ཅུ་རྩ་བཞི་སོ་སོའི་སྐབས་སུ་བབ་
པར་མིན་པར་སྦྱར་བའོ། །སྒྱུ་རྩལ་དེ་དག་གང་ཞེ་ན། སྒྱུ་རྩལ་ཡོངས་སུ་བཅད་པ་རྣམས་ལས།དེའི་
རང་བཞིན་གསལ་པོར་སྟོན་པ་དང་ལྟ་བར་བྱའོ། །འཇིག་རྟེན་དང་འགལ་བ།གླང་པོ་དག་ནི་རལ
པ་གཡོ། །རྟ་ཡི་རྭ་ནི་བ་ཡིན། །ཨེ་རཎྜ་ནི་སྙིང་པོ་ལྕི། །སེང་ལྡན་ལྗོན་པ་སྙིང་པོ་མེད། །རིགས་པ་
དང་འགལ་བ། བདེ་གཤེགས་འདུས་བྱས་འཇིག་པར་ནི། །གསུང་པ་བདེན་མོད་དེ་ལྟ་ནའང་། །ཙ་
ཀོ་ར་ཡི་མིག་ཅན་དེ། །བདག་གི་སྙིང་ལ་ད་དུང་གནས། །སངས་རྒྱས་པ་ཡི་རིགས་པ་དང་འགལ་བ།
སེར་སྐྱས་གནས་པ་ཡོད་པ་ཉིད། །རབ་ཏུ་སྐྱེ་བ་ཉེ་བར་བརྗོད།།མེད་པ་འདི་ནི་བདག་ཅག་གི །རབ་
ཏུ་སྐྱེ་བར་གང་ལས་མཐོང༌། །གྲངས་ཅན་གྱི་རིགས་པ་དང་འགལ་བའོ། །ལུང་རིགས་བྱེད་དང་
86

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
འགལ་བ། སེར་སྐྱས་གནག་པ་ཡོད་པ་ཉིད། །རབ་ཏུ་སྐྱེ་བ་བར་བརྗོད། །མེད་པ་འདི་ནི་བདག་
ཅག་གི །རབ་ཏུ་སྐྱེ་བར་གང་ལས་མཐོང༌། །གྲངས་ཅན་གྱི་རིགས་པ་དང་འགལ་བའོ། །ལུང་རིགས་
བྱེད་དང་འགལ་བ། མེ་ནི་བཞག་པ་མ་ཡིན་ཡང༌། །བུ་སྐྱེས་བྲམ་ཟེ་མ་ཉམས་པའི །སྤྱོད་པས་
བརྒྱན་པ་འདི་དག་ནི། །བཻ་ཤྭ་ནའི་མཆོད་སྦྱིན་བྱེད། །འདིར་རིག་བྱེད་ལས་མེ་ཞེས་བཞག་པ བུ་
སྐྱེས་པ་རྣམས་བཻ་ན་རིའི་མཆོད་སྦྱིན་སྒྲུབ་པར་བྱེད་དོ་ཞེས་པ་ལུང་ཚིག་བྱེ་བྲག་པ་དང་འགལ་བ།
འདི་ནི་ཆོ་ག་མ་བྱས་ཀྱང་། །བླ་མ་དག་ལས་རིག་བྱེད་བཀླགས།།རང་བཞིན་དག་པའི་ཤེལ་དག་ནི། །
འདུ་བྱེད་གཞན་ལ་ལྟོས་པ་མེད། །རིག་བྱེད་ཀྱི་ལུགས་ལ་ཆོ་ག་བྱས་ཏེ་རིག་རྣམས་བཀླག་པར
བཤད་པ་དང་འགལ་བ་ལུང་སྤྱི་དང་འགལ་བའོ། །སྐྱོན་ནི་མཐའ་དག་འདི་ལ་ཡང་། །རེས་འགའ་
སྙན་དངགས་མཁན་མཁས་པས །སྐྱོན་གྱི་གྲངས་ལས་རབ་འདས་ནས། །ཡོན་ཏན་ལམ་ནི་རྣམ་
པར་འཛིན་པ་ཡོད་དེ། །རྒྱལ་པོ་དེ་ཡི་མཐུ་ཡིས་ནི །དེ་ཡི་སྐྱེད་ཚལ་ལྷ་རྣམས་། །ལྗོན་པ་ཡལ་
འདབ་གོས་དམར་ཅན། །ལྡན་པ་དག་གི་གནས་སུ་གྱུར། །མིའི་སྐྱེད་ཚལ་དུ་ལྷའི་ཤིང་འབྱུང་བར་
རྨོས་པར་ཡུལ་འགལ་ཡང་མཐུ་བསམ་གྱི་མི་ཁྱབ་པའི་སྟོན་པ་ལ་བྱུང་བ་ཉིད། རྒྱལ་པོའི་འཇིགས་པ་
གསལ་བྱེད་པ། །ཀ་དམྤ་ཡི་རྡུལ་དང་འགྲོགས། །འདབ་བདུན་ལས་འཁྲུངས་སྐྱོད་བྱེད་ཅིང་། །དྲག་
པོ་ཡི་ནི་རླུང་དག་རྒྱུ། །འདིར་ཀ་དམྤའི་མེ་ཏོག་དབྱར། །འདབ་མ་བདུན་པའི་མེ་ཏོག་སྟོན་འབྱུང་བ་
དུས་དང་འགལ་ཏེ།ལྷན་ཅིག་འབྱུང་བ་ལྟས་ཅན་པ་སྟོན་པས་སྐྱོན་མེད།ཁྱོགས་ཀྱི་རབ་བསྐུལ་སྒྲག་
པ་ཡིས །སྐྱེ་བོ་བུད་མེད་ཁས་བརྗོད་གླུ། །སྟབས་མི་མཉམ་པས་འདོད་ལྡན་གྱི། །ཆགས་པ་དག་
འཕེལ་བར་བྱེད། །འདིར་གླུ་སྟབས་མི་མཉམ་པས་འདོད་པ་འཕེལ་བར་སྒྱུ་རྩལ་དང་འགལ་ཡང་
ཆེས་ཆགས་པ་གསལ་བར་བྱེད་པས་སྐྱོན་མེད།ཟླ་བའི་འོད་ཟེར་ལས་བསིལ་བ། །བསྲེག་བྱ་འཛིན་
པར་འདོད་ལྡན་ནི། །བུད་མེད་དང་བྲལ་ཉོན་མོངས་ཀྱིས། །འཁྲུགས་པ་འདི་ཡིས་རྩི་བར་བྱེད། །
ཤིན་ཏུ་བསིལ་བ་མེད་བརྗོད་པས་འཇིག་རྟེན་དང་འགལ་ཡང་ཆེས་ཆགས་པ་གསལ་བར་བྱེད་པས་
སྐྱོན་མེད། གཞལ་བྱ་ཡིན་ཡང་གཞལ་བྱ་མིན། །ཆ་ལྡན་ཡིན་ཡང་ཆ་ལྡན་མིན། །གཅིག་ཉིད་ཡིན་
ཡང་གཅིག་ཉིད་མིན། །སྣ་ཚོགས་གཟུགས་ཁྱོད་ལ་ཕྱག་འཚལ། །འདིས་ཕན་ཚུན་རིགས་པ་དང་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འགལ་ཡང༌།ཚངས་པ་སྣ་ཚོགས་གཟུགས་སུ་བསྟོད་པས་སྐྱོན་མེད། སྐྱ་སེང་བུ་ལྔ་དག་གི་ནི། །ཆུང་
མ་ལྔ་ལེན་བུ་མོ་སྟེ། །དག་པ་རྣམས་ཀྱི་མཆོག་ཏུ་གྱུར། །འདི་འདྲ་ལྷ་ཡི་སྒྲུབ་བྱེད་། །སྐྱ་སེང་བུ་ལྔ་ནི
གཡུལ་ངོར་བརྟན་པ་དང༌། ལྷར་བཅས་དང༌། འཇིགས་སྡེ་དང༌། སྲིད་སྒྲུབ་དང༌། རིགས་མེད་
རྣམས་། །དེའི་ཆུང་མ་རྒྱལ་པོ་ལྔ་ལེན་གྱི་བུ་མོ་དྲོ་པ་དཱི་ཡིན། འདི་བགྲོད་མིན་བགྲོད་པས་ལུང་
དང་འགལ་ཡང་ལྷའི་མཐུ་གསལ་བར་བྱེད་པས་སྐྱོན་མེད།དེས་སྒྲ་དོན་རྒྱན་ནི་བཀྲ་བ་དང༌། བྱ་སླ་
བྱ་དཀའ་དག་གི་ལམ། །སྙན་དངགས་རྣམས་ཀྱི་ཡོན་ཏན་སྐྱོན། །དེ་ལྟར་མདོར་བསྡུས་རབ་ཏུ་
བསྟན།།ལེའུ་གསུམ་པའི་དོན་བསྡུའོ།།
སྒྲུབ་བྱེད་བསྟན་པའི་ལམ་འདིས་སྐྱོན་དང་ཡོན་ཏན་དག །རབ་ཏུ་རྟོགས་པའི་བློ་ཅན་
སྐལ་བཟང་དཔང་གྱུར་པའི། །ཚིག་དང་མངོན་པར་འགྲོགས་བྱས་ཚང་མིག་མ་དག་དང༌། །ལང་ཚོ་
ཅན་བཞིན་དགའ་དང་གྲགས་པ་ཐོབ་པར་གྱུར། །འདིས་སྤྱིའི་འབྲས་བུ་བརྗོད་པ་ཡིན་ནོ། །ཞེས་པ
སློབ་དཔོན་དབྱུག་པ་ཅན་གྱིས་མཛད་པའི་སྙན་དངགས་ཀྱི་མེ་ལོང་ལས་བྱ་དཀའི་རྣམ་པར་བཅད་པ་
སྟེ་ལེའུ་གསུམ་པ་རྫོགས་སོ།།
ཕུལ་དུ་བྱུང་བའི་ཡོན་ཏན་དཔག་ཏུ་མེད་པས་སྤྲས་པ་ཆོས་ཀྱི་རྒྱལ་པོ་འཕགས་པ་རིན་པོ་
ཆེ་དང༌། དཔོན་ཆེན་ཀྱ་དཔལ་བཟང་པོའི་བཀའ་ལུང་གིས་རྒྱ་གར་གྱི་མཁན་པོ་སྙན་དངགས་
མཁན་ཆེན་པོ་ལཀྵི་ཀ་ར་དང༌།བོད་ཀྱི་ལོ་ཙཱ་བ་དགེ་སློང་ཤོང་སྟོན་གྱིས་དཔལ་ས་སྐྱའི་གཙུག་ལག་
ཁང་ཆེན་པོར་བསྒྱུར་པ་ལས། ཕྱིས་དཔང་ལོས་ཀྱང་བཅོས་ཏེ་དག་པར་མཛད། ཞ་ལུ་ལོ་ཙཱ་བ་དྷརྨ་
པཱ་ལས་ཅུང་ཟད་བཅོས་པའོ། །འདི་ལ་དཔལ་བརྩེགས་ཀྱི་འགྱུར་རྙིང་ཡོད་ཅེས་ཀྱང་གྲགས་ཀྱི་
མཐོང་བའི་ལམ་དུ་མ་གྱུར་ཏོ།།
སྡེ་པ་ཚེ་དབང་བཀྲ་ཤིས་ཞེས། །འཕོངས་སྐྱེན་རཱ་མ་ཎ་གསར་པས། །བསྐུལ་བ་ཧ་ལོ་མན་
དའི་དོར། །སྙན་དངགས་སཱི་ཏའི་ངང་ཚུལ་བསྟན །རྡུལ་ཕྱིས་མེ་ལོང་དྭངས་པའི་བཞིན། །རྣམ་
བཤད་གཟུངས་མའི་ཕྱག་མཚན་ཏེ། །འདི་ཚིག་དོན་གྱིས་མཚར་བ་ལ། །སུས་ཀྱང་འགྲན་པར་ནུས་
མ་ཡིན། །ཐོས་པའི་དོ་རར་འདི་བཀུག་ནས། །དཔྱད་གསུམ་རྩེ་འཇོ་བགྱིར་བཅུག་ན། །སྔར་བྱས་ལྷ་
88

སྙན་དངགས་ལེའུ་གསུམ་པ་སྒྲ་རྒྱན་གྱི་རྣམ་བཤད།
ཡི་གར་མཁན་མ། །མེ་ན་ཀ་ཡང་རྒན་མོར་མཐོང༌། །དེ་སྐད་དཔལ་ལྡན་འབྲུག་པ་ཞེས། །ཉི་ཟླ་ལྟར་
གྲགས་དེ་ཡིས་སུ །འབྱོར་ལྡན་ཕྲག་ཡུལ་སྒོར་མོའི་དབུས། །ནགས་ཡུལ་སྤང་གི་སྒར་དུ་སྦྱར། །
ལེགས་པ་ལེགས་པ་ཐམས་ཅད་ཀྱིས །འཇིག་རྟེན་འཇིག་རྟེན་འདས་པ་ཀུན། །དབྱར་ཁའི་ཆུ་ཀླུང་
དག་གི་མཁའི། །གླང་པོས་ཆར་ཕབ་ལྷར་གྱུར་ཅིག །ཤུབྷཾ།། །།
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །རབ་བཏགས་ཀྱི་རྟོགས་བརྗོད་རྣ་བའི་རྒྱན་ཞེས་བྱ་བ་བཞུགས་སོ། །
འབྲུག་ཀུན་མཁྱེན་པདྨ་དཀར་པོ
དབྱངས་ཅན་མ་ལ་ཕྱག་འཚལ་ལོ། །དད་པས་བསྙེན་པའི་བློ་གྲོས་ཆུ་གཏེར་རྣམས། །
བདུད་རྩིས་འཕྱུར་བྱེད་དབྱངས་ཅན་ཟླ་ཤེལ་ནི། །མཐོ་རིས་བུ་མོའི་རྒྱུ་སྐར་གྱིས་བསྐོར་བ། །ཡིད་
འཕྲོག་ནམ་མཁར་རོལ་དེས་ཤིས་པར་མཛོད། །རབ་བཏགས་གཏམ་གྱི་གཟུགས་གསར་ནི། །ཐུབ་
པ་རིག་བྱེད་མཁན་རྣམས་ཀྱང༌། །ཆགས་པས་གནོན་པ་ཀུན་རྟོག་གི །པིར་གྱི་འདུ་བྱེད་བསྒྱུར་ལས་
འཐོན། །མ་སྨད་བསོད་ནམས་པད་རྫིང་གི །སྦྱངས་ཤུགས་སད་པའི་ཨུཏྤལ་རྩེར། །ཚངས་པའི་
རིགས་ཀྱི་ཐིག་ལེ་གསར། །ཁྱེ་འུ་སྦྲང་རྩི་བཞིན་དུ་སྐྱེས། །དེ་ནི་བློ་གྲོས་ནོར་སྒྲུབ་ལ། །གྲུབ་མཐའི་
ཚོང་རྡལ་གཞན་སུས་ཀྱང༌། །མ་ནུས་དེས་བསྒྲུབས་བློ་རྣོ་བ། །ཕུར་བུ་བས་ཀྱང་ཕུལ་ཏུ་ཕྱིན། །རིང་
ནས་གོམས་པ་གཞན་གྱིས་མ་ལྷོགས་པར །ནགས་སུ་ཞི་བའི་རྟུལ་ཞུགས་ངེས་དོན་གཉེར། །བསྐལ་
བརྒྱར་འབད་པའི་དྲང་སྲོང་རྒན་པོའི་ཡིད། །ངལ་བའི་ཏིང་འཛིན་བཟང་པོ་ཡུད་ཀྱིས་རྙེད། །འཆད་
པའི་ཉི་འོད་བཀྱེ་ཚེ་སློབ་འདོད་བློའི །འདབ་བརྒྱ་མཁས་པའི་སྦྲང་རྩིས་ཁེབས་པ་དང༌། །རྩོད་པའི་
རིག་པས་ཕས་རྒོལ་མར་བཞུ་ཞིང༌། །རྩོམ་པའི་སྣང་སྤྲོ་མངོན༼ངོམས༽མེད་ནམ་མཁའི་གཉེན། །དེ་
ནི་ལྗོངས་ཀྱི་ལྟད་མོའི་མཚོར། །གསང་ཚིག་འདོན་པ་ལྔ་བརྒྱར་བཅས། །ལེགས་བཤད་མགྲིན་པའི་
འགྱུར་ཁུགས་ལ། །འགྲན་ཟླ་མེད་པ་སྟོན་བཞིན་སོང༌། །གང་དུ་ཕུན་སུམ་ཚོགས་པའི་འདོད་དགུ་
རྣམས། །ཕན་ཚུན་ཕྲད་འདོད་ཚོང་ཟོང་མང་པོ་ཡིས། །རྣམ་པར་བསྒྱུར་ཏེ་སྲང་བར་དུ་ཆས་ནས། །སྐྱེ་
བོའི་ལག་པར་ཕེབས་པར་སྨྲ་བ་བཞིན། །དེ་དབུས་རྣམ་པར་རྒྱལ་བ་ཡི། །ཁང་བཟང་དཔེ་འོས་བཀྲ་
90

རབ་བཏགས་ཀྱི་རྟོགས་བརྗོད་རྣ་བའི་རྒྱན།
ཤིས་པར། །གྲུབ་པ་དཔལ་གྱི་འབྱུང་གནས་ཞེས། །གྲགས་པའི་ཕུལ་ཏུ་སོན་པར་ཕྱིན། །དེ་ནས་ས་
སྐྱོང་དགེ་བ་ཡིས། །སྡིག་པའི་གོ་སྐབས་ཀུན་བཀག་ནས། །ཡིད་ནི་བསམ་གཏན་ལ་ཆགས་པའི། །
དྲང་སྲོང་བཞིན་དུ་ཞི་བ་དེའི །བཙུན་མོར་འཆི་མེད་བུ་མོ་ནི། །བདེ་སོགས་མིང་ཅན་འོངས་པའམ། །
ཐུབ་པའི་བསྟན་འགོག་ཡིད་སྲུབས་ཀྱི། །ལོངས་སྤྱོད་སྙིང་པོར་སོམ་ཉི་བྱུང༌། །མཛེས་སྡུག་རྫོགས་པ་
དེའི་སྨིན་མའི། །མཐོན་མཐིང་ནགས་སུ་རྩེ་འདོད་པའི། །མིག་གི་བུང་བ་མར་གྱིས་ནི། །སྤར་བའི་
སྒྲོན་མེ་བཞིན་དུ་གཡོ། །དེ་ཡི་སྐྲ་ཚོགས་མཐུག་པོའི་ངོགས། །མུ་ཏིག་ཆུན་པོ་ཆགས་པ་ནི། །མཚན་
མོའི་ཤར་རིའི་ཐོར་ཅོག་ནི། །རྒྱུ་སྐར་ཕྲེང་བ་དཀྲིས་པ་བཞིན། །ནུ་རྒྱས་མེ་ཏོག་གིས་གཡོ་བ། །ཕྲ
བའི་སྐེད་པའི་འཁྲི་ཤིང་གང༌། །འཆག་ངོགས་འཕོངས་རྒྱས་གླང་པོའི་སྣ། །གཉིས་ཀྱིས་འབད་པས་
སྐྱོར་བ་སྙམ། །མཛེས་མ་དེ་ལ་ཉི་འཆར་ནི། །སེམས་ཤོར་འཇའ་ཚོན་ཟོལ་སྦྱོར་གྱིས། །འཁྱུད་ཚེ་
མཁུར་ཚོས་དཀར་དམར་གྱི། །འཛུམ་པའི་འོད་དེ་མགྲོན་དུ་བྲིམས། སུམ་རྩེན་ཚལ་གྱི་མཱ་ལི་ཀའི།
མེ་ཏོག་སྤུངས་པ་བསེར་བུ་ཡིས སྐུལ་བའི་དྲི་བསུང་ཞིམ་པོ་རྣམས དེ་ཡི་ཁ་ཡི་དབུགས་དང་
འགྲན། གང་གི་མགུལ་ལ་དབྱངས་ཅན་མ། །འཁྲིལ་ཞིང་སྙིང་ལ་ཐམས་ཅད་མཁྱེན། །བབས་པ་
འདྲ་བས་མཁས་པའི་མདུན། །སྨྲ་བའི་སྤོབས་པ་མི་དམན་ནོ། །རྒྱལ་པོའི་མདུན་སར་སྐྱེ་བོས་གདོང་
བསུས་པའི །མཁས་པའི་ཤིང་ཤུན་འཆང་བ་གསལ་བ་ཡི། །རིལ་བས་ལག་བྲེལ་ཡིད་གཞུངས་ཨོཾ་
ཡིག་གླུར། །ལེན་པ་མཛངས་པའི་ཐོར་ཅོག་ཅན་དེ་སླེབ། །དེ་ཡི་སྲི་ཞུར་རྒྱལ་པོ་བཙུན་མོ་དང༌། །
བློན་པོ་དམག་སྡེར་བཅས་འོང་བཙུན་མོའི་མིག །བརྗིད་པའི་དྲང་སྲོང་ཆེ་དེའི་ཕྱོགས་སུ་ལྷུང༌། །སྐྱེ་
བོས་འཇིགས་ནས་གཡོ་མེད་མ་ནུས་པར། །གཞན་ལྟའི་ཟོལ་གྱིས་ཡང་ཡང་དེ་ཉིད་བཙོས །ཐུབ་པ་
དེ་ཡང་གཏམ་གྱི་གསེང་བཙལ་ནས། །དགའ་མའི་བཞིན་རས་བསམ་གཏན་སྒོམ་པའི་མཐར། །
ལས་ཀྱི་སྐུད་པས་ཕན་ཚུན་འཚེམ་པ་བསྒྲུབས །དེ་གཉིས་སེམས་པའི་ངུར་པ་ཤུག །སྐྱེ་བར་
འགྲོགས་པའི་སྲེད་པ་ནི།།ཡིད་གཅུག་ཆུ་ཀླུང་དུ་ཞུགས་ཀྱང༌།།མཛའ་བའི་ཀུ་ཅོ་འབྱིན་མ་ནུས
ཚེ་ཉིན་བཞིན་ཟུར་མིག་གི །རྒྱ་ལ་ཕན་ཚུན་འཐུམས་མཐོང་ནས། །འགྲོལ་འདོད་གཏམ་གྱི་ཆུ་སྐྱར་
གྱི། །དེ་དག་བར་དུ་འགྲོ་འོང་བྱས། །འགྲོགས་པའི་སྐབས་འཕོངས་དེ་དག་ལ། །སྐད་ཅིག་རེ་རེའང་
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འདི་མཚུངས་ཞེས།།བྱང་དུ་བགྲོད་པའི་གོ་ལ་ཡིས། །ཤིན་ཏུ་རིང་བའི་ཉིན་མོ་སྤྲུལ།།དེ་ཚེ་འཁྲི་ཤིང་
ན་ཆུང་གི །ཁ་ལ་ཆུ་སྐྱེས་གཞོན་ནུས་སོ། །བྱས་འདི་ཡིད་སྲུབས་བསླབ་པ་དེར། །སློབ་མའི་ཕོ་ཉ་
དང་པོར་འོངས། །ན་ཆུང་གཟུགས་གསར་འདི་རྣམས་ལ། །འདོད་པའི་གདུང་བ་འདི་འདྲ་ཞེས། །
དཔྱིད་ཀྱི་སྤྲིན་བྲལ་ཉིན་མོའི་གནམ། །མཛའ་པོར་སྦྲོན་པའི་ཆོ་ག་བྱེད། །གནམ་ཀའི༼ནམ་མཁའི༽
མདངས་འཛིན་མཚོ་སྔོན་མ། །གསེར་གྱི་ངུར་པས་རོལ་བའི་ཤིང་། །མཛའ་ཅན་མ་རྣམས་དྲན་སློང་
པའི། །དེ་ལ་བྱེད་པོས་བཀོད་པ་བཞིན། །དེ་ཚེ་གྲོང་གི་གཞོན་ནུ་རྣམས། །ཕན་ཚུན་རྩེད་འཇོ་ཉམས་
དགའི་ཚོགས། །ཆར་སྤྲིན་འབྲུག་སྒྲ་ཅན་མཐོང་བའི། །རྨ་བྱའི་གར་གྱི་སྙེམས་འཕྲོག་ཟློས། །དེ་ནས་
སྐབས་ཤིག་དཀའ་ཐུབ་པས །རྨོངས་བྱེད་སྔགས་ཀྱི་སྐྱེ་བོ་རྣམས། །མུན་པའི་ནང་དུ་བསྙལ་བའི་
མཐར། །དགུག་པའི་རིག་པ་དེ་ལ་སྦྱར། །བར་བཅད་མེད་པའི་ཁུང་བུ་དེར། །འགྲོགས་པ་ཐོབ་པ་དེ་
གཉིས་ཀྱིས། །བསམ་གཏན་པ་ཡི་དགའ་བ་ཀུན། །ཡུད་ཀྱིས་སོར་མོའི་རྩེ་ལ་བླངས། །ཀྭ་ཡེ་སྙིང་
གྲོགས་བུང་བ་འདིའི །ཁ་ཡི་ཆུ་སྐྱེས་ལ་ཇི་བཞིན། །ག་ལེ་ཁྱོད་ཀྱིས་ཞལ་དེས་ཀྱང༌། །ང་ལ་མཛོད་
ཅེས་ཞུས་པའི་ལན།།ཅ་རེ་བལྟས་པས་ཡིད་སིམ་མི་ནུས་ཀྱི། །ཆ་ཤས་མྱུར་བའི་རེག་པ་གསར་པ་།།
ཇ་ཡིས་མི་མཚོན་བདུད་རྩིའི་རང་བཞིན་ཅན། །ཉ་པའི་ཟླས་བཞིན་བདག་ལ་སྦྱིན་ཞེས་སྨྲས། །ཏ་ལེ
ཉམ་འཕག་ཚད་དེར་ཡིད་འཛིན་མས། །ཐ་དད་མེད་བསྡམས་ཁྱོད་ཀྱིས་རྟག་ཏུ་ནི། །ད་ལྟ་བཞིན་དུ་
ལུས་མེད་མདའ་བསྣུན་དང༌། །ན་བའི་སྨན་པ་མཛད་རོགས་གྱིས་ཞེས་གསོལ། །པ་ཏྲ་ལྟ་བུར་བསྐོར་
ཞིང་གཅུ་བ་དང༌། །ཕ་རོལ་སྐྱོབ་པའི་གདུགས་བཞིན་བཏེགས་ནས་སླར། །བ་ལང་འདྲ་བར་གཉིད་
ཀྱིས་གཞན་ནོན་ཚེ། །མ་གཅིག་ཁྱོད་འདོད་སྒྲུབ་ཅེས་གླེང་བའི་མཐར། །ཙ་ར་ཀ་བཞིན་ཕྱོགས་གོས་
ཅན། །ཚ་གྲང་གདུང་བ་ཀུན་བརྗེད་ནས། །ཛ་ལང་ཡིད་སྲུབས་རྩེ་དགའི་དཔྱིད། །ཝ་ལེར་དྲན་པ་
ཐམས་ཅད་བྱས། །ཞྭ་ལྟར་མགོར་གྱོན་འོག་ཏུ་། །ཟ་མ་བཞིན་དུ་ཞུགས་ནས་སུ །འ་འུར་མེ་ལྕེ་
མཆེད་པའི་རྡུལ། །ཡ་རབས་རྣམས་ཀྱི་ཁྲུས་ཆུ་འདྲ། །ར་མ་ཎས་གཉེར་སཱི་ཏ་འམ། །ལ་ལེའི་མེེ་ན་ཀ་
གང་ཞེས། །ཤ་ཚ་དེ་ལ་སླར་དྲིས་ལན། །ས་སྟེང་ཁྱོད་འདྲའི་སྙིང་གྲོགས་ད་མི་རྙེད། །ཧ་ཅང་དུང་ང་
ཁྱོད་དང་འབྲལ་མི་ཕོད། །ཨ་ཙི་ཕོ་བྲང་འཁོར་འདིར་བཞུགས་ནས་སུ །མཛའ་མོའི་རེ་བ་རྫོགས་
92

རབ་བཏགས་ཀྱི་རྟོགས་བརྗོད་རྣ་བའི་རྒྱན
པའི་བསམ་གཏན་མཛོད། །དེ་ཚུལ་རིག་པ་འབངས་མོ་ཡི། །ཙ་ཀོ་ར་དེ་དགའ་བའི་ནགས། །སྐྱོ་བ་
བསངས་པའི་བཞད་གད་གླུས། །དྲི་ཟའི་འདུན་ས་བཞིན་དུ་བཀང༌། །ཨ་ཕྱི་འཁྲིག་པའི་ཚིག་ཟུར་ཆུ། །
ཅོ་འདྲིའི་བླུ་ཕྲེང་ཅན་རྣམས་ལས །སྙིང་པོས་འཕོངས་པའི་ལན་ཟམ་བཏང༌། །རང་འདོད་གསང་
བས་བསྒྲལ་པར་བྱས །འདབ་ཆགས་རྣམས་ཀྱིས་དེ་རིག་ནས། །ཕན་ཚུན་གླེང་བསླངས་སྐབས་
བཙལ་ཚེ། །ཚོད་ཅན་ཁུ་བྱུག་གིས་བཟློག་ཏུ། །མོན་གྱི་ཕྱོགས་ནས་དེ་དུས་འོངས །དེ་ཡིས་
འབིགས་བྱེད་དྲན་སྐྱེས་ནས། །རང་གི་དགའ་མ་ལ་འཁྱུད་པའི །དྲོད་ཀྱིས་བཞུ་བའི་རྡུལ་གྱི་ཐིགས། །
དབྱར་སྐྱེས་རྔ་སྒྲའི་མཐའ་དེར་ཕབ། །ཉལ་འགྲོ་མ་རྣམས་མེ་ལོང་གི །དབྱིབས་གཟུང་ནོར་འཛིན་བུ་
མོ་ཡི། །སྐེད་པའི་ཁོར་ཡུག་ཀུན་བརྒྱན་མ། །མཛའ་བོའི་ཟླ་བརྙན་ཡིད་ཀྱིས་འཛིན། །ས་གཞི་སྔོ་
ལྗང་མྱུ་གུ་དང༌། །མེ་ཏོག་བུང་བ་ལྡིང་རྣམས་ཀྱིས །སྤྲས་པ་ཡོངས་འདུའི་དྲུང་ལྟ་བུའི། །དྲི་བཟང་
དར་བའི་དབྱར་དུས་སུ། །འདུ་བའི་དབྱི་མོང་ཕྲག་དོག་གིས། །འཁྲུགས་པས་ཡིད་སྲུབས་རྩེ་དགའི་
ཤིང་། །དར་བའི་གོ་བཀག་དེ་སེལ་དུ། །ཤེས་པའི་སྟ་རེ་བཟུང་སྟེ་འོང་། །དེས་དེའི་བཞིན་གྱི་པདྨོ་ལ། །
གསེར་གྱི་བུང་བས་བཞིན་བྱས་ནས། །འཁྱུད་པ་ལུས་ལ་ལྕགས་སྒྲོག་བཞིན། །དེ་ཡི་ལུས་ལ་དེ་ཡིས་
བསྡམས། །སྟོན་ཀའི་འབྲུ་ཡི་དཔལ་རྣམས་ལ། །མཛེས་པ་སྟོན་དུ་ཟླ་བའི་གདོང༌། །རི་བོང་མཚན་
མའི་སྨུག་རྩི་ཡིས། །བུ་མོའི་བཞིན་ལ་འགྲན་པ་འོང༌། །རྩི་ཤིང་འདབ་མ་འགྱུར་བའི་དུས། །བ་མོས་
མེ་ཏོག་བརྙིངས་བྱས་པར །སྐྱོ་བཞིན་མཛའ་བོ་རིང་སོང་བའི །བཤུལ་རིང་གླལ་དགོས་དེ་ལ་བྱུང༌། །
ལྗོན་ཤིང་རྣམས་ཀྱི་འདབ་མའི་གོས། །སྔོ་ལྗང་གསར་པ་གྱོན་བཞིན་གཞན། །མྱུ་གུའི་རྒྱན་གྱིས་ནོར
འཛིན་མ། །བརྒྱན་པའི་དཔྱིད་ཀ་དུས་འཛོམ་བྱས། །ཡིད་ནི་རྒྱལ་པོའི་དགའ་མ་ལ། །བཞག་པའི་
ཚངས་སྲས་དེ་དབེན་པར། །འདུག་པ་མེ་ཏོག་གིས་ལྕི་བའི། །ཆུ་ཤིང་སྡོང་གཞན་པ་བཞིན། །སླར་
ཡང་མཆོད་སྦྱིན་གཙོ་བོར་དེ་འོངས་ཚེ། །བདག་པོར་ཉེ་བ་དོན་གཞན་བཀོད་པའི་རྒྱན། །སྙན་
དངགས་མཁས་དབང་མང་པོའི་ཁ་ལ་ནི། །སྔོན་ཆད་མ་བརྒྱུས་བཙུན་མོས་དེ་འདུན་དྲན། །ན་ཆུང་
ལས་གཟིགས་ལི་ཁྲིའི་མཚམས་སྤྲིན་གྱིས། །དྷཱུ་ཏཱིའི་ནམ་མཁའ་བཀང་སྟེ་མངོན་བྱང་གི །ནུབ་རིང་
ཐུབ་པའི་ཉི་མ་གཉིད་ལོག་པ། །རྣམ་བཅས་རླུང་གིས་ས་ཚེ་ཟུང་འཇུག་མཁར། །གཞན་གྱི་ལུས་
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
སེམས་ཐར་པའི་རང་བཞིན་དུ། །དལ་བུར་སྤྲོ་བ་སྲིད་མཐར་མི་ཉམས་པས། །ཡོན་ཏན་འདབ་
བརྒྱའི་གེ་སར་ཕྲེང་སྤེལ་དུ།།ལེགས་པར་རྒྱུ་སྟེ་རྣ་བའི་དཔྱིད་ཅིས་མིན།།
རབ་བཏགས་ཀྱི་གཏམ་རྣ་བའི་རྒྱན་ཞེས་བྱ་བ་པདྨ་དཀར་པོས་སྦྱར་བ་རྫོགས་སོ །སརྦ་
མངྒལཾ༎ ༎
94

༄༅། །སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་
རྡུལ་མང་བརྩེགས་པའི་ལྷུན་པོ་ཞེས་བྱ་བ་བཞུགས་སོ། །
འབྲུག་པ་སངས་རྒྱས་རྡོ་རྗེ།
ངག་དབང་ལྷ་མོ་དབྱངས་ཅན་མ་ལ་ཕྱག་འཚལ་ལོ །ཤར་པའི་ལ་ཡིག་བསྐོར་བའི་རྗེས་
ཁྲིད། །ལོ་མར་ལྡན་པའི་ལ་ཕུག་ལ་བས་དྲིལ །མའི་སྤྱིལ་བུར་ལེ་ལོའི་མལ་དུ་ཉལ། །ལོབ་
ལོབ་མང་པོའི་ལད་ལོ་ལིང་ལིང་འདི། །ལ་ར་ལར་ཤོངས་རྣམས་ཀྱི་ལོ་འགྲོས་འདྲ། །ལྷོ་པའི་ལུགས།
ཕ་ཚན་ཁ་ཚ་ལྦ་བ་སྦོམ། །སོ་སོར་ཐགས་འཐགས་ཤ་ཚོད་བརྩོན། །ཧ་ཞེས་ཁ་ལས་སྨྲ་མཁས་
ཀྱང༌། །གྷ་ཛྷ་བཟློ་བཞིན་ཁ་རྩུབ་ཙམ། །ལྷོ་ཕྱོགས་པའི་རབ་ཏུ་དང་བ། ཉེར་འཚེ་མེད་པར་ཉི་
མཐོངས་འགོལ་པོ་རུ །དལ་གྱིས་འདུག་ནས་བཟའ་བཅའ་བཏུང་བ་ཡིས། །ལྟོ་བ་འགེངས་པར་
ལ་བའི་བདེ་སྐྱིད་འདི། །གནས་སྐབས་ཙམ་དུ་ངལ་བསོའི་སྟེགས་བུ་ཡིན། །ཤར་ཕྱོགས་པའི་
རབ་དང༌། བསིལ་ལྡན་ཁ་བའི་རྡུལ་བརྩེགས་དྲི་བཞོན་གྱིས།། རིམ་པར་གཙུབས་པའི་གྲང་རེག་
མཚོན་རྣོན་པོས། །ལྤགས་པ་འབིགས་པར་གཟས་འདི་དབྱར་མིན་གྱི། །ཕོ་ཉ་གཏུམ་པོ་ཡིན་པས་
བག་བྱོས་ཤིག།ཤར་ཕྱོགས་པའི་མཉམ་ཉིད་ལས།སྔ་མ་འཇམ་ཞིང་ཕྱི་མ་རྩུབ་པ།ནགས་འདབ་མྱུ་
གུ་གསར་པའི་གོས་གྱོན་པ། །དལ་གྱིས་འབབ་པའི་རྒྱུན་ལ་འཐུང་བཞིན་དུ། །སྔོ་ལྗང་སྒྲོས་སྒེག་རྨ་
བྱའི་ཁྱུ་ཚོགས་ཀྱིས། །རྩེ་དགའི་འཁྲི་ཤིང་ཕུན་སུམ་ཚོགས་དང་འདྲེས། །རྐང་པ་གསུམ་པ་རྩུབ་ལ་
གཞན་གསུམ་འཇམ་པ། མ་ལ་ཡ་ལས་འོངས་པའི་དྲི་བཞོན་གྱིས །འདོད་ལྡན་འདོད་པའི་རིམས་
ཀྱིས་བཏབ་འདི་ཀོ།ཆུ་སྲིན་རྒྱལ་མཚན་བསྒྲེང་བརྩོན་སྡིག་ལྟའི་ཚོགས །མ་ལུས་འཆར་བའི་མེ་
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ལོང་གཉིས་པ་ཡིན། །གནས་དང་རིང་པོ་དང་བརྩེགས་པ་བསྐོར་བ། །པདྨ་སྤུངས་པའི་དཔལ་མོ་
དཔལ་འབར་མོ། །ཀཱ་ལ་ཙཀྲའི་ཀ་ཡ་ཨརྟ་ནམ། །སྒྲ་སྒྲོག་སྒྲར་བསྐྱེད་སྒྲ་ལྡན་སྨིན་འཁྱོག་ལྷས །
བདག་ལ་བཀའ་དྲིན་མཛོད་ཅེས་གསོལ་འདེབས་རེམ། །རྐང་པ་ལ་བསྐོར་བའི་རྗེས་ཁྲིད་ལས་ལ་
བསྐོར་བ། དཔལ་མོའི་མཛེས་སྡུག་ཟླ་རིས་རྫོགས་པའི་སྐུ། །ཕལ་གྱི་མིག་ལ་བདུད་རྩིའི་ཆར་
འབེབས་དེ། །གལ་གྱི་འཆུ་བའི་དཀའ་བས་ཉེར་སྟོན་པ། །བྲལ་དང་རྣམ་པར་སྨིན་པའི་འབྲས་བུ་
འབྱིན། །ཚིག་ལ་བསྐོར་བའི་རྗེས་ཁྲིད། དགའ་བའི་དགའ་སྟོན་དོན་གཉེར་སྐྱེས་བུ་འགའ། །ཁ་
བའི་ཁ་དོག་མཚུངས་པའི་སོ་འཕྲེང་དག །ཡིད་འོང་ཡིད་ཀྱི་འཁྲི་ཤིང་ངོམས་པ་ཡིས །ལང་ཤོར་
ལངས་པའི་སེམས་འདི་སུ་ཡིས་འཇུན། །ཡི་གེ་རིང་པོའི་རྗེས་ཁྲིད་དེ་བསྐོར་བ། །དེ་བཞིན་ཉིད་ཀྱི་
ངང་དུ་མཉམ་པ་ཉིད། །དེ་ལྟར་ཡིན་མོད་མ་རྟོགས་བློ་ངོ་ན། །དེ་ཉིད་གཞན་དུ་སྣང་བའི་ལོག་ཤེས་
ཅན། །དེ་དག་སྙིང་རྗེའི་མདའ་མོ་འཕངས་པའི་འབེན། །ཤར་པ་ཁོ་ན་འདོད་པའི་རྗེས་ཁྲིད་རྐང་པ་
སྔ་མ་གཉིས་ལ་རབ་དྭངས་པ་མ ཕྱི་མ་ལ་༼ལོ་འབིགས།༽རས་པས་རས་དབྱངས་བླངས་རྗེས་རས་
གུར་ཕུབ། །རང་སར་དོན་གྲུབ་ར་རོས་སྐྱུར་གཟི་བྱས །ཐོ་ཅོ་ཐོ་ལོབ་གཞོབ་ཁྱོད་འོ་དོད་
འབོས །ཁོ་བོར་གཙོ་བོས་མཆོག་སྩོལ་ལོས་ཡོང་མོད། །ཤིན་ཏུ་གཞོན་པ་ལྷོའི་ལུགས་བརྗོད་
བདེ། །གང་ཟག་དམ་པ་བདག་དང་གཞན་རྣམས་ལ། །ཕན་མཛད་དགའ་བ་དར་བས་དད་པ་
འབར། །གང་ཟག་ངན་པ་ཆང་དང་དགའ་མ་ལ། །ཡང་དག་དགའ་བས་ཡང་ཡང་ལྟ་ལ་
འབད། །ཤར་པའི་ལུགས་བརྗོད་དཀའ།སྤྲིན་སྟུག་དཀྲིགས་པའི་མགྲིན་ལས་འབྲུག་གི་སྒྲ། །རྟག་
པར་སྒྲོག་ཚེ་རྨ་བྱའི་སྒྲོའི་སྒྲོ་གདུགས། །བསྒྲེངས་པ་ཟླུམ་པོར་བསྒྲིགས་ཏེ་ཚད་གསུངས་ཀྱིས། །སྒྲིབ་
རྣམས་གདུང་བ་དྲག་ལས་སྒྲོལ་ཕྱིར་རོ །དོན་གསལ་ལྷོ་བའི་ལུགས་བདེ། བརྩོན་པ་ཆེན་པོས་ཐོས་
བསམ་སྒོམ་གསུམ་གྱིས། །ཞིབ་མོར་གཞིགས་པའི་འབྲས་བུ་ཤེས་བྱ་ཡི །རང་ཚུལ་གསལ་བའི་
མཐོང་བའི་སྟོང་ལྡིར་ལས །སྐྱབས་གནས་འཆོལ་མི་དགོས་པའི་དངོས་གྲུབ་ལོན། །ཤར་ལུགས་གོ་
མི་བདེ་བ།རིག་པའི་གནས་ཀྱི་ཁྱད་པར་མང་པོ་ཞིག །ཁོ་བོའི་ཁ་ལ་བྱང་བར་རྒྱུ་འདི་ཀོའི། །རྒྱུ་དང་
རྐྱེན་གྱི་རྣམ་པ་ཇི་འདྲ་ཞེས། །ཕུར་བུའི་བློ་གྲོས་ཀྱིས་ཀྱང་བརྟག་པར་དཀའ། །ལྷོ་ལུགས་ཀྱི་རྒྱ་ཆེ།
96

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
སོར་གདུབ་འཐབ་པའི་སྒྲ་དང་ལྷན་ཅིག་ཏུ། །པི་ཝང་དལ་བུར་སྒྲོགས་པའི་སྙན་འགྱུར་སྒྲ། །ཐོས་པ་
ཙམ་གྱིས་མི་ཤེས་མུན་པའི་དཔུང༌། །ཁོར་ཡུག་ར་བ་འགེངས་ནས་ག་ཤེད་སོང༌། །ཤར་ལུགས་རྒྱ་ཆེ།
སྐུ་མདངས་དཀར་བས་ཟླ་བའི་མཛེས་པ་ཕྲོག །གསུང་དབྱངས་སྙན་པས་གླིང་བུའི་དཔལ་ལས་
འགེངས །ཐུགས་མཆོག་བརླིང་བས་ལྷུན་པོའི་རྗེས་འགྲོ་བ། །དབྱངས་ཅན་ཁྱོད་ལས་ལྷག་པའི་
སྙིང་སྡུག་སུ། །ཤར་ལུགས་ཀྱི་བརྗིད་པའི་ཚིག་སྡུད།དབྱངས་ཅན་ལྷ་དང་ངག་དབང་རྒྱལ་པོ་དག །
རྒྱལ་དབང་མཁྱེན་མཚོའི་དབྱིངས་ལས་འོང་མོད་ཀྱི །ཁྱོད་གསུང་དག་བྱེད་གངྒཱའི་ལྷ་མོ་
དེས། །པདྨ་དཀར་པོའི་སྤོབས་པ་མཆོག་ཏུ་སྒྲུབས། །ལྷོ་ལུགས་བརྗིད་པའི་ཚིག་སྡུད། མཁས་
བཙུན་གྲུབ་པའི་སར་བཞུགས་འབྲུག་པ་རྗེ། །སློབ་མར་བཅས་པའི་ཞབས་ཀྱི་རྡུལ་གཙང་མ །སྤྱི་
བོར་བསྟེན་པ་ཁོ་ནས་སྐྱེ་གཞན་དུ། །སྐལ་བ་བཟང་མོད་ཅིག་ཤོས་དེ་ལྟ་མིན །མཛེས་པ་ལས་
འཇིག་རྟེན་དང་མཐུན་པའི་གཏམ་ལ་སྦྱར་བ། པདྨ་དཀར་པོ་ཁྱེད་ཀྱི་གྲགས་པའི་ཟེར། །ཕྱོགས་ཀྱི
འཁོར་ལོ་ཁྱབ་འདི་མཁས་གཞན་གྱི། །ཡོན་ཏན་ཕྱོགས་སུ་འགྲོ་བའི་གོ་སྐབས་ཀུན། །དོག་པོར་
དགག་པ་མཁྱེན་ལྡན་ཡོངས་ཀྱིས་རྟོགས། །འཇིག་རྟེན་འདས་པའི་གཏམ་དང་སྦྱར། དེ་ནས་བཟུང་
སྟེ་ཁོ་བོའི་མགྲིན་པ་འདི། །དབྱངས་ཅན་ལྷ་མོའི་ཁེངས་པར་བསྔགས་འོས་ཀྱི། །ལེགས་བཤད་དྲུག་
ལྡན་གླུ་ཡི་ཆ་ཙམ་ཡང་། །ཐོས་པའི་བློ་གསལ་དེ་རྣམས་སྐལ་བ་བཟང༌། །བསྔགས་པ་ལ་སྦྱར་བ།
ཚངས་སྲས་ལྷ་མོའི་མཁྱེན་རབ་ཆེས་ཆེ་བ། །ཞིབ་མོར་མ་བརྟགས་ཀུན་གསལ་མཛེས་པའི་
ཁྱོན། །ཆུང་ངུར་འཆོས་པའི་བྱེད་པོ་རྨོངས་པ་དེ། །བསམ་གཏན་ཆང་གིས་མྱོས་སམ་འོན་ཏེ་ཅི། །
ཏིང་ངེ་འཛིན་ལས་སྤྱིར་བསྟན། བདུད་རྩིའི་དྲ་བས་བསྡོམས་པའི་འོད་དཀར་ཅན། །ཤར་རིའི་ཐོར་
ཅོག་ངོས་སུ་བརྩེ་བའི་དུས། །པདྨའི་བཞིན་རས་འཛུམ་ཡང་ཀུནྡའི་ནགས། །རྣམ་པར་བཞད་པས་
ཟེའུ་འབྲུའི་འཕྲེང་བ་སྟོན། །ཆོས་གཅིག་བཀོད་པའི་ཏིང་ངེ་འཛིན། ཉི་མས་ལི་ཁྲིའི་ཁུ་བ་སྐྱུགས་
པའི་བཅུད། །འདབ་མ་བསྐྱངས་པས་ངོམས་པར་འཐུངས་པས་སླར །མྱོས་པའི་རོ་དང་ལྷན་ཅིག་
སྦྲང་རྩིའི་དབུས། །སྙན་འགྱུར་མགྲིན་པའི་གླིང་བུ་བསྒྱུར་ཞིང་སྐྱུགས། །ཆོས་མང་པོ་བཀོད་པའི་ཏིང་
ངེ་འཛིན་ནི། མགྲིན་སྔོན་ཆར་རྒྱུན་མངལ་གྱི་ཁུར་ལྕིད་པས། །ཡོངས་འདུ་འཁུན་སྒྲ་འབྱིན་ཅིང་ས་
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཛིན་ཆེའི །ཕང་དུ་དལ་བུས་ཉལ་བའི་རྣམ་འགྱུར་འདི། །ལེགས་བྱས་གསེར་གྱི་སྦྲུམ་མ་བཙའ་
བའི་རྟགས། །
རང་བཞིན་བརྗོད་པའི་རིགས། སྒྲིབ་གཉིས་རྣམ་པར་སྤངས་དང་ཚོགས་གཉིས་ཀྱི །
དངོས་པོ་ཡོངས་སུ་རྫོགས་པས་མཁྱེན་གཉིས་རྒྱས། །ཟག་མེད་ཆོས་ཀྱི་སྐུ་ཅན་ལོངས་སྤྱོད་
དང༌།།སྤྲུལ་པ་སྣ་ཚོགས་འཆར་དེ་རྐང་གཉིས་གཙོ། །བྱ་བ།ཆོས་ཀྱི་འཁོར་ལོ་རྣམ་པ་ཐམས་ཅད་པ། །
ཕྱོགས་དུས་གར་ཡང་བསྐོར་བའི་སྒྲ་བོ་ཆེ། །སྟོང་གསུམ་ཀུན་ཏུ་ཁྱབ་མཛད་རླབས་ཆེན་སྤྱོད། །ཐོག་
མཐའ་བར་མའི་འཇིག་རྟེན་ཀུན་ཏུ་ངོམ། །ཡོན་ཏན། ཡན་ལག་དྲུག་ཅུའི་གསུང་གིས་རྣ་བ་ལ། །
མངོན་པར་འཁྱུད་ཚེ་རབ་དགའི་སྤུ་ལོང་རྒྱས །ཅིག་ཅར་ལངས་མཐར་ཆོས་མིག་རྡུལ་བྲལ་
དེས །རྫོགས་སངས་རྒྱས་ཀྱི་ས་ལ་མྱུར་དུ་རེག །རྫས། རུང་བའི་ལྷུང་བཟེད་ཆོས་ཀྱི་གོས་རྣམ་
གསུམ། །མཁོ་བའི་ཡོ་བྱད་ལྷག་མ་དང་ལྷན་ཅིག །བསམ་གཏན་ཁང་བུར་བཟའ་བཏུང་རོ་བརྒྱ་
པ། །ལོངས་ལ་སྤྱད་མཐར་རིལ་བ་བྷིམ་གར་འཛིན།།
ཆོས་དཔེ། དཔལ་ལྡན་ངག་གི་ལྷ་མོ་དབྱངས་ལྡན་མའི། །འཁོར་ལོས་མཚན་པའི་ཕྱག་
གཉིས་ཆོས་འཇམ་པ །ཆུ་སྐྱེས་གསར་པ་བཞད་པའི་དཔལ་བཞིན་དུ། །ཀུན་ཏུ་དམར་བའི་ངང་
ཚུལ་གསལ་པོ་འཛིན། །དངོས་དཔེ། རྣམ་པར་འདྲེན་པའི་དབང་པོ་ཤཱཀྱའི་ཏོག །མཚན་དཔེའི་
དཔལ་གྱིས་རབ་བརྗིད་སྐུ་ལང་ཚོ། །ངུར་སྨྲིག་གོས་ཀྱིས་ཀླུབས་ཏེ་ལྷུན་པོའི་ངོགས། །མཚམས་སྤྲིན་
གཞོན་ནུས་དཀྲིས་པ་བཞིན་དུ་མཐོང༌། །ལྡོག་དཔེ། ཁྱོད་ཐུགས་མཁྱེན་པའི་དཀྱིལ་འཁོར་རབ་
རྒྱས་པ། །ཇི་ལྟ་བཞིན་དུ་པདྨོ་དགའ་ཚལ་ནི། །འདབ་མའི་འཕྲེང་བ་ཆེས་ཆེར་རྒྱས་སོ་ཞེས། །ལྷར་
བཅས་འཇིག་རྟེན་གསུམ་གྱིས་མགྲིན་གཅིག་གླེང༌། །ཕན་ཚུན་དཔེ།དྲི་ཟའི་བུ་མོའི་གླུ་དང་ཏམྦུ་
རའི། །སྒྲ་དབྱངས་ལྷན་ཅིག་སྦྱར་བའི་འགྱུར་ཁུགས་བཞིན། །ཁྱོད་གསུང་སྙན་འཇེབས་དེ་བཞིན་
རྒྱུད་མང་དང༌། །ན་ཆུང་མཛེས་མའི་མགྲིན་དབྱངས་བསྟུན་པའང་མཚུངས། །ངེས་དཔེ།གཞོན་ནུར་
གྱུར་པའི་འཇམ་དཔལ་ལྷག་པའི་ལྷས །རྨོངས་པའི་དྲ་བ་མཐར་བྱེད་མཐུའི་དཔེ་ཟླར། །འོད་སྟོང་
སྤྲོ་བ་ཉིན་མོའི་དབང་ཕྱུག་མས། །གཞན་པའི་དངོས་པོ་སྲིད་འདིར་འགའ་མ་དམིགས།། ངེས་མེད་
98

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
དཔེ། རྒྱུད་མང་ངོས་ལ་སོར་རྩེའི་འདེགས་འཇོག་གིས། །རྣ་བའི་བཅུད་ལེན་སྦྱིན་དང་དཔྱིད་ཀྱི་
དུས། །ར་ཡིག་གཉིས་པའི་ཀླུ་ནི་ཁྱོད་གསུང་མཚུངས། །དེ་ལྟའི་སྒྲ་སྙན་གཞན་དུ་སྲིད་ན་ཀོ།བསྡུས་
དཔེ། དབྱངས་ཀྱི་དབང་མོའི་བཞིན་རས་མཆོག་གི་དཔལ། །མཛེས་པ་ཁོ་ནས་ཆ་ཤས་ཡོངས་གང་
བའི། །སྟོན་ཟླ་གསར་པའི་རྗེས་འགྲོ་ག་ལ་སྟེ། །བདུད་རྩིའི་ཐིགས་པས་བསིལ་བ་བསྐྱེད་པས་
ཀྱང༌། །ཕུལ་བྱུང་དཔེ། དཀར་དམར་མདངས་ཀྱིས་དབྱེས་ཕྱེ་འདྲེན་བྱེད་ཟུང༌། །ཁྱོད་གདོང་ལ་
འཁོར་དབང་པོའི་ཚོན་བཀྲ་བ། །ཀུན་གསལ་བུ་མོའི་འགྲམ་པར་འཕྱང་ལས་གཞན། །ཐ་དད་
འབྱེད་ཆོས་རི་བོང་རྭའི་རྣོ་རྟུལ། །རབ་བཏགས་དཔེ། ཁུ་བོ་དབོན་དང་བཅས་པའི་མཛའ་གཅུགས་
ཙམ། །ངེད་ལ་ཡོད་ཅེས་པད་སྙེམས་མི་འཚལ། །འོད་བརྒྱ་པ་དང་ཀུནྡའི་ནགས་ལ་འང༌། །དེ་
ཚུལ་སྙོན་མེད་མངའ་ཞེས་གཏམ་དུ་གྲགས། །རྨད་བྱུང་དཔེ། འོད་ཀྱི་པ་ཊས་བསྐོར་བ་ཉི་ཟླའི་
ལུས། །སྣ་ཚོགས་ཚོན་གྱི་རེ་ཁས་ཀླུབས་བྱས་མཐར། །ལེགས་བཤད་ཚོགས་ཀྱི་གླེགས་བུས་
འགེངས་ཤེས་ན། །མི་དབང་ཟུང་གི་དཔེ་ཟླར་འོང་ངམ་སྙམ། །རྨོངས་དཔེ། གསེར་སྦྱངས་ལས་
བསྒྲུབས་དགའ་ལྡན་བདག་པོའི་སྐུ། །རིན་ཆེན་རང་བཞིན་ཅན་གྱི་ལྷུན་པོའི་སྤོར། །ངེས་པར་
བསམས་ནས་ཉིན་མོའི་དབང་ཕྱུག་ཀྱང༌། །དེ་ཡི་ངོས་སུ་ཡང་ཡང་འཁོར་བར་བརྩོན། །གཏན་ལ་
འབེབས་དཔེ། ལྷུན་པོའི་ཁེངས་པ་ཐུང་ངུར་བྱེད་པ་ཡི །ལྷ་ཆེན་ཁྱོད་སྐུ་ཐུབ་པ་གངས་ཅན་
མཚོར། །སྔོན་ཆད་བསམ་མོད་སྤྱན་འབྲས་མི་འགུལ་བའི། །གཏན་ཚིགས་འདི་ཡིས་ཁྲོ་ཕུའི་བྱམས་
པར་ངེས། །མཉམ་པ་ཉིད་དཔེ། མ་མ་དྲུག་ལྡན་མཐོ་རིས་ལོངས་སྤྱོད་དང༌། །བསུང་ཞིམ་དྲི་ཡི་ལང་
ཚོ་ངོམ་དེ་ཕྱིར། །ས་སྐྱོང་དམ་པའི་བཞིན་རས་དཀྱིལ་འཁོར་ནི། །མོ་སྐྱེས་བཞིན་དུ་དཔལ་ཀུན་
ཚོགས་པ་ལ། །སྨད་པའི་དཔེ། འཇིག་རྟེན་མེས་པོའི་བཞིན་རས་གྲངས་ལྷག་ཅིང༌། །ལག་ན་རྡོ་རྗེ་
འཛིན་དེ་མིག་མང་སྐྱོན། །དཔལ་མོའི་དཔའ་ཡང་གཏུམ་ཞིང་གཟུ་ལུམ་ཅན། །དེ་སླད་ཁྱེད་ཀྱི་དཔེ
ཟླར་དེ་འོས་མིན། །བསྔགས་དཔེ།ཚངས་པ་འཇིག་རྟེན་ཀུན་ཡང་སྟོབས་ལྡན་དགྲས། །མཐོ་རིས་
དབང་པོའི་དགེ་མཚན་བདག་གིར་བཟུང༌། །དབྱིག་གི་ལྟོ་བ་འཇུག་བཅུའི་རོལ་རྩེད་མཁན། །དེ་
གསུམ་ཁྱོད་ཀྱི་མཚུངས་ཟླར་ཆས་པ་བཞིན། །ཁྱད་པར་དཔེ། དཔག་བསམ་ནགས་སུ་དལ་བུར་རྒྱུ་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
བ་ཡི། །ཕྱོགས་ཀྱི་གླང་པོའི་དབང་པོ་རྩལ་། །བསླབ་པས་རབ་དུས་འཇིགས་བྲལ་སྨྲ་བའི་
མཆོག །གང་ལ་མངའ་བ་དེ་ཉིད་རྒྱལ་གྱུར་ཅིག །བརྗོད་བདེ་དཔེ། ཕྱག་ན་པདྨོ་ཅན་དེ་ཡོན་ཏན་
གྱིས །བརྒྱན་ཏམ་འོན་ཏེ་སྐྱོན་དང་བཅས་ཀྱང་རུང༌། །བཤེས་གཉེན་ཁྱོད་དང་རྣམ་པ་ཐམས་
ཅད་དུ། །མཚུངས་ཞེས་སྨྲ་འདོད་བདག་གི་སྙིང་ལ་གནས། །འགལ་དཔེ། ཟླ་བས་འཕེལ་དང་འོད་
ཡང་ཚ་བོའི་མཛོད། །དམ་པ་ཁྱོད་ཀྱི་ཐུགས་དམ་རྣམ་གསུམ་ནི། །ཕན་ཚུན་རྣམ་པ་ཙམ་དུ་འགལ་ཏེ་
ཞེས །ཁོ་བོས་མཐོང་ཞིང་དེ་ལྟར་ལགས་པར་འཁུམས། །དགག་དཔེ། བ་ཚྭས་གང་ཞིང་རླབས་ཀྱི་
གཡོ་བ་དང༌། །འཛིན་འཁྲིས་གཟུང་ཕྱིར་ཆུ་ཡི་ཕུང་པོ་ལ། །ཟབ་ཡངས་ཁྱོད་ཀྱི་ཐུགས་དང་སྒྲུན་
བཟོད་པའི། །ནུས་པ་ཉུང་ཟད་ཙམ་ཡང་མེད་པར་ངེས། །མཛེས་དཔེ། ངག་གི་རྒྱལ་པོ་གླེགས་བམ་
རལ་གྲི་དང༌། །རིན་ཆེན་འཕྲེང་བས་བརྒྱན་ཅིང་དཔྱོད་ལྡན་ཁྱོད། །པུསྟ་ཀ་ཡིས་མགྲིན་པ་མཛེས་
མོད་ཀྱི། །དེ་ལྟ་ནའང་ཕན་ཚུན་ཀུན་ཏུ་མཚུངས། །དེ་ཉིད་བརྗོད་དཔེ།ལྷ་ཡི་དབང་ཕྱུག་ཁྱོད་ཀྱི་རྣམ་
དཔྱོད་འདི། །ཀུན་གསལ་བུ་མོ་མ་ཡིན་ཁྱོན་ཡངས་ཏེ། །སྨྲ་བའི་སྒོ་འཁྱུག་འདི་ཡང་སྤྲིན་གྱི་ལྕེ། །
མིན་ནོ་ལེགས་བཤད་བསྒྱུར་བའི་ལྗགས་རྩེ་ལགས། །ཐུན་མོང་མིན་དཔེ། མང་ཐོས་སྲས་དང་ཆུ་ཡི་
ཐུབ་པ་ཡི། །གཏེར་བུམ་བརྒྱད་ཀྱིའང་མཚོན་པར་མི་ནུས་པའི། །ནོར་བུའི་ཕུང་པོ་འདི་ནི་ས་སྐྱོང་བ། །
ཁྱོད་རང་ཉིད་ཀྱི་མཛོད་དང་མཚུངས་པར་གོ།འབྱུང་མིན་དཔེ། སྲས་བཅས་རྒྱལ་བ་ཀུན་གྱི་མཁྱེན་
བརྩེའི་ཚོགས །མ་ལུས་གཅིག་ཏུ་བྱེད་པོས་བསྡུས་འདྲ་བ། །སྨྲ་བ་ཡོངས་ཀྱི་དབང་པོ་དམ་པ་
ཁྱེད།།བློ་གསལ་ཚོགས་ཀྱི་དབུས་ན་བཞུགས་ན་ཀྭའི། །སྲིད་མིན་དཔེ།ཁ་བའི་རྡུལ་བརྩེགས་ངོས་
ལས་མེ་ལྕེ་དང༌། །ཏིག་ཏའི་མྱུ་གུ་ལས་ཀྱང་བུར་ཤིང་གི །སྡོང་བུ་བཞིན་དུ་ཁྱོད་ཀྱི་མགྲིན་པ་ནས། །
ཉེས་པར་བཤད་པའི་རོལ་མོ་ག་ལ་སྒྲོག །མང་དཔེ།ཟླ་བའི་ཐིགས་འཕྲེང་དང་ནི་ག་བུར་གྱི། །རྡུལ་
བརྩེགས་མ་ལ་ཡ་ཡི་རླུང་གཞོན་ལྟར། །ཚངས་པར་སྤྱོད་ལྡན་ཁྱོད་ཀྱི་ཚུལ་ཁྲིམས་དྲིས །ཁོར་ཡུག་
ཁྱབ་པར་མཛད་དེས་སྐྱོང་ཞིག་གུ། །རྣམ་འགྱུར་དཔེ། ཡིད་འཕྲོག་རྒྱ་ཇའི་མདངས་འདི་སིནྡྷུ་རའི། །
རྒྱ་མཚོའི་ངོགས་ལས་ཕྱུང་འདྲ་རོ་བདའ་བ །མཐོ་རིས་བདུད་རྩིའི་སྣོད་ལས་འཕྲལ་ཉིད་། །
སྐྱོགས་ཀྱིས་བཅུས་པའི་ཁུ་བ་གསར་པ་བཞིན། །ཕྲེང་དཔེ། ཟླ་བས་མཚོ་བཞིན་དེ་ཡི་ཆུ་སྐྱེས་
100

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
དང་། །པདྨས་གེ་སར་དེ་ཡི་སྦྲང་རྩིའི་བུ། །བཞིན་དུ་མི་བདག་ཁྱོད་ཀྱི་བསོད་ནམས་ཀྱང༌། །ཉིན་
བཞིན་གོང་དུ་འཕེལ་འདི་དགའ་བ་ལ། །བཞིན་སྒྲ་གཅིག མགོན་པོ་ཁྱོད་སྐུ་མཐིང་ནག་བརྗིད་
ཆགས་པ།།ལྷབ་ལྷུབ་དར་དཔྱངས་ནག་པོས་ཀླུབས་འདི་ནི། །གནམ་ལྕགས་འབབ་པའི་རི་བོ་མ་
ལ་ཡ། །ཆར་སྤྲིན་སྟུག་པོས་འཁྱུད་པ་བཞིན་དུ་སྒེག །དུ་མ། སྦྲང་རྩིའི་རྒྱ་མཚོ་ཇི་བཞིན་དེ་ཡི་
བཅུད། །ཤིན་ཏུ་མངར་བ་བཞིན་དུ་སྙན་ཚིག་འཕྲེང༌། །ངུར་པའི་མཛའ་ན་མོ་བཞིན་བདག་ཉིད་ཀྱི། །
མྱངས་བཞིན་མྱངས་བཞིན་སྙན་པའི་སྐད་འབྱིན་ཏེ། །ཟླ་བོ་དངོས་པོ། ཟབ་དང་དཀྱེལ་ཆེའི་ལེགས་
བཤད་ཕུང་པོའི་ཚང༌། །བློ་གྲོས་འཁྱོག་པོས་རྟོགས་པར་དུས་མིན་ཏེ། །ཆུ་སྲིན་འབྱུང་བའི་གདན་ཀྱི་
གཏིང་དང་མཐའ། །མཐུ་སྟོབས་ངན་པ་དག་གིས་ག་ལ་དཔོགས། །མཚུངས་སྦྱོར་དཔེ། སྤྱན་སྟོང་
མངའ་བས་སུམ་རྩེན་དཔལ་དང་ནི། །མི་ཡི་དབང་པོས་ནོར་འཛིན་ལོངས་ཀྱིས་སྤྱོད། །དེ་ཡིས་འཆི་
བྲལ་བག་མེད་ལ་བསྐུལ་ཞིང༌། །ཁྱོད་ཀྱི་དཱ་ས་བདེ་བར་འཇུག་ལ་སྤྱོད། །རྒྱུ་དཔེ། མཁྱེན་ཡངས་ཕ་
མཐའ་བྲལ་བས་ནམ་མཁའ་དང༌། །ཤེས་བྱའི་གནས་ཀུན་གསལ་ཕྱིར་ཉིན་མོའི་མགོན། །འཕྲིན་
ལས་རྣམ་པར་དཀར་བའི་འདྲེན་མཆོག་ཁྱོད།།སྟོན་ཟླ་ལང་ཚོ་དར་བའི་རྗེས་སུ་འགྲོ།།
གཟུགས་ཅན་རྒྱན་གྱི་བསྡུས་པ། དད་སྟོབས་ཆུ་བ་རབ་བརྟན་སྙིང་རྗེའི་མཆོག །ཡོངས་
རྫོགས་ཤེས་བྱ་རབ་སྤང་སྤྱན་དཀྱུས་རིང༌། །སྨིན་ལེགས་རྣམ་པར་སྒེག་ལྡན་ཌཱ་ཀི་ནཱི། །ཉེ་བར་
བཞད་གད་པུཎྜ་རི་ཀ་འོང༌། །མ་བསྡུས་པ།ཡུན་དུ་སྦྱངས་པས་ཤེས་བྱའི་ཞིང་ཁམས་ཀུན། །རྨོངས་
པའི་ཡོལ་བ་སྟུག་པོ་བྲོས་པས་སྒྲིབས །ད་ཀོ་ཤེས་རབ་རལ་གྲིའི་སྣང་བ་ཆེ། །རྙེད་དེ་དུམ་བུ་དུམ་
བུར་བྱས་ཏ་རེ། །བསྡུས་ཤིང་མ་བསྡུས་པ། མཆུ་སྒྲོས་འདབ་ཡངས་སོ་འཕྲེང་ཀེ་ས་ར། །འདྲེན་བྱེད་
བུང་བ་ཟུང་ལྡན་གདོང་པད་ཅན། །ལང་ཚོས་སྙེམས་པ་མཐོ་རིས་མེ་ན་ཀའི །སྟང་སྟབས་འདི་ནི་
དགའ་བའི་རྫིང་བུར་རྩེན། །མཐའ་དག་གཟུགས་ཅན། རྣམ་དཔྱོད་འོད་དཀར་ཁུ་བས་ཡོངས་
བཀྲུས་པས །བློ་གྲོས་ཀུནྡ་བཞད་པའི་འཛུམ་བར་ནས། །ལེགས་བཤད་ཟེ་འབྲུ་ངོམ་ལ་ཆེས་དཔའ་
བ། །གང་དེ་བསོད་ནམས་མཚོ་ལས་གཞན་པ་སུ། །ཆ་ཤས ཨ་གཞོན་ནུ་མ་ཡི་བཞིན་གྱི་
ངོས། །སྨིན་མའི་འཁྲི་ཤིང་ལས་དཔྱངས་ཏྤལ་མིག །རྫི་མའི་འབྲས་བུ་བསྟར་ལ་ཆགས་ཅན་གྱི། །
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བུང་བ་འདབ་ལྡན་གར་གྱི་རྣམ་པར་འཚོ། །ཆ་ཤས་ཅན། མཛེས་མ་ཁྱོད་ལུས་པདྨོའོ་ལྕུག་ཕྲན་
ལྡེམ། །མཁྲང་ཞིང་ཅུང་ཟད་འབུར་བའི་ནུ་མ་མཛེས །འཇམ་མཉེན་དཀར་བའི་ཕྱག་ལྡན་སྐྲའི་ལན་
བུ །རྣམ་པར་འཁྲུགས་འདིས་ལང་ཚོ་དར་བར་མཚོན། །ཡན་ལག་གཅིགསྨྲ་བ་ཀུན་གྱི་ལྷ་མོ་
དབྱངས་ལྡན་མའི། །མཁྱེན་ཡངས་ཟླ་བའི་ཁུ་བ་རབ་དཀར་བས། །ལེགས་བཤད་དོན་དུ་གཉེར་
བའི་ཚོགས་རྣམས་ཀྱང་། །གནག་པ་མིན་པའི་གོ་འཕང་མཆོག་ལ་བཀོད། །ཡན་ལག་གཉིས། པི་
ཝང་སྙན་པར་བསྒྲེང་མཛད་དྲི་བཟང་མོའི། །དཀར་འཇམ་ཕྱག་གི་ཡལ་ག་ལ་འཁྱུད་པའི། །རིན་
ཆེན་གདུབ་ཀོར་ལོ་འདབ་རྣམ་རྒྱས་དེའི། །འོད་ཀྱིས་སྲིད་གསུམ་ཀུན་ནས་སྣང་བར་མཛོད། །ཡན་
ལག་སུམ་པ། བརྒྱད་གཉིས་ལང་ཚོ་འབར་བའི་བཞིན་གྱི་ངོགས། །མཆུ་སྒྲོས་འདམ་སྐྱེས་འདབ་
བརྒྱའི་རྒྱ་གྲོལ་བར། །སྤྱན་ཟུར་བུང་བ་འཁོར་བའི་འཇུག་ལྡོག་འདིས། །འདོད་ལྡན་སྦྲང་རྩིའི་དོག་
ས་མི་འཕེལ། །ལྡན་གཟུགས། སྒྲ་དབྱངས་ལྷག་པའི་ལྷ་མོའི་བཞིན་མཚར་ལས །མཆུ་སྒྲོས་
པདྨའི་འདབ་ལྟར་འཛུམ་མུལ་བར །ཚེམས་དཀར་བུང་བའི་ཁྱུ་ཚོགས་འཁོར་བ་ཡི །བཅོམ་ལྡན་
ཁྱོད་ནི་འགྲོ་བའི་མ་མའོ། །ལྡན་མིན་གཟུགས། ཡིད་འཕྲོག་དཀར་འཇམ་མཐོང་གའི་ངོས་ཡངས་
པོར། །ནུ་འབུར་དཔལ་གྱི་འབྲས་བུས་ཉེར་མཚན་ལས། །འོ་མའི་རྒྱུན་བཟང་ག་བུར་ཐིགས་པ་ནི། །
དལ་བུར་འབབ་འདི་སྐྱེ་འགྲོའི་བསོས་སུ་སྨིན། །མི་མཉམ་པ། དགྲ་ལ་རྔམས་པས་ཁྲོ་གཉེར་ཆེར་
བསྡུས་ནས། །སྨིན་མའི་མེ་དཔུང་དྲག་པོས་གར་བསྒྱུར་བ། །མ་ཧཱ་ཀ་ལ་ཁྱོད་གདོང་བསྐལ་པའི་
མུན། །འཐིབས་པོར་གྱུར་པའི་མཚོན་ཆས་རུ་ཏྲ་གཏུབས། །ཁྱད་པར་ཅན། དྲག་ཤུལ་ཆེར་འཆང་
འཁོར་ཚོགས་ལྷབ་ལྷུབ་གོས། །རྣམ་པར་ཀླུབས་པའི་རྩེ་མོར་དྲེགས་པའི་གཙོ། །བྱ་རོག་མཚན་ཅན་
ཀེ་ཏུ་རབ་བརྗིད་པ། །ཐུབ་བསྟན་མེལ་ཚེར་བསྙེན་ན་མཆོག་ཏུ་དགེ །ཡང་ཁྱད་པར་ཅན། །མ་ཕམ་
རྒྱལ་སྐུ་ལྷུན་པོ་མངོན་མཐོ་བ །སྣ་ཚོགས་མཚོན་རྒྱས་རབ་སྤུད་ཕོ་བྲང་གི །གླིང་བཞིའི་དབུས་སུ་
བཀོད་འདི་ལྷ་མི་ཀུན། །དགོས་མེད་དགེ་བའི་རོལ་མོ་ཅི་ཡང་འཁྲོལ། །འགལ་གཟུགས། རྟ་ལྗང་
ཤིང་རྟས་ནམ་མཁར་མི་རྒྱུ་ཞིང༌། །ཀུནྡའི་ནགས་ཀླུང་ཟུམ་པར་མི་བྱེད་པའི། །འཇམ་མགོན་ཁྱོད་
ཞལ་ཉི་མའི་གཟི་བྱིན་འདིས །བདུད་སྡེར་མུན་པ་སྤྲོ་བའི་ཆོ་འཕྲུལ་བསྟན། །རྒྱུ་གཟུགས།མཁྱེན་
102

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
པའི་སྣང་བ་འགྱེད་པས་ཉིན་མོའི་མགོན །བརྩེ་བའི་ཆ་ཤས་ཡོངས་རྫོགས་ཉའི་ཟླ་བ །ནུས་པ་
ཐོགས་མེད་དབང་པོའི་རྡོ་རྗེ་སྟེ། །འཕྲིན་ལས་རྣམ་པར་དཀར་བའི་གངས་ཀྱི་རི །སྦྱར་གཟུགས།
མ་མ་པདྨ་ཅན་ཞལ་ཁྱོད་ཁོ་ན། །ཆུ་བྱའི་ཚོགས་དང་ཛོ་གིས་སྤྱད་འོས་ཀྱིས། །བསུང་ཞིམ་ཕྱོགས་
བརྒྱར་འཐུལ་འདི་རྐང་དྲུག་པ། །ཡོངས་ཀྱི་ཐུན་མོང་ཉིད་དུ་དོན་གཉེར་བྱོས །ཆོས་ཀྱི་ཚོམ་ལས་བློ་
གྲོས་ཚོགས་འབར་བས །ཁེབས་པ་ཁྱོད་ཀྱི་ཐུགས་མཆོག་དབང་ཆེན་མཚན། །ཟབ་ཡངས་ཆུ་ཡི་
སྲིན་པོའི་གྲོང་ཁྱེར་ལ། །མངོན་པར་འགྲན་ཅེས་བརྗོད་པ་དཔེའི་གཟུགས་ཅན།།རྟ་གདོང་འོད་ཀྱིས་
ཆུ་གཏོར་ཆེན་པོ་དང༌། །བདག་བློས་གཞུང་ལུགས་རྒྱ་མཚོ་ཡོངས་སུ་འཐུངས། །སྔ་མ་དབའ་རླབས་
གཡོ་བས་མི་བརྟན་ཡང༌། །འདི་དེའི་གཅིག་ཤོས་ལྡོག་པ་ཅན་གཟུགས་ཅན། །འགོག་གཟུགས།
དགའ་ལྡན་དབང་པོའི་བྱམས་ཐུགས་ག་བུར་གྱི། །རྡུལ་མང་བརྩེགས་པའི་ཟེགས་མའི་ཡིད་སྲུབས་ཀྱི། །
ཁྲོ་བའི་མེ་དཔུང་འབར་ལ་ཆེས་སྡང་པས །བྱམས་པའི་དཔལ་ཞེས་བརྗོད་པ་རིགས་མ་ཡིན། །
མཉམ་འཇོག འཇམ་མགོན་དཔལ་གྱི་མཛེས་སྐུ་མཁའི་ནོར་བུས། །སྙིང་བརྩེ་རབ་གཏང་མུན་པའི་
བུ་མོའི་ཁྱུ། །རྨེག་མེད་བཅིལ་འདི་ཁྱོད་དང་འོད་འཕྲེང་གི །སྐྱོན་དུ་མ་ཟད་མིག་སྨན་དག་གིའང་
ཡིན། །གཟུགས་ཅན་གྱི་གཟུགས་ཅན། བློ་གྲོས་ནགས་ཀླུང་སྤྲིན་ཚོགས་དཀྲིགས་པ་ལས། །ལུང་
རིགས་སེང་གེའི་གད་མོ་འབྲུག་དབྱངས་ཀྱིས། །སྨྲ་ངན་ལག་ལྡན་སྙིང་རྩ་གཡོ་བའི་གར། །དལ་བ་
མིན་པ་བསྒྱུར་ལ་ད་སྡོད་བཀོས། །བསྙོན་དོར་གཟུགས་ཅན། རབ་ཡངས་འདི་ནི་ཐུགས་མིན་ལྷའི་
རྫིང་རིང༌། །རབ་གསལ་འདི་ཀོ་བློ་མིན་ཉི་ཟླའི་འོད། །རབ་ཏུ་མང་འདི་ཡོན་ཏན་སྣ་མིན་གྱི། །རབ་
འབྱམས་སྐྲ་ཚོགས་ཕུང་པོར་སྤུངས་པ་ལགས།།
ཐོག་མའི་རིགས་ཀྱི་གསལ་བྱེད། ཤེས་རབ་ཀྱིས་ནི་དོན་དང་མི་ལྡན་པའི། །བྱ་བ་ངན་པ་
ཕལ་ཆེར་རབ་ཏུ་འགོག །ཚིག་སྐམ་ཉི་ཚེས་རློམ་པ་རྟོག་གེའི་ཡང༌། །ཁེངས་པ་གསར་དུ་འཕྲོག་པའི་
སྤོབས་པ་ཐོབ །ཐོག་མའི་བྱ་བ་གསལ་བྱེད། ཁྱབ་པར་བྱས་སོ་རྒྱ་མཚོའི་བླ་གོས་ཅན། །འོད་སྟོང་
འབར་བའི་སྣང་བ་མཆོག་གིས་ཏེ། །མ་ལུས་ཕྱོགས་ཀྱི་འཁོར་ལོ་ཡངས་པའི་ཁོངས །ཁྱོད་ཀྱི་
གྲགས་སྙན་རྣམ་པར་དཀར་བས་སོ། །ཡོན་ཏན་གསལ་བྱེད་ཐོག་མ། རྣམ་པར་རྒྱལ་པོ་ཕྱོགས་ཀྱི་
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དཀྱིལ་འཁོར་དུ། །ཕན་བདེའི་འབྱུང་གནས་རྒྱལ་བའི་བསྟན་པ་། །བློ་གསལ་ཚོགས་ཀྱི་མགྲིན་
པའི་ལམ་ཡངས་པོར། །ལེགས་པར་བཤད་པའི་ཕུང་པོ་ཆེན་པོ་ཡང༌། །རྫས་ཐོག་མའི་གསལ་
བྱེད། །བྱམས་མགོན་བདུད་བཞིའི་གཡུལ་ལས་མ་ཕམ་པས །གཏུམ་ཆེན་ཁོང་ཁྲོའི་ཕྲེང་བ་མི་
བཟད་པ། །ཉེ་བར་ཕྲོགས་གང་སྙིང་རྩེའི་དཔལ་ཐམས་ཅད། །བླངས་པ་ཁྱོད་ཉིད་ཁོ་ནའི་དབང་དུ་
གྱུར། །བར་གྱི་གསལ་བྱེད་ལས་རིགས། རིག་གྲོལ་སྤོབས་པ་རབ་མཐོ་ངུར་སྨྲིག་གི །རྒྱལ་མཚན་
ཟླུམ་པོར་བསྒྲེངས་པའི་རབ་བྱུང་གྲགས། །ཆོས་ཀྱི་སྒྲ་དབྱངས་རྒྱུད་མང་སྒྲོག་རྣམས་སྙིང༌། །མེ་ཏོག་
མདའ་ཡིས་འབིགས་པ་མ་གྱུར་གྲང༌། །བར་གྱི་གསལ་བྱེད་ལས་བྱ་བ། ཆགས་བྲལ་རིང་ནས་
སྒོམས་ལ་ཡིད་སྲུབས་ཀྱི །མཚོན་ཆ་ཇི་ཙམ་རྣོ་ཡང་ཉེར་ཞིར་འགྱུར །ཁྲོ་བས་རབ་བསྣུན་ཚིག་གི་
ཕྲེང་བ་ཡང༌། །བཟོད་སྟོབས་གོ་ཆར་ལྡན་པ་རྣམས་ལའོ །བར་གྱི་གསལ་བྱེད་ལས་ཡོན་ཏན།
དཔྱིད་ཀྱི་དཔལ་མོའི་ལང་ཚོ་དོན་༼བས་པ༽། །མྱུ་གུ་གསར་པའི་འཕྲེང་བས་ཀུན་ཏུ་སྔོ། །ཆུ་རིས་
འཁྱོག་པོར་སྲུབ་པ་ཆར་སྤྲིན་གྱི།།ཕྱོགས་ཀྱི་བུ་མོའི་འགྲམ་པ་དེ་ཡང་། །བར་གྱི་གསལ་བྱེད་ལས་
རྫས། ཕྱིར་རྒོལ་ལྟ་ངན་ཉེར་འཛིན་མུ་སྟེགས་ཀྱི། །ལོག་སྨྲའི་སྤོབས་པ་ཕྲོག་པ་རྫོགས་སངས་
རྒྱས། །བཀའ་བཏགས་ཆོས་ཀྱི་ཕྱག་རྒྱས་འཇིག་རྟེན་གསུམ། །རང་གིར་འདྲེན་པའི་དབང་ཕྱུག་ཁྱོད་
ཞབས་བསྙེན། །མཐའི་གསལ་བྱེད་ལས་རིགས། རྐང་འཐུང་འདབ་འཕྲེང་རྒྱས་པའི་ནགས་ཀླུང་དུ། །
དལ་བུར་འབབ་པའི་ཆུ་ཕྲན་རླབས་གཡོ་ཞིང༌། །ཁུ་བྱུག་བུ་མོའི་གླུ་དབྱངས་ཀྱིས་རྣ་བ། །སྐལ་བཟང་
འགྱུར་འདི་དཔྱིད་ཀྱི་ཕོ་ཉའོ །མཐའི་གསལ་བྱེད་ལས་བྱ་བ། ལྷ་སྲས་གཞོན་ནུ་སྙན་ངག་མཁྱེན་
དང་གཅིག །ལྕེ་མང་པདྨའི་སྦུབས་སུ་འཐུམས་དང་གཉིས། །དགེ་སྦྱོང་རྒན་པོས་རི་ཁྲོད་ཟིན་རྣམ་
གསུམ །དུས་ཀྱི་ཕོ་ཉའི་ལོ་ལ་མཉམ་དུ་གྲུབ། །ཡོན་ཏན། དལ་བུ་དལ་བུར་རྒྱུ་བའི་དྲི་གཞོན་
གྱིས། །སྔོ་ལྗང་འདབ་ཚོགས་གཡོ་བའི་ལྡིང་ཁང་དུ། །ཅོང་ཅོང་སྐད་གདངས་གཡོ་བའི་འགྱུར་
ཁུགས་མཁན། །ཡིད་འོང་ཀོ་ཀི་ལ་དེ་སྐལ་བ་བཟང༌། །རྫས་མཐའ་གསལ།དོན་དང་རྗེས་འབྲེལ་
མེད་ཀྱང་ཕྲག་དོག་གིས། །དགྲ་ཟུན་རྣམ་དབྱེར་མི་ཕྱེད་དབེན་སྤྱི་བའི །སྤོབས་པ་ལན་བརྒྱར་
ཕྲོགས་ནས་རང་བློ་དཔལ། །རྒྱ་ཆེར་ངོམ་ཏེ་མི་ཡི་དབང་ཕྱུག་ཟུང་། །ཕྲེང་བའི་གསལ་བྱེད། ངག་ལ་
104

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
དབང་བའི་ལྷ་མོས་ཤེས་པའི་རབ། །འཕེལ་བར་བྱེད་དེ་དེ་ཀོས་ལེགས་བཤད་འཕྲེང༌། །དེས་ཀྱང་
པུསྟ་ཀ་སྟེ་དེས་རྒྱལ་བསྟན། །དེས་ནི་འགྲོ་གསུམ་འདི་ཡི་ཕན་བདེའི་དཔལ། །འགལ་དོན་གསལ་
བྱེད། སྨིན་ལེགས་དབྱངས་ཅན་མ་ཡི་བཞིན་རས་འོད། །རྣམ་པར་བཀྲ་བས་དད་ལྡན་བློ་གསལ་
བྱེད། །ཡིད་ཀྱི་སྲུབ་ཤིང་སྙིང་ལ་མུན་པའི་གོས། །འཐུག་པོར་བགེགས་པས་བློ་གྲོས་སྒྲིབ་པར་
བྱེད། །དོན་གཅིག་པའི་གསལ་བྱེད།རེག་བྱ་བསིལ་བར་ལྡན་པའི་ཆར་རྒྱུན་གྱིས །མྱུ་གུའི་འཕྲེང་
བ་འཕེལ་ཞིང་མི་གཙང་རྫ་བ། །ཀུན་ནས་བཀྲུ་དང་ཆབ་ཀྱི་རྫིང་བུ་རྣམས། །རྒྱས་པར་བྱེད་པའི་རྟེན་
ཅིང་འབྲེལ་འབྱུང་བརྩམས། །སྦྱར་བའི་གསལ་བྱེད།དྲི་བཟང་ཕྲེང་བས་ཁོར་ཡུག་འགེངས་ངེས་
ཤིང༌། །བཅུད་ཀྱི་འབྱུང་ཁུངས་གཏིང་ཟབ་ཡངས་པའི་རྒྱན། །རབ་དཀར་འདབ་བརྒྱ་པ་ནི་རྫིང་
བུར་ཏེ། །ཐམས་ཅད་གཟིགས་དེ་མོས་པ་དེ་དེའི་ངོར།།
དོན་སྐོར། དབྱངས་ཅན་མཐུ་ཡིས་ཤེས་རབ་རྣམ་པར་འཕེལ། །ཟླ་བའི་སྲིང་མོས་བློ་གྲོས་
མཆོག་ཏུ་བསྐྱེད། །ཚངས་པའི་བུ་མོས་སྤོབས་པ་རྒྱ་ཆེར་དབྱེ། །མཚོ་ལྡན་མ་ཡིས་རྣམ་དཔྱོད་ལྷག་
པར་གསལ། །ཚིག་སྐོར། སྔོ་ལྗང་ལོ་མའི་ལྡིང་ཁང་ཡིད་འོང་དེས། །དྲང་པོར་སྲོང་བའི་ཡིད་རབ་
དགའ་བར་བྱེད། །ཤེལ་གྱི་འབབ་སྟེགས་གཙང་ལྡན་ཡིད་འོང་དེས། །ཆུ་སྐྱར་གཞོན་ནུའི་ཡིད་རབ་
དགའ་བར་བྱེད། །གཉིས་ཀ་སྐོར། གཙུག་ལག་རྒྱ་མཚོས་ངོམ་པ་མཁས་པའི་དབང༌། །གཞུང་
ལུགས་ཤེས་ནས་འཆད་པ་མཁས་པའི་དབང༌། །པུསྟ་ཀ་ཡི་དོན་རིག་མཁས་པའི་དབང༌། །གླེགས་
བམ་རྒྱ་ཆེན་འགྲེལ་མཛད་མཁས་པའི་དབང་། །
འདས་པའི་འགོག་པ།མཁྱེན་པའི་ཡེ་ཤེས་གཅིག་གིས་ཇི་སྙེད་པའི། །ཤེས་བྱ་ཐམས་ཅད་
མ་འདྲེས་ཆེར་གསལ་བར། །མངོན་པར་རྟོགས་ཞེས་སྨྲ་འདི་བདེན་མིན་ཚིག །འོན་ཀྱང་དངོས་པོའི་
རང་མཐུ་བསམ་མི་ཁྱབ། །ད་ལྟར་འགོག་པ།མཚན་དཔེའི་དཔལ་གྱིས་སྒེག་ལྡན་ལྷ་མོ་ཁྱོད། །རིན་
ཆེན་རྒྱན་དང་ན་བཟས་སྤུད་ནས་ཅི། །དཀར་མདངས་དམར་བ་མཚན་དཔེའི་ལང་ཚོ་ཡིས། །སེམས་
ལྡན་ཀུན་གྱི་ཡིད་ཁ་ཕྲོག་མིན་ནམ །མ་འོངས་འགོག དབྱངས་ཅན་མགྲིན་པར་འཕོས་པའི་སྙན་
ངག་མཁན། །དོན་སྒྲ་གབ་ཚིག་རྒྱན་སྦྱོར་འགོད་པ་ལ། །ཀུན་ཏུ་རྨོངས་པས་གླགས་རྙེད་མི་
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
འགྱུར་།།ཤེས་རབ་སྣང་བ་འགག་པ་ག་ལ་སྲིད།།ཆོས་འགོགམི་ཕམ་མགོན་པོ་ཁྱོད་ཀྱིས་ཁམས་
གསུམ་ཀུན། །བྱམས་པས་སྐྱོང་ཞེས་གྲགས་མོད་དེ་ལྟ་རྫུན། །གལ་ཏེ་བདེན་ན་བདུད་དང་ལོག་
འདྲེན་རྣམས། །མཐུ་སྟོབས་མཚོན་ཆས་འབིགས་པ་འདི་ཅི་ཞིག །ཆོས་ཅན་འགོག་པ། གཤིན་རྗེའི་
ཕོ་ཉས་འཇིགས་རུང་ཁ་གདངས་ཤིང༌། །ལྕགས་སྲེག་ས་གཞིར་རྩུབ་མོའི་མཚོན་བརྡར་ནས། །ཁྲོ་ཆུ་
དྲག་པོར་བསྐོལ་ཀྱང་དེར་སྐྱེ་བའི། །རྒྱུ་མེད་ཕྱིར་ན་བདག་སེམས་ག་ལ་གཡོ། །འབྲས་བུས་འགོག
ཤེས་པར་རབ་ཀྱི་སྣང་བ་ཆེར་འབར་ཞིང༌།།བརྩོན་པས་སྦྱངས་སྟོབས་སྤོབས་པ་མི་དམན་ལ། །དམ་
པའི་མགོན་གྱིས་ཟིན་ཀྱང་ད་དུང་བདག །མཁས་པའི་གོ་འཕང་མ་ཐོབ་འདི་ཅི་འདྲ །རྗེས་གནང་
འགོག སྨིན་ལེགས་བཅོམ་ལྡན་མ་ཁྱོད་ཞི་བའི་གནས། །སྟུག་པོར་འཇུག་བཞེད་མཆིས་ན་དེར་མྱུར་
བཞུད། །ཁོ་བོ་མུན་པའི་ཁུང་བུར་གཏི་མུག་གི །གཉིད་ཀྱི་བདེ་བར་གཞོལ་ལ་དོགས་མི་
འཚལ། །དབང་འགོག རྣམ་པར་འདྲེན་ཁྱོད་གང་དུ་བཞུད་པའི་སར། །ལོངས་སྤྱོད་འཁོར་འབངས་
མངའ་ཐང་འཕྲིན་ལས་། །གདུགས་དཀར་གཡས་སུ་འཁྱིལ་ལ་སོམ་ཉི་མེད། །འོན་ཏང་ཞིང་
འདིར་རྟག་པར་བཞུགས་ཤིག་ཀྭའི། །མ་གུས་པས་འགོག་པ།ཁོ་བོ་གཞན་དོན་དགེ་བ་ལྷུར་ལེན་གྱི། །
རང་ཉིད་ཞི་བདེ་སྒྲུབ་ལ་ཡིད་མི་རྟོན། །མགོན་ཁྱོད་ཞི་བར་གཤེགས་སམ་འདིར་བཞུགས་པ། །ཇི་
ལྟར་དགྱེས་པ་བཞིན་དུ་མཛད་རིགས་སོ །ཤིས་བརྗོད་ཀྱི་འགོགརྣམ་འདྲེན་ཁྱོད་ནི་དག་པའི་ཞིང་
གཞན་དུ། །གལ་ཏེ་གཤེགས་པར་འདོད་ན་དེ་བཞིན་མཛོད། །ས་བཅུའི་ལམ་ལ་ཀུན་ཏུ་བཀྲ་ཤིས་
ཤིང༌། །ཁྱོད་གཟུང་ཞིང་དེར་བདག་ཀྱང་སྐྱེ་བར་སྨོན། །རྩུབ་མོས་འགོག དབྱངས་ཅན་འཐུག་པོར་
བཀོད་ལ་ཐུགས་གཞོལ་བ། །གལ་ཏེ་བདེན་པར་བཞེད་ནས་ས་བཅུ་པའི །སེམས་པ་ཆེ་འགའ་
འཁོར་དུ་བསྟེན་འོས་ཀྱི། །མ་དག་གདུལ་བྱ་བདག་འདྲ་འབོར་བར་ཟད། །གྲོས་གྱི་འགོག ཚངས་
སྲས་གལ་ཏེ་བཞུད་ན་མྱུར་དུ་བཞུད། །ཕྱིས་ནས་འཁོར་བར་འཁོར་བར་སེམས་ཅན་རྣམས། །ཁྱོད་
དྲན་ཚོར་བས་མནར་བའི་ཆོ་ངེའི་སྒྲ། །ཉིད་ཀྱི་སྙན་དུ་ཞུགས་པས་གེགས་བྱེད་འགྱུར། །འབད་པར་
འགོག་པ། ཁྱོད་ཐུགས་དགྱེས་པ་འཕེལ་ཕྱིར་གཤེགས་ཤིག་ཅེས། །གླེང་འདོད་བསམ་པ་བདག་ལ་
ཡོད་མོད་ཀྱི། །རང་འདོད་སྙིང་པོར་གོམས་པས་བཞུགས་ཞེས་ཚིག།ཁ་ལས་འཐོན་འདིར་བྱ་ཐབས་
106

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
ཅི་སྟེ་ཡོད། །གཞན་དབང་གིས་འགོགརྒྱུད་མང་འཛིན་དེ་གཞན་དུ་ཐེགས་འདོད་ཅེས། །གསུངས་
མོད་ཁྱོད་ཞལ་ལྟ་ལ་གེགས་བྱེད་པའི། །འོད་འཕྲེང་འབར་ལའང་ཁྱུ་བའི་དད་སྟོབས་ཀྱིས། །གཞན་
དབང་ཅན་ལ་དེ་དང་བགྲོ་བར་འཚལ། །ཐབས་འགོག དབྱངས་ཅན་ཁྱོད་དང་བྲལ་བའི་གདུང་བ་ནི། །
རེ་ཞིག་བདག་གིས་བཟོད་པར་རྔོ་ཐོགས་མོད། །སྒྲིབ་གཉིས་སྦྱང་དང་ཚོགས་གཉིས་རྫོགས
ཐབས་ལ།།འབད་མི་དགོས་པར་གྲོལ་བའི་མཆོག་སྩོལ་ཞིག།ཁྲོ་འགོགམགོན་པོ་རབ་ཞིའི་གནས་
ལ་ཐུགས་གཞོལ་ཞེས། །ལན་མང་འཛེར་འདི་འགྲོ་ལ་སྙིང་རིང་པོ། །སླད་ནས་གནས་འདིར་རྒྱུན་དུ་
སྟན་ཆགས་ཀྱང༌། །སྙིང་རྗེས་དམན་དེས་བདག་ལ་ཅི་ཞིག་བྱ། །མྱ་ངན་ནམ་སྙིང་རྗེས་འགོགམཚོན་
ཆས་མ་བཅུན་དུག་ཆུས་མ་བཅོམ་ཞིང༌། །བྱིན་ཟས་མ་བསྲེགས་རླུང་གིས་མ་གཏོར་བར། །ཀུན་ཏུ་
རྨོངས་པའི་དངོས་པོ་མ་ལུས་པ། །རྣམ་པར་ཉམས་པའི་བརྟུལ་ཞུགས་དག་ལ་བཀོད།།འགྱོད་འགོག
འཁོར་དང་ལོངས་སྤྱོད་སྒྲུབ་ཐབས་མ་བསླབས་ཤིང༌། །རིག་པའི་གནས་ལ་འདྲིས་པར་མ་བྱས་ལ །
དབེན་པར་མཉམ་པར་འཇོག་པའི་ལོང་མེད་པར། །ལང་ཚོ་ཡོལ་བ་འདི་ཀོ་སྣང་བ་སྐྱོ །ཐེ་ཚོམ་
འགོག སྒྲ་དབྱངས་སྙན་འཇེབས་འདི་ཀོ་བུང་བའི་སྐད། །ཡིན་ནམ་འོན་ཏེ་དྲི་ཟའི་གླུའམ་ཅི། །ཅི་སྟེ་
ནོར་བུའི་སོར་གདུབ་འཁྲོལ་བའི་སྒྲ། །འདྲ་ཕྱིར་རྐང་པ་དྲུག་པའི་དབྱངས་མ་ཡིན། །སྦྱར་འགོག
ཆོས་ཀུན་རྣམ་པར་དཔྱོད་དང་སོ་སོར་རྟོག །གཞལ་བྱ་ཉེ་བར་འཇལ་བའི་གྲུབ་མཐའ་བ། །རང་
བཞིན་གནས་པའི་དབྱངས་ཅན་འདི་ཡིན་ཕྱིར། །རྒྱུད་མང་བསྒྲེངས་པའི་བུད་མེད་དེས་ཅི་བྱ། །དོན་
གཞན་འགོག ཇི་སྙེད་ཆོས་ཚུལ་མཁྱེན་ནས་མི་ཚིམ་པར། །ད་དུང་ཐོས་པ་འཚོལ་ལ་རིང་པར་
ཆས། །འོན་ཀྱང་རྒྱ་མཚོ་འཐུང་བའི་རྒོད་མ་ཁ། །ད་དུང་མ་ངོམ་མེ་ལྕེ་འབར་ལ་ལྟོས །རྒྱུས་འགོག
ཕན་བདེ་ཀུན་གྱི་སྤྱི་གཞི་རྒྱལ་བའི་བསྟན། །ཁོ་ན་ཡིན་ཏེ་དེ་ལས་སྙོན་དུ་མེད། །དེ་ལྟ་ནའང་སྐྱེ་བོ་
རང་རང་གི།སྐལ་བས་ཐོབ་པ་ཉིད་དུ་རྣམ་པར་བསམ། །
ཀུན་ཁྱབ་དོན་གཞན་བཀོད།ཆོས་ཀྱི་རྒྱལ་ཐབས་ཆེན་པོ་ལྷ་རྩེ་བ། །རབ་ཞིའི་དབྱིངས་སུ་
བཞུད་ལ་མྱ་ངན་ཅི། །ཇི་སྙེད་ཆོས་ཀུན་ལྟའི་གནས་ཚུལ་ལ།།གཞན་དུ་འགྱུར་བའི་གནས་སྐབས་
སུ་ཡིས་འགྲུབ། །ཁྱད་པར། འགྲོ་རྒྱུད་ཀུན་ཏུ་རྨོངས་བྱེད་མའི་ཚོགས། །འགོག་ཕྱིར་སྐྱེས་བུ་ཆེན་
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པོར་གྲུབ་མིན་ནམ། །སེམས་མེད་ན་ཡང་ཆར་གྱིས་ནོར་འཛིན་མའི། །བཞིན་གྱི་ནག་ནོག་ཀུན་ཏུ་
བཀྲུ་བར་བྱེད། །སྦྱར་བ་ཅན། ཀུན་ལ་བཟོད་པའི་གོ་ཆའི་སྲན་ཚུགས་ན། །འཇིག་རྟེན་དགའ་བ་
འཕེལ་བའི་རྒྱུ་རྐྱེན་སྦྱོར། །དཔྱིད་ཀྱི་ལང་ཚོ་དར་བའི་མཛེས་སྡུག་གིས། །འོད་ལྡན་སྐྱེ་བོའི་ཡིད་ག་
འཕྲོགས་ལ་ལྟོས། །འགལ་བ་ཅན།ཨུ་དུམ་ཝ་ར་རྡུལ་མང་གིས་རྙོགས་ཀྱང༌། །གསེར་གྱི་ཁུ་བ་ལྷུག་
པར་འཛག་ཅེས་བསྔགས། །མི་གཙང་འདམ་རྫབ་ལས་སྐྱེས་མཱ་ལི་ཀ །ཆེན་པོ་རྣམས་ཀྱིའང་རལ་
པའི་རྒྱན་དུ་ལེན། །མི་འོས་བྱེད།མཁས་དབང་མགྲིན་པའི་ལམ་ལས་ཉེར་བརྒྱུད་པའི། །ལེགས་
བཤད་མངར་བའི་རོ་ཡང་ཚྭ་སྐྱུར་དུ། །བྲོ་ཞེས་སྤོང་བའི་འདུ་ཤེས་ལྷུར་ལེན་པ། །བདུད་ཀྱིས་
བརླམས་པ་ཡོངས་ཀྱི་མི་དགེའི་ལས །འོས་བྱེད།བཻ་ཌཱུར་དཀར་པོའི་རྒྱུད་མང་ལས་བྱུང་བའི། །གླུ་
ང་ལེགས་བཤང་ཀི
དབྱངས་སྙན་པས་དབང་པོ་ཡོངས་གདུང་བྱེད། །འདི་ནི་རྫུན་བྲལ་དངོས་ཏེ་ལེགས་བཤད་ཀྱི། །སྒྲ་
དོན་གཉེར་རྣམས་དྲན་པ་སློང་བའི་ཕྱིར། །འོས་ཤིང་མི་འོས་པ། ཤེས་ཀྱང་བླུན་པོའི་བྱ་བར་འདུ་
བྱེད་ན། །རྨོངས་རྣམས་གང་འབྱུང་བརྟེན་པར་ཅིས་མི་བྱེད། །རྣམ་རིག་བཀྲ་བས་གྱ་ཚོམ་སྤྱོད་པ་ན། །
མི་མཁས་གཞན་དབང་ཅན་རྣམས་ལྟ་ཅི་སྨོས། །
གཅིག་གི་ལྡོག་པ་ཅན།དཀར་མཛེས་ཡིད་འོང་བདུད་རྩིའི་ཟེར་འཛག་ཕྱིར། །དབྱངས་ཀྱི་
རྒྱལ་མོ་ཁྱོད་དང་རི་བོང་ཅན། །མཚུངས་མོད་འོན་ཏང་མཚན་དཔེའི་དཔལ་འཛིན་སླད། །ཁྱོད་ཀྱི་
དཔེ་ཟླ་གཉིས་སྐྱེས་དེ་མི་རུང༌། །གཉིས་ལྡོག ཆུ་སྲིན་འབྱུང་བའི་གནས་དང་དབྱངས་ཅན་
མའི། །ཐུགས་མཆོག་ཟབ་དང་རྒྱ་ཆེ་མཚུངས་ལགས་ཀྱང༌། །ཆུ་གཏེར་དམའ་བའི་སར་འཁྱིལ་ལྷ་མོ་
ཁྱོད། །རབ་མཐོའི་གོ་འཕང་ལ་འགྱིང་ཐ་དད་ཆོས། །སྦྱར་བའི་ལྡོག་པ་ཅན། སྲིད་པའི་གནས་
སྐབས་ཀུན་ཏུ་ཁྱབ་ཅིང་འཇུག །ཕ་རོལ་སྤོབས་པ་འཕྲོག་ལ་དཔའ་བའི་རྒྱུ། །མི་ཡི་སེང་གེ་ཁྱོད་དང་
རི་དྭགས་རྒྱལ། །མཚུངས་མོད་ལྷ་དང་དུད་འགྲོར་སྐྱེས་པས་དབྱེ། །ལྡོག་པ་ཅན་གྱི་འགོག་པ།
མཐོན་པོ་རབ་འཕགས་འོད་ཕྲེང་ཆེས་སྣུམ་པོས །ཁོངས་ཡངས་འཛིན་མའི་དཀྱིལ་འཁོར་དགེ་
ལེགས་སུ །བྱེད་མོད་མི་བརྟན་གཡོ་བའི་ཉི་ཟླ་དེས། །མི་དབང་ཁུ་དབོན་གཉིས་ལ་འགྲན་ནུས་
མིན། །གཏན་ཚིག་གི་ལྡོག་ཅན། རྣམ་པར་དཔྱོད་པའི་ཐུགས་ནི་དཀྱིལ་ཆེ་ཞིང༌། །ལེགས་པར་
108

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
བཤད་པས་མགྲིན་པ་ཡོངས་གང་མོད། །ང་རྒྱལ་ལྡན་ཕྱིར་ལྷ་ཡི་བླ་མ་དེ། །སྙན་དངགས་མཁན་པོ་
དྲུག་ལས་བརྟུལ་ཞུགས་དམན། །དོན་གྱི་བོད་པའི་ལྡོག་པ་ཅན་ལས་དཔེ་དང་དཔེ་ཅན་གྱི་དབྱེ་བ་
ཙམ། མི་དབང་ཆེན་པོ་ཁྱོད་ཀྱི་གཟི་བྱིན་དང༌། །གདུང་བྱེད་ཉི་མའི་དཀྱིལ་འཁོར་དག་གི་
ཁྱད། །ཉིན་བྱེད་ཀུན་གསལ་མཛེས་མའི་ཕངས་པར་ཉལ །གཟི་བྱིན་རྒྱལ་པོའི་སྐུ་ལ་རྣམ་པར་
འཁྱུད། །དཔེ་ལས་དཔེ་ཅན་ལྷག་པ། ཟླ་བའི་གདོང་ལ་རབ་དམར་ཐིག་ལེ་དང༌། །འདྲེན་བྱེད་
མཚར་བའི་རི་མོ་བྲིས་པ་མེད། །བརྟན་པའི་འཁོར་ལོའི་བཞིན་ལ་ཆོས་དེ་གཉིས། །ལྷག་པོར་མངའ་
བས་མཛེས་པ་སྐྱེས་པ་ལགས །མཚུངས་ཆོས་དང་འབྱེད་ཆོས་གཉིས་ཀ་ཅན། ཀེ་ལ་དང་ལྷ་མོ་
ཁྱོད་ཀྱི་སྐུ། །རབ་ཏུ་དཀར་ཞིང་འོད་སྣང་སྤྲོ་བ་སྟེ། །རི་ངོགས་ཆུ་ཁུར་ཅན་གྱིས་ཀུན་ནས་
དཀྲིས། །མཛེས་སྐུ་དར་དང་རིན་ཆེན་རྒྱན་གྱིས་བཀྲ། །འབྱེད་བྱེད་ཅན།མཁས་ཤིང་གྲུབ་པ་བརྙེས་
པ་བསམ་གཏན་རྒྱན། །སྟོབས་འབྱོར་རྒྱལ་པོ་ཆེན་པོ་མངའ་འབངས་རྒྱན། །བསྟན་འཛིན་ལུང་དང་
རྟོགས་པའི་བདག་ཉིད་ཅན། །མི་བདག་བསོད་ནམས་ཕུང་རབ་མཐོར་བརྩེགས། །རིགས་མཐུན་
བྱེད་པའི་ལྡོག་པ། སོས་ཀའི་ཉི་ཟེར་རྣོན་པོས་མི་འཚིག་ཅིང༌། །དབྱར་གྱི་གྲུ་ཆར་དྲག་པོས་མི་
དག་པ། །ལང་ཤོར་བློ་ཡི་དྲི་མ་ངན་པ་འདིས། །དཀར་པོ་དགེ་བཅུའི་སྤྱོད་པ་ཡོངས་སུ་བསྒྲིབས། །
རྒྱུ་ཅུང་ཟད་ལ་ལྟོས་པའི་སྲིད་པ་ཅན། གཡུལ་དུ་མ་ཞུགས་པར་ཡང་དགྲ་དཔུང་
བཅོམ། །རིག་སྔགས་བཟློས་པ་མེད་པར་བགེགས་ཀུན་འབྲོས། །སྨན་དཔྱད་མ་བསྟེན་པར་ཡང་
ནད་ཞི་བའི། །སྔོན་མེད་བརྩེ་ལྡན་ཁྱོད་ལ་ཕྱག་འཚལ་ལོ །རྒྱུ་ལ་མ་ལྟོས་པའི་ངོ་བོ །བརྩེགས་པ་
མིན་ཡང་བསོད་ནམས་མངོན་པར་མཐོ། །མ་སྦར་བློ་གྲོས་མེ་ཆེན་མཆོག་ཏུ་འབར། །མ་བསྒྲུབས་
པར་ཡང་འདོད་པའི་དོན་འགྲུབ་པ། །འདི་ཡིས་མཁྱེན་ལྡན་ཡོངས་ཀྱི་ཡི་ག་འཕྲོགས།།
སྤྱིའི་བསྡུས་བརྗོད།ཡི་གེ་བྲལ་བའི་སྐད་ཀྱི་ཀླག་ཅོར་ཅན། །མར་གད་འདབ་ལྡན་ནགས་
ཀླུང་བདེ་བར་།སྨྲ་མཁས་ནེ་ཙོ་ལྕགས་ཀྱི་སྲས་བུ་དང༌། །འགྲོགས་ཏེ་ཟ་མ་ཏོག་ལས་འགོང་
དབང་མོད། །ཁྱད་ཆོས་གཅིག་པའི་བསྡུས་བརྗོད། གསལ་སྟོང་སྒྲིབ་པ་རབ་བྲལ་མཐའ་མི་
མངོན། །བགྲང་ཡས་ཤེས་བྱ་ཀུན་གྱི་རྗེས་འགྲོ་བས། །བརྟན་གཡོ་འཇུག་དང་ལྡོག་པའི་གོ་འབྱེད་
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཁན། །ནམ་མཁའི་ཀློང་འདིར་འདབ་ལྡན་ཕུར་ཞིང་ལྡིང༌། །ཁྱད་ཆོས་ཐ་དད་པའི་བསྡུས་
བརྗོད། །མཉེན་ལྕུག་འདབ་མའི་འཕྲེང་བ་ཡིད་དུ་འོང༌། །གེ་སར་གཞོན་ནུ་ཚོགས་པའི་དཔལ་ཡོན་
ཅན། །བསུང་ཞིམ་ངད་ཀྱི་ཁོར་ཡུག་འགེངས་མཛད་ཁྱོད། །དམ་པའི་སྤྱན་སྔར་རྔོམ་བརྗིད་བགྱིས
པར་འོས། །སྔོན་མེད་བསྡུས་བརྗོད། རི་དྭགས་ཚན་མས་དྲི་མར་མ་བྱས་ཤིང༌། །དམར་ཕྱོགས་
འགྲིབ་པའི་རྣམ་འགྱུར་མི་སྟོན་པའི། །སྔོན་མེད་ཟླ་བ་འདི་ནི་ཚིག་མཚམས་སུ། །ཀྱེ་མ་སྲིད་གསུམ་
རྣམ་རྒྱལ་ཁར་རྒྱུའོ། །
ཁྱད་པར་ཕུལ་བྱུང༌། རིན་ཆེན་རྣམ་བཞིའི་འོད་འཕྲེང་ཕྱོགས་བརྒྱར་སྤྲོ། །དཔག་ཚད་
བརྒྱད་ཁྲི་ལངས་དེར་ལྷའི་མཚོན་རིས། །རིང་པོར་དཔྱངས་པ་རི་དབང་ལྷུན་པོ་དེས། །ཁྲོ་ཕུའི་
བྱམས་ཆེན་སྐུ་ལ་མཚོན་ནུས་མིན། །ཐེ་ཚོམ་ཕུལ་བྱུང་། ཁོར་ཡུག་དང་བཅས་རྒྱ་མཚོའི་གོས་ཅན་
ལ། །བཀའ་བཏགས་ཕྱག་རྒྱས་དབང་བསྐུར་རྒྱལ་པོ་ཁྱོད། །གོ་འཕང་རབ་མཐོར་བརྩེགས་པའི་
སྟེང་དེ་ན། །ནམ་མཁའ་ཡོད་མེད་ཅི་ཞེས་སོམ་ཉི་ཐོས །ཕུར་བུའི་བློ་ལྡན་ཞི་དེས་ངང་ཚུལ་
ཅན།།བཛྲ་སཱ་དྷུའི་ཐུགས་ལ་ཁོང་ཁྲོ་བ།།ཡོད་དམ་མེད་ཅེས་སོམ་ཉིའི་ལྡིང་ཁང་དུ། །བདག་སེམས་
ཁྱོགས་ལ་དཔྱངས་པ་སུ་ཡིས་ཟློག །ངེས་པའི་ཕུལ་བྱུང༌། བསོད་ནམས་ཕུང་པོའི་རྩེ་ནི་ཉིན་རེར་
ཡང༌། །གོང་དུ་འགྲོ་བའི་གོ་སྐབས་དབྱེ་མཐོང་ཕྱིར། །ཁྱོད་ཀྱི་བླ་ན་ཀུན་གསལ་མཛེས་མའི་
གདོང་། །ངེས་པར་ཡོད་ཅེས་ཁོ་བོ་གཡར་དམ་ལེན། །འདི་ཡང་ངེས། མི་ཟད་སྙིང་སྟོབས་དཔའ་
བའི་འགྱིང་སྟབས་ཀྱིས། །ཕྱི་རྒོལ་དགྲ་བོའི་སྤོབས་པ་ཉེར་འཕྲོག་པའི། །གཏན་ཚིགས་ཡང་དག་
མཐོང་སླད་ཁྱོད་ཐུགས་ལ །ཁྲོ་བའི་མཚན་མ་ཡོད་པར་ད་གདོད་ཁུམས། །གྲགས་པའི་ཕུལ་བྱུང་།
འཆད་དང་རྩོམ་ལ་མཁས་པའི་དབང་པོའི་ཐུགས། །ལུང་དང་རིགས་ཚུལ་རྒྱ་མཚོའི་ཁེངས་པའི་
ལྕིད། །གཡོ་མེད་འདེགས་པར་བཟོད་པའི་ནོར་འཛིན་མ། །ངལ་བའི་འཁུན་བུ་མི་འབྱིན་ཆེས་
མཚར།།
སེམས་ལྡན་རབ་རྟོགསྙན་ངག་གཞུང་ལ་རབ་སྦྱངས་བློ་ནོར་ཅན། །མང་པོས་ཁྱོད་ཐུགས་
སྤོབས་པ་ཕྲོགས་དོགས་ནས །ཤེལ་གྱི་རྒྱུད་མང་སྒྲ་ཡིས་ཕ་རོལ་སེམས །འབྲིད་མཁའ་གཡོ་རྒྱུ་
110

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
ལྡན་དེ་དབྱངས་ཅན་མ། །འདི་ཡང་། སྨྲ་བའི་རྒྱལ་ཁྱོད་མཚན་དོན་ལྡན་ན་།ཁྲོ་གཏུམ་རལ་གྲི་ཅི་
ཕྱིར་གཞན་ལ་བརྡེག །དྲི་ཟའི་བུ་མོས་ཁྱོད་ཀྱི་ཤེས་རབ་ལ །འགྲན་འདོད་དེ་ལ་འདེབས་ཕྱིར་ཕྱར་
བར་ངེས། །སེམས་མེད་རབ་རྟོག དཔྱིད་དུས་ཉི་ཟེར་རྣོན་པོས་གནམ་སྔོན་ནི། །ཁུ་བར་རབ་བཞུ་
འཁྱིལ་བའི་མེ་ལོང་དུ། །ཟླ་བའི་བཞིན་རྒྱས་སྣང་འདི་ཀུན་གསལ་ལས །ཕུ་ནུ་ཡིད་གཅུགས་
གནས་ལ་བཀོད་པ་བཞིན། །འདི་ཡང་། བདུད་རྩིའི་འོད་བརྒྱ་དྲ་བའི་གུར་ཁང་ནས། །བདེ་འབྱུང་
གཙུག་རྒྱན་ཤར་ཚེ་པདྨའི་འདབ། །ཟུམ་པར་གྱུར་ལ་ཀུ་མུད་ཟེའུ་འབྲུ། །འཕྱས་གདགས་རྒོད་པས་
སོ་ཕྲེང་ངོམ་པ་སྙམ། །ཡིད་དགའི་སྐྱེད་ཚལ་མཛེས་བྱེད་རྐང་འཐུང་གི །ཡས་གས་བློ་གསལ་ཚོགས་
ལ་མགྲོན་སྟོབ་མཐར། །མགྲིན་པ་རིང་པོར་བརྐྱངས་ཏེ་རྩ་གསུམ་པའི །རྩེད་འཇོའི་ལོངས་སྤྱོད་
དག་ལ་བལྟ་བ་སྙམ། །ཡལ་ག་ཀླུང་གིས་དལ་བུར་བསྐྱོད་པའི་སྒྲ། །ཐོས་བསམ་འཁོར་ལོའི་
དབྱངས་ཀྱིས་གཉིད་དཀྲོགས་ན། །ཉེར་དུབ་ཉིན་དང་མཚན་མོ་ཆེར་རིང་ཞེས། །སྒྱིད་ལུག་ཤུགས་
རིངས་ཡང་ཡང་གླལ་བ་སྙམ། །རྩེ་མོས་ཉི་ཟླའི་དཀྱིལ་འཁོར་འབིགས་པ་བཞིན། །ཡལ་ག་རྒྱུ་སྐར་
ཚོགས་ལ་ནོམ་པ་བཞིན། །ལོ་མས་ཆོས་ཀྱི་དྲིལ་ཆེན་སྒྲོགས་པ་བཞིན། །འབྲས་བུས་རས་བལ་ཆར་
དུ་འབེབས་པ་བཞིན། །སྙིང་ལ་འཇམ་མགོན་བླ་མ་བཞུགས་པ་བཞིན། །གྲེ་བར་དབྱངས་ཅན་ལྷ་མོ་
འཁྱིལ་བ་བཞིན། །ངག་ལ་དཎྜིའི་རོལ་མོ་འཕོས་པ་བཞིན། །མགོ་ལ་ཀརྨ་གན་དཀར་བཀབ་པ་
བཞིན།།
བྱེད་པོའི་དངོས་རྒྱུ། ངག་ལ་དབང་བའི་ལྷ་མོ་དབྱངས་ཅན་མས། །དལ་བུར་བསྒྱུར་བའི་
རྒྱུད་མང་སྒྲ་སྙན་པོས། །ལེགས་བཤད་ཆོས་སུ་འདོམས་དེས་བློ་གསལ་ཀུན། །དགའ་བའི་བ་སྤུ་
གོས་སུ་གྱོན་པར་གྱུར། །ཉམས་བྱེད་རྒྱུ། རབ་སྙན་གླུ་དང་སྦྱར་བའི་དོ་ར་དང༌། །སོར་མོའི་འདེགས་
འཇོག་ལས་མཐོན་འགྱུར་ཁུགས་འདི །ཡིད་འབབ་མཆིས་འབྲང་དང་བྲལ་འདོད་ལྡན་
སྙིང༌། །འབིགས་བྱེད་དུས་ཀྱི་ཉ་དང་པོར་འོང་། །རྣམ་འགྱུར་རྒྱུ། ལེགས་བཤད་སྨྲ་ལ་མགྲིན་པ་
མཐོར་འདེགས་པའི། །རྣམ་དཔྱོད་གསལ་ལྡན་ཚོགས་སུ་འདུ་བའི་བརྡར །ཆོས་ཀྱི་གཎྜི་བསྐུལ་
བའི་སྒྲ་དབྱངས་འདི། །སྡིག་ཅན་གྱི་སྙིང་དང་རྣ་བའི་དུག །འདི་ཡང༌། ཐུབ་པའི་ཁྲིམས་ཀྱི་རྔ་
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དབྱངས་བསྒྲུབ་པ་དང་།།དགེ་ལ་རབ་བསྐུལ་གཎྜིའི་སྐད་ཀྱི་གདངས། །བརྩེ་བའི་གཞན་དབང་ཅན་
གྱི་བསླབ་བྱ་རྣམས།།གློ་སྙིང་རུལ་བ་རྣམས་ཀྱི་མི་མཐུན་ཕྱོགས། །ཐོབ་བྱའི་།ཐམས་ཅད་མཁྱེན་
པའི་ཁྲི་འཕང་རབ་མཐོའི་སྟེང༌། །མྱུར་དུ་འཛེག་པར་བཞེད་པའི་བློ་ཅན་རྣམས །ཇི་སྙེད་ཤེས་བྱའི་
སྟེགས་བུ་འཚོལ་བའི་ཐབས །རྣམ་པར་སེམས་ལ་ངལ་བ་དང་དུ་ལེན། །འདི་ཡང༌། སྙན་ཚིག་
མཚར་དངར་བའི་དོ་ཤལ་ནི། །རིང་པོ་མགྲིན་པའི་རྒྱན་དུ་ངོམ་པའི་ཕྱིར། །ཐོས་ལྡན་བསམ་པས་
སྦྱངས་པའི་བློ་གྲོས་ཀྱིས། །དབྱངས་ཅན་ཞབས་ཀྱི་པདྨོ་བསྙེན་ལ་འགྲུས། །
ཤེས་བྱེད་ལས་གོ་བྱེད་རྒྱུ། སྔོ་ལྗང་མྱུ་གུ་གསར་པས་སྐྱེད་མོས་ཚལ། །ལེགས་པར་བརྒྱན་
པའི་དགེ་མཚན་ལྟ་ཕྱིར་དུ། །མགྲིན་པའི་གླིང་བུ་བསྒྱུར་བའི་ཀི་ལ། །ཡིད་འོང་འདབ་མ་ངོམ་ཞིང་
སླེབས་དུས་འདིར། །ནང་གོ་བྱེད། དྲན་ཤེས་གླེགས་བུས་དགག་པར་མི་ནུས་ཤིང༌། །བག་ཡོད་
གཏན་ལ་བཅུག་ཀྱང་མི་ཁེབས་པར། །མི་དགེ་མཐའ་དག་འཇུག་པའི་སྒོ་ཆེན་པོ །ལས་ཉོན་འདུ་
བའི་ཁྱམས་སུ་ཉེར་བཀོད་ཚེ །ཡང་ནང་བྱེད།མཁས་པ་བརྒྱ་ཡིས་རྒོལ་བར་མི་ནུས་ཤིང༌། །གྲུབ་
མཆོག་སྟོང་གིས་འདྲིའི་སྐབས་མི་རྙེད། །ཚུལ་ལྡན་ཁྲིམས་ཀྱང་དཔེ་ཟླར་མི་སྒྲུན་པའི། །གཞུང་
ལུགས་འབུམ་སྡེའི་བདག་པོ་ནམ་ཞིག་ཐོབ། །སྔར་ནས་མེད་པའི་དངོས་རྒྱུ།ནོར་ལྷ་བསྙེན་དང་སྒྲུབ་
ལ་མི་འགྲུས་ཤིང༌། །ཆུ་ལུད་ས་བོན་འཛོམས་པའི་ཞིང་མ་རྨོས། །ལྷོ་ཚོང་བྱང་སྡེབ་མ་ནུས་ཁྱིམ་པ་
འགའ། །བཟར་མེད་བགོ་བ་མེད་པའི་བརྟུལ་ཞུགས་འཛིན། །ཞིག་པའི་དངོས་མེད།རྣམ་པར་
གཡེང་བའི་ལས་ལ་སྐྱུག་ལོག་ཅིང་། །ཚིག་ཕྲེང་སྐམ་པོའི་ཚོགས་ལ་གུས་པ་ལྷོད། །འདུ་འཛི་སྨིག
རྒྱུའི་ཐང་ལ་ཡིད་བྱུང་བས། །ཚེ་ཞབས་དབེན་པའི་རི་ལ་འབྱིད་པར་སེམས། །ཕན་ཚུན་མེད་པའི་རྒྱུ།
སྙོམས་ཆུང་ཆོས་དང་མཐུན་པའི་ཞི་དུལ་ཅན། །ཇི་ཙམ་ཚོགས་ཀྱང་ཁ་ན་མ་ཐོའི་དྲིས། མ་རེག་ཕྱིར་
ན་དེ་ལ་ཀླན་ཀ་ཡི། །ཚིག་ཙམ་ཞིག་ཀྱང་གླེང་བར་སུ་ཞིག་སྤྲོ། །ལྡོག་པ་སྐྱེད་བྱེད་རྒྱུ ལྷག་པའི་ལྷ་
མོ་པི་ཝང་འཛིན་མ་ཁྱོད། །རིན་ཆེན་སྐྱེད་མོས་ཚལ་དུ་མ་བཞུགས་པ། །མ་ཡིན་པ་དེས་དད་ལྡན་
མིག་འབྲས་ཟུང༌། །བདུད་རྩིར་བྱས་པས་སྤོབས་པ་མཆོག་ཏུ་དགེ། རིང་བའི་རྒྱུ། ཆར་རྒྱུན་དྲག་པོ་
རྒྱུན་དུ་བབས་པ་དེས། །ལོ་ཏོག་འདམ་ཆུས་བཅོམ་པར་མ་ཟད་ཀྱི། །ལས་ཐབས་ཆག་པས་ཉིན་
112

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
ཞག་འཕྲེང་བ་རྣམས། །དོན་མེད་གྱི་ནའི་ངང་དུ་ཡོལ་ལ་གཟིགས། །རྒྱུ་འབྲས་དུས་མཉམ་དཔེ།
བསོད་ནམས་ཕུང་པོར་ཕྱུར་དང་དུས་མཉམ་དུ །སྟོབས་ཀྱི་མངའ་ཐང་མཐོ་བས་སྲིད་པའི་རྩེ། །
ཟིལ་གྱིས་གནོན་པའི་དགེེ་མཚན་བྱེ་བ་སྙེད།།སྟོང་གསུམ་སྟོང་གི་འཇིག་རྟེན་དེར་གསལ་ལོ །
འབྲས་རྗེས་རྒྱུའི་དཔེ།ཚིག་སྦྱོར་འབུམ་སྡེའི་གནས་ལ་ཐུགས་བྱང་བས། །སྙན་ངག་ལང་
ཚོ་དར་ལ་བབས་རྗེས་སུ །གཙུག་ལག་ལུགས་བརྒྱ་གཟིགས་པའི་བློ་གྲོས་ཀྱིས། །ལུགས་ཤེས་ཕུར་
བུའི་སྤོབས་པ་ཕྲོགས་སོ་སྐད། །རིགས་མིན་། མཚན་དཔེའི་དཔལ་གྱི་རྗེས་འགྲོ་དབྱངས་ཅན་
མའི། །སྨིན་ལེགས་མཛེས་སྡུག་རྫོགས་པ་འདྲེན་བྱེད་ཀྱི། །གཞལ་བྱར་འགྲིམས་ཚེ་འདོད་པའི་མེ་ལྕེ་
ཀུན། །རང་སར་ཞི་བ་འདི་ཀོ་ངོ་མཚར་སྨད། །རིགས་པའི་རྒྱུ ཁྱོད་ཞལ་ཟླ་ཤེལ་དཀྱིལ་འཁོར་ཆ་
རྫོགས་ལས། །ཉེ་བར་ཟགས་པའི་བདུད་རྩིའི་འོད་སྣུམ་པོས། །བློ་གྲོས་མཚོ་ཆེན་གྱེན་དུ་འཕྱུར་བ་
འདི། །རིགས་པའི་ལམ་དང་མཐུན་པར་ཞུགས་པ་ལགས། །ཟུར་གྱི་ཕྲ་མོ། དཔའ་བོའི་རྩལ་དང་
རྟུལ་ཕོད་སྙིང་སྟོབས་ཅན། །སྟག་ཆས་དྲུག་གིས་བརྒྱན་པའི་སྐྱེས་བུ་ཞིག །གཞུ་མདུང་ཉག་ཕྲན་
བསིར་བའི་རྣམ་འགྱུར་གྱིས །འཕོང་གྱི་འདུན་སར་ཆེན་པོར་ཞུགས་པར་གྱུར། །རྣམ་པའི་ཕྲ་མོ།
ཅིར་སྣང་སྒྱུ་མའི་འཁོར་ལོར་བྱན་ཚུད་པའི། །རྣལ་འབྱོར་ཚོགས་ཀྱི་དབང་ཕྱུག་རྒོད་ཚང་པས། །སྲ་
མཁྲེགས་བྲག་རི་ཕྱག་སོར་གྱིས་བཅད་ནས། །དཔེ་ཟླ་བྲལ་བའི་ཕུག་ཆེན་གསར་དུ་བསྒྲུབས། །འདི་
ཡང་རྣམ་པ། པདྨའི་ཕྲེང་ཅན་མ་དེས་ཏམྦུ་ར། །མཐོར་སྒྲེངས་ཚངས་སྲས་ལྷ་མོའི་ཟོལ་གྱིས་ནི །ཁོ་
བོ་དལ་མེད་རྣམ་གཡེང་ངང་རང་ལས། །མི་ཚེ་ཟད་དུ་འཇུག་པའི་སྒྱུ་མ་སྤྲུལ། །སྤྱིར་གྲགས་པའི་ཆ།
མཚན་དཔེས་རབ་བརྗིད་དགའ་ལྡན་བདག་པོའི་སྐུ། །མཐོང་ཚེ་བ་སྤུ་ལྡང་ཞིང་མཆི་མའི་
རྒྱུན། །འཛག་འདི་མེ་ཏོག་རྡུལ་དང་བུ་གའི་རླུང༌། །ཕན་ཚུན་གཙུབ་ལས་བྱུང་བ་འབྲས་བུར་གོ།
ཡང༌། ཚོགས་དབུས་ལེགས་བཤད་ཕྲེང་བ་ངོམ་པ་ལ། །གློ་འགོག་ལུད་པ་ལུ་བའི་སྒྲ་བསང་
འདིས། །བྱང་ཁོག་རྣག་གིས་བཟོས་པའི་ཁ་རླངས་ཀུན། །ལོངས་སྤྱོད་འཁོར་ལོའི་ལྟེ་བར་འཁྱིམས་
པ་སེལ །བསྟོད་པ་ལྟར་སྣང་བའི་ཆ།ཚིག་འཇམ་ང་རོ་རིང་པོས་འཇིག་རྟེན་དང༌། །ཉེ་བར་བསྟུན་
མཁས་གཤིན་རྗེ་ཆེན་པོ་ཁྱོད། །བྱ་བཏང་སྤྲང་པོའི་ཆོས་ལ་མི་དགྱེས་པར། །སེང་ལྟར་འགྱིང་བའི་
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཟབ་ཆོས་ཉམས་སུ་བསྟར། །དམད་པའི་བསྟོད་པ།ཚུལ་ཁྲིམས་སྲུང་དང་ཐོས་བསམ་དགེ་ཆོས་ལ། །
བསྐུལ་བའི་གཏམ་གྱི་ཚེར་མ་རྣོན་པོ་དེ། །རྣ་བར་བཙུགས་ནས་ཙིཏྟ་འབིགས་བྱེད་པའི། །བརྩེ་མེད་
བཤེས་གཉེན་དེ་འདྲ་ཁྱི་བས་ལོད། །འདི་ཡང༌། ཀུན་གྱི་མཛེས་པ་ཕྲོགས་ནས་རང་ག ི
བཟུང༌། །དྲག་པོའི་གཙུག་རྒྱན་བརྐུས་ནས་སྟན་དུ་གཏིང༌། །བློ་གསལ་རྣམས་དང་འགྲོགས་པའི་
བག་ཡངས་ཅན། །ཚངས་པའི་བུ་མོ་ཁྱེད་ལ་ཞེ་ནས་ཁྲེལ། །རིམ་པ་ཅན། ཁྱོད་ཀྱི་སྐུ་གསུང་ཐུགས་
ཡོན་ཕྲིན་ལས་ནི། །ལྷུན་པོ་ཚངས་པའི་དབྱངས་དང་ཆུ་གཏེར་ཆེ། །ཡིད་བཞིན་ནོར་དང་ཀུན་
གསལ་མཛེས་མའི་ཁྱོན།།ས་གཞིར་གཡོགས་པ་འདྲའོ་དབྱངས་ཅན་མ།།
དགའ་བའི་དཔེ། དབྱངས་ཅན་མཛེས་སྐུ་འོད་ཀྱི་པ་ཊ་། །མཐོང་བས་ལྷག་པར་དགའ་
བ་འདི་ཙམ་ཞིག །ངེས་འབྱེད་སྙིང་པོ་གསར་དུ་མཐོང་བ་ལའང༌། །འབྱུང་བར་འགྱུར་མིན་ཞེས་པ་
དྲང་པོའི་གཏམ། །འདི་ཡང་། གཤིས་ལེགས་དམ་པ་བཟང་བའི་གྲོགས་པོ་ཁྱོད། །བློ་ལྷོད་གྲོད་པ་
འཇོལ་ལེར་ངའི་གམ་དུ། །སླེབ་འདིའི་དགའ་ཙམ་གཞན་གྱིས་སྟེར་ནུས་ཅི །སླད་དུའང་ཡང་ཡང་
ཕེབས་དང་སྙིང་གི་གྲོགས། །སྒེག་ཉམས། ཁོ་བོའི་ཙིཏྟ་འོད་ཀྱི་ཟ་མ་ཏོག །ཤེས་བྱེད་དྲི་ཟའི་བུ་མོ་
ཡིད་འབབ་འདིས། །བློ་ཡངས་ཤེས་རབ་སྣང་བས་གསལ་བྱེད་པའི། །སྒེག་བཅས་གར་གྱིས་དཔྱོད་
ལྡན་དགའ་བ་བསྐྱེད། །དྲག་ཤུལ། ཁྲག་གིས་རབ་མྱོ་ཀ་ཀ་མུ་ཁ་ཡིས། །དགྲ་ཚོགས་འདུས་པའི་
དཔུང་ལས་དེའི་གཙོ་བོའི། །མགྲིན་པ་ཞགས་པས་བཅིང་བའི་འཁྲུལ་འཁོར་དང༌། མཚོན་ཆས་
སྡིགས་དེ་གཤིན་རྗེའི་ཕོ་ཉ་ཡིན །དཔའ་ཉམས། དབྱངས་ཅན་བསྙེན་པའི་ཡིག་མ་ཟློས་
ཤིང༌།།སློབ་དཔོན་ཁ་ལས་རྩོམ་རྒྱུགས་མ་སླངས་ལ། །གླེགས་བམ་བཀླགས་པའི་ཚུལ་ལ་མི་འགྲུས་
པར། །སྙན་ངག་མཁན་འགྱུར་འདི་ནི་སྒྱུ་མའམ་ཅི། །སྙིང་རྗེའི་ཉམས། དཔལ་འབྱོར་ཁྲི་ལ་རེ་ཞིག་
རྩེ་དགས་རོལ །དྲེགས་ལྡན་མགོ་ལ་རྐང་པའི་སྟེགས་བྱས་མཐར། །སྲིད་ཉམས་གུད་པའི་ཕོ་ཉས་
ཐང་ཆད་པའི །རྭ་ཛ་ས་མཐར་བཅིངས་རྣམས་སྙིང་རེ་རྗེ། །འདི་ཡང༌། ཀཱ་ལ་ཀུང་ས་ཆ་ཙམ་མི་
བསྒྲུན་པའི །ནུས་ལྡན་ལོག་པའི་འཚོ་བས་སྙིང་བཙོས་རྗེས །གཤིན་རྗེས་རབ་འཕངས་མཁྲིས་
རླུང་ཞུགས་པ་ཡིས །ལྕགས་བསྲེགས་འཚེར་པའི་ཚལ་དུ་ཡུད་ཀྱིས་དྲངས། །རྔམ་ཉམས། ཚིལ་
114

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
བཅས་རྒྱུ་མའི་མཚམས་སྤྲིན་དམར་པོ་ཡིས །མཆེ་བའི་ཟླ་ཚེས་བརྒྱན་པའི་ཞལ་སྒོ་ལས། །བསྟན་
དགྲའི་ཁྲག་རྒྱུན་དྲོན་མོ་འཛག་བཞིན་དུ། །ཀེང་རུས་བརྩེགས་པའི་ཁྱམས་སུ་གར་བྱོས་ཤིག །བཞད་
གད། ཚངས་སྤྱོད་རབ་ལྡན་བུ་མོའི་མཁུར་ཚོས་ངོས། །སོ་འཕྲེང་བསྣུན་པའི་རི་མོ་གསར་པ་དེ། །ཟླ་
ཚེས་བཞིན་དུ་ཡིད་གར་འོང་མོད་ཀྱང་། །འོན་ཀྱང་སྨུག་རྩིའི་ཐིག་ལེས་བསྒྲིབས་ན་ཨང༌། །རྨད་བྱུང་
ཉམས། མཁས་དབང་ཁྱོད་ཀྱི་བཞིན་བཟང་ཟླ་བའི་ངོས། །དཀྱུས་རིང་ཨུཏྤལ་མཐིང་ཀའི་རི་དྭགས་
མིག །རིན་ཆེན་བདུད་རྩིའི་ཐིག་འཕྲེང་དེར་ཆགས་པ། །མཐོང་འདི་ཨེ་མ་བདག་གི་སྐལ་བས་
རྙེད། །འཇིགས་ཉམས། མང་དུ་ལེགས་འདོམས་ལུང་བཟང་རྗེའི་མཚོན། །རིག་པའི་མེ་སྟག་
གཏུམ་པོ་ཆེར་སྤྲོ་བ། །མཐོང་ཚེ་ལོག་པར་སྨྲ་བའི་ལྕེ་དང་སྙིང༌། །ལྐོག་མར་བྲོས་ནས་སླར་ཡང་
འདར་ཞིང་དངངས། །གཟི་བརྗིད་ཅན། འཇམ་པའི་དཔལ་འདི་ལོག་སྨྲའི་གཤེད་མ་ཞེས། །དཔའ་
འཁུམས་སྙིང་ལ་འཇིགས་པ་འཛིན་མི་འོས། །གང་གི་ཞབས་སེན་པདྨར་སྐྱབས་འཚོལ་བ། །དེ་ཡི་
འཚོ་སྲེག་གཞན་དུ་ག་ལ་འགྱུར། །
རྣམ་གྲངས་བརྗོད། འདུ་འཛིས་དབེན་པའི་ཕྱོགས་སུ་ཁོ་བོ་ནི། །མ་ཎི་པདྨེའི་རྡོག་གསོག་
བྱེད་དུ་འགྲོ། །མཁྱེན་ལྡན་དགེ་ལ་འདུན་རྣམས་ཆོས་གྲྭ་འདིར། །ཇི་ལྟར་བཞེད་པའི་དོན་རྣམས་ཅི་
བདེར་སྒྲུབས། །ཀུན་ཕན། ངག་དབང་ནམ་མཁའི་ནོར་བུ་འོད་དྲྭ་ཅན། །ཆུ་ལྡན་རི་བོ་མལ་དུ་
མནལ་བ་དག །དགུ་ཚིགས་སོའི་འདམ་ལ་འཚལ་འདོད་ཚེ། །རྗེ་བཙུན་འོད་དཀར་བརྒྱ་ལྡན་དེང་
འདིར་ཤར། །བསམ་པ་རྒྱ་ཆེ་བ། སྣ་ཚོགས་ཚེར་ཕུང་ཁྲོད་འདིར་ལུས་སེམས་ལ། །ལན་བརྒྱར་ཟུག་
རྔུ་འབྱིན་པ་ཁྱད་བསད་ནས། །ཡོངས་འཛིན་བཀའ་རྟགས་རྒྱ་ལས་མི་འགོང་བ། །འདི་ཀོ་རྡོ་བའི
ངོས་ཀྱི་རེ་ཁའམ་། །འབྱོར་པ་རྒྱ་ཆེ་བ། གསེར་བཟང་རྒྱུ་ལས་ལྷུན་པོ་གཟུགས་གཞན་པ། །མ་
ཕམ་བྱམས་པའི་སྙན་ཤལ་དབང་པོའི་གཞུ། །མོག་པོར་བསྒྱུར་བའི་གཙོ་བླག་མཁན་པོ་ཞིག།འཇིག་
རྟེན་བྱེད་པོ་དེ་ཡིས་གསར་དུ་བསྐྲུན། །ཆོས་ལ་སྙོན་དོར། འཇམ་པའི་དཔལ་ཁྱོད་ཟུར་ཕུད་ལྔ་ཙམ་
གྱིས །བརྒྱན་ལ་དེ་ལྟའི་མཛེས་སྡུག་ག་ལ་ཏེ། །མེ་ཏོག་ཕྲེང་བས་བཅིངས་པའི་ཟུར་ཕུད་ནི། །
འབུམ་ཕྲག་དུ་མས་སྤུད་པར་གདོན་མི་ཟ། །ཡུལ་ལ་སྙོན་དོར། འདོད་པའི་དབང་ཕྱུག་སྙིང་ལ་རལ་
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གྲི་ཆེ། །ངེས་པར་བརྡེགས་པའི་སྣང་ཚུལ་མཐོང་བཞིན་དུ །ངག་གི་རྒྱལ་པོ་འགྲོ་བ་ཐམས་ཅད་ལ། །
རྗེས་སུ་བརྩེ་ཞེས་སྨྲ་བ་རྫུན་པའི་ཆོས། །རང་བཞིན་སྙོན་དོར། བཅུ་དྲུག་ལང་ཚོ་འཛིན་སླད་འཇམ་
དབྱངས་ཁྱོད། །གཞོན་ནུར་འཇིག་རྟེན་འདི་ན་གྲགས་མོད་ཀྱི། །གཏིང་མཐའ་མི་དཔོག་བློ་གྲོས་རྒྱ་
མཚོ་ཆེ། །རྒན་པོའི་རང་བཞིན་དག་ལས་འགྱུར་བ་མེད། །ཐ་དད་མིན་སྦྱོར། འཆི་བ་མེད་པའི་ལམ་
ལ་བ་ཁྱོད། །གདུལ་བྱར་གྱུར་ལ་བདུད་རྩིའི་འོད་རླབས་བསྐྲུན། །དཀར་གསལ་ཆ་ཤས་ཡོངས་
རྫོགས་དཀྱིལ་འཁོར་གྱིས། །འཇིག་རྟེན་ཡི་ག་འགུགས་པའི་ལྕགས་ཀྱུ་བྱས། །ཐ་དད། འཇིག་རྟེན་
སྣང་བར་བྱེད་པ་འོད་ཀྱི་མ། །ལི་ཀས་འཁྱུད་པ་ཡིད་འོང་འདི་འཆི་བ། །མེད་པའི་ལམ་ལ་སྟེང་དུ་
བར་བཞུད། །འབབ་སྟེགས་གཙང་བྱེད་བདུད་རྩིའི་དགའ་ཆར་འདོད། །བྱ་བ་གཅིག་པའི་སྦྱར་བ།
མགུལ་བའི་ལམ་ལས་རྒྱུ་བའི་ལེགས་བཤད་དང༌། །རྒྱུད་མང་གདངས་ལས་རྒྱུ་བའི་སྙན་འགྱུར་གླུ། །
སྒྲ་ཚུལ་ཆོས་སུ་འདོམས་པའི་སྐལ་བཟང་གི །རྣ་བ་བདུད་རྩིས་འགེངས་ལ་མཚུངས་པ་ཉིད། །བྱ་བ་
མི་འགལ་བས་སྦྱར་བ། རྙེད་དཀའི་ཡིད་འོང་འཕོངས་པའི་སྡུག་བསྔལ་ཀུན །ངེས་པར་སྐྱོབ་ལ་
གཞན་དྲིང་མི་འཇོག་པ། །རིན་ཆེན་དབང་གི་རྒྱལ་པོས་དབུལ་བ་སེལ། །ངག་གི་ལྷ་མོས་ཐར་པའི་
བདེ་བ་སྤེལ། །བྱ་བ་འགལ་བའི་སྦྱར་རྒྱན།སྔོ་སངས་མ་དང་གངྒཱའི་འཇུག་ངོགས་དེ། །དྲི་བྲལ་ཀུན་
ནས་དྭངས་པར་མཚུངས་མོད་དེ། །ནམ་མཁའ་བཞིན་མཚན་སྟེང་ངོམ་པ་དང༌། །སྐལ་ལྡན་ཤིང་རྟ་
ངན་འགྲོའི་ལམ་དུ་འཇུག །ངེས་བཟུང་སྦྱར། འདབ་མའི་འཕྲེང་བ་བསྐྱངས་པའི་དངོས་པོ་
དང༌། །སྐྱེ་གཉིས་ལང་ཚོ་དར་བ་གང་ལགས་པ །མཛེས་སྡུག་ཕུལ་གྱིས་ཕྱུག་པ་དབྱངས་ཅན་
མའི། །ཟུར་ཕུད་རྒྱན་དུ་གཡོ་འདི་ཟླ་བའོ། །ངེས་པར་སྦྱར།སྐྱེ་གཉིས་སོ་ཡི་འཕྲེང་བ་ལགས་མོད་
ཀྱིས། །གདན་དུ་བཏིང་ཕྱིར་འོད་ཟེར་བརྒྱ་པར་རིགས། །དེ་ཡང་མ་ངེས་པད་མཚོར་བ་
ཡིས། །འདབ་ལྡན་མ་མའང་མིང་དེ་བོད་པར་མཐོང༌། །འགལ་མིན་སྦྱར། འཇིག་རྟེན་དབང་ཕྱུག་
འགྲོ་བ་དུ་མའི་མགོན། །གཟི་བརྗིད་ཆེ་ལྡན་ལེགས་པར་རྒྱུ་བས་། །བློ་གྲོས་མཆོག་ཏུ་རྩོལ་བ་
མཁས་པའི་དབང༌། །ངག་དབང་ལྷག་པའི་ལྷ་མཆོག་དེས་སྐྱོངས་ཤིག །འགལ་བ་ཅན་གྱི་སྦྱར།
པདྨའི་སྟན་དང་ལྡན་ཡང་ཚངས་པ་མིན། །མཆོད་སྦྱིན་བརྒྱ་ཕྲག་གཏོང་ཡང་ལྷ་དབང་མིན། །བདུད་
116

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
རྩིའི་ཟེར་དང་ལྡན་ཡང་མཛད་པ་མེད། །གཟི་བྱིན་འོད་སྟོང་འཕྲོ་ཡང་ཀུ་མུད་འཛུམ། །ཡོན་ཏན་མ་
ཚང་བའི་ཁྱད་པར་བརྗོད་པ། ངང་གི་རབ་གོམས་བྱམས་པའི་མཚོན་ཆ་ནི། །རྩུབ་མིན་ངར་བ་མ་
ཡིན་རྣོ་བའང་མིན། །དེ་ལྟ་ནའང་སྲིད་པའི་དགྲ་སྡེ་ཀུན། །དུམ་བུར་གཏུབས་པ་འདི་འདྲ་ཆེས་
མཚར། །རིགས། འཇིགས་སུ་རུང་བའི་མ་ཧཱ་ཀ་ལ་ཁྱོད། །ཤ་རྗེན་ཟ་བའི་བདེན་བྲལ་མ་ཡིན་
ལ། །རྔམ་བྱེད་མཚུན་གྱི་བདག་པོ་མིན་ཀྱང་དེ། །བསྟན་དགྲའི་ཚེ་སྲོག་ཕྲོག་ལ་ལྷག་པར་
དཔའ། །བྱ་བ། བྱམས་བརྩེའི་སྙིང་པོར་འཁྱུད་པའི་དབྱངས་ཅན་མས། །སྨིན་མ་འཁྱོག་པོའི་གར་
སྟབས་མ་བསྒྱུར་བཞིན། །མཆེ་བའི་ཟླ་ཚེས་རྔོམ་བརྗིད་མི་བརྩོམ་པར། །ཡིད་སྲུབས་དཔུང་བའི་
འཁྲི་ཤིང་དྲལ་བར་བྱས། །རྫས།རྣོ་བའི་མཚོན་ཆ་སྲ་བའི་གོ་ཆ་དང༌། །མགྱོགས་པའི་རྟ་དང་སྟོབས་
ཆེན་གླང་པོའི་སྡེ། །མེད་ཀྱང་དབེན་པར་གནས་པས་འཇིག་རྟེན་ལས། །རྣམ་པར་རྒྱལ་བའི་རྒྱལ་རྔ་
བརྡུངས་འདི་མཚར། །རྒྱུའི་ཁྱད་པར། ལྷ་མོའི་གདན་གྱི་པདྨ་རྡུལ་གྱིས་རྙོགས །ཟླ་ངོས་ར་རིས་
གང་ཞིང་ཕྱི་ཕྱོགས་འགྲིབ། །དར་ཟབ་སྲིན་བུའི་ཁ་ཆུ་མི་གཙང་ཡང༌། །དབྱངས་ཅན་ལྷ་མོའི་ཉེ་རྒྱུར་
སོང་སྟེ་མཚར། །མཚུངས་སྦྱོར་ལས་བསྟོད་མཚུངས། མི་ཡི་བདག་ཁྱོད་མཆོད་སྦྱིན་བརྒྱ་པ་
དང༌། །ཕྱག་རྒྱའི་རལ་གྲི་མེ་འབར་རྩེ་བརྒྱ་པ། །མགྱོགས་འགྲོ་ས་སྲུང་བུ་རྣམས་ཕ་རོལ་གྱི། །དཔུང་
པ་གནོན་ལ་གཅིག་ཏུ་མཚུངས་པ་ཉིད། །དམད་མཚུངས། འབྲུག་སྒྲ་མྱུར་པོས་འཕངས་པའི་གློག་
ཞགས་དང༌། །སྟོན་གྱི་སྤྲིན་དཀར་འཛུམ་པའི་དབའ་རླབས་འཕྲུལ། །འདི་སྣང་རྣམ་པར་བཀྲ་བའི་
ཕུན་ཚོགས་རྣམས།།སྐད་ཅིག་མི་བརྟན་གཡོ་བའི་རང་ཉམས་སྟོན།།
གཞི་ཐ་དད་བྱ་བ་འགལ་བ། རྒྱལ་བསྟན་བཤད་དང་སྒྲུབ་པ་དར་དྲག་ཚེ། །དཀར་ཕྱོགས་
དགའ་བའི་རྒྱལ་མཚན་བརྟན་པོར་བསྒྲེང༌།། བདུད་ཚོགས་སྐྲག་པས་འདར་ཞིང་དོགས་པ་ཡི། །བ་
དན་དེ་ཡང་དལ་མེད་རྣམ་པར་གཡོ། །ཡོན་ཏན་འགལ་བ། མགྲིན་པ་ངག་གི་དཔལ་མོས་གང་བའི་
དབྱངས །ཐོས་ལས་བློ་ལྡན་དགྱེས་པས་རྗེས་ཆགས་ཤིང་། །མུན་པས་སྙིང་ག་རབ་འགགས་གླེན་
པའི་ཁྱུ།།ལེགས་བཤད་ཚིག་གི་ཆགས་བྲལ་བརྟུལ་ཞུགས་ལེན། །རྫས་འགལ་བ།བཞིན་རས་རྣམ་
པར་ཟླུམ་ལ་ཤངས་དཀྱུས་རིངས། །སྐྲ་མཚམས་དབྱེས་ཕྱེ་སྨིན་མ་འབྱར་ཞིང་སྟུག །གཙུག་ཏོར་རབ་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མངོན་གསང་བའི་གནས་མི་མངོན། །ཞི་ལྡན་ཐུབ་པ་དེ་ཡིས་གཞན་སེམས་འཕྲོགས །ཐ་དད་པའི་
ལས་འགལ་བ། དྲན་ཤེས་བག་ཡོད་བསླབ་པས་ཉེར་བསྡམས་པའི། །རབ་ཞི་དུལ་བའི་དཔལ་གྱི་
གཞན་དབང་ཅན། །ངུར་སྨྲིག་རྒྱལ་མཚན་བསྒྲེང་བའི་དྲང་སྲོང་དེས། །གཞན་ཡིད་འཕྲོག་པའི་ཆོས་
ཀུན་བྱ་རིགས་སམ། །གཞི་གཅིག་བྱ་བ་འགལ། དབྱངས་ཅན་བྱིན་རླབས་གསེར་གྱི་ཐུར་མའི་
རྩེས །ཁོ་བོའི་ཡིད་ལ་རེག་པ་མིན་ཀྱང་ཀྭའི། །བློ་གྲོས་འདྲེན་བྱེད་དབྱེ་བས་ཤེས་བྱའི་
གནས། །གསལ་པོར་མཐོང་བའི་སྐལ་བ་བཟང་པོ་ཐོབ། །སྦྱར་བའི་འགལ་བ། དམ་པ་ལྷོད་པའི་
ངང་ཚུལ་མི་ཡོལ་བའི། །ཡལ་འདབ་ལྔ་དང་ལེགས་བཤད་སྡོང་བུ་ཞིག །དཔུང་པའི་ཆུ་བ་དག་ལ་
རྟེན་འཆའ་བར། །རྣམ་པ་ཀུན་ཏུ་སུ་ཞིག་ཡིད་སྟོན་བྱེད། །སྐབས་མིན་བསྟོད་། གཞན་སེམས་
བསྲུང་བའི་ངལ་བ་མི་བརྟེན་ཅིང༌། །རྡོ་བའི་ཕྱེ་མ་ཆུ་དང་བཅས་ཙམ་གྱིས། །བདེ་བར་རྒྱུ་བ་བག་
ཡངས་རྒྱུ་ཞིང་མནལ། །འདབ་ལྡན་ཐི་བའི་བུ་དེ་སྐྱིད་པ་ལ། །
མཐུ་ཕུན་སུམ་ཚོགས་པའི་ཟོལ་བསྟོད།ཉམ་ཆུང་མིའུ་ཐུང་གི་འཇིག་རྟེན་གསུམ། །མནན་
ནས་སྟོབས་ལྡན་ས་འོག་འཆིང་ནུས་ན། །ཡན་ལག་བཞི་པའི་དཔུང་ཚོགས་དང་ལྡན་པའི། །མི་
ཚོགས་དགྲ་ལས་རྒྱལ་བར་མཚར་ཅི་ཡོད། །བརྩོན་འགྲུས། བརྟུལ་ཕོད་དཔའ་ཞིང་འདྲིལ་བའི་སྙིང་
སྟོབས་ཀྱིས །དགྲ་བོའི་ཕུན་སུམ་ཚོགས་ཀུན་ཕྲོགས་ནས་སླར། །རང་གི་ལོངས་སུ་སྤྱོད་པའི་ཆོ་ག་
འདི། །མི་དབང་ཁྱོད་ཀྱི་བླང་བྱར་རིགས་སམ་ཅི། །སྟོབས་ཀྱིས་ཟོལ།ཕྱོགས་ལས་རྣམ་པར་རྒྱལ་
ཞེས་དགེ་མཚན་གྱིས། །ལྷུན་པོའི་སྤོ་ལ་བསྒྲུན་པར་རིགས་མིན་ཏེ། །ཁྱོད་ཞབས་འཁོར་ལོས་མཚན་
པའི་རི་མོ་ནི། །རྒྱ་མཚོའི་གོས་ཅན་གཞི་ལ་བྲིས་པ་ལགས། །ཕན་པའི་ངེས་བསྟན། བཅུ་དྲུག་ཆ་
ཤས་ཡོངས་གང་འོད་བརྒྱ་པ། །ཤར་རིའི་ཕྲག་པར་སྣང་ཚེ་ཀུ་མུ་དའི། །འདབ་མའི་ཕྱག་རྒྱ་གྲོལ་ན་
ཀེ་ས་རས །སྦྲང་རྩིའི་དོག་པ་ཕྱོགས་བཅུའི་མགྲོན་ལ་སྟབས། །ཡང༌། མིག་སྨན་བསྐྱིལ་བའི་རྫིང་
བུར་བཀྲུས་འདྲ་བའི། །ཟུར་ཕུད་སྣུམ་པོའི་ངོ་མཚར་ཕྲེང་བ་ཅན། །ཀུན་ཉོན་བུད་ཤིང་ཤེས་རབ་མེ་
ལྕེ་ཡིས །བསྲེག་པའི་དུ་རིས་སྟེང་དུ་ཆགས་པ་མཚོན། །གནོད་པའི་ངེས་བསྟན། མངོན་རློམ་རི་བོ་
བརྩེགས་པའི་སྙིང་དབུས་སུ། །ངེས་པར་ཕན་བྱེད་གཏམ་གྱི་འཇུག་པ་རྣམས། །མི་འབབ་ལུས་ངན་
118

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
ཕྱོགས་ལྟའི་ཕུག་ནང་དུ། །ཉི་ཟླའི་ཟེར་འཕྲེང་འགྲོ་འོང་ག་ལ་བྱེད། །ལུས་མེད་གཡོ་སྒྱུས་མངགས་
པའི་མཛའ་ན་མོས། །ཙིཏྟའི་ཁྱིམ་དུ་སྒྲུབ་པའི་ཆོ་ག་ཡིས། །བཤེས་གཉེན་དུ་མའི་དུལ་བ་ཕྲོག་པའི་
བརྡར། །རྒྱལ་བསྟན་ཧྲུལ་པོར་ཞིག་པའི་ངང་ཚུལ་བསྟན། །
ཡོན་ཏན་ལྷན་ཅིག་བརྗོད། དཀར་ཕྱོགས་ཤ་རྡ་རའི་དཀྱིལ་འཁོར་ཆ། །ཕུན་ཚོགས་
དགེ་བའི་དཔལ་དང་ལྷན་ཅིག་འཕེལ། །བདུད་རྩི་རབ་བསིལ་འོད་བརྒྱའི་དྲ་བའང༌། །གྲགས་པའི་
བ་དན་མཆོག་དང་ལྷན་ཅིག་དཀར། །བྱ་བ་ཐ་དད་ལྷན་ཅིག ཤེས་བྱའི་གནས་ཀུན་མཁྱེན་པའི་
དཀྱིལ་འཁོར་ནི། །དབྱར་གྱི་ཆུ་བོ་བཞི་དང་ལྷན་ཅིག་རྒྱས། །དེ་ལྟའི་ལེགས་བཤད་ཐིགས་ཕྲེང་
ཟགས་པ་རྣམས། །ལྷ་ཡི་འཐོར་འཐུང་ཆབ་དང་ལྷན་ཅིག་འཐོར། །བྱ་བ་གཅིག་པའི་ལྷན་ཅིགརྣམ་
པར་སྒེག་པའི་དབྱར་གྱི་ལང་ཚོ་དང་། །རྟག་མིན་ལས་ཀྱི་ཚོན་རིས་བཀྲ་བ་དང་། །ཀུན་ཏུ་གཡོ་བའི་
འཁོར་བའི་ཚེ་སྲོག་རྣམས། །འཇིག་པའི་གར་སྟབས་ལྷན་ཅིག་དག་ཏུ་བསྒྱུར།།ཡོངས་རྗེས། མཆོག་
གསུམ་ངོ་བོ་རབ་རྫོགས་བླ་མ་རྗེའི། །བྱིན་རླབས་གཞན་གྱི་སྙིང་ལ་སྟེར་བརྩོན་ཀྱང༌། །མཁས་
བཙུན་གྲུབ་པའི་ཡོན་ཏན་བགྲང་ཡས་ཀྱིས །ཕ་རོལ་སེམས་ཀྱི་ཡི་ག་འཕྲོགས་འདི་ཅི། །ཤིས་
བརྗོད།ཇི་ལྟ་ཇི་སྙེད་མཁྱེན་པའི་བཅོམ་ལྡན་འདས། །ལུང་དང་མངོན་པར་རྟོགས་པའི་དམ་པའི་
ཆོས། །རིག་དང་གྲོལ་བར་སྨྲ་མཛད་དགེ་འདུན་གྱིས། །རྣམ་དཔྱོད་མངའ་བ་ཁྱོད་ལ་ཤིས་པ་
མཛོད། །སྒྲུབ་བྱེད་འབྲེལ་མཚུངས་ཀྱི་རབ་སྤེལ། ཉིད་ཞལ་ཉ་རྒྱས་ཟླ་ལྟར་ངོས་ཡངས་ལ །སྤྱན་
ཟུང་ཨུཏྤལ་མཐིང་གའི་དཀྱུས་ངོམ་ཕྱིར། །མ་སྐྱེད་པར་ཡང་གཡོ་བའི་ངང་ཚུལ་དེས། །དུལ་ཡང་
བརྟན་པ་མི་འཕྲོག་ག་ལ་སྲིད། །སྟོབས་མཚུངས་རབ་སྤེལ། རིགས་བརྒྱ་ལྷུན་པོ་རབ་མཐོ་ཆོས་ཀྱི་
གྲགས། །སམྦྷོ་ཊར་མཚུངས་བྱ་ཆེན་སྙུག་འཛིན་རྒྱལ །ཡེ་ཤེས་སྣང་བའི་རྒྱལ་མཚན་ནུབ་མི་
སྲིད།།རྩོམ་པོ་བྱམས་པའི་མཚན་གྱི་ལེགས་བཤད་ཚོགས།1
རྐང་པ་དང་པོའི་བར་མ་ཆོད་པའི་ཟུང་ལྡན།ལྷག་ལྷག་འོད་ཟེར་འབར་བ་དཔྱིད་དུས་ཀྱི། །
ཉི་མས་གནམ་སྔོན་གཞུས་པས་འཁྱིལ་བ་བཞིན། །ཁོར་ཡུག་ལྟར་མི་མངོན་པའི་ཡིད་བཞིན་
མཚོ། །ཨིནྡྲ་ནཱིའི་རླབས་འཕྲེང་ཀུན་ཏུ་གཡོ། །རྐང་པ་གཉིས་པར། ཕྱོགས་ཀུན་དཔག་བསམ་ལྗོན་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་འཕྲེང་བ་ནི། །ཕུང་ཕུང་མར་གད་ལོ་མའི་གོས་བཟང་དང་། །དྲི་ཞིམ་མེ་ཏོག་གསར་པའི་རྒྱན་
མཛེས་པ།།འཆི་མེད་འདུན་སར་ལྷ་ཡི་ན་ཆུང་བཞིན། །རྐང་པ་གསུམ་པར།དྲི་ཞིམ་མ་ལི་ཀ་ཡི་འཁྲི་
ཤིང་གིས། །དལ་བུར་བཅིང་པའི་ཤེལ་གྱི་ལྕུག་ཕྲན་གྱི། །ལྡེམ་ལྡེམ་མགོ་ལྕོག་གཡོ་བ་སྙེ་མའི་
ཁུར། །སྟུག་པོར་རྒྱས༌པས༌ལྕི་ཞིང་ཐིབས་པར་གྱུར། །བཞི་པར། ལྗོན་ཤིང་འགའ་ཞིག་སྣུམ་ལྗང་
འདབ་མ་ཡི། །གདུ་བུ་མཛེས་འཛིན་ཡལ་གའི་ལག་པ་དག །གྱེན་དུ་བསྒྲེང་ལས་མེ་ཏོག་དཀར་པོའི་
ཆར། །ཆིལ་ཆིལ་འབེབས་པས་སྲིད་པའི་གདུང་བ་སྐྱོབ། །བར་མ་ཆོད་པ་གཉིས་ལ་ཡོད་པ།འཁྱིལ་
འཁྱིལ་མར་གད་རླབས་འཕྲེང་གཡོ་བའི་རྩེར། །ལྷག་ལྷག་དབུ་བ་རབ་དཀར་བརྩེགས་པ་ནི། །ཆུ་
ཀླུང་མཛེས་པ་རྣམས་ཀྱི་མཐོང་ཀ་མ །མུ་ཏིག་དོ་ཤལ་ཡིད་འོང་བཀྲམ་པ་བཞིན། །དང་པོ་དང་
གསུམ་པར་ཡོད་པ། ལྗང་ལྗང་འདབ་མ་བརྐྱང་བའི་འཕུར་ལྡིང་གིས། །སྙིང་དུ་སྡུག་པའི་ཁུ་བྱུག་བུ་
མོ་རྣམས། །ཅོང་ཅོང་ནགས་ཀྱི་ཁུང་བུར་གླུ་ལེན་པ། །མཐོ་རིས་དོ་རའི་བསིལ་སྙན་དག་དང་
མཚུངས། །དང་པོ་དང་བཞི་པར། ལོང་ལོང་ཆར་སྤྲིན་གཡོ་བའི་མཛེས་སྡུག་ལ །ལྟ་འདོད་རྨ་བྱའི་
ཟེ་བ་འབྲེལ་བ་རྣམས། །རབ་དགའ་འཇུག་མ་བཀྲམ་པའི་གར་བྱེད་ཅིང༌། །ཀྱུར་ཀྱུར་མགྲིན་པའི་
གླིང་བུ་ཅི་ཡང་བསྒྱུར། །གཉིས་པ་དང་གསུམ་པར།སྦྲང་རྩི་དངར་རྩི་ཆང་གི་ཡིད་མྱོས་ནས། །ལིང་
ལིང་འཕུར་ལྡིང་བརྩེ་བ་བུང་བའི་ཁ། །ཟིར་ཟིར་གྲེ་འགྱུར་ཕྲ་མོའི་གླུ་སྒྲ་ཡང༌། །དྲི་ཟའི་པི་ཝང་
བཞིན་དུ་རྣ་བར་སྙན། །གཉིས་པ་དང་བཞི་པར། ཤིང་གི་གེལ་པར་ཡིབ་པའི་བྱིའུ་རྣམས །ཟིལ་
ཟིལ་སྦྲང་ཆར་ཟེགས་མས་ལུས་གཤེར་ཏེ། །ཉི་གཞོན་ལི་ཁྲིའི་འོད་ལ་འདབ་མ་དག །ཡང་ཡང་
བརྐྱང་བའི་སྤུ་སྡུག་ཡིད་འོང་འཛིན།།
རྐང་པ་ཕྱི་མ་གཉིས་ལ་ཡོད་པའི་བར་ཆོད། འཇམ་ལྗང་རྩ་ཡི་མལ་དུ་ཕྲུ་གུར་བཅས། །
བག་ཕབ་བདེ་བར་ཉལ་བའི་རི་དྭགས་རྣམས། །ཀྲོང་ཀྲོང་རྣ་བའི་དབང་པོ་མཐོར་བཏེགས་ཏེ། །
ཁྱོག་ཁྱོག་མགྲིན་པ་ཀྱོག་པའི་མིག་གིས་ལྟ། །རྐང་པ་གསུམ་ལ་ཡོད་པའི་ནང་ཚན་ལས་དང་པོ་
གསུམ་ལ་ཡོད་པ། མེར་མེར་ཆུ་གཏེར་དང་བའི་འཇུག་ངོགས་སུ །ལྷུང་ལྷུང་ཆབ་སྒྲ་སྙན་པའི་
དབྱངས་ཅན། །བྲེང་བྲེང་ཆུ་ཀླུང་མཛེས་པའི་ལང་ཚོ་མ། །སྲེད་ལྡན་ངང་པའི་ཚོགས་རྣམས་ཅ་ཅོ་
120

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
འཕེལ། །དང་པོ་དང་གཉིས་པར་ཡོད་པ། ཁྲུང་ཁྲུང་བཞད་དཀར་ལ་སོགས་ཆུ་བྱ་རྣམས། །ཕྲོམ་
ཕྲོམ་གཡོ་བའི་དབའ་རླབས་དཀར་མཛེས་ཀྱིས །རྔ་ཡབ་རྩེ་མོས་འཐོར་བའི་ཆུ་ཐིགས་
ཚོགས །ཟིལ་ཟིལ་འབབ་པས་འདབ་མ་མངོན་པར་གཤེར། །གཉིས་པ་ལ་མེད་པ། ཆིལ་ཆིལ་
རླབས་ཕྲེང་གཡོ་བ་མུ་ཏིག་གི །ཕྲེང་བས་ཡན་ལག་དཀྲིས་པའི་ཆུ་སྐྱར་རྣམས། །འགྲིག་འགྲིག
མཚར་དུ་དངར་བར་མཚོ་མཐའ་དེར། །སིལ་སིལ་མགྲིན་པའི་དྲིལ་ཆུང་སྙན་པར་འཁྲོལ། །ཕྱི་མ་
གསུམ་ལ་ཡོད་པ། དཔལ་ལྡན་ངང་པའི་རྒྱལ་པོ་དྲེགས་ལྡན་རྣམས། །ལྷང་ལྷང་མགྲིན་པའི་རྫ་རྔ་
བརྡུང་བཞིན་དུ། །མཐུན་མཐུན་ངང་མོ་མཛེས་པའི་ཁྱོ་ཤུགས་ཅན། །ལྷབ་ལྷབ་འདབ་ཤོག་བསྐྱེད་
པའི་གར་གྱིས་རྩེ། །བཞི་ཀ་ལ་ཡོད་པ། འཛུམ་འཛུམ་གེ་སར་གཡོ་བའི་ཆུ་སྐྱེས་རྣམས །ཕྲོམ་ཕྲོམ་
ཟིལ་པའི་མཆི་མ་རབ་འཕྱིས་ནས །ཟིར་ཟིར་བུང་བ་གཞོན་ནུའི་ཁྱུ་ཚོགས་དང༌། །འདར་འདར་
མགོ་ལྕོག་དུད་པའི་རྩེ་དགས་རོལ། །བར་ཆོད་ཀྱི་ཟུང་ལྡན་རྐང་པ་དང་པོ་གཉིས་ལ་ཡོད་པ། པད་
མཚོ་དྭངས་ཤིང་བསིལ་བ་དེ་ཡི་དབུས། །པད་དཀར་འདབ་མ་བརྒྱད་པའི་སྡོང་བུ་། །ལྷ་ཡི་ཙནྡན་
བརྟུལ་བ་ག་བུར་གྱི། །དྲི་བསུང་འཇམ་པོ་འཐུལ་བ་གེ་སར་རྩེར། །དང་པོ་དང་གསུམ་པ།རབ་དང་
བསིལ་ཟེར་འོད་ཀྱི་དྲ་བ་ནི། །མུ་ཏིག་དོ་ཤལ་མཚར་དུ་དངར་འདྲ་བས། །རབ་སྤྲས་དྲི་མ་མེད་པའི་
གདན་དབུས་སུ །ལྷ་མཆོག་འཇམ་དཔལ་རྡོ་རྗེ་ཁྱེད་འཁྲུངས་སོ །དང་པོ་དང་བཞི་པ། རབ་
འབྱམས་ཤེས་བྱ་ཀུན་གཟིགས་མཁྱེན་བརྩེའི་གཏེར། །དུས་གསུམ་རྒྱལ་བ་སྲས་བཅས་བསྐྱེད་པའི་
ཡུམ། །ངག་དབང་ལྷ་མོ་བཅོམ་ལྡན་དབྱངས་ཅན་མ །རབ་མཛེས་སྐུ་ནི་ཙོག་པུའི་ཚུལ་དུ་
བཞུགས། །བར་མ། རབ་དཀར་ཤེལ་གྱི་ལྕུག་ཕྲན་དང་འདྲ་བའི། །ཞབས་ཀྱི་མཐིལ་དམར་ཉི་མའི་
མེ་ལོང་གང་། །ཞབས་སེན་ལི་ཁྲིའི་མདངས་ཀྱིས་སྤུད་པ་དེས། །དཀར་འཇམ་པདྨའི་ལྟེ་བར་མཉམ་
པར་བཀོད། །གཉིས་པ་དང་བཞི་པར། ཞབས་སོར་བནྡྷུའི་འཁྲི་ཤིང་མྱུ་གུའི་འཕྲེང༌། །དམར་སེར་
ཐུན་མཚམས་ལི་ཁྲིའི་སྤྲིན་གསར་པ། །སེན་འོད་མེ་ཏོག་བཞད་པས་ཆུ་སྐྱེས་ཀྱི། །དམར་བའི་
མདངས་ཀྱང་ཅུང་ཟད་མོག་པོར་བྱེད། །གསུམ་པ་བཞིར། འཁོར་ལོ་དུང་དང་རྒྱལ་མཚན་དཔལ་
བེའུའི། །རི་མོ་རབ་གསལ་པིར་གྱིས་བཀོད་འདྲ་བའི། །ཞབས་ཟུང་བྱིན་གྱིས་ཕྲ་བ་པད་རྩ་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བཞིན། །ཞབས་གདུབ་གསེར་གྱི་དྲིལ་ཆུང་སིལ་སྒྲ་འབྱིན། །དང་པོ་གསུམ་ཀར། རབ་དཀར་འོ་
མའི་རྒྱ་མཚོར་ལན་སྟོང་དུ། །རབ་མཛེས་ཟླ་བ་གཞོན་ནུ་བཀྲུས་པ་བཞིན། །རབ་གསལ་ལྟ་ན་སྡུག་
པའི་དབྱངས་ཅན་མ། །སྲིད་གསུམ་མུན་པ་སེལ་བའི་སྒྲོན་མེ་ཉིད། །དང་པོ་གཉིས་དང་བཞི་པ།
དཀར་ཞིང་དྲི་མ་མེད་པའི་ཚེམས་ཀྱི་ཕྲེང༌། །དཀར་མཛེས་མུ་ཏིག་འབྲས་བུས་ཉེར་མཚོན་
པའི །མཆུ་སྒྲོས་པདྨའི་ཁོངས་ནས་འཛུམ་འོད་ནི། །དཀར་བའི་སྣང་བ་ཕྱོགས་སུ་འགྲེམས་པ་
བཞིན། །དང་པོ་དང་གསུམ་བཞིར། ཉི་མའི་རྩ་ལག་འདམ་སྐྱེས་ཆུན་པོ་ཡང༌། །སྐྱེངས་བྱེད་ལང་ཚོ་
སྒེག་པའི་མཁུར་བ་ཟུང༌། །ཉི་འོད་ལི་ཁྲིའི་མཐུན་མཚམས་རྩེ་དགའ་ཅན། །ཉི་མ་གཞོན་ནུ་འཆར་
ཀའི་དཀྱིལ་ལྟར་མཛེས། །བཞི་ཀ་ལ་ཡོད་པ།ཡིད་འཕྲོག་ལྟ་བས་མི་ངོམ་སྙིང་སྡུག་པའི།།ཡིད་འོང་
དྲི་འཛིན་ཤངས་ཀྱི་སྒྲོས་གཙང་བ། །ཡིད་ཅན་སྲིད་འཁོར་ཡུན་རིང་དུབ་པ་རྣམས །ཡིད་ཀྱི་ངལ་
སྟེགས་བཞིན་དུ་མཐོ་ཞིང་དྲངས། །དང་པོ་གཉིས་འདྲ་ཞིང་ཕྱི་མ་གཉིས་དེ་བཞིན། རབ་མཛེས་པདྨ་
དཀར་པོའི་དོག་པ་ལྟར། །རབ་ཏུ་གང་ཞིང་རྒྱས་ལ་འཇམ་པ་ཡི། །ནུ་འབུར་ཤེལ་བུམ་ཟུང་གིས་ཡིད་
འཕྲོག་པའི། །ནུ་ལྡན་ཀུན་གྱི་གཙོ་མོ་དབྱངས་ཅན་མ། །སྤེལ་བ། རྣམ་པར་མཛེས་མ་རབ་དང་
མེད་ཅིང་། །ཡིད་བཞིན་རྒྱན་གྱི་གཟུགས་བརྙན་ཀུན་གསལ་ཕྱིར། །རྣམ་བཀྲ་མཐོང་བ་ཡངས་པའི་
རྫིང་བུ་དེ།།ཡིད་འོང་ཤེལ་གྱི་མེ་ལོང་བསྟར་བ་བཞིན། །ཐོག་མཐའ་གཉིས་འདྲ་བར་མ་གཉིས་ཀྱང་
ངོ༌། །རི་སྲས་ཁེངས་འཕྲོག་འཕགས་ཁྱོད་ཞལ་ལ།།དྲི་ཞིམ་གུར་ཀུམ་ལི་ཁྲིའི་དོག་པ་ཡིས། །དྲི་
ཙམ་འགོས་ཀྱང་ཁུར་རྩིའི་ཐིག་ལེ་དེས། །རི་དྭགས་རི་མོས་མཚན་པའི་ཟླ་བ་སྐྱེངས། །དང་པོ་
གཉིས་མཚུངས་ཕྱི་མ་གཉིས་ཀྱང་ངོ༌། །སོ་སོ་སྐྱེ་བོའི་ནང་ནའང་སྐལ་བཟང་རིགས། །སོ་སོ་ཐ་དད་
མོས་པས་སྙིང་བརླན་ཏེ། །ལ་ལ་ཀུན་བཟང་མཆོད་པའི་སྤྲིན་སྤྲོ་བཞིན། །ལ་ལ་བསྟོད་ཚིག་དྲི་ཟའི་
རྒྱུད་སྟོང་བསྒྲེང༌། །དང་པོ་གསུམ་དང་གཉིས་བཞི་མཚུངས། གང་གང་དབྱངས་ཅན་ལྷ་མོའི་ཐུགས་
རྗེའི་ཐུགས། །དེ་དེ་ཉིན་མཚན་དད་པས་སྒོམ་བྱེད་ན། །གང་གང་བློ་གྲོས་ཟླ་ཚེས་ཡར་འཕེལ་། །
དེ་དེ་ཉིད་དུ་ཆོས་མིག་དྲི་མེད་ཐོབ། །སྔ་ཕྱི་མཚུངས་ཤིང་བར་མ་གཉིས་ཀྱང་། མ་མ་བྱམས་བརྩེའི་
གཏེར་མཛོད་དབྱངས་ཅན་ཞབས།། ཡང་ཡང་བསྟོད་ཀྱང་བདག་བློ་ཚིམ་པ་མེད། །ཡང་ཡང་སྙིང་
122

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
རྗེའི་སྤྱན་ཟུར་གཡོ་བའི་ཕྱིར། །མ་མ་ཁྱོད་མིན་བདག་ལ་སྐྱབས་གཞན་སུ། །བར་དུ་ཆོད་པའི་ཆོད་པ།
རླུང་གཞོན་གྱིས་བསྐྱོད་ལྡེམ་ལྡེམ་གཡུར་ཟ་བའི །ཤེལ་གྱི་ལྕུག་ཕྲན་ལྡེམ་ལྡེམ་གཡོ་བ་བཞིན། །ཕྲ་
ཞིང་སྟ་ཟུར་ལྡེམ་ལྡེམ་མཛེས་པ་ཡི། །དབྱངས་ཅན་སྐེད་སྐབས་ལྡེམ་ལྡེམ་སྙིང་དུ་སྡུག །མཐའི་
ཆོད་པ། རྣམ་བཀྲ་མདངས་ཀྱི་ནོར་བུའི་ཕྲ་ཚོམ་མཛེས། །རིན་ཆེན་ཕྲ་ཡི་གསེར་གྱི་ཞབས་གདུབ་
མཛེས །མཛེས་གདུབ་འཁྲོལ་བས་ཞབས་ཟུང་རྣམ་པར་མཛེས །ཞབས་སྐྱེས་རྡུལ་གྱི་བདག་ཉིད་
ཅོད་པན་མཛེས། །
མཐའི་ཆོད་ཅིང་མ་ཆོད་པ། བཞད་པའི་འཛུམ་དཀར་བདུད་རྩིའི་འོད་ཁྱུག་ཁྱུག །སྤྱན་
ཟུར་ཨུཏྤལ་སྔོན་པོ་མདངས་ཁྱུག་ཁྱུག །མཐིང་གིས་བྲིས་འདྲའི་སྨིན་དཀྱུས་ཕྲ་ཁྱུག་ཁྱུག །ཟུར་མིག་
བུང་བའི་རྣམ་འགྱུར་གར་ཁྱུག་ཁྱུག །བར་མཐའི་ཆོད་པ། གུར་གུམ་ཆུ་ཡིས་མ་བཀྲུས་དྲི་བྲལ་མ། །
ཀེ་ཏའི་རྡུལ་གཙང་མ་བཏབ་རབ་གཙང་མ།། ཟླ་ཞུན་ཐིགས་པས་མ་བྱུགས་རབ་དཀར་མ། །ཟུར་
མིག་ལྕགས་ཀྱུས་མ་བཏབ་ཀུན་འགུགས་མ། །བར་མཐར་ཆོད་ཅིང་མ་ཆོད་པ། མཚན་དཔེའི་རྒྱན་
མཛེས་མཛེས་པའི་སྐུ་མཛེས་མཛེས །ཟླ་བའི་མདོག་མཛེས་མཛེས་པའི་ཞལ་མཛེས་
མཛེས། །ཨུཏྤལ་མདངས་མཛེས་མཛེས་པའི་སྤྱན་མཛེས་མཛེས །རྒྱུ་སྐར་ལྟར་མཛེས་མཛེས་པའི་
ཚེམས་མཛེས་མཛེས །ཐོག་བར་ན་ཡོད་པའི་བར་ཆོད། རབ་མཆོག་ནོར་བུ་རབ་བཀྲའི་ཕྲེང་བ་
དང༌། །རབ་རྒྱས་མེ་ཏོག་རབ་གསལ་མདངས་མཛེས་པས། །རབ་སྤྲས་དབུ་སྐྲ་རབ་ཏུ་དྲི་ཞིམ་པ། །
རབ་བཅིངས་རྩེ་མོ་རབ་དཀར་ཟླ་བ་སྤུད།།
ཐོག་བར་གྱི་ཆོད་ཅིང་མ་ཆོད་པ།ལ་ལ་ཁྱོད་དྲན་ལ་ལ་ཁྱོད་ཐོས་ཤིས། །ལ་ལ་ཁྱོད་མཐོང་
ལ་ལ་ཁྱོད་རེག་ཚེ། །ལ་ལ་རབ་དད་ལ་ལ་ལྷག་མོས་པས །ལ་ལ་མཆོད་སྤྲིན་ལ་ལ་བསྟོད་ཚིག་
སྤེལ། །ཐོག་མཐར་ཆོད་པ། མ་ཕམ་བདུད་ཀྱི་གཡུལ་ལས་རྣམ་རྒྱལ་མ །མ་ལུས་རྒྱལ་བ་རྒྱ་མཚོ་
བསྐྱེད་མཛད་མ། །མ་རིག་མུན་པའི་སྨག་རུམ་སེལ་མཛད་མ། །མ་རྨད་གྲགས་པ་དཀར་བའི་བཅོམ་
ལྡན་མ། །ཐོག་མཐར་ཆོད་ཅིང་མ་ཆོད་པ། མཛེས་མཛེས་ཞལ་བཟང་ལང་ཚོའི་མདངས་མཛེས་
མཛེས །མཛེས་མཛེས་སྤྱན་རས་ཨུཏྤལ་ལྟར་མཛེས་མཛེས། །མཛེས་མཛེས་ཞལ་མཆུ་པདྨའི་སྒྲོས་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཛེས་མཛེས །གསུམ་ཀར་ཡོད་པའི་ཆོད་པ། ལེགས་ལེགས་སྐུ་ལེགས་ལེགས་བྲིས་དབྱིབས་
ལེགས་ལེགས །ལེགས་ལེགས་ཕྲེང་ལེགས་ལེགས་འཛིན་དེ་ལེགས་ལེགས །ལེགས་ལེགས་
གསུང་ལེགས་ལེགས་སྒྲའི་གདངས་ལེགས་ལེགས །ལེགས་ལེགས་ཚིག་ལེགས་ལེགས་པའི་
གཏམ་ལེགས་ལེགས། །མཐའ་ཐོག་སྦྱར་བའི་ཟུང་ལྡན།དྲི་ཟའི་ཁྱེའུ་དགའ་མའི་གླུ་དབྱངས་ཅན། །
དབྱངས་ཅན་ཁྱོད་སྐུ་ཟླ་ལྟར་རབ་མཛེས་ཤིང༌། །མཛེས་ཤིང་ལྟ་ན་སྡུག་མངའ་རབ་མདངས་
གསལ། །མདངས་གསལ་ནོར་བུའི་དོ་ཤལ་རྒྱན་གྱིས་སྒེག །ཀུན་ཏུ་ཟུང་ལྡན་ལས་དང་པོ་དང་
གསུམ། གཉིས་པ་དང་བཞི་པ་ཟླས་པ།ཆུ་སྐྱེས་དཀར་པོས་ཉེར་བསྙེན་པའི། །དབྱངས་ཅན་མ་ནི་
ཡིད་དུ་འོང༌། །ཆུ་སྐྱེས་དཀར་པོས་ཉེར་བསྙེན་པའི། །དབྱངས་ཅན་མ་ནི་ཡིད་དུ་འོང༌། །དང་པོ་
གཉིས་འདྲ་ཞིང་གསུམ་པ་དང་བཞི་པ་འདྲ་བ། དཔལ་ལྡན་འཇིག་རྟེན་གསུམ་དབང་ཕྱུག །དཔལ་
ལྡན་འཇིག་རྟེན་གསུམ་དབང་ཕྱུག །གང་དེ་གཉིས་སྐྱེས་དགའ་བའི་ལྷ། །གང་དེ་གཉིས་སྐྱེས་དགའ
བའི་ལྷ། །ཐོག་མཐའ་གཉིས་འདྲ་ཞིང་བར་གཉིས་མཉམ། པདྨ་ཅན་དག་མཛེས་པའི་རྒྱན། །
དབྱངས་ཅན་བུ་མོ་ལུས་དཀར་བ། །དབྱངས་ཅན་བུ་མོ་ལུས་དཀར་བ། །པདྨ་ཅན་དག་མཛེས་པའི་
རྒྱན། །མི་མཉམ་པར་བཟླས་པའི་རྣམ་གྲངས། མགྲིན་སྔོན་ཅན་གྱི་མཛའ་ན་མོ། །མགྲིན་སྔོན་ཅན་
གྱི་མཛའ་ན་མོ། །དེ་འདྲ་གཉིས་ཀའི་མཛེས་སྡུག་ནི། །འཇིག་རྟེན་ཀུན་གྱི་ཡིད་ཁར་འོང་། །གཙང་
བྱེད་ལས་སྐྱེས་རེག་བྱ་ཡིས། །གྲང་བས་ཉེན་པའི་སྡུག་བསྔལ་སེལ།།ཐོག་མཐའ།རོ་དང་ལྡན་པའི་
ཆུ་འཛིན་དབང་། །འདི་ནི་རྨ་བྱ་དགའ་བའི་དཔལ། །མི་ཟད་རིན་ཆེན་འབྱུང་བའི་གནས། །རོ་དང་
ལྡན་པའི་ཆུ་འཛིན་དབང༌། །བར་པ་གཉིས། ནགས་ཀྱི་དཔལ་མོ་རྒྱན་བྱེད་པའི། །གཙུག་ཕུད་ཅན་
གྱི་མདངས་མཛེས་པ། །གཙུག་ཕུད་ཅན་གྱི་མདངས་མཛེས་པ། །དེ་ཡིས་དངོས་ཀུན་གསལ་བར་
བྱེད། །གཉིས་བཞིར། པདྨ་རྒྱས་པའི་ཚལ་བཟང་གིས། །དཔལ་དུ་གྱུར་པའི་རྟ་ལྗང་ཅན། །མཐོ་
རིས་མཛེས་མ་ཐམས་ཅད་ཀྱི །དཔལ་དུ་གྱུར་པའི་རྟ་ལྗང་ཅན། །མཐའ་མ་གཉིས། རྐང་འཐུང་
འཁྲིགས་པའི་ནགས་ཚལ་དང༌། །རྒྱལ་ཕྲན་ཚོགས་ཀྱིས་ཉེར་བརྟེན་པའི། །ས་འཛིན་འདི་དག་
བརྟན་ཞིང་བརྗིད།།ས་འཛིན་འདི་དག་བརྟན་ཞིང་བརྗིད། །ལན་གསུམ་བཟླས་པ་སྔ་མ།མཚོ་སྐྱེས་
124

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
མཛེས་ཤིང་རབ་དཀར་བ། །མཚོ་སྐྱེས་མཛེས་ཤིང་རབ་དཀར་བ། །མཚོ་སྐྱེས་མཛེས་ཤིང་རབ་
དཀར་བ། །འདི་གསུམ་ཁོ་བོའི་ཡིད་དུ་འོང༌། །དང་པོ་དང་གསུམ་པར། འདབ་ལྡན་གཞོན་ནུ་སྙིང་
དུ་སྡུག །འཇིག་རྟེན་སྐྱེ་དགུ་ཐམས་ཅད་ལ། །འདབ་ལྡན་གཞོན་ནུ་སྙིང་དུ་སྡུག །ནི་ཙུ་ལ་ཡི་དོ་རར་
རྒྱུ།།ལན་གསུམ་བཟླས་པ་ཕྱི་མ།མཛེས་ཤིང་བསིལ་ལ་ཡིད་འོང་བའི། །མཁའ་སྤྱོད་བུ་མོ་འདི་སྙིང་
སྡུག །མཁའ་སྤྱོད་བུ་མོ་འདི་སྙིང་སྡུག །མཁའ་སྤྱོད་བུ་མོ་འདི་སྙིང་སྡུག །བཞིར་བཟླས་པ། པདྨ་
ཅན་གྱིས་བདག་དགའ་སྐྱེད། །པདྨ་ཅན་གྱིས་བདག་དགའ་སྐྱེད། །པདྨ་ཅན་གྱིས་བདག་དགའ་
སྐྱེད། །པདྨ་ཅན་གྱིས་བདག་དགའ་སྐྱེད། །ཚིགས་བཅད་བཟླས་པ།མགྲིན་སྔོན་ཅན་གྱི་དགའ་སྐྱེད་
པའི། །མཁའ་སྤྱོད་དཔལ་མོ་དེ་དང་ནི། །འདབ་ལྡན་ཕྲེང་བས་ཉེར་བརྟེན་པའི།།དབྱངས་ཅན་བུ་མོ་
དེ་ཡིད་འོང༌། །མགྲིན་སྔོན་ཅན་གྱི་དགའ་སྐྱེད་པའི། །མཁའ་སྤྱོད་དཔལ་མོ་དེ་དང་ནི། །འདབ་ལྡན་
ཕྲེང་བས་ཉེར་བརྟེན་པའི། །དབྱངས་ཅན་བུ་མོ་དེ་ཡིད་འོང་། །
ཟུང་ལྡན་ཆེན་པོ། དཔལ་དགེ་ལེགས་མཆོག་དཔལ་དགེ་ལེགས། །དགེ་ལེགས་མཆོག་
དཔལ་དགེ་ལེགས་མཆོག །ལེགས་མཆོག་དཔལ་དགེ་ལེགས་མཆོག་དཔལ། །མཆོག་དཔལ་དགེ་
ལེགས་མཆོག་དཔལ་དགེ །འདྲེས་པའི་ཟུང་ལྡན།བྱང་སེམས་སེམས་རྒྱུད་དག་ལ་འཇམ། །འཇམ་
དབྱངས་དབྱངས་ཅན་ལྷ་མོ་དངོས། །དངོས་ཀུན་ཀུན་མཁྱེན་ཇི་བཞིན་མཁྱེན། །མཁྱེན་རབ་རབ་
འབྱམས་ཚད་བཟུང་མེད། །ལུགས་ལྡོག་ལས་རྐང་པ་རེ་རེ་ལྡོག་པ། དཔལ་ལྡན་བདེ་བས་དགའ་མ་
དགའ། །དགའ་མ་དགའ་བས་བདེ་ལྡན་དཔལ །གསུང་ངག་སྙན་པའི་ཚངས་དབྱངས་
གསུང༌། །གསུང་དབྱངས་ཚངས་པའི་སྙན་ངག་གསུང༌། །ཚིགས་བཅད་ཕྱེད་ལྡོག་པ དུལ་ཞིང་ཞི་
ལ་འཇམ་དང་དེས །བཙུན་ཞིང་བཟང་ལ་མཁས་དང་རིག །རིག་དང་མཁས་ལ་བཟང་ཞིང་
བཙུན། །དེས་དང་འཇམ་ལ་ཞི་ཞིང་དུལ། །ཚིགས་བཅད་རང་པོ་ལྡོག་པ། དངོས་ཉིད་སྟོང་པར་
གཟིགས་ཤིང་དགོངས། །མཁྱེན་ཡངས་ཟབ་དོན་གསང་སྔགས་རིག །དགེ་ལྡན་རིགས་མཆོག་བློ་
བཟང་མཛད། །འཕགས་པར་ལྷག་མོས་རབ་དང་དད། །དད་དང་རབ་མོས་ལྷག་པར་འཕགས །
མཛད་བཟང་བློ་མཆོག་རིགས་ལྡན་དགེ །རིག་སྔགས་གསང་དོན་ཟབ་ཡངས་མཁྱེན། །དགོངས་
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཤིང་གཟིགས་པར་སྟོང་ཉིད་དངོས། །དབྱངས་ཨི་ཨེ་ཨོ་བཞིར་ངེས་ལ།ཇི་བཞིན་ཉིད་ཀྱི་ཏིང་
འཛིན་རིག་ཅིང་གཟིགས། །དུས་གསུམ་ཀུན་ཏུ་ནུས་མཐུས་བདུད་དཔུང་བརྟུལ། །དགེ་ལེགས་དཔེ་
མེད་བདེ་ཆེན་ཡེ་ཤེས་རྙེད། །དཀོན་མཆོག་ངོ་བོ་མགོན་ཁྱོད་མོས་བློས་བསྟོད། །ཨི་ཨུ་ཨོ་གསུམ་དུ་
ངེས་པ།ཏི་ཏི་རི་ཡི་སྐྱིད་སྐྱིད་གཟི་བརྗིད་འཛིན། །ཐུ་ལུམ་དབྱུག་གུས་ལུས་ཀུན་རྡུལ་དུ་བརྟུལ། །ཀོ་
མོག་ངོས་པོར་ཀོ་རློན་དོན་གནོད་ངོམ། །ཐོ་ལོས་བཞོབ་ཞོག་དཀོན་ཅོག་མཆོད་བརྩོན་མཛོད། །ཨི་
དང་ཨེར་ངེས་པ། ཌིང་ཀི་ནི་ཡི་བྱིན་གྱི་ནིར་ཏི་ཀི །པི་པི་ལིའི་དྲི་ལི་ཁྲི་ཡིན་རི་ཤི །བདེ་ཆེན་ཡེ་ཤེས་
རྟེན་འབྲེལ་སྐྱེས་ཟེར། །བཤེས་གཉེན་བསྟེན་དེས་བདེ་གཤེགས་ངེས་ཤེས་སྐྱེས། །ཨ་ཅིག་པུར་ངེས་པ།
བག་ཆགས་ངན་པས་བརྟས་པའི་ནད་ལངས་ནས། །དབང་ཆེན་ལག་པས་བརླ་འབད་ནས་
བསྡམས། །འ་ཅག་བསྟན་པ་གསལ་མཛད་ལགས་སླད་གང༌། བྱ་ངན་མ་མཛད་ཐད་ཀར་བཞག་ན་
དགའ། །གནས་མཆུ་མགྲིན་རྐན་ལྕེ་རྩེའམ་སོར་ངེས་པ། དཔའ་བོ་དཔའ་མོ་དཔག་མེད་སྤོབས་པ་
སྤེལ། །གང་གི་གངྒཱ་བརྒལ་དཀའ་གང་སྐུ་དཀར། །ཅ་ཅོ་ཆ་ཤས་ཆ་ཙམ་ཡུད་ཚད་མཛའ། །ལ་ལ་
ལས་ལ་ནན་ཏུར་དགའ་ཞིང་གདའ། །མཆུ་ལྕེ་རྩེ་མགྲིན་གསུམ། མ་རྨད་སྤོབས་པ་དཔེ་མེད་པོ། །
དཔལ་འཕེལ་དཔའ་བོ་མ་ཕམ་པ། །བསྟན་ལ་གནས་ལ་ཐ་དད་ལྟ། །ཁ་གང་ངག་འགལ་ཨ་ཧ་ཧ། །
ལྕེ་དང་མཆུར་ངེས་། ས་ལས་ས་ལུ་གཡོས་པ་དེ་དེ་། །ས་ལ་བལྟས་ན་ས་ལེ་ཐལ་ལེར་
མཐོང༌། །བ་མོ་མ་བབས་བུང་བ་སྤ་སྤ་།ཕ་མ་བུ་ཕོ་བུ་མོ་སྤ་སྤོད་འབོད། །ལྕེ་རྩེ་ཅིག་པུར་གནས་པ།
བསྟན་ལ་གནས་ན་སྟོན་ལ་འདོད་འདོད་དུང༌། །ས་གནས་སོ་སོས་ནན་ཏན་དད་ནས་འདུད། །ད་ལྟ་
མཐའ་དག་ནང་ནས་གནད་བསྟན་ན། །གནས་བརྟན་ལ་ནི་དད་དང་འདོད་འདུན་བསྟན། །གསལ་
བྱེད་བཞིར་ངེས་ལ། རི་རུ་ར་རེ་རུ་རུ་རེ། །སོས་སོ་ས་ས་སོ་སོ་ས། །གག་གོག་ག་གེ་གུ་གེ་གུག །ལ་
ལ་ལེ་ལོ་ལ་ལ་ལུ །གསུམ་དུ་ངེས་པ། །ལ་ལ་སོ་སོ་སུན་སོ་སོ །ལེ་ལན་ལས་ལ་ལེན་ནོ་ལོ། །ལ་
ལས་ནས་སོན་ནས་སུ་ནི། །སོས་ས་ལེ་སོ་ལོ་སོ་ས། །ས་ལ་ས་ལུ་སི་ལི་ལི། །གཅིག་ཏུ་ངེས་པ། དད་
དེ་དད་དེ་ད་དད་དེ།།དུད་དུད་ད་དུད་།།དད་དད་ད་དད་དོ།།དུད་དེ་དུད་དེ་ད་དུད་དེ། །
ཀུན་ཏུ་ཚོགས་པའི་གབ་ཚིགརིགས་དང་ལྡན་ཅིང་བཞིན་བཟང་མ། །དེ་འདྲ་མ་མ་ལགས་
126

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
ཀྱང་ནི། ཀུན་ཏུ་སྲེད་པའི་འཁྲི་ཤིང་གིས། །བདག་ཡིད་འཆིང་ཕྱིར་དགའ་མ་ཡིན། །བསླུ་བྱེད་ཀྱི་
གབ་ཚིགདཔལ་གྱི་འབྲས་བུས་ཉེར་མཚན་པའི། །ཡིད་དུ་འོང་བའི་ལོ་ལེགས་དང༌། །ཟེ་འབྲུ་
ཉམས་པ་མེད་པ་ཡི། །པདྨ་མཐོང་བའི་སྲེད་ལྡན་དགའ། །གསུམ་པ་རིམ་བྲལ་གྱི་གབ་ཚིག བཞིན་
བཟང་མ་དང་འགྲོགས་པས་བདག །མྱ་ངན་གདུང་བས་ཀུན་ཏུ་མནར། །དེ་དང་ཡུད་ཙམ་བྲལ་བས་
ཀྱང༌། །མངོན་འདོད་གསར་པའི་དགའ་བ་རྒྱས། །བཞི་པ་རབ་བཅོམ་གྱི་གབ་ཚིག ཆུ་དང་ཉི་མས་
མ་བསྐྲུན་པས །པདྨའི་ཞལ་ལས་ཟླ་བའི་འོད། །སྤྲོ་བས་ཡིད་གདུང་ལངས་པ་ཡི །སྲེད་ལྡན་
དགའ་བའི་ཅ་ཅོ་འཕེལ། །ལྔ་པ་མཐུན་པའི་གབ་ཚིག འཇིག་རྟེན་ཀུན་གྱི་མུན་སེལ་ཞིང༌། །དགེ་
ལེགས་སྣང་བ་རྒྱས་བྱེད་པའི །ཉི་མ་གཟའ་དང་བྲལ་བ་ཞིག །སྐྱེ་དགུའི་བསོད་ནམས་དཔལ་དུ་
འབར། །དྲུག་པ་རྩུབ་མོའི། འདམ་སྐྱེས་སྦྲང་རྩི་མ་འཐུངས་ཀྱང༌། །མཐོང་བ་ཙམ་གྱི་གར་རྩེན་
པའི །བུང་བ་འདི་དག་ནགས་ནང་ན། །རབ་ཏུ་མྱོས་པས་འཁྱམས་པ་བཞིན། །བདུན་པ་གྲངས་ཀྱི།
རྒྱ་མཚོ་བཞི་ཡི་སྐུ་དང་ནི། །མདའ་ཡི་ཡེ་ཤེས་མཆོག་བརྙེས་པས །འགྲོ་བ་དུས་ཀྱི་མགོན་ཐུབ་
དབང༌། །ཆོས་ཀྱི་འཁོར་ལོ་མེ་རུ་བསྐོར། །ཡང༌། སྡེ་ལྔའི་གསུམ་དབུས་ཤིང་རྟའི་སྣ། །སྔོན་འཇུག་
བཞི་པས་ཉེར་དྲངས་ནས། །རྗེས་འབྲངས་དགུ་པས་ཞབས་བརྟེན་པའི །ཡུལ་ཡོད་དེ་ན་མིའི་ལག་
འགྲོ། །མཚན་གཞིའི་ཐོག་མའི་མིང་ཅན་འདུག །བརྒྱད་པ། མཛེས་མ་ཁྱོད་དང་འགྲོགས་པ་ན། །
བདག་ལུས་སྤུ་ལོང་གིས་ཁྱབ་པ། །ཁྱོད་ཀྱི་ཁ་སྒོ་ལས་བྱུང་བའི། །ཙན་དན་དྲི་འདི་བསིལ་བའི་
མཐུ། །མིང་དུ་འདུས་པའི་གབ་ཚིག རྩེ་མོ་ཅན་ལ་བརྟེན་པ་ཡི། །གཙུག་ཕུད་ཅན་དེ་མཐོང་བ་ན། །
ཡིད་ལ་འཕེལ་བའི་ལུས་མེད་འདི །སྲིད་རྩེ་པ་མིན་ནམ་མཁའ་མིན། །སྒྲིབ་པའི་གབ་ཚིགནོར་
བྲལ་དབུལ་འཕོངས་ཀུན་དོར་ནས། །ནོར་ལྡན་ལང་ཚོ་ཅན་དང་འགྲོགས། །སྐྱེ་བོ་ཐམས་ཅད་
དགའ་བྱེད་པ། །དེ་འདྲ་གཟུགས་འཚོང་མ་ཡིན་། །མཐུན་པའི། ཞིའམ་དེ་སེམས་དུལ་བ་ཡི། །
རང་བཞིན་དག་ནི་གང་ཡིན་ཡང༌། །དམ་པའི་སྐྱེ་བོ་དེ་ཡིས་ནི། །ཐུགས་ལ་བདག་ཅག་ལྷག་པར་
དད། །རྨོངས་བྱེད།ཁྲོ་བས་སྐྱེས་པ་བུད་མེད་དག །མལ་སྟན་དག་ལ་ཉལ་བ་ལས། །འདོད་པས་ཁ་
ནི་ཕྱིར་ཕྱོགས་ཏེ། །ཕན་ཚུན་མཆུ་ཡི་སྦྲང་ཆང་གཞིབ།། བཅུ་གསུམ་ཡོངས་འཕྲོག དག་བྱེད་དགྲ་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
བོའི་ཤིང་རྟ་ནི། །བདུན་ལྡན་ཡན་ལག་དྲུག་པ་ཡི། །དཔལ་གྱི་དཔལ་གྱུར་དེ་ཤར་བས། །ཀུ་མུད་
གཉེན་གྱི་གཉེན་ཟུམ་གྱུར། །བཅུ་བཞི་པ་གཅིག་སྒྲིབ་པ། དཀར་མིན་མི་འཇམ་རིན་པོ་ཆེའི། །
གདུབ་བུ་སིལ་སིལ་མ་སྤྲས་པའི །ན་ཆུང་མིན་པ་འགའ་ཞིག་གི །ལག་ནི་འགལ་དུ་མ་རེངས་
མཚུངས །བཅོ་ལྔ་པ་གཉིས་ཀ་སྒྲིབ་པ། ལང་ཚོ་ཡོལ་བ་མིན་པ་ཞིག །གང་དང་མངོན་པར་
འགྲོགས་པ་ན། །དགའ་བའི་འགལ་ཟླ་མ་ཡིན་པའི། །བྱ་བ་མང་པོ་འཕེལ་བར་འགྱུར །བཅུ་དྲུག་
པ་ཡོངས་འདྲེས།མཁུར་བ་ལང་ཚོའི་ཐིག་ལེ་ཅན། །ན་ཚོད་ཡོལ་མིན་དེ་ཉིད་ཀྱི། །ལག་པའི་ལྕུག་
ཕྲན་མིག་དག་ལ། །གསེར་གདུབ་མེ་ཏོག་མེ་ཏེ་འཁྲོལ། །
དོན་ཉམས། སྤྲིན་འདི་ཆུ་ཡི་མངལ་ཁུར་ལྕི། །བརྟན་རྣམས་ལུས་མེད་མདས་མ་ཕུག །
སོས་ཀ་ཉི་འོད་ལྷག་པར་གདུང༌། །ཟླ་བ་རི་བོང་གཟུགས་བརྙན་གསལ། །དོན་འགལ།སྤང་རྟོགས་
ཡེ་ཤེས་མཐར་ཕྱིན་པ། །ཁྱོད་ནི་ཚོགས་གསོག་སྒྲིབ་བྱང་བས། །འཕྲིན་ལས་ཕྱོགས་རིས་མི་མངའ་
བར། །སྐལ་མཆོག་ཁོ་ན་སྨིན་པར་མཛད། །དོན་གཅིག ཆགས་དང་མངོན་འདོད་འཕེལ་བ་ཡི། །
ཡིད་ནི་གདུང་ཞིང་སྲེད་བྱེད་པའི། །སྲིད་ལྡན་ལང་ཚོས་མྱོས་པ་དེ། །བདག་གི་ཡིད་ལ་སིམ་ཞིང་
དྲན། །ཐེ་ཚོམ་ཅན། སྣུམ་ཞིང་མདངས་ལྡན་ཀེ་ས་རས། །རབ་མཛེས་མགྲིན་པ་སྔོན་པོ་ཅན། །འདི་
ནི་མཁའ་འགྲོ་ཐམས་ཅད་ཀྱི། །དབང་ཕྱུག་ཉིད་དེ་བདག་དགའོ། །རིམ་ཉམས། ཟླ་བའི་ཞལ་དང་
ཚངས་པའི་གསུང༌། །ཡོན་ཏན་རིན་ཆེན་གཏེར་གྱུར་ཐུགས། །དྲན་དང་ཐོས་དང་མཐོང་བ་དང༌། །
ཡིད་ལ་དང་བའི་དངོས་པོ་འཕེལ། །སྒྲ་དམན། སྨན་ཤར་གདོང་ཡག་མ་ཁྱོད་ལ། །གླུ་གཞས་མཁས་
པོ་དོ་རའི་རྒྱན། །རྐུབ་ཚོས་མེ་ལོང་ཕྱང་ཕྱང་དེ། །སྒེག་ཉམས་དེ་ཡིས་སྒྲིབ་ན་ཨ། །བཅོད་མཚམས་
ཉམས་པ། ཕྱག་གི་པདྨར་ཤེར་ཕྱིན་། །ཏི་ཡི་བུང་བ་ཟབ་མོ་སྟོང༌། །ཉིད་ཀྱི་གླུ་དབྱངས་སྒྲོག་པ་
འཇམ། །དབྱངས་ལ་གུས་པའི་གླུས་བསྟོད་དོ །སྡེབ་སྦྱོར་ཉམས་པ། སྙིང་སྡུག་མཛེས་མ་ཁྱོད་ལ་
ཆགས་ལྡན་གྱི། །ཡིན་ནི་འདོད་པའི་མདའ་ཡིས་བསྣུན། །མཚམས་སྦྱོར་ཉམས།རྨད་བྱུང་ཐུགས་རྗེ་
ཆེན་པོ་ལྡན། །མགོན་པོ་ཞབས་སྐྱེས་ཕྱག་འཚལ་ལོ། །ཡུལ་འགལ་བ།ལྷོ་ནགས་འཐིབས་པོར་རྒྱུ་
བའི་འབྲོང་བུ་དང༌། །བྱང་ཐང་འགྲིམ་པའི་རྒྱ་སྟག་ཁྲ་བོ་གཉིས། །མ་རུ་རྩེ་ཡི་པདྨའི་ནགས་ཚལ་དུ །
128

སྙན་ངག་གི་བསྟན་བཅོས་མེ་ལོང་ལས་དངོས་སུ་བསྟན་པའི་དཔེར་བརྗོད་རྡུལ་མང་བརྩེགས་པའི་ལྷུན་།
༼ལྷོ་རའི་རིགས་ལས་འོངས་པའི་ལང་ཚོ་ངོམ། །དུས་འགལ། སྙེ་མ་ཡོངས་སུ་སྨིན་པ་དགུན་གྱི་
དུས །མཚན་མོ་ཉི་ཟེར་རྣོན་པོས་གདུངས་བྱས་པའི། །ལང་ཚོ་དར་ལ་བབས་པའི་རྒན་པོ་ཞིག །
སྟོན་གྱི་ཁུ་བྱུག་གླུ་དབྱངས་ཉན་ལ་སྤྲོ། །རྒྱུ་རྩལ་དང་འགལ། ལག་པའི་རྣམ་འགྱུར་འཁྱུག་དང་སྨྱུ་གུ་
ཡིས།། འདུ་བྱེད་འཕྲུལ་ལས་མ་འོངས་ཡི་གེ་འདིས། །གྲངས་སུ་བགྲང་བར་མ་བགྱིས་རྩིས་ལུགས་
རྣམས། །མི་སྡུག་རོ་དང་ལྡན་པའི་གར་ཞེས་བྲིས། །འཇིག་རྟེན་དང་འགལ་བ། མིག་སྨན་དཀར་
པོས་སྦྱངས་པའི་ལོང་བ་ཞིག།ཆུ་ཤིང་སྙིང་པོའི་འཁར་བ་ལ་བརྟེན་ནས། །ནམ་མཁའི་མེ་ཏོག་འཕྲེང་
བ་བརྒྱུས་བཞིན་དུ། །ཤིང་གི་རྡོ་ཁོག་ནང་དུ་ཇ་ཞིག་བཀོལ། །ལུང་དང་འགལ་བ། ཟག་བཅས་
ཐམས་ཅད་སྡུག་བསྔལ་ཁོ་ན་ཞེས །སྟོབས་བཅུ་པ་ཡིས་ལེགས་པར་གསུངས་བདེན་མོད། །རི་
དྭགས་མིག་ལྡན་གང་གི་མཆུའི་སྦྲང་རྩི། །གཞིབས་ལས་བདེ་བའི་རོ་ཆེན་འདི་ཅི་ག །རིགས་པ་དང་
འགལ་བ། གར་ཡང་རྒྱུ་མེད་འབྲས་བུའི་འཕྲེང་བ་ནི། །སྲིད་མིན་དངོས་སྟོབས་རིག་པས་ལེགས་
གྲུབ་ཀྱང༌། །མེ་དང་དུག་གི་གནོད་པས་མགྲོན་གཉེར་བའི། །དཔལ་སྦས་དེ་ལ་རྒྱལ་བས་ཕན་པ་
སྒྲུབ། །
ཡུལ་དུས་དང་འགལ་ཡང་སྐྱོན་མེད་པའི་དཔེ། ལུགས་ངན་དུག་གི་འཁྲི་ཤིང་ཆེར་
འཁྲིགས་པའི། །རྩེད་དུས་འབྲོག་དགོན་འདིར་ཡང་རིན་ཆེན་བདུན། །ལྷུན་གྱིས་གྲུབ་པའི་འཁོར་
བསྒྱུར་ཟས་གཙང་སྲས། །གྲགས་པའི་རྔ་ཡབ་དཀར་པོས་དབུགས་འབྱིན་མཛད། །དུས་འགལ་གྱི་
དམིགས་བསལ། གྲང་བྱེད་མཚོན་ཆ་ངར་མ་འཐོར་རླུང་གིས། །རྣོན་པོར་བརྡར་བ་སྣུན་བྱེད་དགུན་
དུས་། །དཔའ་བོ་གཏུམ་ཆེན་ཁྲོས་ཚེའང་འདབ་མའི་རྒྱ། །རྒྱ་ཆེར་གྲོལ་བ་གྲོང་གསར་ཚལ་དེར་
མཐོང༌། །རྒྱུ་རྩལ་དང་འགལ་བའི་དམིགས་བསལ། ལྡབ་ལྡིབ་མགྲིན་པར་ཆགས་པས་འགྱུར་
ཁུགས་ཀྱིས། །རྣམ་པ་གསལ་མིན་གླུ་དང་བྲོའི་སྟངས་སྟབས། །སྨྱོན་པའི་གར་མཚུངས་འགས་ཀྱང་
འདོད་ལྡན་གྱི། །བཞིན་ལ་རྒྱ་སྐྱེགས་ཁུ་བས་བྱུགས་འདྲར་བཟོ། །འཇིག་རྟེན་དང་འགལ་ཡང་སྐྱོན་
མེད་པའི་དམིགས་བསལ། རླུང་གིས་དལ་བུར་གཙུབས་པའི་མེ་འོད་ཀྱིས། །ཁྱིམ་གྱི་མུན་པ་འཕྲོག་
པར་རིགས་ཀྱང་སླར །ཉོན་མོངས་དུ་བར་བཅས་པའི་གཙང་བྱེད་འདིས། །གཙང་བར་མ་བྱས་
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
འདོད་པའི་མུན་ནག་སྤྲོས། །རིགས་དང་འགལ་བའི་དམིགས་བསལ། སྐུ་མེད་ཆོས་ཀྱི་དེ་ཉིད་
གཟུགས་སྐུར་སྣང༌། །རང་བཞིན་སྨྲ་བརྗོད་བྲལ་ཡང་ནཱ་དའི་དབྱངས། །བསམ་རྟོག་སྤངས་ཀྱང་
གདུལ་བྱའི་བསམ་པ་ཀུན། །མཁྱེན་གཟིགས་གཟིགས་པ་མེད་དེ་སངས་རྒྱས་ཡིན། །ལུང་དང་
འགལ་བའི་དམིགས་བསལ། ཚིགས་བཅད་གཅིག་ཙམ་སྨྲ་བའང་དཀའ་བའི་འཁུར། །ངེས་པར་
གཟུང་བའི་འཕགས་པ་ལམ་ཕྲན་བསྟན། །རྡུལ་དང་དྲི་མ་སྤངས་པའི་མན་ངག་གིས། །ལྷ་མིག་དག་
དེས་ཆོས་ཚུལ་རྒྱ་ཆེར་སྤེལ།།
དྲན་གསལ་དྲན་པའི་རང་མདངས་ཚིག་རྒྱན་གྱི། །དཔེར་བརྗོད་ནོར་བུའི་འཕྲེང་བར་
བསྟར་བ་འདི། །ཐམ་ཐོམ་རྨོངས་པའི་རྒྱན་དུ་འོས་མིན་ཅེས། །མཁས་དབང་སྙན་དུ་རྩོམ་པ་པོ་ཡིས་
གླེང༌། །སྙན་ངག་རིག་པར་རྗེས་ཆགས་རྣམ་དཔྱོད་ཅན། །བོད་འབྲོག་ཡུལ་འཁོར་ལ་རྟེན་སྐྱ་སེར་
འགའ། །འཇུག་པ་བདེ་ཕྱིར་དཔེར་བརྗོད་གསེར་གྱི་སྐས། །རྣམ་མང་ནོར་བུའི་ཁྲ་བཀོད་འདི་
གཙུགས་སོ །རྒྱན་གྱི་རྣམ་གྲངས་པད་མོའི་འཕྲེང་འདི་ནི། །ཕལ་ཆེར་རང་བློའི་རྫིང་བུ་ལས་སྐྱེས་
མོད། །འགའ་ཞིག་མཁས་པ་གཞན་གྱི་བསྟན་བཅོས་ཚོའི། །ལེགས་བཤད་ཨུཏྤལ་གསར་པའང་
འདིར་བཏུས་སོ །འདི་སྟེ་རིགས་པར་སྨྲ་བ་སངས་རྒྱས་ཀྱི །རྡོ་རྗེ་ཞེས་བྱས་བྲིས་པའི་དགེ་ལེགས་
མཐུས། །འགྲོ་ཀུན་དབྱངས་ཅན་གོ་འཕང་ལ་གནས་ཏེ། །ལེགས་པར་བཤད་པའི་སྒྲ་དབྱངས་སྒྲོག་
པར་ཤོག །སྙན་ངག་མཁས་རུང་མི་མཁས་རུང༌། །ཡི་གེའི་སྡེབ་དང་ཐོབ་བྱ་རྣམས། །ནོར་འཁྲུལ་རྒྱ་
འབྱམས་མ་སོང་ཙམ།།དགོས་སམ་མི་དགོས་མཁས་ལ་དྲིས། །ཤུ་བྷཾ།།༎ ༎
130

༄༅། །སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་
ངག་གི་འདོད་འཇོ་ཞེས་བྱ་བ་བཞུགས་སོ།།
འབྲི་གུང་ཆོས་ཀྱི་གྲགས་པ།
སྙན་ངག་མེ་ལོང་གི་དཔེར་བརྗོད་གཞོན་ནུ་དགའ་བའི་གཏམ་བུང་བའི་རོལ་རྩེད་ངག་གི་
འདོད་འཇོ་སརྒ་གསུམ་པ་ཞེས་བྱ་བ་རིག་པའི་ལྷ་ལ་ཕྱག་འཚལ་ལོ །རབ་མཛེས་ལང་ཚོ་མ་རྙིང་
གསར་པ་ཆུ་ཤེལ་ཀུནྡ་གངས་རི་དབང་པོའི་མཛེས་པ་འཕྲོག །རབ་སྙན་གསུང་དབྱངས་འགྱུར་ཁུག་
སྟོང་གིས་ཀ་ལ་པིངྐ་དྲི་ཟ་རབ་དགའི་རྒྱུད་མང་འགོང༌། །རབ་གསལ་གཏིང་མཐའ་བྲལ་བའི་ཐུགས་
མཆིང་ལྷ་ལམ་གཞོན་ནུ་ཆུ་གཏེར་ཆེ་ལ་འཁུ་ཞིང་སྡང༌། །རབ་མཁྱེན་ཤེས་བྱ་ཀུན་འདོམ་བློ་གྲོས་
ཐོགས་མེད་དགའ་བ་སྟེར་མཁས་འཇམ་མགོན་དཔའ་བོར་འདུད། །ཤེལ་དཀར་ལྕུག་ཕྲན་ཇི་བཞིན་
དབྱངས་ཅན་སྐུ། །མུ་ཏིག་གཞོན་ནུའི་ཡལ་ག་ཕྱག་གཉིས་ཀྱི། །འདབ་སྟོང་མེ་ཏོག་ལ་འགྲན་ཕྱག་
སོར་རྩེར། །བུང་བའི་ཟློས་གར་རྗེས་འགྲོའི་རོལ་མོ་མཁན། །དཀར་གསར་ཀུན་ཕན་ཞལ་སྐྱིན་རབ་
མཛེས་ཤིང་། །སྨིན་ལེགས་དབང་སྔོན་ཐིག་ལེའི་སྤྱན་ཟུང་དང༌། །ཤེལ་ཕྲེང་ཚེམས་དཀར་གཞོན་
ནུའི་འཛུམ་ཟེར་གྱིས། །བདག་ཡིད་ཀུ་མུད་རྒྱས་བྱེད་ལྷ་དེར་འདུད། །སྙན་ངག་དྲུག་སྐྱེས་རིན་ཆེན་
དུ་མའི་སྐོར། །མངོན་བརྗོད་མཛེས་བྱེད་བརྡ་དག་ཚར་ཕྲེང་ཅན། །དོན་རྒྱན་འཕེལ་སྐྱེད་སྲད་བུ་ལ་
བསྟར་བ། །གཞོན་ནུའི་མགྲིན་པ་སྒེག་པའི་རྒྱན་དུ་སྤེལ། །ཐོས་ན་རྣ་བའི་པདྨ་རབ་གཡོ་ཞིང༌། །།
བསམ་ན་སྙིང་གི་བུང་བ་ཟློས་གར་སྒྱུར། །མཐོང་ན་མིག་གི་ན་ཆུང་འཛུམ་སྟོང་སྤེལ། །རྒྱན་གྱི་དམ་
པ་འདི་ནི་ཅིས་མི་སྦྱིན། །ཅི་ནས་དབུལ་པོར་གྱུར་ཀྱང་ནི། །མི་འགྱུར་མཛའ་བོའི་ཚུལ་མཁས་ཤིང་། །
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྣམ་འགྱུར་གཡོ་དུམ་མི་མངའ་བའི།།གྲོགས་བཟང་འདི་ཡང་སྐྱེས་སུ་སྦྱིན། །
དང་པོ་རང་བཞིན་བརྗོད་པ་ལས་རིགས། ལང་ཚོ་རབ་ཏུ་འཁྲུལ་བ་དང༌། །འཛུམ་ཕྲེང་
གསར་པའི་འཇོ་སྒེག་མཁན། །གཉིས་སྐྱེས་གཞོན་ནུ་མཛེས་པ་། །བདག་གི་སྙིང་ལ་ཅི་ཡང་རྩེན། །
གཉིས་པ་བྱ་བ། དཀར་དམར་ལང་ཚོ་འཁྲུགས་པའི་འཛུམ་ཕྲེང་དང༌། །རྣམ་འགྱུར་སྟོང་ཕྲག་གཡོ་
བའི་ཟུར་མིག་གིས། །བདག་ཡིད་དགའ་བདེའི་དཔལ་ཡོན་ལ་རོལ་པ། །བག་ཡོད་གཞོན་ནུ་དེ་གོ་
ཅི་ཞིག་གོ།གསུམ་པ་ཡོན་ཏན། མ་རྙིང་ལང་ཚོའི་འཛུམ་དཀར་གཡོ་མཁས་ཤིང༌། །རྣམ་དཔྱོད་ཞི་
དུལ་ཟུར་མིག་སྒྱུ་འཕྲུལ་ཅན། །འཁྲིལ་ལྡེམ་མཛེས་ལྡན་གར་མཁན་ཁྱོད་ཀྱི་ཚུལ། །གཞོན་ནུ་སྟོང་
ཕྲག་གཏམས་ཀྱང་སྒྲུན་པ་ཅི །བཞི་བ་རྫས་། །མཛེས་པ་གང་གི་བག་ཡོད་གོས། །རྣམ་གསུམ་
དམར་སེར་རྟགས་འཆང་ཞིང༌། །འོ་ཅག་དཔེན་པའི་རོལ་རྩེད་མཁན། །གཞོན་ནུ་དེ་གོ་གཏོལ་
མེད་དོ། །
གཉིས་པ་དཔེ་རྒྱན་ལས དང་པོ་ཆོས་དཔེ།དཀར་འཇམ་ལག་པའི་ཟློས་གར་གཡོ་བའི་ཚེ། །
ཤེལ་གྱི་ལྕུག་ཕྲན་རླུང་གཞོན་གྱིས་བསྐོར་བཞིན། །རབ་དམར་མཆུ་ཡི་ལང་ཚོ་གསར་པ་ཡང༌། །
འདང་སྟོང་ཅན་ཉིད་རླན་གྱིས་བརླན་པར་འཁུ། །གཉིས་པ་དངོས་དཔེ། དཀར་གསལ་བཞིན་རས་
མཛེས་པ་དེ། །ཆུ་ཤེལ་དབང་པོ་ཉིད་ལ་འགོང་། །འཕྲུལ་བྱེད་མིག་གི་ན་ཆུང་ཡང༌། །བུང་བ་ཟུང་
ཞིར་ལོར་ཞིང་འབྲེི་
ཉིད་ལྡིང་བར་སྙམ། །གསུམ་པ་ལྡོག་པ། ཁྱོད་ཀྱི་ལུས་བཞིན་ལྗོན་ཤིང་འདི་རྣམས་ཀྱང༌། །བདག་
ཡིད་སྤུ་ལོང་གཡོ་བའི་ཟློས་གར་སྒྱུར། །ཁྱོད་ཀྱི་གདོང་འགྲན་ཟླ་བའི་དཀྱིལ་འཁོར་ཡང་། །དཀར་
གསལ་མཛེས་པའི་ལང་ཚོ་བདག་ལ་ངོམ། །བཞི་བ་ཕན་ཚུན། ལང་ཚོས་མྱོས་པ་ཁྱོད་ཀྱི་གདོང་། །
ཨུཏྤ་ལ་ལྟར་རབ་ཏུ་མཛེས །ཆུ་སྐྱེས་འདི་ཡང་ཁྱོད་བཞིན་སྡང༌། །རབ་མཛེས་དཀར་དམར་དྲ་བས་
སྦྲེལ། །ལྔ་བ་ངེས་པ། གཞོན་ནུས་ལྷ་རྫས་ཐོགས་ནས་བདག་ཅག་ལ། །མྱུར་བར་འདོང་ཞེས་རྣམ་
འགྱུར་གཡབ་མོ་དང༌། །ལྗོན་པ་འདི་གོའི་འདབ་མ་རླུང་གཞོན་ནུས། །བསྐྱོད་པའི་གཟུགས་བརྙན་
གཞན་དུ་མཚུངས་པ་ཅི། །དྲུག་པ་ངེས་མེད།རབ་མཛེས་གཞོན་ནུ་ཁྱོད་ཀྱི་བཞིན། །ལྷ་དབང་གཞོན་
ནུར་ཅོ་འདྲི་སྟེ། །དེ་ལྟའི་མཛེས་པ་གཞན་ཡོད་ན། །དངོས་ཉིད་དེ་ཡི་རྗེས་སུ་འབྲང༌། །བདུན་པ་
132

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
བསྡུས་པ། གཞོན་ནུ་ཁྱོད་གདོང་དཀར་ཞིང་གསལ་བ་དང༌། །མིག་འབྲས་རི་དྭགས་མཚན་པ་ཁོ་
ནས་ཀྱང༌། །ཀུ་མུད་གཉེན་ལ་རྗེས་མཐུན་མིན་མོད་ཀྱི །འཛུམ་ཕྲེང་སྟོང་ཕྲག་བཞད་པ་དེས་
ཀྱང་ངོ་། །བརྒྱད་པ་ཁྱད་པར། ཁྱོད་གདོང་འཛུམ་ཕྲེང་ཟེར་གྱིས་བདག་གི་ཡིད། །མདའ་ལྔས་མྱོས་
པ་དེ་གོ་རྩད་ནས་འབྱིན། །འདབ་བརྒྱད་བཞད་པ་བུང་བ་གཞོན་ནུ་སྐྱོང༌། །འདི་ནི་ཁྱད་པར་ཕྲ་མོ་
ཉིད་དུ་ངེས། །དགུ་བ་རབ་བཏགས། གཞོན་ནུ་མཛེས་ཕྱིར་ཁོ་བོ་ལ། །རྒྱལ་ཞེས་ཟླ་གཞོན་སྙེམ་མི་
དགོས། །འཆི་མེད་གྲོང་ན་བརྒྱ་བྱིན་ཡང༌། །ལང་ཚོ་བརྟས་པ་དེ་ཡོད་ཕྱིར། །བཅུ་བ་རྨད་བྱུང༌།
དཀར་དམར་འོད་མདངས་འཁྲུགས་པའི་འདབ་བརྒྱ་པ། །མ་རྙིང་ཟེའུ་འབྲུ་ཕྲེང་བར་སྤེལ་བ་ལ། །
བདག་ཡིད་འཕྲོག་པའི་འཛུམ་སྟོན་གཡོ་བ་ན། །བདག་གིས་གཞོན་ནུ་དེ་ལ་ཅོ་འདྲི་ཞེས། །བཅུ་
གཅིག་པ་རྨོངས་པ།ཐུན་མཚམས་དམར་འོད་འཁྲུགས་པའི་དབུས། །རྒྱུ་སྐར་རྒྱལ་པོ་ཤར་བའི་ཚེ། །
དམར་སེར་གོས་ཀྱིས་རབ་བཀླུབས་པའི། །གཞོན་ནུའི་གདོང་ཞེས་རྨོངས་བདག་གཡེངས། །བཅུ་
གཉིས་པ་ཐེ་ཚོམ། དབང་པོ་ཚིམ་བྱེད་བསད་པའི་རོ་བརྒྱ་འདི། །སུམ་རྩེན་དབང་པོའི་བདུད་རྩི་དེ་
གོ་དང༌། །གཞོན་ནུ་མཛེས་པའི་རོ་འཛིན་མྱངས་པ་དག །གང་ལས་བྱུང་སྙམ་བདག་ཡིད་སོམ་ཉི་ཟ། །
བཅུ་གསུམ་པ་རྟོགས་པ།ཀུ་མུད་བརྟན་པ་སྐྱེངས་བྱེད་ཅིང༌། །ཉི་མའི་ཟེར་གྱིས་མི་སྒྲིབ་པ། །འདི་ནི་
གཞོན་ནུ་ཁྱོད་ཀྱི་གདོང་། །ཡིན་གྱི་རི་བོང་འཛིན་པ་མིན། །བཅུ་བཞི་བ་སྦྱར་བ། དཀར་གསལ་
རྣམ་འགྱུར་འོད་བརྒྱ་འཁྲུགས་པའི་བཞིན། །ཐག་རིང་བདག་གི་ཡིད་སྲུབས་གཡོ་བ་ཡིས། །གཞོན་
ནུ་མིག་གི་དབང་པོ་གང་གི་གདོང་། །འོད་དཀར་བདག་པོ་ཁྱོད་དང་ཕྲག་དོག་གོ །བཅོ་ལྔ་བ་མཉམ་
ཉིད། འཛུམ་ཕྲེང་ལང་ཚོ་བདེ་བའི་བཞིན་རས་ཀྱིས། །རྣམ་དཔྱོད་དགའ་བའི་དཔལ་སྟེར་འཛིན་
དབང༌། །འདབ་བརྒྱ་བཞད་པའི་ཟེའུ་འབྲུའི་གཟུགས་བརྙན་ཉིད། །ཚིམ་བྱེད་རོ་དག་གཞིབ་ན་
བསོད་པ་ཐོབ། །བཅུ་དྲུག་པ་སྨད་པ། ངུར་སྨྲིག་གྱོན་ཡང་རབ་བླུན་ཞིང་། །ངག་གིས་རིག་བྱེད་མི་
ཤེས་པའི། །ངང་འདི་དག་གཞོན་ནུ་དང༌། །ཁ་དོག་མཚུངས་ཀྱང་ཁྱད་པར་ཆེ། །བཅུ་བདུན་པ་
བསྟོད་པ། རིན་ཆེན་ཆུ་ཤེལ་དབང་པོའི་མེ་ལོང་ངོགས། །པདྨ་རཱ་གའི་དྲ་བས་སྦྲེལ་བ་དང༌། །བེ་ཌཱུར་
ཐིག་ལེས་མཚན་པ་ཟླ་མེད་ཀྱང༌། །གཞོན་ནུའི་གདོང་གི་ལང་ཚོས་སྐྱེངས་བར་བྱས། །བཅོ་བརྒྱད་པ་
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རྟོག་པ། གཉིས་སྐྱེས་ཁྱོད་གདོང་པདྨ་ལྟར། །དཀར་དམར་བཞད་པའི་དཔལ་མཚུངས་ཞེས །
བརྗོད་འདོད་འདི་ནི་ཅིར་གྱུར་ཀྱང་། །གནའ་དུས་ཉིད་ནས་བདག་གིས་རྟོག།བཅུ་དགུ་བ་འགལ་བ།
སྟོན་གྱི་རྒྱུ་སྐར་བདག་པོའི་དཀར་འཚེར་དང༌། །འདམ་སྐྱེས་ལང་དར་བའི་འཇོ་སྒེག་དང༌། །
གཞོན་ནུ་ཁྱོད་གདོང་འཛུམ་ཕྲེང་གསར་པ་འདི། །ཕན་ཚུན་འགལ་བ་བཞིན་དུ་བདག་སེམས་སོ། །ཉི་
ཤུ་བ་དགག་པ། དུག་ཅན་ནང་གི་སྲོག་ཆགས་དང༌། །མ་རུངས་ཚོགས་ཀྱི་གཟུགས་ནག་ནོག །ཤར་
བ་ཅན་གྱི་ཁྱོད་གདོང་ལ། །འགྲན་པའི་ནུས་པ་ནམ་ཡང་མེད། །ཉེར་གཅིག་པ་མཛེས་པ། ཆུ་ཤེལ་
དངོས་ལས་གྲུབ་པ་ཀུན་ཕན་མ། །རི་དྭགས་གཟུགས་ཀྱི་ལང་ཚོ་འཛིན་བྱེད་ཀྱང༌། །ཁྱོད་གདོང་འོད་
དཀར་དང་མཚུངས་རི་དྭགས་མིག །མཚན་མས་སྤྲས་པ་འདི་གོ་ལྷག་པར་མཛེས། །ཉེར་གཉིས་པ་
དེ་ཉིད་བརྗོད་པ། མཚར་སྡུག་ལང་ཚོ་གསར་པ་དང༌། །ཟློས་གར་བདག་ལ་གཡབ་མོ་དག །དབྱར་
རྔའི་ན་ཆུང་གར་མཁན་དང༌། །མུ་ཏིག་དཀར་པོའི་འཁྲི་ཤིང་མིན། །ཉེར་གསུམ་པ་ཐུན་མོང་མིན་པ།
སྐེད་སྐབས་ཕྲ་ཞིང་སྟ་ཟུར་ལེགས་ལྡེམ་པ། །ཤེལ་དཀར་གཞོན་ནུའི་ཁྲི་ཤིང་འཁྱུགས་པ་དང༌། །
པདྨའི་སྣལ་མ་སོགས་ཀྱིས་ཟླ་མེད་ཕྱིར། །ཁྱོད་ཉིད་སྐེད་སྐབས་ཁྱོད་ཀྱིས་རྙེད་པར་འགོག །ཉེར་
བཞི་བ་བྱུང་མིན། གཞོན་ནུའི་ལང་རབ་དཀར་བ། །ཟླ་བ་འབུམ་ཕྲག་ལེགས་བཞུས་པའི །ཁུ་
བས་བྱུགས་པ་དག་གི་སྟེང༌།།བྱུ་རུའི་མདངས་ཀྱི་སྤྲས་པ་བཞིན།།ཉེར་ལྔ་བ་སྲིད་མིན། ཙནྡན་ཤིང་
ང་བའི་མངོག་ཇི་བ
ལས་མི་གཙང་དྲི་མ་དང༌། །བཙོ་མའི་གསེར་ལས་བུང་བའི་མདོག་ཇི་བཞིན།།གཞོན་ནུ་ཁྱོད་ཀྱི་སྙིང་
དང་སོ་སྒོ་ནས། །ཁྲོ་བའི་སེམས་དང་མི་སྙན་གཏམ་འབྱུང་ངམ། །ཉེར་དྲུག་པ་མང་བ། གཞོན་ནུ་
ཁྱོད་གདོང་རབ་དཀར་བ།།རི་བོང་འཛིན་དང་གངས་རིའི་ངོགས། །ངང་མོ་ཀུནྡ་འོ་མའི་མཚོ། །ཤེལ་
དཀར་མེ་ལོང་དཔལ་འཕྲོག་གོ།ཉེར་བདུན་པ་རྣམ་འགྱུར། ཁྱོད་གདོང་སྨིན་ལེགས་དྲང་ཞིང་
འཁྱོགས་པ་ཡང༌། །ཨིནྡྲ་ལའི་ཁུ་བས་བྲིས་པ་ལྟར །རབ་དམར་མཆུ་ཡི་ཟེའུ་འབྲུ་གསར་པ་ཡང༌། །
བྱུ་རུའི་ཁུ་བས་ལན་སྟོང་སྦགས་པར་འགོང༌། །ཉེར་བརྒྱད་པ་ཕྲེང་བ། བདེ་སོགས་ཀྱིས་ནི་མིག་
སྟོང་དང་། །དེས་ཀྱང་སུམ་རྩེན་མཛེས་པ་ལྟར །གཞོན་ནུ་ཁྱོད་ཀྱི་རོལ་རྩེད་ཀྱིས །ངོ་ཅག་ཡིད་ཀྱི་
གདུང་བ་སེལ། །ཉེར་དགུ་བ་ངག་དོན་དང་པོ་མཚུངས་གསལ་གྱི་སྒྲ་གཅིག་ལས་མེད་པ། དམར་
134

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
སེར་བཀླུབས་པའི་སྟེང་དུ་གཞོན་ནུའི་གདོང༌། །མཐོང་བྱེད་མིག་གི་ལང་ཚོ་ངོམ་པ་དེ། །ཐུན་
མཚམས་སྤྲིན་གཞོན་སྟོང་གི་འོད་དཀར་ཅན། །རི་དྭགས་མཚན་མའི་ལང་ཚོ་གཡོ་བ་ལྡང༌། །སུམ་ཅུ་
པ་ངག་དོན་མཚུངས་གསལ་དུ་མ་ཡོད་པ། གཞོན་ནུའི་བཞིན་དཀྱིལ་ཟླ་བ་ལྟར། །བསིལ་ཟེར་རྗེས་
འགྲོ་འཛུམ་ཕྲེང་གི །ཀུ་མུ་ཏ་ལྟར་བདག་གི་ཡིད། །འདབ་སྟོང་རྒྱས་འགྲན་དགའ་བདེ་འཕེལ། །སོ་
གཅིག་པ་ཟླ་བོ་དངོས་པོ།ནོར་ལྡན་མ་འདི་གཞོན་ནུ་ཡོད་དགུའི་དབུས། །གཉིས་སྐྱེས་མཛེས་པར་
འགྲན་ནུས་ཡོད་སེམས་སམ། །རྒྱུ་སྐར་བགྲང་ཡས་ཚར་དུ་དངར་བའི་དབུས། །ཀུན་ཕན་ཉིད་ལ་
འགྲན་པར་ནུས་ཡོད་དམ། །སོ་གཉིས་པ་མཚུངས་སྦྱོར། བདེ་སོགས་ལྷ་དབང་དྲུང་ན་མཛེས། །
གཞོན་ནུ་བདག་གི་མདུན་ན་སྟེ། །དེ་ཡི་དབང་པོའི་དགའ་བདེ་དང༌། །གཉིས་སྐྱེས་དེས་ཀྱང་བདག་
ཡིད་ཚིམ། །སོ་གསུམ་པ་རྒྱུ་དཔེ་རྣམས་སོ། །ལྷག་པར་གཅེས་པའི་གཞོན་ནུ་མཛའ་ན་དེ། །བདག་
ལ་མཛའ་བས་མ་དང་སྐྱོང་ཕྱིར་ཕ། །མི་འབྲལ་སྙིང་དང་རབ་གཅེས་མཐོང་བའི་མིག །དུཿཁ་སེལ་
བྱེད་སྨན་པ་ཉིད་དང་མཚུངས། །
གསུམ་པ་གཟུགས་ཅན་གྱི་རྒྱན་ལས། དང་པོ་བསྡུས་པའི་གཟུགས་ཅན་ནི། གཉིས་སྐྱེས་
ཁྱོད་གདོང་ཟླ་བ་སྟེ། །རི་དྭགས་གཟུགས་མཛེས་ལང་ཚོ་བཞད། །འཛུམ་ཕྲེང་འོད་དཀར་འཕྲོ་
མཁས་པ། །བདག་ཡིད་ཀུནྡ་དགའ་བར་བྱེད། །གཉིས་པ་མ་བསྡུས་པའི་གཟུགས་ཅན།གཞོན་ནུའི་
དོང་གངས་རིའི་དབང་པོ་ལས། །བཞད་པའི་འཛམ་ཕྲེང་ངལ་ངལ་
གདོང་གི་གངས་རིའི་དབང་པོ་ལས། །བཞད་པའི་འཛུམ་ཕྲེང་ངལ་དལ་འགྲོའི་རྒྱུན་མང་དེ། །བབ་
ཚེ་བདག་བློའི་ཆུ་སྐྱེས་གསར་པའི་གཟུགས། །ལང་ཚོའི་རྣམ་འགྱུར་ཕྱོགས་བརྒྱར་གཡོ་བར་བྱེད། །
གསུམ་པ་བསྡུས་ཤིང་མ་བསྡུས་པའི་གཟུགས་ཅན།མུ་ཏིག་འཁྲི་ཤིང་ཁྱོད་ཡན་ལག །མཛེས་བྱེད་
རྣམ་འགྱུར་རླུང་བསྐྱོད་པ།།ཀུན་ནས་གཡོ་ཞིང་བདེ་བའི་བརྡ།།ཕྱོགས་བརྒྱར་བསྒྱུར་ཡང་བདག་ལ་
མཚོན། །བཞི་མཐའ་དག_ཁྱོད་གདོང་པད་ཚལ་རྒྱས་པའི་ནོར་ལྡན་མར། །མཐོང་བྱེད་པུཏྤལ་སྔོན་
པོའི་འཇོ་སྒེག་མ། །བདག་ཡིད་བུང་བའི་འཕུར་ལྡིང་རོལ་རྩེད་ཀྱིས། །ཚིམ་བྱེད་སྦྲང་རྩིའི་རོ་ལྡན་ཅི་
ཡང་ཐོབ། །ལྔ་བ་ཆ་ཤས སོ་ཕྲེང་ཆུ་ཤེལ་དམ་བུའི་འཛུམ་འོད་དང༌། །མིག་དག་དབང་སྔོན་ཐིག་
ལེའི་མཛེས་སྡུག་ཅན། །སྣ་ཚོགས་གར་གྱི་རོལ་མཁས་གཟུགས་ཅན་དེས །བདག་ཉིད་མྱོས་པས་
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བལྟས་ཀྱང་ཚིམ་མ་གྱུར །དྲུག་པ་ཆ་ཤས་ཅན། དྲང་ཞིང་འཁྱོག་ལྡན་ཕྲ་བའི་སྐེད་སྐབས་ཅན། །
ཁྱོད་ལུས་དཔག་བསམ་སཱ་ལའི་ལྗོན་པ་དག །འཕྲུལ་མཐིང་མིག་དང་དཀར་གསལ་སོ་ཡི་ཕྲེང༌། །
དམར་སྣུམ་མཆུ་སྒྲོས་སྨིན་ལེགས་ཀུན་གྱིས་མཛེས། །བདུན་པ་ཡན་ལག་གཅིག་པ གཞོན་ནུའི་
ལང་ཚོ་མ་རྙིང་གསར་པའི་བཞིན། །དཀར་འཚེར་སོ་ཡི་ཕྲེང་བ་སྤེལ་ལེགས་ཤིང༌། །ཟུར་མིག་ཁུ་
བྱུག་གཞོན་ནུའི་རོལ་གར་དེས། །བདག་ཡིད་མྱ་ངན་མེད་པར་ཚིམ་པར་བྱས། །བརྒྱད་པ་ལྡན་པ།
གཉིས་སྐྱེས་ལག་པའི་འཁྲི་ཤིང་དབང་པོའི་རྩེར། །བཞིན་རས་འདབ་བརྒྱ་གཡོ་བའི་ལང་ཚོ་དང་། །
སོ་ཕྲེང་མེ་ཏོག་དཀར་པོས་ཉེར་མཛེས་པར། །མིག་ནི་རྨ་བྱ་གཞོན་ནུས་བྲོ་གར་བརྡུང་། །དགུ་བ་
ལྡན་མིན། བཞིན་རས་ཆུ་ཤེལ་དབང་པོའི་སྒེག་འཆང་མ། །དཀྱུས་རིང་མིག་གི་མཐོན་མཐིང་འཛུམ་
བཞིན་དུ། །སྨིན་ལེགས་འཁྲི་ཤིང་གཡོ་བའི་ཟུར་མིག་གི །སྐར་མདའ་འཕངས་པས་བདག་་ཉིད་ཀུན་
ནས་རྩེན། །བཅུ་བ་མི་མཉམ་པ། རབ་དཀར་སོ་ཡི་ཕྲེང་བས་མཛེས། །རྣམ་པར་དམར་བའི་མཆུ་
སྒྲོས་ཅན །འབྱེས་པ་ལག་པའི་འཁྲི་ཤིང་ཟུང༌། །རྨ་བྱའི་འགྲོས་ཀྱི་གར་མཁན་མ། བཅུ་གཅིག་པ་
ཁྱད་པར། གཉིས་སྐྱེས་སྤ་བའི་ཕུབ་ཆུང་རབ་བཀྲ་བ། །འཛུམ་ཕྲེང་མིག་གི་སྣམ་ལོགས་ཉག་ཕྲན་དེ། །
བདག་སྙིང་འབེན་ལ་རེག་ཅིང་བསྣུན་དེ་ཀོ། །འཇབ་ཀྱི་འཆི་མེད་ལོ་བརྒྱར་འཚོ་བར་བྱས། །བཅུ་
གཉིས་པ་འགལ་གཟུགས ཁྱོད་གདོང་ནམ་མཁའི་ནོར་བུའི་ཟེར་ཕྲེང་གིས། །པད་དཀར་འདབ་
བརྒྱ་བཞད་དང་མུན་སེལ་དང་། །ཟླུམ་པོའི་ལམ་དུ་ནམ་ཡང་མི་འགྲོ་བར། །བདག་ཡིད་འཆུམས་
པའི་ཚ་གདུང་བརྟད་དེ་བཅོམ། །བཅུ་གསུམ་པ་རྒྱུའི་གཟུགས། ཁྱོད་གདོང་དཀར་བས་ཟླ་བའི་རང་
བཞིན་དང༌། །འཛུམ་ཕྲེང་སྟོང་ལྡན་ལྷ་དབང་སྲས་ཉིད་དང༌། །མཛེས་ཤིང་རབ་སྒེག་རྨ་བྱ་གཞོན་ནུ་
དང༌། །སྙན་པར་སྨྲ་བས་ངག་དབང་སྒྲ་སྙན་ཉིད། །བཅུ་བཞི་པ་སྦྱར་གཟུགས ན་ཆུང་མཛེས་པའི་
ལང་ཚོ་འདབ་བརྒྱ་པ། །བཞད་པའི་འཛུམ་ཕྲེང་རྐང་དྲུག་བདག་ཅད་སྙིང༌། །རྨ་ཁ་ཚིམ་བྱེད་འདོད་
པའི་ཡོན་ཏན་དང་། །ཀུན་གྱི་ཡིད་སྲུབ་གསར་པ་དེང་ནས་བརྟས། །བཅོ་ལྔ་བ་དཔེ་གཟུགས། འཇོ་
སྒེག་རོལ་པའི་རྣམ་འགྱུར་སྟོང་ཕྲག་དང༌། །སྨིན་ལེགས་མིག་གི་འཛུམ་ཕྲེང་རབ་གཡོ་བའི། །གཞོན་
ནུ་རྨ་བྱའི་ཟློས་གར་བདག་པོ་དེས། །ལྷ་ཡི་གར་མཁན་མང་པོའི་དཔལ་ཡོན་ཕྲོགས། །བཅུ་དྲུག་
136

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
ལྡོག་པ་ཅན་གཟུགས།མཛེས་པའི་རོ་འཛིན་སྦྲང་རྩིས་བདག་ཚིམ་ས་ཤིང༌། །པད་དཀར་བཅུད་ཀྱིས་
རྐང་དྲུག་གཞོན་ནུ་ཚོ། །ཁྱོད་ཀྱི་རོ་འཛིན་ཉེར་འཚེས་རབ་དབེན་ཞིང༌། །སྦྲང་རྩིའི་རོ་ཉིད་སྐྱེ་བོའི་
ཚོགས་ཀྱིས་འཇོམས །བཅུ་བདུན་པ་འགོག་པ། ཁྱོད་གདོང་ཙནྡན་དཔལ་ཕྲེང་ལས། འཛུམ་འོད་
ག་པུར་གསར་པའི་ཐིག་ཕྲེང་གིས། །བདག་ཡིད་ཚ་བའི་གདུང་བ་ཀུན་འབར་ན། །མན་ཤེལ་སྟག་
གཟིག་ག་པུར་ཅི་ཕྱིར་ཡིན། །བཅོ་བརྒྱད་པ་མཉམ་འཇོག གཉིས་སྐྱེས་རྐང་འཐུང་དབང་པོའི་རོལ་
རྩེད་དང༌། །དགའ་སྤྲོ་གསར་པའི་འཛུམ་ཕྲེང་དྲི་གཞོན་གྱིས། །བདག་ཡིད་སྲེད་པའི་མྱ་ངན་ཁང་
བུར་ཉལ། །གནའ་ནས་ཉོན་མོངས་ཉེས་པའི་སྐྱོན་དུ་ཤེས། །བཅུ་དགུ་བ་གཟུགས་ཅན་གྱི་གཟུགས་
ཅན། ཁྱོད་གདོང་འདབ་བརྒྱ་བཞད་པའི་དགའ་ཚལ་དུ། །མིག་གི་བུང་བ་ལྷ་ཡི་གེ་མཁན་དེས། །
ཟུར་མིག་འཕུར་ལྡིང་གར་གྱི་རོལ་རྩེད་ཀྱིས། །བདག་སྙིང་ཁུ་བྱུག་དགའ་མའི་དགའ་སྟོན་བགྱིས། །
ཉི་བ་བསྙོན་དོར་གཟུགས་ཅན་རྣམས་སོ། །རབ་མཛེས་འདི་ཀོ་ཁྱོད་མིན་ལྷའི་གཉིས་སྐྱེས། །
མཐིང་འཁྱོག་སྨིན་མ་མིན་མོད་དབང་སྔོན་གཞུ །དཀར་འཚེར་སོ་ཕྲེང་མ་ཡིན་གངས་རིའི་ཕྲེང་། །
སྙན་ཚིག་ཁྱོད་ངག་མིན་མོད་ལྷའི་རོལ་།
བཞི་པ་གསལ་བྱེད་ལས། དང་པོ་རིགས་བརྗོད་པ་ཐོག་མའི་གསལ་བྱེད། གཉིས་སྐྱེས་
མཛེས་པ་གཞོན་ནུ་དག །འཛུམ་ཕྲེང་དུ་མས་ཚོགས་སྤེལ་ཞིང༌། །དགའ་བདེའི་རོལ་པ་ཀུན་
ཛེས་པ་ཡང་།།གཉིས་
མངའ་བ། །ཡིད་འོང་ལང་ཚོ་མཛེས་པ་ཡང༌། །གཉིས་པ་བྱ་བ་བརྗོད་པ་ཐོག་མའི་གསལ་བྱེད།རྟག་
པར་འཇུག་གོ་བདག་ཡིད་མཚོར །གཉིས་སྐྱེས་ངང་མོ་གཞོན་ནུ་མ། །མགྲིན་པའི་རྫ་རྔ་སྙན་སྒྲོག་
ཅིང་། །དགའ་སྤྲོའི་ཟློས་གར་སྒྱུར་བཞིན་དུ། །གསུམ་པ་ཡོན་ཏན་བརྗོད་པ་ཐོག་མའི་གསལ་བྱེད།
མངོན་པར་ཚིམ་མོ་གཞོན་ནུ་ཀོ །ལེགས་པར་འགྲོགས་པའི་འཁྲིལ་སྦྱོར་དང༌། །སྲིད་བདེའི་རང་
བཞིན་རོལ་རྩེད་ཀྱིས །ཡིད་སྲུབ་རྣམ་འགྱུར་གཡོ་བས་ཀྱང༌། །བཞི་པ་རྫས་བརྗོད་པ་ཐོག་མའི་
གསལ་བྱེད། ལེགས་པར་མཛེས་སོ་ཡིད་ཀྱི་གྲོགས། །གཞོན་ནུ་ཁྱོད་ལུས་གུར་གུམ་དང༌། །པདྨ་རཱ་
གའི་མདངས་ལྡན་པའི། །བཀའ་རྟགས་རྣམ་གསུམ་དག་གིས་བརྒྱན། །ལྔ་བ་རིགས་པར། བདག་
ཡིད་མཛའ་བའི་གྲོགས་པོ་དག །འཛུམ་ཕྲེང་གཡོ་བའི་གཉིས་སྐྱེས་དབང༌། །ལང་ཚོ་མ་སྙིང་གསར་
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པ་དང༌། །མཆུ་ཡི་རྩེད་འཇོ་ཅི་ཡང་བསྒྱུར། །དྲུག་པ་བྱ་བར། མཛེས་ལྡན་ཁྱོད་གདོང་འཛུམ་འོད་
ཀྱིས། །བདག་ཉིད་མྱོས་པའི་དཔལ་དུ་བྱས། །དལ་གྱིས་གཏམས་པའི་ཆུ་གཏེར་གྱིས། །ངང་མོའི་
འདུས་པ་འདི་ཀོ་རྣམས། །བདུན་པ་རིགས་མཐའ། ལང་ཚོས་མྱོས་པའི་བཞིན་རས་ཅན། །དཀར་
འཚེར་ཕྲེང་བ་དངར་བའི་སོ། །དམར་ཞིང་སྣུམ་པའི་མཆུ་སྒྲོས་འཆང༌། །བདག་ཉིད་དགའ་བའི་
གཉིས་སྐྱེས་ཉིད། །བརྒྱད་པ་བྱ་བ་མཐའ། ཚ་ཟེར་ཅན་གྱིས་རབ་བསྐྱངས་པའི །པདྨ་ཡིས་ནི་བུང་
བ་དང༌། །གཞོན་ནུའི་འཛུམ་ཕྲེང་འཇོ་སྒེག་གིས། །བདག་སྙིང་དགའ་བའི་དཔལ་མོར་བྱས། །དགུ་
བ་ཕྲེང་བ། དབང་སྔོན་མདངས་ཀྱི་ཟུར་མིག་དང༌། །དེས་ཀྱང་སྨིན་ལེགས་དེས་བཞིན་རས། །དེ་
ཡིས་འཇོ་སྒེག་རོལ་པའི་ལུས །དེ་ཡི་གར་གྱིས་བདག་ཡིད་སྤྲོ། །བཅུ་པ་འགལ་དོན། གཉིས་སྐྱེས་
ཁྱོད་གདོང་འཛུམ་ཕྲེང་གི། །དཔལ་གསར་པའི་སྒྱུ་མ་མཁན། །མཐོང་བྲལ་བའི་གདུང་བ་དག །
ཕྲོགས་ནས་དགའ་བདེའི་མྱོས་བྱེད་སྦྱིན། །བཅུ་གཅིག་པ་དོན་གཅིག་པ། མངོན་འདོད་གསར་པའི་
ནོར་སྦྱིན་ཞིང༌། །མྱོས་པའི་ཚ་གདུང་སེལ་བ་དང༌། །ཡིད་སྲུབ་དགའ་བའི་དཔལ་ཡོན་རྣམས། །མཆུ་
སྒྲོས་གསར་པའི་རེག་བྱ་སྦྱིན། །བཅུ་གཉིས་པ་སྦྱར་བའི་རྣམ་བཤད་རྣམས་སོ། །རབ་དཀར་གསལ་
ཞིང་འཚེར་བ་དང་། །གཡོ་བའི་རྣམ་འགྱུར་འབུམ་སྟོན་པ། །ཆུ་འཛིན་མཁའ་དང་ཚ་གདུང་སྐྱོབ། །
གཉིས་སྐྱེས་འདིར་གནས་བདག་ཡིད་ཚིམ། །
འདར་གནས.
ལྔ་པ་བསྐོར་བ་ཅན་གྱི་རྒྱན་ལས།དང་པོ་དོན་བསྐོར་བ་ནི།གཉིས་སྐྱེས་ཁྱོད་མཐོང་མིག་
ལ་བདུད་རྩི་རྒྱས། །ངག་འཇམ་ཚིག་གིས་རྣ་བའི་བཅུད་ལེན་སྤེལ། །རོ་འཛིན་གཞིབས་པས་སེམས་
ཀྱི་ཀུན་དགའ་བརྟས། །འཁྱུད་སྦྱོར་རོལ་པས་དགའ་བདེའི་དཔལ་ཡོན་འཕེལ། །གཉིས་པ་ཚིག་
བསྐོར། འོད་དཀར་སྟོང་ཕྲག་བཞད་པའི་ལྡིང་ཁང་དུ། །རི་དྭགས་གཟུགས་ཀྱི་ལང་ཚོའི་ཟློས་གར་
སྒྱུར །གཉིས་སྐྱེས་ཁྱོད་གདོང་མཛེས་པའི་ལྡིང་ཁང་དུ། །མིག་གི་ན་ཆུང་འཕྲུལ་མཐིང་ཟློས་གར་
སྒྱུར། །གསུམ་པ་གཉིས་ཀ་བསྐོར་བ། ཁྱོད་གདོང་འཛུམ་འོད་གསར་པའི་རོལ་རྩེད་ཀྱིས །བདག་
གི་མཐོང་བྱེད་ཚིམ་པའི་མངོན་འདོད་ཐོབ །འཁྲིལ་ལྡན་ལུས་ཀྱི་རེག་བྱའི་རོལ་རྩེད་ཀྱིས། །བདག་
ཉིད་དགའ་བདེས་ཚིམ་པའི་མངོན་འདོད་ཐོབ། །
138

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
དྲུག་པ་འགོག་རྒྱན་ལས། དང་པོ་བྱུང་བ་འགོག་པ་ནི། གཞོན་ནུའི་རྩེ་དགའ་ཉན་ཐོས་ཀྱི། །
དཀའ་ཐུབ་བཟློག་པ་འདི་ཀོ་ཅི། །འོན་ཀྱང་མེ་ཏོག་དག་གི་མདས། །སྙིང་ལ་མ་བསྣུན་ས་སྟེང་། །
ཉིས་པ་མངོན་གྱུར་འགོག་པ། གཉིས་སྐྱེས་ཁྱོད་ལུས་མཚམས་ཀྱི །སྤྲིན་གཞོན་བགོ་བས་ཅི་ཞིག་
བགྱི། །ཀུན་གྱི་ཡིད་རབ་ཕྲོག་པ་ཡི། །འཛུམ་འོད་བདེ་བས་བདག་ཡིད་རྩེན། །གསུམ་པ་འབྱུང་
འགྱུར་འགོག་པ། གཞོན་ནུ་བདག་ཅག་ལང་ཚོ་ནི། །བརྟས་ཚེ་ཁྱོད་ཡིད་གཅུགས་གྱུར་ཀྱང༌། །མགོ་
སྐྱེས་ཤར་གྱི་ཐིག་ལེའི་མདངས། །འགོང་ཚེ་བདག་ལ་མཛའ་མི་འགྱུར། །བཞི་བ་ཆོས་འགོག ཁྱོད་
གདོང་འཛུམ་སྒེག་བདུད་རྩི་འདི། །དགའ་སྐྱེད་མིག་ནི་བཅུད་ལེན་རྫུན། །དེ་ཉིད་མཐོང་བས་བདག་
གི་སྙིང་། །འདོད་པའི་དུག་གིས་ཁྱབ་པར་ཟིན། །ལྔ་བ་ཆོས་ཅན་འགོག་པ།ལྷ་ཡི་གཉིས་སྐྱེས་ཁྱོད་
ཀྱི་ལུས །མཛེས་སོགས་རྣམ་དབྱེ་སུ་ཡིས་འབྱེད། །ཐུན་མཚམས་གཞོན་ནུའི་ལྡིང་ཁང་དུ། །འཛུམ་
མདངས་གཡོ་ལས་གཞན་མ་མཐོང་། །དྲུག་པ་རྒྱུ་འགོག་པ། ལུས་ཕྲ་སྙིང་དུ་སྡུག་པ་ཁྱོད། །དགའ་
བདེའི་རྩེ་དགའ་བརྒྱ་སྟོན་ཡང༌། །ཆགས་བྲལ་ལྔ་རིག་སྡོམ་བརྩོན་བདག །བ་སྤུའི་རྩེ་ཡང་གཡོ་མི་
མངའ། །བདུན་པ་འབྲས་བུ་འགོག་པ། གཉིས་སྐྱེས་ཁྱོད་ཀྱི་འཇོ་སྒེག་དང༌། །ཡིད་སྲུབ་རྩེ་དགའི་
རྣམ་འགྱུར་དང༌། །ལྷན་ཅིག་འགྲོགས་ཀྱང་བདག་གི་ཡིད། །ཆགས་པའི་ཆོས་ཀྱིས་གོས་མ་གྱུར། །
བརྒྱད་པ་རྗེས་གནང་འགོག་པ། གཞོན་ནུ་ཁྱོད་ཅག་ཡུལ་གཞན་དུ། །བགྲོད་པར་འདོད་ན་དེང་སོང་
ཞིག །ཁྱོད་དང་བྲལ་བའི་སྲེད་ལྡན་ཡང༌། །ཡུན་རིང་གདུང་བར་དོགས་མི་འཚལ། །དགུ་བ་དབང་
གིས་འགོག་པ། རང་ཡུལ་བདེ་བའི་དཔལ་ཐོབ་ཅིང༌། །ནོར་དང་ལོངས་སྤྱོད་དག་གི་ཕྱུག །བཤུལ་
ལམ་བདེ་སྐྱིད་ལྡན་མོད་ཀྱང་། །ཡུལ་གཞན་བགྲོད་པར་མི་འཚལ་ལོ །བཅུ་བ་མ་གུས་པའི་འགོག་པ།
ངོ་ཅག་སྲོག་ལྡན་འདུན་པ་བདོག །སྒྱུ་མའི་ནོར་རྫས་འདུན་པ་མེད། །གཉིས་སྐྱེས་འགྲོའམ་འདུག་
གྱུར་ཀྱང༌། །དངོས་པོའི་གནས་ལུགས་དེ་ཁོ་ན། །བཅུ་གཅིག་པ་བརྗོད་པ་འགོག་པ། གཞོན་ནུ་
གཞན་དུ་བགྲོད་པ་ན། །ལམ་དུ་བདེ་བའི་དཔལ་ཐོབ་ཅིང༌། །བདག་ཀྱང་ཕྱི་མའི་དུས་ཀྱི་ཚེ །ཁྱོད་
ཀྱི་གན་དུ་ཕྱིན་པར་མོས། །བཅུ་གཉིས་པ་རྩུབ་མོས་འགོག་པ། ཁྱོད་ཉིད་གཞན་དུ་འགྲོ་བ་ན།
གཉིས་སྐྱེས་གཞན་ཞིག་མྱུར་དུ་འཚོལ། བདག་ཅག་ད་ལྟ་སྲོག་དོར་ན། །ཁྱོད་ཀྱི་ལྷག་བསམ་དེས་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འགྲུབ་བམ། །བཅུ་གསུམ་པ་གྲོགས་ཀྱིས་འགོག་པ། ཁྱོད་ཉིད་ཡུལ་གཞན་བགྲོད་འདོད་ན། །སོང་
ཞིག་བདག་ཅག་གུམ་པའི་ཚེ། །ཉེ་འབྲེལ་གདུང་བའི་ཆོ་ངེ་ཡིས།།ཁྱོད་སྙིང་རྩེན་པ་ཉིད་དུ་འགྱུར།།
བཅུ་བཞི་བ་འབོད་པ་འགོག་པ། སོང་ཞེས་ཁྱོད་འདོད་སྒྲུབ་པའི་ཚིག །བརྗོད་པར་འདོད་ཀྱང་མ་
འགྲོ་ཞེས། །བདག་ཡིད་ཞེ་འདོད་ཁོ་ནའི་ཚིག །སྔོན་ཆད་ཁ་ནས་མང་དུ་ཐལ། །བཅོ་ལྔ་བ་གཞན་
དབང་འགོག་པ།སྐད་ཅིག་མིག་དང་བྲལ་ན་ཡང༌། །སེམས་ཀྱི་ཉེས་པ་བསྐྱེད་པ་ཁྱོད། །ཡུལ་གཞན་
འགྲོ་བར་འདོད་པ་ན། །བདག་ཡིད་དེ་ཡི་ཁོལ་པོར་གྱུར། །བཅུ་དྲུག་པ་ཐབས་ཀྱིས་འགོག་པ།
མཛའ་བོ་བྲལ་བའི་མྱ་ངན་དག །བདག་གིས་བཟོད་ཀྱི་བདག་ཅག་ལ། །མགྲིན་པ་སྒེག་པའི་རྒྱན་
དག་ཏུ། །ཤར་གྱི་ཐིག་ལེ་མྱུར་སྩོལ་ཅིག །བཅུ་བདུན་པ་ཁྲོ་བས་འགོག་པ། གྲོགས་ཁྱོད་བགྲོད་པར་
འདོད་པའི་ཚིག །མཛའ་བས་མ་བཅིངས་སྒྲས་ཟིན་། །བཅོ་བརྒྱད་པ་མྱ་ངན་གྱིས་འགོག་པ།ད་ནི་
འགྲོ་འམ་སྡོད་ཀྱང་རུང་། །བདག་ཡིད་མྱ་ངན་ཁུར་ཁྱེར་ཅིང༌། །ཆོ་ངེ་དྲག་པོས་མགྲིན་འགགས་པའི། །
ལྡབ་ལྡིབ་སྨྲ་བ་སྙིང་རྗེའི་ཡུལ། །བཅུ་དགུ་བ་འགྱོད་པས་འགོག་པ། ཁྱོད་ཉིད་གཞན་དུ་མྱུར་དེང་ན། །
ཡིད་སྲུབ་དགའ་བདེའི་རོལ་རྩེད་ཀྱི། །བྲོ་གར་གནའ་ནས་མ་བརྡུངས་པ། །བདག་སྙིང་འགྱོད་པའི་
མདའ་ཡིས་རྩེན། །ཉི་བ་ཐེ་ཚོམ་གྱི་འགོག་པ།དངུལ་དཀར་གྱི་ནི་མེ་ལོང་དང༌། །བདུད་རྩིའི་འོད
དང་གཉིས་སྐྱེས་གདོང༌། །གང་ཞེས་ཚོམ་ཡང་འཛུམ་མདངས་ཀྱིས། །གཉིས་སྐྱེས་ཁྱོད་གདོང་ཡིན་
པར་ངེས། །ཉེར་གཅིག་པ་སྦྱར་བའི་འགོག་པ།རྣམ་འགྱུར་སྟོང་ཕྲག་རབ་གཡོ་ཞིང༌། །འཇོ་སྒེག་
གསར་པའི་ངང་འཛུམ་གྱིས། །གཉིས་སྐྱེས་གར་མཁན་དེ་མཐོང་ཚེ། །ལྷ་ཡི་གར་མཁན་ངོ་མཚར་
བྲལ། །ཉེར་གཉིས་པ་དོན་གཞན་འགོག་པ། ལུས་ཕྲ་ཁྱོད་དང་རབ་བརྩེས་པས། །བདག་ཡིད་ཚིམ་
པ་མེད་འདི་མཚར། །འོན་ཀྱང་རྐང་དྲུག་གཞོན་ནུ་ཡིས། །སྦྲང་རྩི་བཏུངས་ཀྱང་ཡོངས་མི་ཚིམ། །
ཉེར་གསུམ་པ་རྒྱུས་འགོག་པ།གཉིས་སྐྱེས་ཁྱོད་ནི་བདག་ཅག་ལ། །ལྷག་པར་སེམས་ཞེས་མ་བསྟོད་
ཀྱང་། །ཁྱོད་བདག་ལུས་ཐ་དད་ཙམ།།ཡིན་གྱི་སེམས་དག་དབྱེ་རུ་མེད།།
བདུན་པ་དོན་གཞན་བཀོད་པའི་རྒྱན་ལས། དང་པོ་ཀུན་ཁྱབ་དོན་གཞན་བཀོད་པ།རོལ་
སྒེག་ཉམས་བརྒྱའི་འགྱུར་བག་སྟོང་གཡོ་བའི། །རྣམ་རྩེན་གཞོན་ནུ་དེ་ནི་ཡི་གར་འོང་། །ལང་ཚོ་
140

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
གསར་པའི་ངང་ཚུལ་འཛུམ་དགའ་དང༌། །མཛེས་སྡུག་ཅན་དེས་ཡིད་སྲུབ་མི་ལྡང་སུ། །གཉིས་པ་
ཁྱད་པར་ལ་གནས་པ།མི་གཙང་རྗེས་ཀྱིས་རབ་གང་བཞིན་ལེགས་ཀྱི། །གཉིས་སྐྱེས་དེས་ནི་བདག་
ཡིད་དཔལ་ཡོན་སྦྱིན། །མི་གཙང་འདམ་དུ་སྐྱེས་པའི་འདབ་བརྒྱ་ཉིད། །ཞིང་མཆོག་དམ་པ་རྣམས་
ཀྱི་སྤྱན་སྔར་མཛེས། །གསུམ་པ་སྦྱར་བ། རྣམ་དཔྱོད་རྒྱ་སྐར་བདག་པོའི་བཞིན་རས་ཅན། །གཉིས་
སྐྱེས་མ་དེས་བདག་སྙིང་མིག་ཚིམ་བྱེད། །ཀེ་ས་ར་དང་ལྡན་པའི་ལུས་ཕྲས་ཀྱང་། །ཀུན་གྱི་མིག་དང་
སྙིང་ལ་བདུད་རྩི་སྤེལ། །བཞི་བ་འགལ་བ། གང་ཡང་འདུས་བྱས་སྒྱུ་མའི་གཞའ་ཚོན་ལ། །གཉིས་
སྐྱེས་འཛུམ་མདངས་གསར་པས་བདག་སྙིང་བརླམས། །ལོངས་པ་དུག་གི་ཆུ་རྒྱུན་བདག་བདའ་
ཡང༌། །ཉམ་ང་མི་བཟད་དྲག་པོ་སྐྱེད་པའི་རྒྱུ། །ལྔ་བ་མི་འོས་པ། ཁྱོད་གདོང་དགའ་བའི་འཛུམ་
བརྗིད་དུ་མ་དང༌། །འཁྱུད་སྦྱོར་ཁྱད་པར་གཞོལ་ཡང་སླད་ནས་ཀྭ། །ཡིད་སྲུབ་རྩ་བ་ཧྲལ་ཕྱོགས་
བརྒྱར་སྤྱོམ་པ། །འོ་ཅག་སྡིག་ལྡན་འདི་ཀོབྱ་བ་མང་ངོ༌། །དྲུག་པ་འོས་པ། གཟུགས་བཟང་ལྟོ་བ་ཕྲ་
བའི་རྣམ་འགྱུར་ཅན། །གཞོན་ནུས་རེག་པས་བདག་ཡིད་མྱོས་པ་དག །འདི་མི་རིགས་ཉིད་མིན་
དུག་ཅན་གྱི། །འཁྱོག་འགྲོའི་ལུས་ལྟར་ལྡེམ་པ་དེ་ཉིད་ཕྱིར། །བདུན་པ་འོས་ཤིང་མི་འོས་པ། དཔལ་
མོས་ཡིད་སྲུབ་གསར་པ་བརྟས་བྱེད་ཀྱང༌། །གཉིས་སྐྱེས་ཁྱོད་ཀྱིས་ཅི་སླད་རཱ་ག་ན། །མཛེས་མ་
རྣམས་ཀྱི་ཆོས་དེ་གཞོན་ནུ་ཡིས། །བདག་ལ་ཅི་ཕྱིར་སྩོལ་བ་བགྱིར་མེད་དོ། །བརྒྱད་པ་མི་འོས་ཤིང་
འོས་པ་རྣམས་སོ །གཉིས་སྐྱེས་གཟུར་གནས་ཁྱོད་ཀྱིས་བདག་བསླུ་ན། །རི་ཡི་སྲས་མོས་ཅི་ཕྱིར་
བདག་མི་བསླུ། །སྦྲང་རྩིའི་བཅུད་ཀྱིས་བདག་སྲོག་རབ་འགུམ་ན། །དུག་ཅན་ཟས་ཀྱིས་ལྔ་བར་ཅིས་
མི་འགྱུར།།
བརྒྱད་པ་ལྡོག་པ་ཅན་གྱི་རྒྱན་ལས། དང་པོ་གཅིག་གི་ལྡོག་པ་ཅན། དམར་སེར་མཛེས་
པའིལླཧབ་ལྷུབ་དང༌། །ངག་སྙན་བགྲིན་པའི་རྫ་རྔ་འདིས། །ཁྱོད་དང་ངང་མོ་ཕྲག་དོག་ཀྱང༌། །བློ་
གྲོས་ལྡན་པས་ཐ་དད་དོ། །གཉིས་པ་གཉིས་ཀའི་ལྡོག་པ། ཁྱོད་ལུས་ཤར་གྱི་ཐིག་ལེ་དང༌། །དཀར་
བའི་རྣམ་པས་རྗེས་སུ་འགྲོ། །འོན་ཀྱང་ཁྱོད་གདོང་འཛུམ་སྟོང་དང༌། །ཟལ་གཞོན་བསིལ་ཟེར་སྤེལ་
བས་། །གསུམ་པ་སྦྱར་བ། །མཛེས་ལྡན་ཁྱོད་ཡིད་ཟབ་པ་དང་། །གཏིང་དཔག་དཀའ་བས་དུག་
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཅན་ཉིད། །མཚུངས་མོད་འོན་ཀྱང་ཡོན་ཏན་གྱིས། །ཤེས་བྱ་ཟླུམས་པས་དེ་ཡང་མིན། །བཞི་བ་
འགོག་པ།བརྟན་ཅིང་གཡོ་བ་མི་མངའ་ཡང༌། །ཀུམྦྷི་ར་ཡིས་རབ་གང་བའི། །ཟླ་བས་འཕེལ་འདི་
ཁྱོད་ཡིད་དང་། །རྗེས་སུ་བྱེད་པ་ནམ་ཡང་མེད། །ལྔ་བ་གཏན་ཚིག གཉིས་སྐྱེས་ཁྱོད་གདོང་ཚོས་ཀྱི་
བདག །དཀར་གསལ་འོད་ཀྱིས་རབ་བརྟས་ཀྱང༌། །སྤྱང་ཀིས་ཟ་ཕྱིར་ཁྱོད་གདོང་ལས །རྒྱུ་སྐར་
བདག་པོ་དམན་པ་ཉིད། །དྲུག་པ་དབྱེ་བ། ཁྱོད་ཀྱི་ལུས་ཕྲ་འདི་ཀོ་དང༌། །སོ་གའི་འཁྲི་ཤིང་གཞོན་
ནུའི་ཁྱད། །ཁྱོད་ལུས་མངལ་གྱིས་བསྐྱེད་པ་སྟེ། །རྐང་ཐུང་ནོར་ལྡན་མ་ལས་ཐོན། །བདུན་པ་ལྷག་པ
གདེངས་ཅན་ཁྱིམ་ལ་བག་ཡོད་དང༌། །བརྟུལ་ཕོད་བློ་གྲོས་བདེ་བ་དང༌། །བདག་ལ་མཛའ་བའི་
སེམས་མེད་ཀྱི། །དེ་དག་རྣམས་ཀྱིས་ཁྱོད་ཡིད་ཕྱུག །བརྒྱད་པ་སྒྲ་མཚུངས། ཁྱོད་ཀྱི་གདོང་དང་
མའི་མཚོ། །དཀར་མཚེར་གཡོ་བས་ཡིད་འདྲེན་ཡང༌། །ཁྱོད་གདོང་འཛུམ་དགའི་ཟུར་མིག་དང༌། །
འོ་མཚོ་འདབ་བརྒྱ་ཚར་དུ་དངར། །དགུ་བ་རྟོགས་མཚུངས། ཁྱོད་གདོང་འཛུམ་དཀར་བདུད་རྩི་
དང༌། །རྒྱ་སྐར་བདག་པོའི་བསིལ་ཟེར་ཕྲེང༌། །ཟླ་བས་རྒྱས་པ་ཀུ་མུད་དང་། །ཁྱོད་བཞིན་འཛུམ་
གྱིས་བདག་ཡིད་དཔལ། བཅུ་བ་རིགས་མཐུན་ལྡོག་པ་རྣམས་སོ། །ཟླ་བའི་ཟེར་དང་ག་པུར་གྱི། །
རེག་བྱས་བསིལ་བར་མི་བྱེད་པར། །བདག་གིས་ཁྱོད་བཞིན་མཐོང་བའི་མོད། །ཡིད་སྲུབ་ཚད་
གདུང་ཀུན་ནས་འབར།།
དགུ་བ་སྲིད་པ་ཅན་ལས། དང་པོ་འཇིག་རྟེན་ལ་གྲགས་པའི་རྒྱུ་ལྡོག་པའི་སྲིད་པ་ཅན།མ་
ཕྱིས་དྲི་མ་ཀུན་བྲལ་ཁྱོད་གདོང་མཛེས། །པིར་གྱིས་བྲིས་པ་མིན་ཡང་སྨིན་རིས་བཀྲ །མ་གཞིབས་
མངར་བའི་ལྡན་མཆུ་སྒྲོས་དམར། །བསམ་པ་མིན་ཡང་ཁྱོད་ཉིད་སྙིང་ལ་རྩེན །གཉིས་པ་
གཞན་ཅུང་ཟད་ལྡོག་པ།འོ་མཚོར་མ་བཀྲུས་ཁྱོད་གདོང་དཀར་བའི་མདངས། །བེ་ཌཱུར་བོང་བ་མིན་
ཡང་འཕྲུལ་མཐིང་མིག །ནལ་གྱིས་སྦགས་པ་མིན་ཡང་མཆུ་སྒྲོས་དམར། །གནའ་ནས་འདྲིས་པ་མེད་
ཀྱང་སྙིང་གི་གྲོགས །གསུམ་པ་རང་གི་ངོ་བོ་ཙམ་སྟོན་པ་སྲིད་པ་ཅན་རྣམས་། །རྒྱུ་མཚན་མེད་
པར་བདག་ལ་མཛའ་ཚུགས་ཤིང༌། །མ་འདྲིས་པར་ཡང་ཤིན་ཏུ་བག་ཕབ་ནས། །བདག་ལ་སྙིང་གྲོས་
ལྷུག་པོར་སྩོལ་བ་ཡི། །གཉིས་སྐྱེས་གཞོན་ནུ་དྲན་པས་བདག་སེམས་སྐྱོ། །
142

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
བཅུ་བ་བསྡུས་བརྗོད་ལས། དང་པོ་ཁྱད་གཞི་ཁྱད་ཆོས་གཉིས་ཀ་ཐ་དད་ཀྱི་བསྡུས་བརྗོད་ནི།
བདག་ཅག་གཉིས་པའི་ནོར་དག་ཏུ། །སྣ་ཚོགས་རིན་ཆེན་དུ་མའི་དཀོར། །འབད་པ་ཁོ་ནས་མི་
བསྐྲུན་པར། །ཆུ་ཡི་དབུ་བའི་ནོར་དག་འཚོལ། །གཉིས་པ་ཁྱད་གཞི་ཐ་དད་ལ་ཁྱད་ཆོས་མཚུངས་པ།
འདོད་པ་འཕེལ་ཞིང་དགའ་སྐྱེད་ཉིད། །ལན་བརྒྱར་གཞིབས་ཀྱང་མི་ཚིམ་པའི། །སྦྲང་རྩི་དག་གི་རོ་
འདི་ཀ །བདག་ཡིད་འབར་ཞིང་གདུང་བའི་། །གསུམ་པ་ཁྱད་གཞི་གཅིག་ལ་ཁྱད་ཆོས་ཐ་དད་
པའིབསྡུས་བརྗོད།ཐུན་མཚམས་གོས་ཀྱིས་བཀླུབས་པའི་སྟེང༌། །དཀ་གསལ་མཛེས་པའི་འོད་ཕྲེང་
ཅན། །རི་བོང་གཟུགས་ཀྱི་ལང་ཚོ་བརྟས། །ཟླ་བ་གཞོན་ནུ་བདག་གི་གྲོགས །བཞི་བ་སྔོན་མེད་
བསྡུས་བརྗོད་རྣསམ་སོ། །འདམ་སྐྱེས་འདམ་གྱིས་མ་གོས་ཤིང་། །བྷྲ་མ་རཿདང་མི་རྩེ་བའི་། །མངོན་
མེད་འདབ་བརྒྱ་བཞད་པ་དེ།།དྲན་པས་བདག་ཡིད་མྱོས་པར་བྱས། །
བཅུ་གཅིག་པ་ཕུལ་བྱུང་གི་རྒྱན་ལས། དང་པོ་ཁྱད་འཕགས་ཕུལ་བྱུང་། བག་ལྡན་གཉིས་
སྐྱེས་གཞོན་ནུའི་སྐེད་སྐབས་དག །ཕྲ་ལྡེམ་དྲང་ཞིང་འདྲིལ་བའི་ཟློས་གར་འདི། །མུ་ཏིག་འཁྲི་ཤིང་
གཞོན་ནུའི་འཇོ་སྒེག་དང༌། །རྣམ་པར་དབྱེ་བ་མེད་པ་འདི་ཁོ་ན། །གཉིས་པ་ཐེ་ཚོམ། ཁྱོད་གདོང་
དཀར་གསལ་མཛེས་པའི་ར་དེར། །འཛུམ་ཕྲེང་སྟོང་ཕྲག་བཞད་པའི་པད་ཚལ་དུ། །མཛེས་སྡུག་
མིག་གི་གར་མཁན་ཡོད་དམ་མེད། །ད་དུང་བདག་གི་ཐེ་ཚོམ་ཟློག་མ་གྱུར།།གསུམ་པ་ངེས་པ།ཡིད་
འོང་ཁྱོད་བཞིན་གསལ་དྭངས་མཁའ་ལམ་དུ། །མཐོང་བྱེད་མིག་གི་ཟླ་བ་ཡོད་ཅེས་ནུས། །བདག་ལ་
དགའ་བའི་རྣམ་འགྱུར་རབ་སྟོན་པའི། །ཟུར་མིག་གཡོ་དེ་གཞན་དུ་ག་ལ་ཡོད། །བཞི་བ་གྲགས་པ་
ཕུལ་བྱུང་རྣམས་སོ །ལོ་སྟོང་བལྟས་ཀྱང་ཅུང་ཟད་མི་ཚིམ་པའི །གཉིས་སྐྱེས་བཞིན་རས་མཚར་
སྡུག་དེ་མཐོང་ཚེ།།ཡིད་སྲུབ་དགའ་བས་ལྔ་བར་མི་འགྱུར་བ། །ཨེ་མ་དེ་དག་རྡོ་རྗེའི་སྐུ་ཡིན་ནམ། །
རབ་རྟོག་གི་རྒྱན་ལས།དང་པོ་སེམས་ལྡན་རབ་རྟོགཁྱོད་ཀྱི་མཆུ་སྒྲོས་དམར་ཞིང་འཛུམ། །
སོ་ཕྲེང་གསར་པ་ངོམ་པ་འདི། །བདག་ཡིད་མངོན་འདོད་གསར་པ་ཡིས། །མྱོས་པས་ཙུམྦ་ན་འདོད་
སྙམ།།གཉིས་པ་སེམས་མེད།ཁྱོད་གདོང་དཀར་གསལ་མཛེས་མཐོང་བས། །ཆུ་ཤེལ་དབང་པོ་ཡིད་
ཞུམ་སྟེ། །མྱ་ངན་ཁང་བུར་འགྲེ་ལྡོག་ཅིང༌། །ངུས་པའི་མཆི་མ་མཚོ་ལྟར་འཁྱིལ །གསུམ་པ་བཞིན་
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྒྲ་ཅན། ཁྱོད་ལུས་ཕྲ་ཞིང་ལྡེམ་པ་དང༌། །བདག་ལ་འཇོ་སྒེག་སྟོན་པ་བཞིན། །འཕྲུལ་བཞད་མིག་
གི་རོལ་གར་འདི། །བདག་ལ་ཟུར་མིག་འབོད་པ་བཞིན། །བཞི་པ་གསལ་བྱེད་སྙམ་སྒྲ་ཅན། ཁྱོད་
གདོང་འཕྲུལ་མཐིང་རོལ་རྩེད་ཀྱིས །བུང་བ་སྐྱེངས་ནས་ལྡིང་བར་སྙམ། །ཁ་སྒོའི་ཟེའུ་འབྲུ་མཚར་
སྡུག་པས། །པད་དཀར་ཞུམ་སྟེ་ཟུམ་པར་སྙམ། །ལྔ་བ་དོགས་སྒྲ་ཅན། ཁྱོད་གདོང་དཀར་བའི་ཟེར་
ཕྲེང་གིས། །ཟླ་བ་སྐྱེངས་ནས་ནུབ་ཀྱི་དོགས། །ངག་སྙན་འདི་ཡིས་རབ་དགའ་སྟེ། །སྒྱིད་ལུག་པི་
ཝང་བོར་གྱི་དོགས། །དྲུག་པ་ངེས་སྒྲ་ཅན། ཁྱོད་གདོང་མཛེས་པས་ལྷ་དབང་ཡང༌། །མིག་སྟོང་ཕྱེས་
ནས་ལྟ་བར་ངེས། །ཟུར་མིག་འཛུམ་པས་པད་དཀར་ཡང༌། །སྐྱེངས་ནས་ནགས་སུ་བྲོས་པར་ངེས། །
བདུན་པ་འདྲ་བའི་སྒྲ་ཅན། །ཁྱོད་ལུས་ཕྲ་བའི་རོལ་རྩེད་ལ། །གཅུག་ཕྲན་འགྲན་འདོད་གཡོ་བ་འདྲ། །
འདྲེན་བྱེད་ན་ཆུང་གར་མཁནལའང་། །རྣམ་བྱ་འགྲན་འདོད་རྩེ་བ་འདྲ། །བརྒྱད་པ་མིན་ནམ་སྲ་ཅན་
རྣམས་སོ། །ཁྱོད་གདོང་དཀར་བའི་མདངས་ལྡན་འདི།།བདེ་སོགས་ཀྱིས་ནི་ལྷ་དབང་གི།བཞོན་གྱི
དཀྱིལ་འཁོར་དང་ནོར་ཏེ།།དྲི་བཟང་ཆུ་ཡིས་བཀྲུས་མིན་ནམ།།
༈ བཅུ་གསུམ་པ་རྒྱུ་ཡི་རྒྱན་ལས། དང་པོ་སྐྱེད་བྱེད་ཀྱི་རྒྱུ རབ་མཛེས་གཉིས་སྐྱེས་
གཞོན་ནུའི་བཞིན་རས་ཀྱི། །དཀར་དམར་འཁྲུགས་པའི་རྣམ་འགྱུར་སྟོང་གཡོ་ཞིང་། །དམར་བའི
མཆུ་སྒྲོས་འཕྲུལ་བྱེད་ཟུར་མིག་དེ། །བདག་ཅག་ཡིད་སྲུབ་མངོན་འདོད་རྒྱས་པར་བྱེད། །གཉིས་པ་
གསལ་བྱེད།གཞོན་ནུ་དང་ནི་ལྷན་ཅིག་རྩེ་བ་འདི། །ལྷག་མ་དང་པོ་སྐྱེད་པའི་རྒྱུ་ཡིན་ཞེས། །འདུལ་
མངོན་མདོ་ལུང་རྣམས་ནས་བཤད་མཐོང་བས། །བདག་ཡིད་འདོད་པའི་ཚ་གདུང་ཉམས་པར་བྱས། །
གསུམ་པ་རྣམ་འགྱུར་གྱི་རྒྱུ གཞོན་ནུ་ཁྱོད་གདོང་རབ་མཛེས་འཛུམ་པའི་ཕྲེང༌། །བརྒྱ་ཕྲག་རྣམ་
འགྱུར་གཡོ་བ་དེ་མཐོང་ཚེ། །བཙུན་པོར་རློམ་པའི་གཉིས་སྐྱེས་ཁ་ཅིག་ཀྱང༌། །མངོན་འདོད་གསར་
པ་ཉིད་དུ་ལྡོག་པར་འགྱུར། །བཞི་པ་ཐོབ་བྱེད། དབང་པོ་གཉིས་སྤྲོད་དངོས་པོའི་བདེ་བ་དག །ནམ་
ཡང་ཐོབ་པའི་ཆ་ཤས་མི་བདོག་ཀྱང་། །སེན་མོ་འདེབས་ཤིང་དགའ་བའི་ཙུམྦ་ནས། །སྤུ་ལོང་གཡོ་
བའི་ཆགས་བདེའི་བདུད་རྩི་།།ལྔ་བ་ཕྱིའི་ཤེས་བྱེད།ཀུ་མུད་དགོད་ཅིང་པདྨ་རབ་ཟུམ་དང༌། །བྱ་
དང་བུང་བའི་འཕུར་ལྡིང་དང་བྲལ་ཚེ། །གཞོན་ནུ་ཁྱོད་ཀྱང་བདག་ཁྱིམ་བདེ་བའི་སར། །ཡིད་སྲུབ་
144

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
རྩེ་བའི་སླད་དུ་དོངས་འཚལ་ལོ། །དྲུག་པ་ནང་གི་ཤེས་བྱེད། དགའ་བ་རབ་བསྐྱེད་གཞོན་ནུ་ཁྱོད་
མཐོང་བས། །བདག་ལུས་ཙནྡན་ཆུ་དང་ག་པུ་བས། །བསིལ་བར་ནུས་པ་མེད་པའི་དྲོད་འབར་ཞིང་། །
བཞིན་རས་རབ་དམར་སྤུ་ལོང་གཡོ་བར་བྱས། །བདུན་པ་སྔ་ན་མེད་པ། རྒྱ་མཚོ་སྐ་རགས་ཅན་
འདིར་རྙེད་དཀའ་བའི། །གཞོན་ནུ་ཁྱོད་དང་གནའ་ནས་མ་ཕྲད་པ། །བདག་ཅག་གཞོན་ནུ་ཉི་ཚེའི་
གྲོགས་གཞན་ལ། །དགའ་བའི་དཔལ་མོར་བྱས་པས་མནར་བར་གྱུར། །བརྒྱད་པ་ཞིག་ནས་མེད་
པའི་བྱེད་རྒྱུ། འདོད་སྲེད་ཉོན་མོངས་ཉེས་པའི་ཚོགས་དྲན་པས། །བདག་ཡིད་དགའ་བདེའི་འདུན་
པ་ལ་རོལ་བའི །གཞོན་ནུ་རྣམས་ལ་རྩེ་དགར་ལོངས་སྤྱད་པ། །དེ་ནི་སྤངས་ཏེ་སེམས་ལ་ཞི་བ་ཐོབ། །
དགུ་བ་ཕན་ཚུན་མེད་པའི་། གཉིས་སྐྱེས་ཁྱོད་ལུས་སེམས་ལ་རབ་དྲན་པ། །བསམ་གཏན་མ་ཡིན་
ཁྱོད་མིང་ཡང་ནས་ཡང༌། །བརྗོད་པ་འདི་ཀོ་གསང་སྔགས་བཟླས་བརྗོད་མིན། །དེ་ཕྱིར་བགད་ཡིད་
ཀུན་ནས་བསད་པར་གྱུར། །བཅུ་པ་སྤངས་ནས་མེད་པའི་བྱེད་། མི་ལེགས་བག་ཡངས་ཕལ་པའི་
གཞོན་ནུ་ཡི། །རྣམ་དཔྱོད་བྱ་རོག་གྲོང་ཁྱེར་སྤྱོད་པ་འདྲའི། །གཤིས་ལུགས་མེད་ཕྱིར་བདག་ཡིད་
ཁྱོད་ཚུལ་ལ། །དགའ་བ་འབུམ་ཕྲག་བསྐལ་བརྒྱའི་བར་དུ་འཕེལ། །བཅུ་གཅིག་པ་ཟློག་པ་སྐྱེད་
བྱེད་རྒྱུ།གཉིས་སྐྱེས་མེ་ཏོག་མདའ་ཡི་བྱ་མ་རྟ། །ཁྱོད་དང་འགྲོགས་པས་བདག་ཡིད་ཚིམ་མེད་པར།
རྟག་ཏུ་ཡིད་སྲུབ་གཞོགས་སྟེགས་གསར་པ་ཡིས །འཆལ་ཚུལ་སྤུ་ལོང་གཡོ་ལས་དུཿཁ་འཕེལ། །
བཅུ་གཉིས་པ་རིང་འབྲས་ཀྱི་རྒྱུ། གཉིས་སྐྱེས་བཟུར་འདུག་འཇོ་སྒེག་གནམ་རུ་ལས། །དྲངས་པའི་
ཟུར་མིག་ཉག་ཕྲན་རབ་འབད་པས། །རང་གི་མཛའ་ཚུགས་སྙིང་ལ་རྩེན་བྱས་ནས། །ཐག་རིང་
ཆགས་ལྡན་ཀུན་ཡིད་འབེན་ལ་བསྣུན། །བཅུ་གསུམ་པ་དུས་མཉམ། གཉིས་སྐྱེས་ཁྱོད་ལུས་དཀར་
འཇམ་ཕྲ་ལྡེམ་ཞིང༌། །ལང་ཚོ་ཤིན་ཏུ་བདེ་བའི་རེག་བྱ་ལ། །ཙུམྦ་ན་དང་འཁྱུད་སྦྱོར་བདེ་བའི་རྒྱུ། །
ཀུནྡ་འབྲས་བུ་མངར་བ་དུས་མཉམ་བྱས །བཅུ་བཞི་བ་འབྲས་བུ་སྔ་བ། ཁྱོད་གདོང་པད་དཀར་
འདབ་བརྒྱ་བཞད་པ་ལས། །སོ་ཕྲེང་ཟེའུ་འབྲུ་འཛུམ་མདངས་མ་མཐོང་བའི། །སྔ་རོལ་ཉིད་ནས་དེ་
དག་དྲན་ཙམ་གྱིས། །བདག་ཡིད་བུང་བ་དགའ་བདེའི་སྦྲང་རྩིས་མྱོས། །བཅོ་ལྔ་པ་མི་རིགས་པ།
གཉིས་སྐྱེས་ཙནྡན་བསིལ་བའི་ལཇོན་ཤིང་གི །ཡན་ལག་ལྕུག་ཕྲན་གཞོན་ནུས་འཁྱུད་ཙམ་ནས། །
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བདག་ཡིད་འདོད་པའི་ཚད་སྙིང་གདུང་བ་དག །གཅོང་ནད་དམ་པོས་ཟིན་པ་འདི་ཀོ་ཅི། །བཅུ་དྲུག་
པ་རིགས་པ་རྣམས་སོ། །ལང་ཚོ་རབ་རྒྱས་དཀར་འཇམ་དྲི་བསོད་པའི། །ཡིད་འོང་ཡི་མེ་ཏོག་ཁྱོད་
མཐོང་ཚེ། །བདག་ཡིད་སྲུབ་པའི་རྐང་དྲུག་མཛའ་ན་མོ །དགའ་བའི་རོལ་གར་ཀུན་ནས་བསྒྱུར་ལ་
དབང༌། །
བཅུ་བཞི་བ་ཕྲ་མོའི་རྒྱན་ལས དང་པོ་ཟུར་གྱི་ཕྲ་མོ། ཁྱོད་དང་འུ་ཅག་ཆགས་སོ་ཞེས །
ཚོགས་སུ་སྨྲ་བ་མ་བཟོད་ཀྱང༌། །ཚིག་སྙན་ཡི་གེའི་སྟར་དྲངས་ནས། །ཚིག་ཕྲད་ཟུར་གྱིས་བདེ་འདི་
མཚར། །གཉིས་པ་རྣམ་པའི་ཕྲ་མོའོ། །ཡུ་བུ་ཅག་གི་ཡིད་སྲུབ་ཀྱི། །མངོན་འདོད་གསར་པའི་འཇོ་
སྒེག་དག།གཉིས་སྐྱེས་ཁྱོད་ཀྱིས་མཐོང་མ་ཐག །བཞིན་རས་དམར་བའི་མདངས་ཀྱིས་མཛེས།།1
བཅོ་ལྔ་བ་ཆའི་རྒྱན་ལས། དང་པོ་རང་བཞིན་གསལ་བོ་བསྒྲིབས་པ། གཉིས་སྐྱེས་ན་རའི་
མེ་ཏོག་གསར་པ་དེ། །དྲན་ཚེ་མྱོས་པས་སེམས་སྟོར་བཞིན་བསྡུས་ཤིང༌། །མིག་མི་འཛུམ་པའི་རོལ་
རྩེད་གསར་པ་། །ཚིག་རྒྱན་ཕྲ་མོའི་རིག་པ་ཡིན་པར་ཤེས། །གཉིས་པ་ཆ་ལ་སྨད་པ། བདག་ཡིད་
སྡུག་པའི་གཉིས་སྐྱེས་ལུས་ཕྲ་ཁྱོད །འཛུམ་སྒེག་རྣམ་འགྱུར་སྟོང་ཕྲག་རོལ་རྩེད་ཀྱིས། །བག་ཡོད་
ཁྲིམས་ལྡན་རྣམས་ཀྱང་ཡིད་སྲུབ་པ། །བདེ་སོགས་ཀུན་ལས་མཛེས་པ་ཨེ་མ་མཚར། །གསུམ་པ་ཆ་
ལ་བསྟོད་པ་རྣམས་སོ །ཐག་རིང་བགྲོད་ན་ཡིད་ཀྱི་ཞགས་པ་ཉིད། །མིག་གིས་མཐོང་ན་ཆགས་
འི་ཕག་ངོག་
པའི་ཕྲག་དོག་ལྡང༌། །ཉེ་བར་འགྲོགས་ན་འདོད་པའི་དུག་གིས་ཟིན། །ཇི་ལྟར་བྱས་ཀྱང་གཉིས་སྐྱེས་
བདག་གི་དགྲ། །
བཅུ་དྲུག་པ་རིམ་པ་ཅན་གྱི་རྒྱན་གཅིག་གོ།།ཁྱོད་གདོང་དཀར་གསལ་འོད་ཀྱིས་མཛེས།།
མཆུ་སྒྲོས་དམར་བའི་འཛུམ་མདངས་ཅན། །དུང་དང་སྟོན་ཟླ་དབང་པོའི་གཞུ །ཨུཏྤལ་དམར་བོ་
རྣམས་ཀྱིས་བསྐུས། །
བཅུ་བདུན་པ་དགའ་བའི་རྒྱན་གཅིག་གོ།།ཁྱོད་ལུས་དཀར་འཇམ་རེག་བྱའི་རོལ་རྩེད་ལ།།
བདག་གིས་ཅུང་ཟད་རེག་པའི་བདེ་དགའ་འདི། །ཁྱོད་ཀྱིས་སླར་ཡང་རེག་ན་དགའ་བ་དང༌། །བདེ་
བ་དེ་དག་འཕེལ་ཞིང་གཞན་དུ་མིན།།
146

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
བཅོ་བརྒྱད་པ་ཉམས་ལྡན་ལས། དང་པོ་སྒེག་པའི་ཉམས་ལྡན། ཁྱོད་གདོང་འཛུམ་སྟོང་
འཇོ་སྒེག་གི། །རྣམ་འགྱུར་འདི་མཐོང་ངོ་ཅག་ཀྱང་། །ཡིད་ཀྱི་པདྨོ་རབ་བརྟས་པས །ལུས་ཀྱི་རོལ་
རྩེད་ཡིད་སྲུབ་བོ། །གཉིས་པ་དྲག་ཤུལ། དགེ་ལ་སེམས་པ་གང་ཁྱོད་ཀྱིས། །མི་དགེ་སྤྱོད་པ་དག་
མཐོང་ན། །གཏུམ་རྔམ་ཁྲོ་གཉེར་སྤྲིན་བསྡུས་ནས། །སྡང་མིག་ཚིག་རྩུབ་མེ་ཆར་འབེབས། །གསུམ་
པ་དཔའ་བ། ལང་ཚོ་རྒྱས་པའི་གཞོན་ནུ་མ། །འབུམ་ཕྲག་ཚོགས་ཀྱང་ཁྱོད་ཉིད་ཀྱི། །མིག་ཟུང་ཙམ་
གྱིས་རབ་བཏབ་པས །མཛའ་ཚུགས་ཁོལ་པོ་ཉིད་དུ་བྱས། །བཞི་བ་སྙིང་རྗེ། ད་ལྟ་མིག་འཛུམ་ཚད་
ཙམ་དུ།།འབྲལ་བའང་དཀའ་བ་ཅག་གཉིས། །ནམ་ཞིག་སྒྱུ་ལུས་འཇིག་པའི་ཆོས།།རོ་ཁང་སྲེག་
ཟའི་ནང་དུ་ཉལ། །ལྔ་བ་མི་སྡུག་པ། ཞིབ་མོར་བརྟགས་ན་སྙིང་སྡུག་ཁྱོད། །རྣག་ཁྲག་ཁུ་བ་སྲིན་
འབུ་དང༌། །བཤང་གཅིའི་རྫས་ཀྱིས་གང་བའི་། །སྲེད་པ་སྤེལ་ལ་དགའ་འདི་མཚར། །དྲུག་པ་
བཞད་གད་ཉམས། སྙིང་གྲོགས་གཉིས་སྐྱེས་གཞོན་ནུ་ཁྱོད། །འདོད་ལྡན་གྲོགས་པོ་དང་བརྩེས་
པའི། །མཆུ་ཡི་སོ་རྗེས་གསར་པ་དེ། །སོར་མོས་དབྱི་བ་བརྗེད་ངས་སམ། །བདུན་པ་རྨད་བྱུང༌།ཁྱོད་
ལུས་རེག་བྱ་རོ་འཛིན་དག །ལྷ་ཡི་གོས་དང་སྦྲང་རྩིའི་རོས། །བདག་ལུས་འཇམ་བདེས་བདེ་བ་
དང༌། །བདུད་རྩིའི་རོ་ཡིད་དགའ་བ་འཕེལ། །བརྒྱད་པ་འཇིགས་རུང་རྣམས་སོ །འདོད་པའི་འཆིང་
བས་བཅིངས་པའི་གཞོན་ནུ་དག །ནམ་ཞིག་ལྔ་བར་གྱུར་ཚེ་གཤིན་རྗེ་ཡི། །ཕོ་ཉ་རྒྱོབ་སོད་སྒྲ་ཡི་ཀུ་
ཅོ་དང༌།།མཚོན་ཆས་གཏུབ་ཚེ་ཁྱོད་ཀྱིས་བྱར་ཡོད་དམ།།
བཅུ་དགུ་བ་གཟི་བརྗིད་ཅན་རྒྱན་གཅིག་གོ །གཉིས་སྐྱེས་འདི་ལ་འདོད་སྲེད་སྤྱད་
རྣམས་ཀྱི །མཐུ་ལྡན་བདག་གིས་འཇོམས་ཞེས་དངས་མི་བདོག །གནའ་དུས་སྤྱོད་པ་དེ་ཀོ་དེང་
སྤངས་ན། །བདག་གི་སེམས་ཀྱང་ཁྲོ་བའི་ལང་ཚོ་ཞི། །
ཉི་པ་རྣམ་གྲངས་བརྗོད་པ་རྒྱན་གཅིག་གོ། །གཉིས་སྐྱེས་ཁྱོད་སེམས་མཛའ་བ་ཡི །
གྲོགས་ཤིག་གལ་ཏེ་ཡོད་པ་ན།།རེ་ཞིག་དེ་དང་རྩེར་མཛོད་ཅིག།འོ་ཅག་དོན་གཉིས་སླར་འོང་ངོ་། །
ཉེར་གཅིག་པ་ཀུན་ཏུ་ཕན་པའི་རྒྱན་ཡང་གཅིག་གོ། །སྙིང་ལ་རྩེན་པའི་གྲོགས་དེ་དྲན་པ་
ལས། །མངོན་འདོད་གསར་པའི་ཚ་གདུང་འཕེལ་བའི་ཚེ །སྔོ་བསངས་ཆུ་འཛིན་ལང་ལོང་རབ་
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དཀྲིགས་ནས།།ག་པུར་བསིལ་བའི་སྦྲང་ཆར་དལ་གྱིས་བབ། །
ཉེར་གཉིས་པ་རྒྱ་ཆེ་བའི་རྒྱན་ལས །དང་པོ་བསམ་པ་རྒྱ་ཆེ་བ །ཉི་མས་རྒྱུ་སྐར་ཇི་
བཞིན་དུ། །གཞོན་ནུ་གཞན་རྣམས་ཟིལ་གནོན་ཁྱོད། །གཡེམ་དང་དགོད་བག་གསོག་གསོག་དང༌། །
ལང་ཚོས་དྲེགས་མེད་དབང་པོ་དུལ། །གཉིས་པ་འབྱོར་བ་རྒྱ་ཆེ་བའོ །ལུས་ཕྲ་ཁྱོད་ཀྱིས་བཀའ་
རྟགས་གོས། །རྣམ་གསུམ་ཐུན་མཚམས་གཞོན་ནུ་དག །ཚོང་ཟོང་གཞལ་བར་མི་སྤྱོད་ན། །གོས་
རྒྱན་གཞན་རྣམས་ལྟ་ཅི་སྨོས། །
ཉེར་གསུམ་པ་བསྙོན་དོར་གྱི་རྒྱན་ལས། དང་པོ་ངོ་བོ་བསྙོན་དོར། གཉིས་སྐྱེས་ཁྱོད་
གདོང་འཛུམ་པའི་ཐིག་ཕྲེང་འདི།།འཛུམ་བཞད་མ་ཡིན་ཡིད་འཆིང་ཞགས་པ་ཉིད། །ཟུར་མིག་གཡོ་
བའི་རོལ་གར་མིག་ཟུར་དག །མ་ཡིན་བདག་སྙིང་འབིགས་པའི་ཉག་ཕྲན་ཉིད། །གཉིས་པ་ཡུལ་ལ།
གཞོན་ནུ་བདག་ལ་འཁྱུད་པའི་ལག་པ་ཡིས། །དམ་པོར་བཅིངས་པ་འདི་ཀོ་ལྕགས་སྒྲོག་ཉིད། །ཡིད་
ཀྱི་གདུང་བ་མེད་ལ་ལག་པ་འདི། །འཆིང་བྱེད་སྲད་བུའི་ཚུལ་ཡང་མིན་པར་ངེས། །གསུམ་པ་རང་
བཞིན། ཁྱོད་དང་ལེགས་པར་འགྲོགས་པའི་རྩེར་འཇོ་འདི། །དགའ་བདེ་ཆགས་པའི་སྙིང་པོར་
བདག་འདོད་ཀྱང་། །ཡུད་ཙམ་བྲལ་ཡང་མི་དགའ་སྐྱེད་བྱེད་པས། །དགའ་སྐྱིད་སྙིང་པོ་དེ་ཀོ་ག་ལ་
ཡིན། །བཞི་བ་དཔེའི་བསྙོན་དོར་རོ །རྣམ་པར་གཡོ་ཞིང་འཁྲུགས་པའི་འགྱུར་ལྡོག་དང༌། །ཆུ་ཡི་
ཕྲེང་བ་འཛག་པའི་སྤྲིན་གཞོན་དང༌། །གཉིས་སྐྱེས་ཁྱོད་གདོང་རྟག་པར་དཀར་ཞིང་འཛུམ། །མཛེས་
པ་འདི་ནི་ཅི་སླད་མཚུངས་པར་གྱུར།།
ཉེར་བཞི་པ་སྦྱར་བའི་རྒྱན་ལས། དང་པོ་གཅོད་མཚམས་ཐ་དད་མིན་པའི་སྦྱར་བ། །
དམར་སེར་འདབ་མ་ཕང་ཕུང་ཅན། །མཚོ་ངོགས་དགའ་བའི་རོལ་རྩེད་དང༌། །མགྲིན་པའི་རྫ་རྔ་
སྙན་སྒྲོག་པ། །གཉིས་སྐྱེས་བདག་ཡིད་དགའ་བའི་དཔལ། །གཉིས་པ་གཅོད་མཚམས་ཐ་དད་པ།
རབ་རྒྱས་དཀར་བའི་མདངས་དང་ལྡན། །མཚན་མར་བཅས་པའི་ལང་ཚོ་ངོམ། །འཛུམ་འོད་སྟོང་
ཕྲག་བཞད་པའི་དཔལ། །དཀར་གསལ་མཛེས་པས་ཚ་གདུང་སྐྱོབ། །གསུམ་པ་དཔེ།རིན་ཆེན་རྒྱན་
མང་གིས་བརྒྱན་ཅིང༌། །མཛེས་སྡུག་ལང་ཚོ་རབ་རྒྱས་པ། །གཉིས་སྐྱེས་རོལ་གར་སྒྱུར་བ་ཁྱོད། །
148

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
སྐབས་གསུམ་གྲོང་གི་གར་མཁན་སྡང༌། །བཞི་པ་གཟུགས་ཅན། རབ་སྙན་རྣ་བའི་བཅུད་ལེན་ཉིད། །
སྒྲ་སྙན་སྟོང་ཕྲག་གིས་ཕྱུག་པའི། །ཡིད་ཀྱི་སྐྱོ་བ་སངས་བྱེད་པ། །ལུས་ཅན་ཀུན་གྱི་སྙིང་གི་དཔལ། །
ལྔ་པ་འགོག་པ། འཛུམ་ཕྲེང་བདག་ཉིད་རབ་དཀར་ཞིང་། །དལ་བུ་དལ་བུས་རབ་འཆར་བའི། །
ཁྱོད་གདོང་ཟླ་བ་འདི་ཡོད་ཚེ། །ཟླ་བ་ཕལ་པས་ཅི་ཞིག་བྱ། །དྲུག་པ་ལྡོག་པ།དྲི་ཞིམ་འབྱུང་གནས་
ཁྱོད་ཀྱི་ལུས། །འདབ་མ་རབ་རྒྱས་ཉིད་དང་མཚུངས། །གསེར་ལྡན་ཅན་གྱི་དཔལ་གྱུར་པས། །འདི་
ཡི་མཚུངས་པ་ཉིད་ཀྱང་མིན། །བདུན་པ་བྱ་བ་ཐ་དད་མིན་པ། དམར་སེར་མཛེས་པའི་འདབ་ལྡན་
ཅན། །དྲི་བཞོན་ལ་ནི་རབ་བརྟེན་པ། །གཞོན་ནུས་མངོན་འདོད་གདུང་བ་སེལ། །ཆུ་ཁུར་གྱིས་ཀྱང་
ཚ་གདུང་སྐྱོབ། །བརྒྱད་པ་བྱ་བ་འགལ་མིན།གཉིས་སྐྱེས་དམར་སེར་འདབ་ལྡན་ལ། །མགྲིན་སྙན་
ཟློས་གར་འཕྲུལ་བ་དག །ངང་བའི་སྒྲ་ནི་ཐོས་པ་དང༌། །མྱོས་ལྡན་དེ་ཡིས་འཁྱུད་པ་དག །དགུ་པ་
འགལ་བའི་ལས། དབེན་པའི་ལང་ཚོ་རབ་དཔལ་བའི། །ཡིད་འཕྲོག་མཛའ་བོ་རབ་གཞར་བ། །
ཕལ་བ་དེ་ཀོ་རབ་འཇུངས་ཀྱི། །གཞོན་ནུ་ཁྱོད་ནི་གཡར་ལྡན་ནོ། །བཅུ་པ་སྦྱར་བའི་ངེས་ཅན།ཁྱོད་
ལུས་མཛེས་པའི་འདབ་ལྡན་ནི། །བག་ཡོད་བཀའ་རྟགས་ཁོ་ན་སྟེ། །ལང་ཚོ་བདེ་བའི་གར་མཁན་
ཡང༌། །གཉིས་སྐྱེས་ཡིན་གྱི་སྒྲོ་ལྡན་མིན། །བཅུ་གཅིག་པ་ངེས་པ་འགོག་པ།ཁྱོད་གདོང་སྨིན་ལེགས་
གཡོ་བ་དང༌། །འཇོ་སྒེག་ཡིན་གྱི་ལྟག་ཆོད་མིན། །འོན་ཀྱང་ཉེས་ལྟུང་བག་ཡངས་སུ །སྤྱོད་པ་
རྒ
མཐོང་ལན་དེ་ལ་ཁྲོ །བཅུ་གཉིས་པ་འགལ་མེད། ལུས་མེད་ལ་ནི་རབ་བརྟན་ཅིང༌། །ཐུན་མཚམས་
གཡོ་བའི་འདབ་མ་ཅན། །གཉིས་སྐྱེས་གཞོན་ནུ་ཉིད་ངེས་ཀྱང༌། །འོ་མཚོ་བའི་ངང་པའང་དེ། །
བཅུ་གསུམ་པ་གང་རུང་བ་འགལ་ཞིང་ཅིག་ཤོས་ལ་མི་འགལ་བའི་སྦྱར་བ་རྣམས་སོ །མཚམས་སྤྲིན་
འདབ་མ་རབ་གཡོ་ཡང༌། །མཚོ་ངོགས་རྫིང་བུར་མི་འཇུག་ཅིང༌། །གྱ་གྱུའི་འགྲོས་ཀྱིས་རབ་སྒེག
ཀྱང༌།།ལྕེ་གཉིས་དུག་གི་ཟེར་མི་སྤྲོ །
ཉེར་ལྔ་པ་ཁྱད་པར་བརྗོད་པའི་རྒྱན་ལས། དང་པོ་ཡོན་ཏན་མ་ཚང་བའི་ཁྱད་པར་བརྗོད་པ།
མཛའ་བོ་ཁྱོད་གདོང་འཛུམ་པའི་ཞགས་པ་ལ། །ཟུར་མིག་ལྕགས་ཀྱུས་སྤྲས་འདི་སྲ་བ་དང༌། །རིང་
ཞིང་རྣོ་ངར་འཁྱོགས་པ་མི་ལྡན་ཡང་། །བཏབ་པ་ཙམ་གྱིས་བདག་ཡིད་བཅིངས་ཤིང་བཀུག།གཉིས་
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པ་རིགས་མ་ཚང་བ། །གྲོགས་ཁྱོད་སུམ་རྩེན་དབང་པོའི་རིགས་མིན་ཞིང༌། །གདེངས་ཅན་དགའ་
མའི་མངལ་ནས་མ་བསྐྲུན་ཀྱང༌། །ལུས་ཅན་ཀུན་ཡིད་འགུགས་པའི་ལང་ཚོ་དང༌། །སྲེད་ལྡན་ཚིམ་
བྱེད་འཛུམ་སྟོང་ཕྱོགས་བརྒྱར་སྤེལ། །གསུམ་པ་བྱ་བ་མ་ཚང་བ།ཟུར་མིག་གཡོ་དང་འཛུམ་འོད་དྲ་
བ་དང༌། །གར་གྱིས་རྩེན་པའི་ལག་གིས་མ་འཁྱུད་ཀྱང༌། །ལུས་མེད་བདེ་བའི་སྐྱེ་དགུ་འདི་ཀོ་རྣམས། །
ཚིམ་བྱེད་སྔ་ན་མེད་པ་ཁྱོད་མིན་སུ །བཞི་བ་རྫས་མ་ཚང་བ།ཙནྡན་ཏིལ་མར་གྱིས་སྦགས་སྲེག་ཟ་
དང༌། །སྒྲོ་བརྒྱ་ལྡན་པའི་མཱརྒ་ཎ་མེད་ཀྱང༌། །གཞོན་ནུ་ཁྱོད་མཐོང་བདག་སྙིང་མངོན་འདོད་ཀྱི། །ཚ་
བས་གདུངས་ཤིང་ཀུན་ནས་འབིགས་པར་ནུས། །ལྔ་པ་རྒྱུའི་ཁྱད་པར་བརྗོད་པ་རྣམས་སོ །ཞི་དུལ་
བག་དང་ལྡན་ཞིང་གཡར་ཚ་བའི། །ནོར་གྱིས་རབ་ཕྱུག་གཞོགས་སྟེགས་ཀུན་སྤངས་ཀྱང་། །འབད་
མེད་འཛུམ་བརྒྱས་སྤྲས་པའི་ལང་ཚོ་འདིས། །བདག་ཡིད་དགའ་སྤྲོ་གསར་པའི་དཔལ་དུ་བྱས། །
ཉེར་དྲུག་པ་མཚུངས་སྦྱོར་གྱི་རྒྱན་ལས། དང་པོ་བསྟོད་པའི་མཚུངས་སྦྱོར།རི་དྭགས་
གཟུགས་ལྡན་བསིལ་ཟེར་དང༌། །གསེར་གྱིས་སྤྲས་པའི་སོ་གཉིས་པ །སྒེག་འཆང་མཚམས་སྤྲིན་
གཞོན་ནུ་མ། །གཉིས་སྐྱེས་ཁྱོན་རྣམས་འཇིག་རྟེན་རྒྱན། །གཉིས་པ་སྨད་པ་དག་གོ།བདག་ཡིད་
འཆིང་བའི་གྲོགས་ཁྱོད་དང༌། །འདབ་རྩེའི་ཆུ་དང་གློག་གི་གར། །དབང་པོའི་འཁྱོག་ལྡན་དབུ་བའི་
ཕྲེང་།།ལང་ཚོ་བདེ་ཡང་ལྔ་བར་གྱུར།ལང་ཆ་བད་ཡང་ལྔ་བར་གྱུར
ཉེར་བདུན་པ་འགལ་བའི་རྒྱན་ལས། དང་པོ་གཞི་ཐ་དད་པའི་བྱ་བ་འགལ་བ། ཆུ་ཤེལ་
དབང་པོ་འཛུམ་འོད་ཕྲེང་སྤེལ་ཚེ། །ཀུ་མུད་རྒྱས་ཀྱང་བདག་ཅག་འོད་གསལ་འཇུག །ཁྱོད་གདོང་
འཛུམ་འོད་ཟེར་ཕྲེང་སྤྲོས་པའི་ཚེ། །ངོ་ཅག་ཡིད་ཀྱི་པདྨོ་ཀུན་ནས་རྒྱས། །གཉིས་པ་གཞི་ཐ་དད་ཀྱི་
ཡོན་ཏན་འགལ་བ། མཛེས་པ་ཁྱོད་ཀྱི་འཇོ་སྒེག་རྣམ་འགྱུར་གྱིས། །དཔག་ཡས་འཛུམ་སྟོང་གར་གྱི་
རོལ་རྩེད་དག །མཐོ་ཚེ་ཆགས་ལྡན་དགའ་བདེའི་གཏེར་ཐོབ་ཀྱང༌། །ཁྲིམས་ལྡན་པ་སྤུ་གཡོ་བའང་
ཅི་ཕྱིར་ལྡོག །གསུམ་པ་གཞི་ཐ་དད་ཀྱི་རྫས་འགལ་བ། སྨིན་ལེགས་ནག་ཅིང་འཁྱོགས་ལ་དཔྲལ་
དབྱེས་དྲང༌། །སྐེད་སྐབས་ཕྲ་ཞིང་ལྟེ་བའི་བུམ་པ་སྦོམ། །མཐོང་བྱེད་ནག་ཅིང་མཆུ་སྒྲོས་དམར་བའི་
མདངས། །མཛེས་ལྡན་ཁྱོད་ཀྱིས་མི་ཚིམ་ལུས་ཅན་སུ། །བཞི་བ་རྫས་དང་ལས་འགལ་བ། བཞིན་
150

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
རས་ཤར་གྱི་ཐིག་ལེ་འོད་དཀར་གཡོ། །འཁྲུལ་མཐིང་མིག་གི་ཨུཏྤལ་ལང་ཚོ་ངོམ། །སོ་ཕྲེང་ཁ་བའི་
ས་འཛིན་ཚར་དུ་དངར། །དེ་དག་ཀུན་གྱིས་བདག་ཡིད་སྲེག་ཟས་གདུང༌། །ལྔ་བ་གཞི་གཅིག་པའི་
བྱ་བ་འགལ་བ། མཛའ་བོ་ཁྱོད་ཀྱི་འཇོ་སྒེག་རོལ་གར་གྱིས། །ཞར་ལ་འཕངས་པའི་ཟུར་མིག་ཉག་
ཕྲན་དེ། །སྐྱེས་བུས་འཁྱོག་ལྡན་ལམ་དུ་མ་དྲངས་ཀྱང༌། །སྲེད་ལྡན་སྙིང་གི་འབེན་ལ་ལན་བརྒྱར་
བསྣུན། །དྲུག་པ་གཞི་གཅིག་གི་རྫས་འགལ་བ་རྣམས་སོ། །དཀར་ནག་དམར་བའི་ཚོན་བརྒྱས་རབ་
བཀྲ་བའི །མཛེས་བྱེད་མིག་གི་ཨཱ་ལངྐཱ་ར་ཅན། །ཁྲོ་འཛུམ་རྣམ་འགྱུར་གཡོ་བའི་གར་མཁན་ཀྭ །
གཉིས་སྐྱེས་ཁྱོད་ཀྱིས་བདག་ཡིད་བས་པར་བྱས།།
ཉེར་བརྒྱད་པ་སྐབས་མིན་འགྱོད་པའི་རྒྱན་གཅིག་ཁོ་ནར་ཟད་དོ། །འདུས་བྱས་བདག་
གིར་མི་འཛིན་པར། །རྙེད་སླའི་ཆུ་དང་ཤིང་ཐོག་གི །ནགས་ཁྲོད་བདེ་བའི་དབེན་པ་བསྟེན། །རི་
དྭགས་འདི་ཀོ་རྨད་དུ་བྱུང༌། །
ཉེར་དགུ་བ་ཟོལ་བསྟོད་ཀྱི་རྒྱན་ལས། དང་པོ་ཟླ་བོའི་ཟོལ་ལ་བསྟོད། ནག་པོ་བརྩེགས་
པའི་ཆེ་ཞེའི་ལང་ཚོ་དང༌། །དཔལ་མོའི་བདེ་སོགས་གངས་རིའི་བུ་མོ་ཡིས། །འཛུམ་ཕྲེང་དེས་ཀྱང་
བདག་ཡིད་དགའ་སྐྱེད་དེ། །ཁྱོད་ཀྱིས་བདག་ཡིད་ཚིམ་ལ་དྲེགས་མི་འཚལ། །གཉིས་པ་སྦྱར་བའི་
ཟོལ བྲམ་ཟེའི་ཁྱེའུར་གྱུར་པ་ཀརྨ་ཡིས། །མ་རྙིང་ལང་ཚོ་གསར་པའི་འཛུམ་ཕྲེང་དེ། །འབད་པ་
མེད་པར་ཕྲོགས་ནས་བདག་གི་བར། །མཛད་དེ་གཉིས་སྐྱེས་ཁྱོད་ཀྱིས་དབྱར་མི་རིགས། །གསུམ་པ་
དཔའ་བའི་ཟོལ། གང་གིས་མཐོང་དང་འགྲོགས་པའི་ལུས་ཅན་དག །དགའ་བདེ་གསར་པའི་རྣམ་
པར་གཡེང་བ་ཡིས། །ནམ་ཡང་ངལ་བ་མེད་པར་སྤྱོད་པ་འདི། །གྲོགས་ཁྱོད་བདག་ཅག་གཡེང་བའི་
རྒྱུ་ལས་ཅི།།
སུམ་ཅུ་པ་ངེས་བསྟན་གྱི་རྒྱན་ལས། དང་པོ་མཆོགལྷ་དབང་ལུས་ཀྱི་སྣང་བརྙན་དག །བེ་
ཌཱུར་གཞི་ལ་རྟག་འཆར་བ། །མཛའ་ཁྱོད་ཀྱི་བཞིན་རས་དག །བདག་ཡིད་འཆར་བ་ངེས་པར་
མཚོན། །གཉིས་པ་མཆོག་མིན། ལོ་འདབ་ལང་ཚོ་མཛེས་སྣང་ཡང༌། །བི་ཥའི་རྐང་འཐུང་ཟུག་རྔུའི་
རྒྱུ། །མ་རྙིང་ལང་ཚོ་ཅན་ཁྱོད་ཀྱི།།འདོད་ལྟུང་ཉེས་པ་ངེས་མཚོན་སྙམ།།
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སོ་གཅིག་པ་ལྷན་ཅིག་བརྗོད་པའི་རྒྱན་ལས། དང་པོ་ཡོན་ཏན་ལྷན་ཅིག་བརྗོད་པ། ཁྱོད་
གདོང་ལང་ཚོ་རབ་རྒྱས་གཡོ་བ་དང་། །པད་དཀར་ཕང་ཕུང་རྒྱས་པ་ལྷན་ཅིག་བཀྲ། །མ་མ་ཏ་ཝ་ཛི་
ཧྭ་གཞིབས་པ་དང༌། །རྐང་དྲུག་སྦྲང་རྩི་བཏུང་བ་ལྷན་ཅིག་བདའ། །གཉིས་པ་བྱ་བ་ཐ་དད་པའི་ལྷན་
ཅིག་བརྗོད་པ། ཁྱོད་བཞིན་མིག་གི་མཚན་མ་བཀྲ་བ་དང་། །བསིལ་ཟེར་རི་བོང་གཟུགས་དག་ལྷན་
ཅིག་ཉིད།།ཟུར་མིག་འཛུམ་གྱིས་བདག་སྙིང་བརྟས་པ་དང༌། །བསིལ་ཕྲེང་ཀུ་མུད་སྤེལ་བ་ལྷན་ཅིག་
བྱས།།གསུམ་པ་བྱ་བ་གཅིག་པའི་ལྷན་ཅིག་བརྗོད་པ།ཀསྨཱི་ར་ཡུལ་གུར་གུམ་བརྟས་པ་དང༌། །སྟོན་
ཀའི་མཚམས་སྤྲིན་དམར་སེར་གཡོ་བ་དང་། །གཙོ་མའི་རི་དབང་ཉི་ཟེར་གྱིས་རེག་པ། །གཞོན་ནུ་
ཁྱོད་ཀྱི་གོས་རྣམས་ལྷན་ཅིག་མཛེས།།
སོ་གཉིས་པ་ཡོངས་བརྗེས་ཀྱི་རྒྱན་གཅིག་གོ།བདག་མིག་བྷྲ་མ་རཿའདི་ཀོ།ཁྱོད་གདོང་
པདྨར་རབ་ཞུགས་ཚེ། །དེ་ཡི་འཛུམ་དཀར་ཟླ་བའི་ཟེར། །བདག་སྙིང་མཚོར་འཕྲོས་དགའ་
འཕེལ། །
སོ་གསུམ་པ་ཤིས་བརྗོད་ཀྱི་རྒྱན་གཅིག་གོ །མཛེས་ལྡན་ཁྱོད་དང་འོ་ཅག་ལྷན་ཅིག་ཏུ། །
མངོན་འདོད་བདེ་བའི་དཔལ་ཡོན་ལ་རོལ་བའི། །མཆོག་དབང་གསུམ་པའི་ཏིང་འཛིན་མྱུར་གྲུབ་
ནས།།ཚིག་དབང་དོན་གྱི་ཡེ་ཤེས་མཆོག་འགྲུབ་སྨོན།།
ཆག་དབང་དན་བྱ་བ་ཤས་མཆོག་འ
སོ་བཞི་བ་རབ་སྤེལ་གྱི་རྒྱན་གཅིག་གོ།ཀུནྡ་ལྟར་དཀར་ཁྱོད་བཞིན་གྱི། །ཟུར་མིག་གློག་
གི་གར་བཞིན་མཛེས། །མཆུ་དམར་པདྨ་རཱ་ག་ཡང༌། །མཛེས་པས་ལྷ་དབང་སྐྱེངས་ཞེས་ཐོས། །
སོ་ལྔ་པ་དགོངས་པ་ཅན་གྱི་རྒྱན་ཡང་གཅིག་གོ།ཐོགས་མེད་བློ་གྲོས་ནམ་མཁའི་ཁྱོན་
ཡངས་པར། །བློ་ལྡན་ཟླ་བ་བདག་གིས་ལེགས་བཤད་ཀྱི། །ཟེར་ཕྲེང་སྟོང་ཕྲག་གཡོ་བ་འདི་སྤྲོས་
པས །ལྷ་སྲས་ཐུགས་ཀྱི་ཀུ་མུད་དེང་ནས་བརྟས། །ཞེས་སྙན་ངག་མེ་ལོང་གི་རྒྱན་གྱི་དཔེར་བརྗོད་
གཞོན་ནུ་དགའ་བའི་གཏམ་བུང་བའི་རོལ་རྩེ་ངག་གི་འདོད་འཇོ་སརྒ་གསུམ་པ་ཞེས་བྱ་བ་ལས།
དོན་རྒྱན་སོ་ལྔ་པ་ལས་འཕྲོས་པའི་དཔེར་བརྗོད་དབྱེ་བ་ཤོ་ལོ་ཀ་གཉིས་བརྒྱ་དང་བཅུ་བཞིའི་གྲངས་
སུ་གནས་པ་སྟེ་སརྒ་དང་པོའོ །
152

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
གཉིས་པ་སྒྲ་རྒྱན་བཤད་པ་ལ། །བྱ་བའི་དངོས་རྣམས་སླ་བ་དང༌། །དཀའ་བ་དག་གི་
བརྗོད་བྱ་ཡི། །བར་མ་ཆོད་དང་བར་ཆོད་དག །ཡི་གེའི་ཚོགས་པ་སྐོར་བ་ན། །ཟུང་ལྡན་དེ་ཡང་རྐང་
བ་ཡི།།དང་པོ་བར་མཐའི་སྤྱོད་ཡུལ་ཅན།།ཞེས་པ་ལྟར།དཔེར་བརྗོད་རིམ་པར་བྱ་བ་ལ་གསུམ། །
དབྱངས་གསལ་ངེས་པའི་བྱ་དཀའ་བ། །རྗེས་ཁྲིད། ཟུང་རྒྱན་། །དང་པོ་ལ། ཨ་ཡིག ནགས་ན་
གནས་པ་ཙ་ནཀྵ། །དཔའ་རྣམས་དགའ་བ་གར་མཁས་པས། །ཆགས་ལྡན་དགའ་བ་རབ་བརྟས་པ། །
ལྷ་སྲས་དག་ལ་ཆགས་པ་ཀྭ །ཨི་ཡིག མི་ཡི་སྲིད་འདི་སྨིན་ཡིད་འཛིན། །ཨུ་ཡིག དུས་སུ་འཕྲུལ་
རྒྱུན་མུ་རུ་སུཿ ཨེ་ཡིག བདེ་ཆེན་ཡེ་ཤེས་ཆེར་སྤེལ་ཏེ། །ཨོ་ཡིག མངོན་འདོད་བཅོམ་མོ་གྲོགས་པོ་
ཁྱོད། །གསལ་བྱེད།ཀ་པུ་ར་རྟུལ་བསིལ་ཕྲེང་ཀཱ་ཀ །ཁ་བའི་མདངས་ལྡན་ས་ཕྲེང་རོ་འཛིན་ཁ། །
ག་ཞེ་དང་འགྲོགས་བརྩེས་པ་འདི་ཅི་ག།ང་ཡི་སྲིད་པ་བཅོམ་མོ་འདོད་ལྡན་ང༌།།རྗེས་ཁྲིད་།ཀྱེ་མ་
སྙིང་གི་གྲོགས་ཁྱོད་གསོན་དང་སྙིང་བརྩེའི་སེམས་ཀྱིས་བདག་ལ་སེམས །སེམས་ལྡན་ཁྱོད་འདོད
གསར་པ་འཕེལ་གྱི་འདོད་པ་འདི་ཀོ་ཆགས་ལྡན་དགའ། །དགའ་མའི་བཞིན་རས་རབ་དམར་
མདངས་ཀྱིས་རབ་རྩེན་ཅག་སྤུ་ལོང་གཡོ། །གཡོ་ལྡན་འཇོ་སྒེག་གར་གྱི་རོལ་པས་གར་མཁས་མ་
ཁྱོད་མཛེས་སོ་ཀྱེ །འདོད་ལ་འཆུམས་པའི་གཡོ་ཅན་མ། །མ་མ་ཁྱོད་བཞིན་དམར་བའི་མིག །མིག་
ཟུར་ཞགས་པ་འཕངས་པ་ན། །ན་རའི་ཚོགས་རྣམས་དེ་རྩེར་འདོད། །
ཟུང་ལྡན་ལས། དང་པོ་ཐོག་མའི་ཟུང་ལྡན་བར་ཆོད་པ།རབ་མཛེས་རབ་ཏུ་དབེན་པ་ཡི། །
ན་ཆུང་ན་རའི་མེ་ཏོག་ཁྱོད། །ལྷ་རིགས་ལྷ་ལས་བབ་པ་སྟེ། །བདག་འདོད་བདག་ཡིད་ཚིམ་པར་
མཛོད། །གཉིས་པ་བར་གྱི་ཟུང་ལྡན་བར་ཆོད་པ། གཉིས་སྐྱེས་མཛེས་པ་མཛེས་ལྡན་ནི །ལང་ཚོ་
རབ་དགའ་རབ་དཔའ་བས། །འདོད་ལྡན་རྩེ་དགའ་བརྩེ་བའི་ཕྱིར། །མངོན་འདོད་གསར་པ་གསར་
དུ་སྤེལ །གསུམ་པ་ཐ་མའི་ཟུང་ལྡན་བར་ཆོད་པ། བློ་ལྡན་བུང་བ་བདེ་བྱེད་བདེ། །གཤོག་ཡངས་
དཀར་པོའི་རོལ་རྩེད་རོལ། །རྣམ་པ་ཐམས་ཅད་འདོད་ཅན་འདོད། །རབ་སྐྱེས་མངོན་འདོད་བརྩེ་
ཕྱིར་རྩེ། །བཞི་བ་ཐོག་དབུས་ཆོད་པ། ལེགས་པར་ལེགས་པའི་རབ་མཛེས་རབ་དགའ་མ། །མངོན་
འདོད་མངོན་པར་སྤེལ་བ་སྤེལ་མཛད་དེས། །བདག་ཡིད་བདག་ལ་མི་དགའ་མི་གཞན་ཡང་། །རབ་
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྩེ་རབ་ཏུ་དགའ་བའི་དགའ་སྟོན་བྱས། །ལྔ་བ་དབུས་མཐའ་ཆོད་པ། རིགས་བཟང་ལྷ་མི་ལྷ་དབང་
ལྷ་ཡི་ལྷ། །གང་ཁྱོད་ལྷ་ལྡན་ཞིང་ནས་ཞིང་ཁམས་ཞིང་། །གང་དུ་སྤྲུལ་པ་སྐུའི་གར་མཁན་གར། །
བདག་ཡིད་རྣམ་བཀྲའི་རྣམ་རྩེན་དགའ་བདེས་དགའ། །དྲུག་པ་ཐོག་མའི་ཆོད་པ། མཛེས་མཛེས་
གཉིས་སྐྱེས་འཛུམ་ཕྲེང་གིས། །དེ་དེ་བཞིན་དུ་བཞད་པ་ལས། །གྱུ་གྱུའི་སྙན་ཚིག་ཕྲེང་བ་ཡང་། །
ཀྱུར་ཀྱུར་གླུ་དབྱངས་ཨེ་མ་མཚར། །བདུན་པ་བར་མའི་ཆོད་པ།ཁྱོད་ཀྱི་སྙན་སྙན་ཚིག་ཕྲེང་གིས། །
བདག་ཡིད་རྩུབ་རྩུབ་གཡོ་བ་དང༌། །བསམ་གཏན་སྒོམ་འཕྲོ་འཕྲོ་ཅན་དུ །བཞག་ནས་རྩེ་རྩེ་འཇོ་
སྒེག་བས། །བརྒྱད་པ་ཐ་མའི་ཆོད་པ།མཛེས་པར་སེམས་པའི་ལུས་དེ་དེ། །བདག་ལ་གཡོ་བའི་གར་
མཁས་མཁས །ཁ་སྒོ་ལས་ཐོན་ཚིག་སྙན་སྙན། །བདག་ཡིད་ནམ་དུའང་རབ་གཡོ་གཡོ། །དགུ་བ་
ཐོག་དབུས་མ་ཆོད་པ། ཡང་ཡང་སེམས་པ་དུང་དུང་མ་བྱས་ཀྱང་། །གང་གང་ཡིད་གཅུགས་མཛའ་
མཛའི་གྲོགས་རྣམས་ཀྱི །མཁས་མཁས་ཚིག་དོན་དོན་ལྡན་དེ་བསམ་ན། །བདེ་བདེ་ལ་རོལ་རོལ་
རྩེད་ལ་ལགས་། །བཅུ་བ་དབུས་མཐའ་མ་ཆོད་པ བཞིན་རས་རབ་མཛེས་མཛེས་མའི་བཞིན་
འཛུམ་འཛུམ། །གླུང་དབྱངས་སྙན་སྙན་ལག་པའི་གར་ཁྱུག་ཁྱུག །གདུབ་ཀོར་འོད་འབར་འབར་
བའི་སེམས་ཆགས་ཆགས །རྣམ་དཔྱོད་འཇོ་སྒེག་སྒེག་མོའི་སྦྱོར་བདེ་བདེ། །བཅུ་གཅིག་པ་ཐོག་
དབུས་སྦྱར་བ། ས་སྟེང་འདི་ན་ས་ཡི་བདག །མི་དབང་ཆེན་པོ་མི་ཡི་དཔལ། །གོང་མར་གྱུར་པ་གོང་
མ་ཆེ། །ན་ར་ཧ་སྱ་ན་རའི་གཙོ། །བཅུ་གཉིས་པ་དབུས་མཐའ་སྦྱར་བ། སྲིད་གསུམ་རྒྱལ་བ་བདུད་
ལས་རྒྱལ། །གྲགས་པ་མཆོག་འབར་དཔལ་འབྱོར་འབར། །བསོད་ནམས་སྟོབས་རྒྱས་དེ་སྲིད་རྒྱས། །
བཅུ་གསུམ་པ་ཟློག་པ། མཛེས་པ་དམ་པས་འགྲོ་བ་བདེ། །བདེ་བར་འགྲོ་བས་དམ་པ་མཛེས། །
མཛེས་པ་རྒྱལ་བའི་གསུང་རབ་དགེ །དགེ་རབ་གསུངས་པའི་རྒྱལ་བ་མཛེས །བཅུ་བཞི་བ་རྒྱུན་
ཆགས།གང་གང་རྒྱལ་བའི་གསུང་རབ་རབ་དགེ་ཐུབ་རྣམས་དགྱེས་པའི་དམ་ཆོས་ཆོས། །བརྩེ་བརྩེ་
ཐུགས་བསྐྱེད་རྒྱ་ཆེར་ཆེར་འཕགས་འགྲོ་ལ་སྨན་པའི་ཐེག་ཆེན་ཆེ །ཡང་ཡང་གསུངས་པས་འདི་
དོན་དོན་ལྡན་འོ་ཅག་བསམ་གཏན་འདི་སྒོམ་སྒོམ། །བས་བས་འཁོར་བའི་སྡུག་བསྔལ་བསྔལ་ལས་
ད་ནི་ངོ་ཅག་རྒྱབ་ཕྱོགས་ཕྱོགས །བཅོ་ལྔ་པ་ཆེན་པོ། གང་གི་གཞོན་ནུ་གང་དང་གང༌། །གང་ཡིན་
154

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
གང་དེ་འགྲོགས་ཚེ་གང༌། །གང་འདོད་གང་ཆགས་འཇོ་སྒེག་གང་། །གང་སྤྱད་གང་དེ་སུ་ཞིག་གང༌། །
བཅུ་དྲུག་པ་ཆེད་དུ་འཁོར་བ། བློ་གྲོས་བློ་ལྡན་ཁོ་བོ་ཡི། །བློ་གསལ་བློ་མཚོ་ལས་ཐོན་པའི །སྙན་
ངག་སྙན་པའི་གཏམ་སྙན་འདི། །སྙན་ངག་མཁས་འདོད་མཁས་པར་སློབས། །བཅུ་བདུན་པ་ཀུན་ཏུ་
བཟང་བོ མཛེས་མ་རབ་མཛེས་མིག་ཡངས་མ། །མཛེས་པའི་ཟུར་མིག་མཛེས་ལྡན་མ། །མཛེས་
པའི་འཇོ་སྒེག་མཛེས་སྟོན་མ། །མཛེས་པ་དེ་ནི་མཛེས་འཛོམས་མ། །བཅོ་བརྒྱད་པ་བ་ལང་གཅིག
བློ་ལྡན་སྐྱེ་བོ་ཡིད་ཀྱི་དཔལ། །བློ་གསལ་སྐྱེ་བོ་ཡིད་སྲུང་དཔལ། །དཔལ་ལྡན་མཛེས་པའི་མཐུ་ཐོབ་
བློ། །དཔལ་གནས་ལེགས་བཤད་ཁོ་བོའི་བློ། །བཅུ་དགུ་བ་གཟུགས་གཅིག་པ། སློབ་དཔོན་དཎྜིའི་
མེ་ལོང་དག །དག་པོར་སློབ་དཔོན་དེ་ལུགས་བཞིན། །བཞིན་གསལ་མེ་ལོང་ཚིག་གི་རྒྱན། །དག་
པོར་དཎྜིའི་ལེགས་བཤད་སྤེལ།།
ཉི་ཤུ་བ་གཟུགས་ཐ་དད་པ།སྙན་ངག་མཁས་དབང་དབང་པོའི་ལེགས་བཤད་འདི། །འདི་
ནི་ལེགས་བཤད་དབང་ཕྱུག་ངག་སྒྲ་སྙན། །སྙན་ཚིག་བློ་མཚོ་བློ་ཡི་སྤྱོད་ཡུལ་མཁན། །མཁན་པོ་
འདི་ཀོ་འདི་རྩོམ་བྱེད་པོ་དང༌། །གཞན་ཡང་མེ་ལོང་ལས། ཀུན་ཏུ་དབྱེ་བ་ལས་སྐྱེས་པ། །དེ་དག་
དབྱེ་བ་ཤིན་ཏུ་མང༌། །ཞེས་ཟུང་ལྡན་ལ་རྒྱན་ཤིན་ཏུ་མང་བར་གསུངས་མོད། འོན་ཀྱང་སླ་བ་དང་
དཀའ་བ་སོགས་ཞལ་འཕངས་མཛད་པ་རྣམས་འདིར་མ་བྲིས་ཏེ་གྲགས་ཆེ་བའི་ཕྱིར་ཤེས་པར་སླ་ལ།
འདིར་ནི་གཞུང་དངོས་བསྟན་གྱི་བྱ་དཀའ་བའི་གནས་རྣམས་སྨྲས་པའོ །ཞེས་སྙན་ངག་མེ་ལོང་གི་
དཔེར་བརྗོད་གཞོན་ནུ་དགའ་བའི་གཏམ་བུང་བའི་རོལ་རྩེད་ངག་གི་འདོད་འཇོ་སརྒ་གསུམ་པ་ཞེས་
བྱ་བ་ལས། སྒྲ་རྒྱན་དངོས་བསྟན་རྣམས་ཡོངས་སུ་དཔྱད་དེ་བཤད་པ་ལོ་ཀ་ཉི་ཤུའི་གྲངས་སུ་
གནས་པ་སྟེ་སརྒ་གཉིས་པའོ །།
གསུམ་པ་གབ་ཚིག་ནི་དཎྜིས། གབ་ཚིག་དག་གི་རྣམ་པ་ཡི། །ལུགས་ཀྱང་རབ་ཏུ་བསྟན་
པར་བྱ།།རྩེད་མོའི་འདུན་སར་བཞད་གད་དང༌། །དེ་ཤེས་ཚོགས་སུ་གསང་སྨྲ་དང༌།།ཕ་རོལ་ཀུན་ཏུ་
རྨོངས་བྱེད་ལ། །གབ་ཚིག་དག་ནི་ཉེར་མཁོར་ལྡན། །ཞེས་གསུངས་རྒྱན་གྱི་རྣམ་གྲངས་ཀྱང༌།དེ་
ཉིད་ལས། འདི་དག་གབ་ཚིག་བཅུ་དྲུག་སྟེ། །སྔོན་གྱི་སློབ་དཔོན་རྣམས་ཀྱིས་བསྟན། །ཞེས་གནས་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དང་པོ་ལ་བཅུ་དྲུག་དང༌། ཡང་དེ་ཉིད་ལས། གབ་ཚིག་ངན་པ་གཞན་དག་ཀྱང་། །བཅུ་བཞི་དེ་དག་
རྣམས་ཀྱིས་བརྗོད། །ངན་པ་མཚན་ཉིད་མེད་གང་དེ། །སྐྱོན་གྱི་དངོས་བགྲང་བྱ་མིན་པར། །རིག་
ནས་སླར་ཡང་བདག་ཅག་གིས། །ལེགས་པ་ཁོ་ན་བརྗོད་པར་བྱ། །ཞེས་གནས་གཉིས་པ་ལ་བཅུ་
བཞི་གསུངས་པ་ལས། གནས་དང་པོ་བཅུ་དྲུག་ནི། དཔེར་ན། དང་པོ་ཀུན་ཏུ་ཚོགས་པ། ས་ལ་རབ་
རྩེ་ཟའི་བུ་མོ་གསེར་གྱི་ནི། །ཕྲེང་བ་སྒྲ་འཆང་རབ་ཏུ་དགའ་བའི་བཞིན་རབ་ཏུ། །སྦེད་བྱེད་མ་དེ་
སྔོ་བསངས་ཐུན་མཐའི་བསམ་པ་ནི། །བརྟན་པོའི་ཏིང་འཛིན་འཐོབ་སླད་གཞོན་ནུ་རྣམས་ཀྱི་ཉེར་
སྤྱད་འོས། །གཉིས་པ་སླུ་བྱེད།མཁའ་ལ་སྐར་མའི་ཚོགས་རབ་བཀྲ། །ས་འདིར་ཆུ་སྐྱེས་ལང་ཚོ་ངོམ། །
གྲུལ་བུམ་དགའ་མ་མིག་སྨན་ཅན། །འདོད་ལྡན་དགའ་མའི་འཇོ་སྒེག་རོལ། །གསུམ་པ་རིམ་པ་
བྲལ་བ། དལ་གྱིས་འབབ་པའི་རྫིང་བུའི་ངོགས། །མིག་སྨན་མེ་ཏོག་བཀྲ་བ་དང༌། །ངང་མོ་གསེར་
ལྡན་དགའ་སྐྱེད་ཅེས། །དེ་འདྲ་དེ་དག་དེ་རྗེས་འཇུག །བཞི་བ་རབ་བཅོམ། རབ་བརྗིད་ད་ཆུའི་ལྷུན་
པོ་བརྩེགས་པའི་ངོགས། །གླང་ཆེན་འགྲོས་འདྲའི་རི་དབང་ཟུང་ལྡན་པའི། །ནགས་འདབ་དབེན་
པའི་ཕུག་ཏུ་རབ་བརྩེ་བའི། །དབང་ཕྱུག་ལྟོ་འཕྱེའི་གར་འདི་ཨེ་མ་རྨད། །ལྔ་པ་མཐུན་གཟུགས།གང་
གི་ཉེར་སྤྱད་པ་ཡི་སྤྲིན་སྔོན་ནི། །དམ་གྱིས་རྩེ་བ་མ་སྨད་ཕུལ་བྱུང་དབང་། །རྣམ་བཀྲ་ལྷ་ཡི་རྒྱུད་མང་
གིས་རྩེན་ན། །སྲེད་ལྡན་དགའ་བདེ་ལོངས་སྤྱོད་འདི་ཅི་ག །དྲུག་པ་རྩུབ་པ། གངས་རིའི་ཐིགས་པ་
རྨད་བྱུང་བ། །རབ་དགའ་དགོས་མའི་རྒྱུན་གྱིས་དབེན། །དེ་དག་འདོད་ལྡན་རྣམས་ཀྱི་སྡིག །གྲགས་
པ་ཕུལ་བྱུང་དབང་དུ་ཕྱུག །བདུན་པ་གྲངས་ཉིད། ཟླ་བའི་མགོ་ལྡན་རི་དྭགས་གདོང༌། །འཁྲིག་པའི་
མིག་ཅན་སོ་སྐྱེས་ཀྱི། །ཟེའུ་འབྲུར་ལྡན་པའི་པདྨ་ལས། །མ་གཞིབས་ན་ཡང་སྦྲང་རྩི་སྤྱོད། །བརྒྱད་
པ་རབ་བཏགས། དབེན་པའི་གནས་སུ་ཙ་ཀོ་ར། །བདེ་བར་ཉལ་ཞིང་བདེ་བར་རྒྱུ། །བསིལ་བའི་མ་
ལ་ཡ་རླུང་ལས །ལྷ་མིན་བུ་མོས་འཁྱུད་ཅིང་ཐོབ། །དགུ་པ་མིང་དུ་མ་འདུས་པ། ཀོ་ཤི་ཀ་ཡི་ས་ནཱ་ཏཿ
རིང་དུ་གནས་པའི་ཡིད་སྲུབ་དང༌། །སྐྲ་འདྲེས་དྲི་ཟའི་ན་ཆུང་མ །སིལ་སིལ་སྒྲ་ལྡན་ལ་འཁྱུད་། །
བཅུ་པ་བསྒྲིབས་པ། འདབ་ལྡན་གཉིས་སྐྱེས་མཚམས་སྤྲིན་གྱི །དུ་ཀཱུ་ལ་འཆང་འདི་ཀོ་དག །སྣང་
བ་ཀ་ཙ་ལིནྡཱ་ན། །ཀུ་ཏུ་བིནྡའི་རྫུ་བག་འཆང༌། །བཅུ་གཅིག་པ་མཐུན་པ། མཁའ་ལ་རྒྱུ་བའི་ཀ་དམྦ།
156

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
།མྱོས་པའི་སྒྲ་ལྡན་མིག་དམར་ཞིང་། །གསེར་མངལ་ཅན་གྱི་བློ་གྲོས་དགྲ། །གྲགས་པ་ཁམས་གསུམ་
ཁོངས་སུ་གཡོ། །བཅུ་གཉིས་པ་རྨོངས་པ། དབྱར་ཐའི་ཕྱི་མ་ལ་བབ་ཚེ། །མཁའ་ཆུ་དྲི་མེད་ཡི་གར་
འོང༌། །ཀྱེ་མ་འབད་པའི་ལོངས་སྤྱོད་དག །རབ་ཏུ་འདུས་སོ་ཡིད་དགའ་མ། །བཅུ་གསུམ་པ་ཡོངས་
འཕྲོག གངས་རིའི་དབང་པོའི་གོས་ལྡན་ལྷ་མིན་དགྲ། །རྣམ་བཀྲ་ཟའི་རྒྱུད་མང་གླུ་དབྱངས་ཀྱིས། །
ཉེར་སྤྱད་དྲི་མེད་དལ་འགྲོའི་འབབ་སྟེགས་ནི། །སུམ་རྩེན་ཨར་མོ་ནིག་ཀའི་གོར་མ་སྙམ། །བཅུ་
བཞི་བ་གཅིག་སྒྲིབ། ས་འཛིན་ཇི་ལྟའི་ལྷུན་པོ་བརྩེགས་པའི་རྩེར། །རབ་དགའ་ཚངས་པའི་གྲོང་
ཡང་ཟིལ་གནོན་པའི། །ཁང་བརྩེགས་ཡིད་འོང་སྟོང་ཕྲག་ཁྱིམ་གྱིས་བསྐོར། །རྨད་བྱུང་འདི་ཀོ་བསོད་
ནམས་ཕུལ་གྱི་གྲོང༌། །བཅོ་ལྔ་པ་གཉིས་ཀ་བསྒྲིབས་པ། མ་ལ་ཡ་རྩེ་ཆོས་ཀྱིས་མཐོ་བའི་མཁར། །
གཞའ་ཚོན་བདག་པོའི་གར་གྱི་སྒྱུ་མ་ཉིད། །རྣམ་པ་དགེ་བའི་ཚོགས་ལས་བསྐྲུན། །མིག་དང་རྣ་བའི་
བཅུད་ལེན་ཡིན་ཞེས་གླེང་། །བཅུ་དྲུག་པ་ཡོངས་འདྲེས་རྣམས་སོ །མཁའ་ལ་རབ་ལག་འགྲོ་ཕྲུ་
མའི་གར། །རབ་ཡངས་ལམ་དུ་གར་གྱིས་འཕྱེ་བ་དང༌། །འཕྲུལ་ལྡིང་འཕྲོག་བྱེད་མཛའ་མོའི་ནཱ་དི་
ཀཿ ཨེ་མ་མཚར་སྡུག་སྙིང་གི་ལྕགས་ཀྱུ་ཉིད། །ཅེས་པ་རྣམས་ཏེ། དེ་དག་རྣམས་ནི་མེ་ལོང་ལས། །
ཚིག་མཚམས་སྦྱར་བས་དོན་སྦས་པ། །ཞེས་པ་ནས། དེ་ནི་ཡོངས་སུ་འདྲེས་ཞེས་བྱ །ཞེས་རྒྱན་སོ་
སོའི་མཚན་ཉིད་གསུངས་པ་ལ་དཔྱད་དེ་བཀོད་པ་ཡིན་ལ།
ཡང་གཞུང་ལས།མ་ཡ་གོ་རོ་སེམས་ཀྱི་ནི། །ཞེས་པ་ནས།འདི་ནི་ཡི་གེ་ཤེས་ཀྱང་བླུན། །
ཞེས་པའི་བར་སོ་སོར་དཔེར་བརྗོད་མཛད་པ་ལ་དཔྱད་དེ་བཀོད་པ་ནི་འདི་ལྟ་སྟེ། དང་པོ་ཀུན་ཏུ་
ཚོགས་པ།མེ་ན་ཀ་ཙ་སྙིང་གི་ནི། །འདུས་ཤེས་མེད་ལ་ཅི་སླད་ཁྲོ། །གནས་མ་ཡིན་པར་ངེ་ཡིས། །
བགྱི་བ་ཅི་ཡོད་མིག་དམར་མ། །གཉིས་པ་སླུ་བྱེད།རྣམ་མེད་མཐོང་བ་ཁྱོད་ཁོ་ནས། །བདེ་དགའ་
འཕེལ་བ་ཅི་ཞིག་གུ། །ཨ་མ་ར་ཎར་ཅོ་འདྲི་བ། །གཞོན་ནུ་སྤྱད་པ་དེ་ཅི་ག །གསུམ་པ་རིམ་པ་བྲལ་བ།
རྐང་པར་འོ་བྱེད་འདབ་ཅན་གྱི། །ངང་པ་ཚེར་རྩུབ་ལང་ཚོ་ཅན། །གདོང་ལ་གླུ་དབྱངས་སྒྲོག་ལྡན་མ། །
དེ་ལུས་འདར་ཞིང་འཆུས་པར་བྱེད། །བཞི་པ་རབ་བཅོམ།སྐྲ་འདྲེས་མ་ཁྱོད་ཡུགས་ས་ཡི། །གདུ་བུ་
རབ་རྒྱས་སིལ་སིལ་སྒྲ། །ལྐོག་གྱུར་སྤངས་པ་ཁོ་ན་འདིར། །བདག་གི་ཚེ་ནི་བརྟན་མ་ཡིན། །ལྔ་པ་
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གཟུགས་མཐུན།རྣམ་རྒྱས་ཡར་འདབ་གཡོ་བའི་རྩེར།།འདབ་ལྡན་སྣུམ་པའི་དོག་པ་འཆང༌། །ལྕུག་
ཕྲན་ལྔ་པ་ཟླ་བའི་ཐོད། །བདག་གི་སྐྱེད་མོས་ཚལ་འདི་མཐོང༌། །དྲུག་པ་རྩུབ་མོ ལུས་མེད་ལུས་
མེད་ཁང་པ་རུ །མཆེ་བའི་མདངས་ཀྱིས་དལ་བུར་རྒྱུ། །དྲི་ལྡན་རྫིང་བུར་མྱོས་བྱས་པ། །དེ་དེ་དེ་
རྣམས་ད་རྒས་བཞིན། །བདུན་པ་གྲངས་ཉིད། ང་སོགས་ལྔ་ལྡན་དབུས་སུ་ནི། །གསལ་བ་བཞིས་
བརྒྱན་དེས་བརྒྱན་པའི། །ཕོ་བྲང་འགའ་ཡོད་གང་ཞིག་ན།མི་བདག་མདོག་མིག་བརྒྱད་ཅན་ཡོད། །
བརྒྱད་པ་རབ་བཏགས། ལུས་ཀུན་རབ་ཏུ་འཁྲུལ་བ་དང༌། །ཡན་ལག་མཆོག་དུད་མིག་སྨན་པ། །
སྡོད་ཀྱང་འདར་ལྡན་ཁོ་བོ་ལ། །ན་ཚོད་གཏུགས་པ་རྗེས་རྩེན་ནམ། །དགུ་པ་མིང་འདུས་པ། མཐོང་
བྱེད་མི་བརྟན་ནོར་འཛིན་འགའ། །ཐོག་མར་རྒྱལ་པོ་ཞེས་སྨྲ་སྒྲོག །གཡུང་དྲུང་རྒྱལ་པོ་དེ་མིན་གྱི། །
རྟུལ་མོའི་བུ་ཡང་དེ་མིན་། །བཅུ་པ་བསྒྲིབས་པ།ལོངས་སྤྱོད་དམན་མི་དེ་བཏང་ནས། །ནོར་ལྡན་
དེ་ཀོ་འཕྱེ་བ་གང༌། །འཇིག་རྟེན་འགུགས་སླད་སྣ་ཚོགས་བརྒྱ། །བཟུང་བཟའ་སྐྲ་འདྲེས་མ་དེ་ཀོ།
བཅུ་གཅིག་པ་མཐུན་པ། ས་མིན་མིང་ལ་མཐུ་མཉམ་ཁྱོད། །གང་གི་སྐྲ་མིན་ཅན་ལས་མཁུ། །རབ་
ལྡན་དེས་དེང་འུ་འུ་ཅག །སྲེད་ལྡན་བྱས་སོ་ཚིག་སྙན་མ །བཅུ་གཉིས་པ་རྨོངས་། འཆུམས་ལྡན་
དག་གི་མལ་ཁྲི་ལ། །སྡང་བས་རབ་བཟློག་དེར་ཞུགས་གྱུར། །ཆགས་པས་དེ་དེ་ལྟར་འདུག་པ། །
དལ་གྱི་ཙུམྦ་ན་དག་ཀྭ། །བཅུ་གསུམ་པ་ཡོངས་འཕྲོག གཉིས་སྐྱེས་རྒྱལ་པོ་ཟས་ལྡན་དགྲ། །གོང་
མའི་འོད་ཕྲེང་གིས་འདིར་བཅོམ། །དེ་གྲོགས་དེ་མིན་དེ་འཛིན་པ། །མཁའ་ཁྱབ་མངོན་དགའི་ཀོ་
བིདྱུ བཅུ་བཞི་པ་གཅིག་བསྒྲིབས་པ།གང་ཡང་ན་རི་ཤཱསྟྲ་སྱ དཀར་འཛིན་དཀྱིལ་འཁོར་མ་རེག་
ནའང༌། །ཨ་མ་ནུ་པ་འགའ་འགའ་ཞིག །སུག་པ་འདི་འདྲས་མེད་མིན་ལོ །བཅོ་ལྔ་པ་གཉིས་
བསྒྲིབས་པ། གང་དག་སུ་ཞིག་དེ་འགྲོགས་པའི། །བྱ་བ་དེ་ཉེ་བར་ནི། །ལེགས་ཐོབ་བཟའ་བས་
རྟག་པར་ཡང༌། །གལ་ཏེ་དེ་མཐོང་དེ་འདོད་བྱེད། བཅུ་དྲུག་པ་ཡོངས་འདྲེས་རྣམས་སོ །སོ་ལྡན་
དཔའ་བོ་ཅང་ཤེས་ཀྱི། །སྡེ་འདི་རྒྱལ་བར་མ་གྱུར་ན། །མ་མ་དུས་མེད་དེ་ཡི་བུ། །འདིས་ནི་རིག་པ་
ཤེས་ཀྱང་བླུན །ཞེས་པ་རྣམས་། །གནས་གཉིས་པ་ལ་གཞུང་དུ་ཅུང་ཟད་སྨད་ནས་དཔེར་བརྗོད་
མ་གསུངས་མོད། འོན་ཀྱང་བློ་གྲོས་ཀྱི་ནོར་དང་ལྡན་ཚེ་གཞུང་དུ་གནས་ཕྱི་མ་ས་བཅད་ཙམ་
158

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
གསུངས་པ་དེ་དག་ཀྱང་ཁྱད་གཞི་སྔ་མ་ཁོ་ན་ལྟར་ལ་ཁྱད་ཆོས་ཐ་དད་དུ་སྟོན་པ་ཉིད་རིགས་པའི
ཕྱིར།།
འདི་སྐད་དུ། ༡ མ་ལ་ཡ་སྐྱེད་ཚལ་རབ་ཏུ། །མཛེས་པའི་སྣ་ལྡན་དལ་འགྲོ་མ། །འདོད་པ་
འདོད་ལ་འཆུམས་པའི་དུག །སྲེད་མེད་རྣམས་ལ་དེ་སྨན་། །༢ཤེལ་དཀར་ལྕུག་ཕྲན་ཡལ་འདབ་
བཅུ་པའི་རྩེར།།བྱུ་རུའི་མེ་ཏོག་ལང་ཚོ་གཡོ་ལྡན་གྱིས། །བསྐྱོད་པའི་ངང་མོ་འདར་བ་དེའི་རྔ་སྒྲས། །
དྲི་ཟའི་ན་ཆུང་མིག་ནས་མཆི་མ་འཛག །༣ མུ་ཏིག་འཁྲི་ཤིང་གཞོན་ནུ་ལ། །བརྟན་གཡོའི་གཞའ་
ཚོན་གྱིས་འཁྱུད་པ། །བདག་ལ་གཡོ་བའི་ཟློས་གར་དང༌། །སྙན་ཚིག་མགྲིན་པའི་དྲུག་སྐྱེས་ཐོས། །
༤ གང་གི་མངོན་འདོད་གསར་པ་ཡི། །ག་པུར་འཛག་པའི་ཐིགས་ཕྲེང་འཛིན། །དྲི་བཞོན་དལ་བུ་
དལ་བུ་ཡིས། །རེག་ན་བདེ་བ་ཨེ་མ་མཚར །༥ འདབ་སྟོང་བཞད་པའི་ཚལ་རབ་རྨད་བྱུང་དགའ་
སྐྱེད་ལང་ཚོ་ཅི་ཡང་གཡོ། །ལྕུག་ཕྲན་གཞོན་ནུ་རེངས་པར་བསྐྱོད་པའི་གར་མཁན་ནི་ཙུ་མཀྟ་ཀཿ །
འདིར་ཤོག་འདིར་བཞུགས་མགྲིན་པའི་རྫ་རྔ་དྲུག་སྐྱེས་མེས་པོའི་རྣ་བར་སྙན། །ཕུང་ཕུང་འདབ་མའི་
གདུགས་དཀར་གཡོགས་པས་མངོན་འདོད་རྩེ་དགའ་འདི་དྲྀ ༦ གང་ན་ན་ཆུང་མཛེས་མ་ཡི། །
སུག་པའི་འོག་པག་དིར་དིར་སྒྲ། །མཁའ་ལ་དྲི་བཞོན་གྱིས་བསྐྱོད་པའི། །སྤྲིན་སྔོན་དལ་འགྲོ་ཁོ་
བོས་མཐོང༌། །༧ཀེ་ལ་ཤ་ལས་ཐོན་པའི་རྒྱུན། །དལ་གྱིས་འགྲོ་ཡང་མྱུར་བར་ཤེས། །འབབ་སྟེགས་
ག་མ་གར་འཁྱིལ་བའི། །དབུ་བའི་ཕྲེང་བ་དོ་ཤལ་ངོམ། །༨ཀྱེ་མ་ཙནྡན་ནགས་སུ་བདག །གཙུག་
ཕུད་ཅན་གྱི་མེ་ན་ཀཿ གཟའ་ཡི་བདག་པོ་དེར་འཕོས་པའི། །གཟི་འོད་ག་པུར་ཐིགས་པ་འཛིན། །༩
རྀཀྵ་ཎྱ་རླུང་དང་ལྡན་པའི། །པདྨ་དཀར་པོ་ལང་ཚོ་ངོམ། །སྦྲང་རྩི་བུང་བའི་ཉེར་སྤྱད་འོས །དྲི་ཞིམ་
དེ་དེ་དེ་ཀོ་སུ། །༡༠ འཆར་བ་ལ་གནས་ངང་པ་མོ། །མགྲིན་པའི་རྫ་རྔ་དུ་ཀཱུ་ལཿ ས་གསུམ་སྲིད་ལྡན་
ཡིད་གཡོ་བ། །དགའ་བ་མ་ཡིན་ཨེ་མ་མནར། །༡༡ ཟླ་བ་འཕོ་བའི་ན་ཆུང་མ། །སྤྱོད་པ་རྩེན་པའི་
ཟློས་གར་ཡིད། །གར་མཁན་སྒྱུ་མ་བཟང་ཀྱེ། །སྐར་མའི་དོ་ཤལ་ཕྲོགས་མིན་ནམ། །༡༢མཁའ་
ལ་རྒྱུ་བའི་ག་པུར་ཅན་གྱི་རྡུལ། །མ་སྨད་ཁོར་ཡུག་རི་བོའི་ཁོངས་སུ་ཡང་། །མཛེས་མའི་གྲགས་རྔ་
ཙནྡན་ས་མཆོག་ཐིག །ལག་འགྲོ་ཚ་བའི་གདུང་བཅིལ་གཞན་སུ་ཞིག །༡༣ གང་དུ་ལྷ་མིན་དབང་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པོའི་སྒྲ། །ཁང་བརྩེགས་བདག་པོ་དེ་གཞན་ཞིག །དེ་ཡོད་ཕྱིར་ན་དེ་ཡང་དེའི། །རྗེས་འགྲོ་ཡིན་ནོ་
གཞན་ཡང་དེ། །༡༤ ཁོར་ཡུག་རི་བོའི་ཁོངས་ཡང་སྐྱེད་ཚལ་ཤེལ་དཀར་ནི་ཙུ་ལ་པང་། །འདབ་
ལྡན་དགའ་བའི་གར་མཁན་མཆོག་ཉིད་ཉི་ཟླའི་ཐོད་ཅན་ཤལ་། །དྲུག་སྐྱེས་རྒྱུད་མང་དལ་
གྱིས་སྦྲེངས་བའི་རྔ་སྒྲ་ནམ་མཁའི་ཁོངས་སུ་སྦ། །སྲིད་འདིར་མི་དམན་དགའ་བདེ་ལ་རོལ་སུམ་རྩེན་
མིང་གི་ལྷག་མར་བྱས། །འདི་དག་ནི་ཕྱོགས་ཕྱི་མ་ལ་བློ་གྲོས་ཀྱི་དཔྱད་པས་ཡོངས་སུ་དཔྱད་ནས་
སྦྱོར་ཚུལ་རིགས་པའི་རྣམ་པ་དུ་མས་གཞུང་གི་དགོངས་དོན་དཔྱིས་ཕྱིན་པ་ཉིད་ལེགས་པར་བཤད་
པའི་ལམ་དུ་དྲངས་པའོ །ཞེས་པ་སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་
གཏམ་བུང་བའི་རོལ་རྩེད་ངག་གི་འདོད་འཇོ་སརྒ་གསུམ་པ་ཞེས་བྱ་བ་ལས། གབ་ཚིག་གི་རྒྱན་གྱི་
དངོས་དང་ཞར་བསྟན་རྣམས་གསལ་པོར་ཕྱེ་བ་དཔེ་བརྗོད་ཞེ་དྲུག་ཏུ་རྣམ་པར་དབྱེ་བ་སྟེ་སརྒ་
གསུམ་པའོ། །
སྨྲས་པ། གང་གི་རྒྱལ་བའི་ཚོགས་ཀུན་མཁྱེན་བརྩེ་མཐའ་དག་འདོམས་པ་ཇི་སྙེད་ཤེས་
བྱའི་གོ་འབྱེད་ངོས། །འཇམ་དབྱངས་འཇམ་པའི་རྡོ་རྗེ་ཞེས་གྲགས་ནམ་མཁའི་ནོར་བུ་མཚམས་སྤྲིན་
ལི་ཁྲིའི་ཐིག་ཕྲེང་འཛིན། །ཇི་ལྟ་ཇི་སྙེད་དངོས་དང་དངོས་མིན་མཐའ་དག་ཡང་དག་ཁྱོད་བློར་ཆུབ་
པའི་འོད་སྟོང་གིས། །སྙན་ངག་མཁན་དབང་བདག་བློའི་པད་ཚལ་དུས་འདིར་བདོ་ཡི་བློ་གསལ་
རྐང་དྲུག་དགའ་བར་བྱོས། །༡ལྷོ་ཕྱོགས་ཆུ་གཏེར་འཇིངས་ལས་ཐོན་པའི་ཚངས་སྲས་ལེགས་བཤད་
རི་དྭགས་འཛིན། །གཅིག་ལས་དུ་མའི་སྒྱུ་འཕྲུལ་ཟློས་གར་རི་བོང་ཅན་གཟུགས་ཡང་འཕོས་པ། །
བདག་བློའི་ཆུ་སྣོད་དང་པོར་སྣང་ཚེ་རིག་ལམ་བཅུ་ཕྲག་ལང་དང༌། །སྙན་ངག་དབུ་བས་བྱུར་བུར་
གཏམས་ཀྱི་ཟེག་མ་འདི་ཀོ་ཡང་སྤྲོས་སོ །༢འཇམ་དབྱངས་ཚངས་སྲས་མ་སོགས་ལེགས་བཤད་
ལྷའི །ཐུགས་རྗེ་བློ་གྲོས་ཀུནྡ་མ་བསྐྱངས་པར། །ལེགས་བཤད་སྦྲང་རྩིའི་རོ་རྣམས་ཀྱིས་དབེན་
པས། །ལྡན་བུང་བ་ཚིམ་པ་སུ་ཡི་ལུགས། །༣དཎྜིའི་ཚིག་རྒྱན་ཆུ་མཚོ་ལས །དེད་དཔོན་ཙརྱའི་
བགྲོད་པ་ཡིས། །ལེགས་བཤད་ནོར་བུ་རབ་བླངས་ནས། །བློ་ལྡན་སློབ་མའི་རྒྱལ་མཚན་རྩེར། །
༤འབད་པས་བཀོད་དེ་སྦྱངས་སྟོབས་ཀྱིས། །གསོལ་བ་བཏབ་ལས་དགོས་དོན་རྣམས། །འབད་
160

སྙན་ངག་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་གཏམ་ངག་གི་འདོད་འཇོ
མེད་འབྱུང་གི་དེ་ཚུལ་ལས། །ལྡོག་པའི་བླུན་པོའི་རྫུན་རིབ་ཀྱིས །༥སྙན་ངག་མཁན་དབང་གོ་
འཕང་མཆོག །བགྲོད་རློམ་གྲོང་པའི་ཨ་པ་ནར། །ཝ་སྐྱེས་འདུག་དང་ཁྱད་པར་། །༦བློ་གསར་བློ་
གྲོས་ཤེལ་དཀར་མེ་ལོང་འཁྲུལ་བའི་མས་སྦགས་པ་དག །བློ་ལྡན་ཛམྦུ་ནཱ་དའི་བུམ་པར་ལེགས་
བཤད་ལྷ་ཡི་ཉལ་འགྲོས་གཏམས། །དེ་དག་ལྷག་བསམ་དཀར་པོས་དྲངས་ཏེ་རྨོངས་མུན་དྲི་མ་རབ་
སྦྱངས་ནས། །ཤེས་དང་ཤེས་བྱའི་ལེགས་བཤད་ལང་ཚོ་སྒྱུ་མ་ལྟ་བུ་དེ་ངོར་འཆར། །༧ཀྱེ་མ་བློ་ལྡན་
བློའི་མེ་ལོང༌། །མི་ཤེས་རྙོག་མས་བསྒྲིབས་པ་དག།རྨོངས་བློའི་འཇིམ་པའི་བུམ་པ་ལས།།བྱུང་བའི་
ཆུས་བཀྲུས་སླར་ལ་རྨོངས། །༨ས་འདིར་རྙེད་བརྩོན་གྲགས་པ་དག །མ་སྤངས་སློབ་དཔོན་མ་བསྟེན་
པའི། །བླུན་པོའི་དབུས་ཀྱི་སྙན་ངག་མཁན། །ངའོ་ཞེས་པའི་ང་རོ་ཅན། །༩དེ་ཀོ་དཎྜིའི་གཞུང་
ལུགས་ལ །མཁས་པ་སྔ་མས་ལེགས་འདོམས་པའི། །དོན་རྒྱན་མུན་པའི་སྒྲོན་མེ་ལྟར། །གསལ་
པོར་བཀྲལ་བ་དེ་མཐོང་ཚེ། །༡༠དམུས་ལོང་དམིགས་བུས་ཁྲིད་པ་ལྟར །ཁྱབ་ཁྱོབ་གྱ་ཚོམ་ཐོམ་
འགྲོས་ཀྱིས།།ཅུང་ཟད་ཙམ་ཞིག་རྔོ་ཐོགས་ཚེ། །ཁོ་བོས་སློབ་མ་བསྐྱངས་སོ་ལོ། །༡༡ལེགས་བཤད་
ལེགས་པར་བསླབས་ཞེས་གྲགས །ཁོ་བོ་སྙན་ངག་མཁན་ཞེས་ཟེར། །དེ་ཚེ་བྱ་དཀའ་བྱ་སླ་དང༌། །
དབྱངས་དང་གསལ་བྱེད་རྗེས་ཁྲིད་དང༌། །༡༢གབ་ཚིག་རིམ་པ་སྔ་ཕྱི་སོགས། །རྟགས་དཀའི་
ལེགས་བཤད་ཕུལ་མཐོང་ཚེ། །བྱིས་པས་ལྷ་ཁང་མཐོང་བ་ལྟར། །གཏད་སོ་མེད་པར་བློ་གྲོས་
རྨོངས། །བྲག་ཆ་ཇི་བཞིན་ངེས་བཟུང་བྲལ། །༡༣དེ་འདྲའི་བློ་ལྡན་ལེགས་བཤད་མང་པོའི་བང་རིམ་
ངམ་པས་ལེགས་བཏེག་ཅིང༌། །ཡིན་རློམ་དྲེགས་པའི་ཁ་དོག་བཞི་འཆང་དོན་ལ་སྤྱོད་ཚེ་བེམ་པོར་
གནས། །དེ་ལ་དེ་འདྲའི་སློབ་མའི་ཚོགས་དག་དུག་ཅན་འཇིངས་བཞིན་འཁྲུགས་ཤིང་འཁོར། །ཉེས་
བརྒྱ་དུག་གི་ན་ཀྲ་ལ་སོགས་བརྩེ་མེད་གདུག་པས་རབ་གཏམས་པའི། །སྙན་ངག་མཁན་དབང་ལྷུན་
པོ་དེ་འདྲ་ས་འདིར་ཤོང་བ་ཨེ་མ་ཁོར་ཡུག་ཁོངས་འདི་ཡངས། ༡༤ཚིག་རྒྱན་ལྷ་ཡི་ལམ་ཡངས་པོར། །
དཎྜིའི་ཉི་མ་དེ་ནུབ་ཀྱང༌། །གྲགས་པའི་ཟླ་བ་དེང་ཤར་གྱི། །བློ་ལྡན་ཀུ་མུད་ལན་བརྒྱར་འཛུམ། །
༡༥མཁས་པ་འདོད་ན་མཁས་པར་བསྟེན། །མཁས་པར་བསླབས་པས་མཁས་པ་འབྱུང༌། །མཁས་པ་
དེས་སྨྲས་མཁས་པ་འགའ །མཁས་པའི་འཕང་མཁས་པས་འཐོབ །༡༦ཀྱེ་མ། རབ་ཡངས་བློ་
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཡི་གོ་འབྱེད་གསལ་པོར་རིག་ལམ་ཆེ་ལྔའི་མེ་སྦྱིན་དབང་པོ་འོད་སྟོང་འབར། །སྙན་ངག་ཚིག་རྒྱན་
སྡེབ་སྦྱོར་རྩིས་སོགས་རྒྱུ་སྐར་བདག་པོའི་ལང་ཚོ་ངོམ། །དེ་ལྟའི་མཐུ་ལས་བསྟན་བཅོས་གང་རྣམས་
ཆུ་སྐྱེས་ཀུ་མུད་ཆེར་བརྟས་པའི། །ལེགས་བཤད་གཟུར་གནས་སྦྲང་རྩི་འདི་ཀོས་བློ་གསལ་བུང་བ་
ཚིམ་པར་བྱེད། །༡༧དེ་ལྟར་སྨྲས་ཚེ་བླུན་པོའི་བློ། །དྲགས་པས་གཟིར་རྣམས་ཕྲག་དོགས་ནའང་། །
ཁོ་བོས་ཚིག་གི་ཉམས་འདོན་ཙམ །བྱས་ཀྱི་སྡང་མིན་དེ་བཟོད་མཛོད། །༡༨དེ་ལྟར་དེ་བརྩམས་པ་
ཡི་དགེ། །དཀར་པོ་དཀར་གསལ་ཟླ་འདྲ་བའི། །དགེ་བས་དགེ་བའི་ཚོགས་སྤེལ་ཞིང་། །འཁོར་བར་
འཁོར་རྣམས་འཚང་རྒྱར་ཤོག །༡༩ལེགས་བཤད་འདི་ཡང་ཇི་སྲིད་བར། །ལེགས་པར་མི་ཉམས་
གནས་པ་དང༌། །ལེགས་པའི་བྱང་ཆུབ་རྒྱུར་སྨོན་པ། །ལེགས་པར་དུས་མཁྱེན་རྒྱལ་བསྐལ་བ་བཟང་པོ་
ལས།དེ་བཞིན་གཤེགས་པ་དུས་མཁྱེན་རྒྱལ་པོ་ནི། །སྙན་ངག་མཁན་དེ་བདེ་གཤེགས་རྩྭ་མཆོག་ལ།།ཚིགས་སུ་བཅད་པའི་དབྱངས་
ཀྱིས་བསྟོད་ནས་ཀྱང༌།།དང་པོ་བྱང་ཆུབ་མཆོག་ཏུ་ཐུགས་བསྐྱེད་།།ཞེས་གསུངས་པས་སོ།།ལྟར་ཤོག །༢༠
དེ་ལྟར་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་གཞོན་ནུ་དགའ་བའི་
གཏམ་བུང་བའི་རོལ་རྩེད་ངག་གི་འདོད་པ་འཇོ་བ་སརྒ་གསུམ་པ་ཞེས་བྱ་བ་འདིའང༌། འཛིན་བྱེད་
ཀྱི་ལོ་མྲྀ་ག་ཤི་ར་ཞེས་ཆུ་ཤེལ་གྱི་དབང་པོ་དེའི་དགའ་མ་དང་རྩེ་བའི་དཀར་པོའི་དགའ་བ་གཉིས་པ་ལ།
འབྲི་གུང་སྐྱུ་རའི་གདུང་ལས་སོན་པ་དབུ་རུ་སྟོད་ཀྱི་སྙན་ངག་མཁན་ཆོས་ཀྱི་གྲགས་པ་ཞེས་བགྱི་
བས གཙུག་ལག་ལུགས་གཉིས་ཀྱི་སྒོ་འཕར་ཅིག་ཅར་དུ་འབྱེད་པའི་གོ་ས་ཆེན་པོ་བྱེ་རི་སྟག་རྣམ་
པར་རྩེ་བའི་གཞལ་མེད་ཁང་ཆེན་པོའི་བ་གམ་ལྔ་པའི་རེའུ་མིག་ཀུན་གསལ་གསང་སྔགས་ཀྱི་ཕོ་
བྲང་དུ་ལེགས་པར་དཔྱད་ནས་སྦྱར་བས་ཡི་གེ་པ་ནི་འབངས་ཀྱི་ཐ་ཤལ་འཕྱོངས་རྒྱས་པ་གྲགས་
དབང་བདག་གིས་སོ །།སརྦ་མངྒ་ལཾ
162

༄༅། །སྙན་ངག་གི་དཔེ་རྒྱན་གསལ་བྱེད་ཀྱི་དཔེར་བརྗོད་སྒྲ་ལྡན་
ལྷའི་འཛུམ་ཟེར་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས།
ན་མོ་ཝཱ་གིནྡྲ་བུདྡྷ་བཛཱ་ཡ། དབྱངས་ཅན་བྱིན་རླབས་ཉི་ཟེར་ཁུ་བས་ཡོངས་སྨིན་བདག་བློ་
ཨུཏྤལའི། །གེ་སར་སྙིང་པོའི་ཆང་གིས་དགའ་ལྡན་ཁང་བཟང་སྦྲང་རྩིའི་ཁ་ཟས་ཅན། །ལྷག་བསམ་
མངར་བའི་དྲི་བསུང་གིས་བསུས་མགྲོན་དུ་གཉེར་ལ་མི་ངལ་བས། །དཔེ་དོན་གསལ་བྱེད་ཚིག་གི་
འཇུག་པ་མཐའ་དག་ངས་འདིར་རྣམ་པར་ཕྱེ། །གང་ཞིག་གསལ་བྱེད་ནོར་བུའི་སྒྲོན། །བསྟོད་ཚིག་
ཡོལ་གོར་རབ་ཆགས་པ། །འདི་ཉིད་བཟུང་རྣམས་དཔེ་རྒྱན་གཟུགས། །མིག་གི་བདུད་རྩིར་འཐུང་
ལ་དབང༌། །ཤོང་དཔང་སོགས་ལོ་ཙཱ་བ་སྔོན་མས་མཚུངས་པ་གསལ་བྱེད་ཀྱི་སྒྲ་འདི་རྣམས་སཾ་སྐྲྀ་
ཏའི་སྐད་སོར་བཞག་པ་མང་དུ་ཡོད་ཅིང་གྲངས་དྲུག་ཅུ་རྩ་གསུམ་དུ་བཤད་པར་སྣང༌།ཕྱིས་སོར་
སྣར་ཐང་ལོ་ཙཱ་བ་སཾགྷ་ཤྲཱིས་ཐམས་ཅད་རྫོགས་པར་བསྒྱུར་ཅིང་གྲངས་ཀྱང་དྲུག་ཅུ་རྩ་ལྔར་བཤད།
དེ་ལའང་གྲང་སྡེ་ཚན་བཞིར་ཕྱེ་སྟེ། དཔེ་དོན་གསལ་བར་བྱེད་པའི་ཚིག་ཉི་རྩ་གཉིས། འདྲ་བའི་
དོན་གསལ་བར་བྱེད་པ་བཅོ་བརྒྱད། དཔེ་རྒྱན་གསལ་བྱེད་བཅོ་ལྔ། དེ་ལྟ་བུ་ལ་སོགས་སྒྲ་བཅུ་པོ་
རྣམས་བསྡོམས་པས་དྲུག་ཅུ་རེ་ལྔ་པོ་འདི་རྣམས་ཚིག་སྦྱོར་གང་དང་གང་དུ་བྱུང་ཡང་དཔེ་དང་དཔེར་
བྱ་དག་མཚུངས་པ་གསལ་བར་བྱེད་པ་ཡིན་པས་དཔེ་རྒྱན་དུ་ཤེས་པར་བྱའོ །
ཞེས་པའི་སྡེ་ཚན་དང་པོ་ནི། སྙན་ངག་མེ་ལོང་གཞུང་དུ། བཞིན་ལྟར་ལྟ་བུ་ཇི་ལྟར་སྒྲ། །
མཐུན་མཚུངས་ཡང་དག་མཚུངས་དང་མཉམ། །ཡང་དག་གསལ་དང་ངེས་པར་གསལ། །རབ་
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གསལ་གཟུགས་ཀྱི་ཟླ་བོ་དང༌། །གཉེན་པོ་དང་ནི་དགྲ་ཟླ་དང༌། །སོ་སོར་རྟོགས་དང་འགལ་དང་
འདྲ། །བལྟ་བཅས་དང་ནི་བསླུ་བ་དང༌། །རིགས་མཐུན་རྗེས་སུ་སྨྲ་བ་དང༌། །ཞེས་འབྱུང་བ་རྣམས་
རིམ་པ་བཞིན་དུ་དཔེར་བརྗོད་ན་འདི་ལྟ་སྟེ། རིགས་ཀྱི་བདག་པོ་འཕགས་པ་རྣམ་འདྲེན་རྗེའི། །
གཟུགས་སྐུའི་ངོ་མཚར་འཆི་མེད་ལྗོན་ཤིང་བཞིན། །ཚངས་པའི་དབྱངས་ལྟར་སྙན་འཇེབས་རྡོ་རྗེ་
གསུང་།།མྱང་གིན་བཟང་བ་བདུད་རྩིའི་རོ་ལྟ་བུ།།ཀུན་ཁྱབ་ནམ་མཁའི་ཁྱོན་ཡང་ཇི་ལྟ་བུའི། །སྒྲིབ་
བྲལ་ཐུགས་ཀྱི་ཕ་མཐའ་གཞལ་མི་ཕོད། །གང་གི་གྲགས་པ་ཕྱོགས་ཀྱི་མཐར་འགྲོ་བ །ཇི་ལྟར་
མཁའ་ལ་རྒྱུ་བའི་དྲི་གཞོན་གང་། །ཁྱོད་མཁྱེན་འཇམ་པའི་དཔལ་དང་ཆོས་མཐུན་ཅིང༌། །ཕྱག་ན་
པདྨོ་ཅན་མཚུངས་བརྩེ་བའི་ཐུགས །རྡོ་རྗེ་འཛིན་དང་ཡང་དག་མཚུངས་ནུས་མཐའི །མཆོག་
བརྙེས་ཁྱོད་དང་ཕྱོགས་བཅུའི་རྒྱལ་ཀུན་མཉམ། །ཁྱོད་ཐུགས་དཀར་བས་ཟླ་བ་ཡང་དག་གསལ། །
འཇམ་པས་པདྨའི་འདབ་ཡངས་ངེས་པར་གསལ། །ཟབ་ཅིང་ཡངས་པས་རྒྱ་མཚོའི་དཔལ་རབ་
གསལ། །ཆོས་ཀུན་འདོད་འཇོ་ནོར་བུའི་གཟུགས་ཀྱི་ཟླ། །བློ་གྲོས་ལྷ་ཡི་བླ་མའི་གཉེན་པོར་གྲུབ། །
བརྟུལ་ཞུགས་ཚངས་པའི་དྲང་སྲོང་དགྲ་ཟླར་ཆས། །དྲི་བཟང་ཡོངས་འདུའི་དྲུང་དང་སོ་སོར་རྟོག །
ངུར་སྨྲིག་ཐུན་མཚམས་སྤྲིན་དང་ཕན་ཚུན་འགལ།།ཟབ་དོན་འཆད་མཁས་སྒྱུ་འཕྲུལ་སྲས་འདྲ་ཞིང༌། །
རྩོད་ངག་དྷརྨ་ཀིརྟིའི་ཚུལ་ལ་བལྟ། །མུ་མེད་མཛད་འཕྲིན་ནམ་མཁའི་མཐའ་ལ་བཅས །དབྱངས་
ཅན་རྒྱུད་མངས་བསླུ་བའི་ཚིག་རྒྱན་མཁན། །སྨྲ་མཁས་ཁྱོད་ནི་འཇམ་པའི་རྡོ་རྗེའི་རིགས །སྙན་
ཚིག་ཕུལ་བྱུང་དཔའ་བོའི་རྗེའི་སུ་སྨྲ། །འདྲེན་མཆོག་བླ་མར་བསྔགས་པ་དཔེ་དོན་ཚུལ། །གསལ་
བྱེད་དང་པོའི་སྡེ་ཚན་དེ་ལྟ་བུ། །
སྡེ་ཚན་གཉིས་པ་ནི་མེ་ལོང་གཞུང་ལས།གཟུགས་བརྙན་དང་ནི་སོ་སོར་སྡེབ། །གཟུགས་
མཚུངས་མཉམ་དང་ཡང་དག་གཞལ། །མཚན་ཉིད་མཐུན་འདྲ་མཚུངས་པ་དང༌། །མཐུན་ཕྱོགས་
དཔེར་བྱས་དཔེ་དང་རྟོག །དམན་དང་ཅུང་ཟད་དམན་སོགས་དང༌། །རབ་ཏུ་སྨྲ་དང་སོ་སོར་ཟློག །
རིགས་མཐུན་མཉམ་བྱས་སྒྲ་དག་དང༌། །གང་ཡང་དམན་མིན་དོན་ཅན་ཚིག །ཅེས་བཤད་པ་རྣམས་
དཔེར་བརྗོད་པ་ནི། བཅོམ་ལྡན་གསུང་གི་དབང་ཕྱུག་འཇམ་པའི་དབྱངས། །ཞི་བའི་ཞལ་གཅིག་
164

སྙན་ངག་གི་དཔེ་རྒྱན་གསལ་བྱེད་ཀྱི་དཔེར་བརྗོད་སྒྲ་ལྡན་ལྷའི་འཛུམ་ཟེར
སྟོན་ཟླའི་གཟུགས་བརྙན་ཅན། །ཆོས་ཀུན་གཟིགས་པའི་སྤྱན་ཡངས་ཡིད་འཕྲོག་པ། །རི་དྭགས་
མཚན་མའི་དཔལ་དང་སོ་སོར་སྡེབ། །མཆུ་སྒྲོས་པདྨའི་གཟུགས་མཚུངས་དམར་བའི་མདངས། །
བིམྤའི་ཚལ་དང་མཉམ་པའི་མཛེས་སྡུག་ཅན། །དཀར་གསལ་ཡིད་འོང་ཚེམས་ཀྱི་ཨ་ཝ་ལིས། །རྣམ་
མང་རྒྱུ་སྐར་ཚོགས་ཀུན་ཡང་དག་གཞལ། །སྲབ་ཡངས་ལྗགས་ཀྱི་མཛེས་པ་སུམ་རྩེན་གྱི །པཉྩ་ལི་
ཀའི་གོས་དང་མཚན་ཉིད་མཐུན། །མཁུར་ཚོས་ཡིད་འོང་དཀར་དམར་མདངས་གསལ་ཞིང༌། །
མཉེན་འཇམ་པད་དཀར་གཞོན་ནུའི་མཚན་ཉིད་འདྲ། །ཆོད་ཀུན་ལོངས་ལ་སྤྱོད་པའི་མགྲིན་
མཛེས་པ། །སྐྱེ་བ་ལྔ་པའི་དུང་དང་མཚན་ཉིད་མཚུངས། །ནོར་བུའི་རྒྱན་ཆ་མཛེས་བྱེད་གཡོ་ལྡན་གྱི། །
མཐུན་ཕྱོགས་དཔག་བསམ་ལྗོན་པའི་ཡལ་འདབ་ཉིད།།བུང་བའི་མདངས་དང་མིག་སྨན་རི་ནི།།
བརྗིད་ཆགས་རལ་པའི་ཐོར་ཅོག་དཔེ་རུ་བྱས། །འོད་ཀྱི་པ་ཏྲ་རབ་འབར་ཉིན་མོའི་མགོན། །སྣ་
ཚོགས་རིན་ཆེན་ཅོད་པན་བཟང་པོའི་དཔེ། །ལྷ་རྫས་ན་བཟའི་ལྷབ་ལྷུབ་རྣམ་མང་པོས།།དབང་པོའི་
གཞུ་ཡི་ཕུན་ཚོགས་དག་ལ་རྟོག །པུཎྜ་རི་ཀའི་འཁྲི་ཤིང་འདམ་རྫབ་ཁྲོད། །འཕྱན་པས་ཁྱོད་སྐུའི་
དཔལ་ལས་ཤིན་ཏུ་དམན། །རི་བོང་མཚན་མས་རྙོག་མར་བྱས་གྱུར་པས། །ཟླ་བ་ཁྱོད་ཀྱི་ཞལ་ལས་
ཅུང་ཟད་དམན། །ཆོས་ཀུན་ན་དའི་རང་སྒྲར་འདོམས་པའི་གསུང༌། །འགག་མེད་ཚངས་པའི་
དབྱངས་སུ་རབ་ཏུ་སྨྲ། །ཐུགས་དང་ཆུ་མཚོ་རིན་ཆེན་གཟུགས་མང་དང༌། །ཟག་མེད་ཡོན་ཏན་ཕུང་
པོས་སོ་སོར་ཟློག །མདོར་ན་གསོལ་བ་བཏབ་བཞིན་འདོད་པའི་འབྲས། །སྦྱིན་ནུས་ཁྱོད་ནི་ནོར་
བུའི་རིགས་སུ་མཐུན། །ལྷ་མཆོག་ཁྱོད་དང་ཉི་མའི་དཀྱིལ་འཁོར་གཉིས། །མུན་པའི་སྨག་རུམ་
གཞོམ་ལ་མཆོག་ཏུ་དཔའ། །ཆོས་དང་གྲིབ་མ་ཐུན་མོང་སོགས་ཀྱང་མཚོན། །འདྲ་བ་གསལ་བྱེད་སྡེ་
ཚན་གཉིས་པའི་དཔེ། །
སྡེ་ཚན་གསུམ་པ་ཡང༌། གཞུང་ལས། རི་བོང་མཚན་མའི་གདོང་ཅན་སོགས། །འབྲུ་མང་
པོ་ཡི་ཚིག་སྡུད་དང༌། །འགྲན་དང་རྒྱལ་དང་སྡང་བ་དང༌། །འཁུ་དང་མི་མཐུན་སྒྲོག་པ་དང༌། །འཐབ་
པ་དང་ནི་འཕྱ་བ་དང༌། །སྨ་འབེབས་བྱེད་དང་སྨོད་པ་དང་། །ཅོ་འདྲི་བ་དང་འགོག་པ་དང༌། །རྒོད་
དང་ཕྲག་དོག་མི་བཟད་བྱེད། །ཅེས་གསུངས་པ་རྣམས་ཏེ་དེ་དག་དཔེར་བརྗོད་པ་ནི།ཟླ་བའི་བཞིན་
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ལེགས་བིམྤའི་མཆུ་སྒྲོས་འཛུམ། །ཨུཏྤལ་སྤྱན་ཡངས་ཟུར་མདའ་འཕེན་མཁས་མ། །འཁྲི་ཤིང་ཕྱག་
གིས་རབ་བསྐུལ་ཏམྦུ་རའི། །སྒྲ་ལྡན་ལྷ་དེ་དྲན་པས་སྙིང་ནས་འབོད །ཁྱོད་སྐུ་མཛེས་པས་བདེ་
སོགས་ལྷ་མོར་འགྲན། །སྒེག་པའི་ཉམས་ཀྱིས་མཻ་ན་ཀ་ལས་རྒྱལ། །མཚར་སྡུག་ལང་ཚོ་ཡོངས་སྨིན་
སྐྱེས་མཆེད་འབྲས། །ཡིད་འོང་ཐིག་ལེ་མཆོག་མའི་དཔལ་ལ་སྡང་། གངས་རིའི་དཀར་བ་ལ་འཁུ་
ཁྱོད་ཞལ་དང༌། །ཨུཏྤལ་དཀར་པོ་སུ་མཛེས་མི་མཐུན་སྒྲོག །བྱུ་རུའི་དམར་བ་དང་འཐབ་མཆུ་སྒྲོས་
ཁོངས། །ཚེམས་དཀར་འོད་ཀྱིས་མུ་ཏིག་འབྲས་བུར་འཕྱ། །ལྗགས་ཀྱིས་པདྨའི་འདབ་ཡངས་སྨ་
འབེབས་བྱེད། །སྤྱན་རས་ཨུཏྤལ་མཐིང་གའི་དཔལ་ལ་སྨོད། །གདུབ་སྐོར་འོད་ཀྱིས་ཉི་ཟླར་ཅོ་
འདྲི་བ།།ཁྱོད་སྐུའི་རེག་བྱས་ལྷ་གོས་མཉེན་འཇམ་འགོག །རྒྱུད་མངས་དང་སྦྱར་ལེགས་བཤད་སྙན་
པའི་གླུས། །དྲི་ཟའི་དབྱངས་དང་རྣམ་སད་རོལ་མོར་རྒོད། །མཁྲང་ཞིང་རབ་ཏུ་གང་བའི་ནུ་འབུར་
ཟུང༌། །རབ་སྨིན་དཔལ་གྱི་འབྲས་བུར་ཕྲག་དོག་བྱེད། །ལང་ཚོས་སྙེམས་ལྡན་འཆི་མེད་བུ་མོའི་
ཚོགས། །ཁྱོད་སྐུའི་མཚར་སྡུག་མི་བཟོད་རྣམ་འགྱུར་མང༌།།དེ་ལྟར་ངག་དབང་ལྷ་མོར་དཔེ་ཡི་རྒྱན། །
གསལ་བྱེད་ཕྲེང་བས་བསྟོད་ན་དེ་འདྲའོ། །དེ་ཡི་སྐལ་བཟང་འཕྲོག་བྱེད་དང༌། །དེ་ཡིས་མཛེས་པ་
ཟུམ་བྱེད་དང༌། །དེ་དང་འགྲན་ལས་ཚར་གཅོད་དང༌། །དེ་དང་མཚུངས་ལས་ལྷག་པར་མཛེས། །དེ་
ཡི་རྗེས་སུ་རྐང་འཇོག་དང༌། །དེ་ཡི་ནུས་པ་ལ་འཇུག་དང༌། །དེ་ཡི་རྗེས་འགྲོ་རྗེས་སུ་འཆིང༌། །དེ་ཡི་
ངང་ཚུལ་དེ་འགོག་དང༌། །དེ་ཡི་རྗེས་སུ་བྱེད་ཅེས་པའི །སྒྲ་རྣམས་མཚུངས་པ་གསལ་བྱེད་ཡིན། །
ཞེས་གསུངས་པ་རྣམས་དཔེར་བརྗོད་ན། མཚན་མའི་རྐྱེན་གྱིས་མི་གཡོ་ལྷུན་ཆགས་སྐུས །གངས་
ཅན་རི་བོའི་སྐལ་བཟང་འཕྲོག་བྱེད་ཅིང་། །ཞལ་གྱི་དཀྱིལ་འཁོར་ཁྱོན་ཡངས་གཟི་བྱིན་སྟོབས །
འབར་བས་ཉི་ཟླའི་མཛེས་པ་ཟུམ་པར་བྱེད། །མཆུ་སྒྲོས་གཡོ་ལྡན་དྲག་པོར་གདངས་པའི་ཁས། །
གནམ་སའི་བར་ཁྱད་ལ་འགྲན་ཚར་བཅད་མཐར། །ཟླ་ཚེས་དང་མཚུངས་དཀར་ཟླུམ་མཆེ་བ་བཞི། །
བདུད་བཞིའི་རྒྱུ་མས་དཀྲིས་པས་ལྷག་པར་མཛེས །འབྱུང་བཞིའི་ཁྲག་བཅས་མྱུར་བའི་ལྗགས་
བསྐྱོད་པ། །གློག་ཕྲན་འགྱུ་བའི་རྗེས་སུ་རྐང་པ་འཇོག །ཧ་ཧར་རྒོད་པའི་དབྱངས་དང་ཧཱུྃ་ཧཱུྃ་སྒྲས། །
འབྲུག་སྟོང་ལྡིར་བའི་ནུས་པ་ལ་རབ་འཇུག །འཇིག་དུས་ཉི་མའི་རྗེས་འགྲོ་སྤྱན་གསུམ་གྱི། །དམར་
166

སྙན་ངག་གི་དཔེ་རྒྱན་གསལ་བྱེད་ཀྱི་དཔེར་བརྗོད་སྒྲ་ལྡན་ལྷའི་འཛུམ་ཟེར
འོད་སྲེག་པ་བསྐལ་མེའི་རྗེས་སུ་འཆིང༌། །ཨག་ཚོམ་དང་བཅས་སྨིན་འཁྱོག་དུས་ཀྱི་མཐའི །མེ་
ཕུང་དུ་རིས་ཅན་དེའི་ངང་ཚུལ་འཛིན །གྱེན་བརྫེས་དམར་སེར་རལ་པ་གཤོར་པོས་ཀྱང༌། །རྟ་
གདོང་མེ་རི་འབར་བའི་ཁེངས་པ་འགོག །མི་ཤེས་དུམ་བུར་གཅོད་པའི་རལ་གྲིའི་མཚོན། །ཨུཏྤལ་
སྔོན་པོའི་འདབ་ཡངས་རྗེས་སུ་བྱེད། །དེ་ཙམ་འདིར་བསྟན་ཆ་གྲོགས་སྤུན་ཟླ་སོགས། །མཐའ་ཡས་
ཕྱིར་ན་བརྗོད་ལ་ཤིན་ཏུ་ངལ། །བློ་གསལ་རྣམས་ཀྱིས་ཤུགས་ལས་རྟོག་འགྱུར་སྙམ། །གཞུང་དོན་
ཙམ་ཞིག་ཚུལ་འདིས་དཔེར་བརྗོད་། །
ཚིག་རྒྱན་ཤེལ་གྱི་རྒྱུད་མངས་ལས་འཐོན་པའི། །མཚུངས་པ་གསལ་བྱེད་དྲུག་ཅུ་རྩ་ལྔའི་
སྒྲས། །ཡོན་གནས་རྣམ་བཞིར་བསྔགས་ལས་གང་ཐོབ་པའི། །དགེ་དེས་ངག་གི་དབང་ཕྱུག་འགྲུབ་
ཏུ་གསོལ། དེ་སྐད་རང་བྱུང་དབྱངས་ཀྱི་རྒྱལ་མོ་ཡི། །སྙིང་གིར་མཛའ་བོར་ཡོངས་གྲུབ་སྙན་ངག་
མཁན།།ལེགས་བཤད་སྨྲ་བའི་ཟླ་བ་བོད་མཁས་པ།།མི་ཕམ་དགེ་ལེགས་རྣམ་པར་རྒྱལ་བས་སྦྱར།།
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
༄༅། །སྙན་ངག་མེ་ལོང་མའི་ལེའུ་གཉིས་པའི་དཔེ་རྒྱན་གྱི་རྣམ་གྲངས་མཚུངས་གསལ་གྱི་
སྒྲ་དྲུག་ཅུ་རྩ་ལྔའི་དཔེར་བརྗོད་རང་བྱུང་དབྱངས་ཀྱི་རྒྱལ་མོའི་
མགྲིན་སྒྲ་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས་རྣམ་པར་རྒྱལ།
ན་མོ་ཝཱ་གེནྡྲ་བུདྡྷ་བཛཱ་ཡ། དབྱངས་ཅན་བྱིན་རླབས་ཉི་ཟེར་ཁུ་བས་ཡོངས་སྨིན་བདག་
བློའི་ཨུཏྤ་ལའི། །གེ་སར་སྙིང་པོའི་ཆང་གིས་དགའ་ལྡན་སྐལ་བཟང་སྦྲང་རྩིའི་ཁ་ཟས་ཅན། །ལྷག་
བསམ་མངར་བའི་དྲི་བསུང་གིས་བསྡུས་མགྲོན་དུ་གཉེར་ལ་མི་ངལ་བ། །དཔེ་དོན་གསལ་བྱེད་ཚིག་
གི་འཇུག་པ་མཐའ་དག་ངས་འདིར་རྣམ་པར་དབྱེ། །གང་ཞིག་གསལ་བྱེད་ནོར་བུའི་སྒྲོན། །བསྟོད་
ཚིག་ཡོལ་གོར་རབ་ཆགས་པ། །འདི་ཉིད་བཟུང་རྣམས་དཔེ་རྒྱན་གཟུགས། །མིག་གི་བདུད་རྩིར་
འཐུངས་ལ་དབང་།།
དེ་ཡང་ཤོང་དཔང་སོགས་ལོ་ཙཱ་པ་སྔོན་མས་མཚུངས་པ་གསལ་བྱེད་ཀྱི་སྒྲ་འདི་རྣམས་སཾ་
སྐྲྀ་ཏའི་སྐད་སོར་བཞག་པ་མང་དུ་ཡོད་ཅིང་གྲངས་དྲུག་ཅུ་རྩ་གསུམ་དུ་བཤད་པ་སྣང༌། ཕྱིས་སོར་
སྣར་ཐང་ལོ་ཙཱ་བ་སྒྲ་པ་སད༵ཤྲཱིས་ཐམས་ཅད་རྫོགས་པར་བསྒྱུར་ཅིང་གྲངས་ཀྱང་དྲུག་ཅུ་རྩ་ལྔར་
བཤད། དེ་ལའང་སྡེ་ཚན་བཞིར་སྟེ། དཔེ་དོན་གསལ་བར་བྱེད་པའི་ཚིག་ཉི་རྩ་གཉིས། འདྲ་
བའི་དོན་གསལ་བར་བྱེད་པ་བཅོ་བརྒྱད། དཔེ་རྒྱན་གསལ་བྱེད་བཅོ་ལྔ། དེ་ལྟ་བུ་ལ་སོགས་པའི་སྒྲ་
བཅུ་རྣམས་བསྡོམས་པས་དྲུག་ཅུ་རྩ་ལྔ་པ་འདི་རྣམས་ཚིག་སྦྱོར་གང་དང་གང་དུ་བྱུང་ཡང་དཔེ་དང་
དཔེར་བྱ་དག་མཚུངས་པ་གསལ་བར་བྱེད་པ་ཡིན་པས་དཔེ་རྒྱན་དུ་ཤེས་པར་བྱའོ། །ཞེས་པའི་སྡེ་
168

ལེའུ་གཉིས་པའི་དཔེ་རྒྱན་གྱི་རྣམ་གྲངས་མཚུངས་གསལ་གྱི་སྒྲ་དྲུག་ཅུ་རྩ་ལྔའི་དཔེར་བརྗོད་རང་བྱུང་དབྱངས་ཀྱི་རྒྱལ་མོའི་མགྲིན་སྒྲ།
ཚན་དང་པོར་ནི། སྙན་ངག་མེ་ལོང་གཞུང་དུ། བཞིན་ལྟར་ལྟ་བུ་ཇི་ལྟར་སྒྲ། །མཐུན་མཚུངས་ཡང་
དག་མཚུངས་དང་མཉམ། །ཡང་དག་གསལ་དང་ངེས་པར་གསལ། །རབ་གསལ་གཟུགས་ཀྱི་ཟླ་
འོད་དང༌། །གཉེན་པོ་དང་ནི་དགྲ་ཟླ་དང༌། །སོ་སོར་རྟོག་དང་འགལ་དང་འདྲ། །བལྟ་བཅས་དང་ནི་
བསླུ་བ་དང༌། །རིགས་མཐུན་རྗེས་སུ་སྨྲ་བ་དང༌། །ཞེས་འབྱུང་བ་རྣམས་རིམ་པ་བཞིན་དུ་དཔེར་
བརྗོད་ན་འདི་ལྟ་སྟེ།རིགས་ཀྱི་བདག་པོར་འཕགས་པ་རྣམ་འདྲེན་རྗེའི། །གཟུགས་སྐུའི་ངོ་མཚར་
འཆི་མེད་ལྗོན་པ་བཞིན། །ཚངས་པའི་དབྱངས་ལྟར་སྙན་འཇེབས་རྡོ་རྗེའི་གསུང༌། །མྱངས་ཀྱིན་
བཟང་བ་བདུད་རྩིའི་རོ་ལྟ་བུ། །ཀུན་ཁྱབ་ནམ་མཁའི་ཁྱོན་ཡངས་ཇི་ལྟ་བའི། །སྒྲིབ་བྲལ་ཐུགས་ཀྱི
ཕ་མཐའ་གཞལ་མི་ཕོད། །གང་གི་གྲགས་པ་ཕྱོགས་ཀྱི་མཐར་འགྲོ་བ། །ཇི་ལྟར་མཁའ་ལ་རྒྱུ་བའི་དྲི་
བཞོན་གང༌། །ཁྱོད་མཁྱེན་འཇམ་པའི་དཔལ་དང་ཆོས་མཐུན་ལ། །ཕྱག་ན་པདྨོ་ཅན་མཚུངས་བརྩེ་
བའི་ཐུགས། །རྡོ་རྗེ་འཛིན་དང་ཡང་དག་མཚུངས་ནུས་མཐུས། །མཆོག་བརྙེས་ཁྱོད་དང་ཕྱོགས་
བཅུའི་རྒྱལ་ཀུན་མཉམ། །ཁྱོད་ཐུགས་དཀར་བས་ཟླ་བ་ཡང་དག་གསལ། །འཇམ་སྲབ་པདྨའི་
འདབ་ཡངས་ངེས་པར་གསལ། །ཟབ་ཅིང་ཡངས་པས་རྒྱ་མཚོའི་དཔལ་རབ་གསལ། །ཆོས་ཀུན་
འདོད་འཇོ་ནོར་བུའི་གཟུགས་ཀྱི་ཟླ། །བློ་གྲོས་ལྷ་ཡི་བླ་མའི་གཉེན་པོར་གྲུབ། །རྟུལ་ཞུགས་ཚངས་
པའི་དྲང་སྲོང་དགྲ་ཟླར་ཆས། །དྲི་བཟང་ཡོངས་འདུའི་དྲུང་དང་སོ་སོར་རྟོག །ངུར་སྨྲིག་ཐུན་མཚམས་
སྤྲིན་དང་ཕན་ཚུན་འགལ། །ཟབ་དོན་འཆད་མཁས་སྒྱུ་འཕྲུལ་སྲས་འདྲ་ཞིང་། །རྩོད་ངག་དྷརྨ་ཀཱིརྟིའི་
ཚུལ་ལ་ལྟ། །མུ་མེད་མཛད་འཕྲིན་ནམ་མཁའི་མཐའ་ལ་བཅས། །དབྱངས་ཅན་རྒྱུད་མང་བསླུ་བའི་
ཚིག་རྒྱན་མཁན། །སྨྲ་མཁས་ཁྱོད་ནི་འཇམ་པའི་རྡོ་རྗེའི་རིགས། །སྙན་ཚིག་ཕུལ་བྱུང་དཔའ་པོའི་
རྗེས་སུ་སྨྲ། །འདྲེན་མཆོག་བླ་མར་བསྔགས་པའི་དཔེ་དོན་ཚུལ། །གསལ་བྱེད་དང་པོའི་སྡེ་ཚན་
དེ་ལྟ་། །མེ་ལོང་གཞུང་ལས།གཟུགས་བརྙན་དང་ནི་སོ་སོར་སྡེབ།།གཟུགས་མཚུངས་མཉམ་དང་
ཡང་དག་གཞལ། །མཚན་ཉིད་མཐུན་འདྲ་མཚུངས་པ་དང༌། །མཐུན་ཕྱོགས་དཔེར་བྱས་དཔེ་དང་རྟོག །
དམན་དང་ཅུང་ཟད་དམན་སོགས་དང༌། །རབ་ཏུ་སྨྲ་དང་སོ་སོར་བཟློག །རིགས་མཐུན་མཉམ་བྱས་
སྒྲ་དག་དང༌། །གང་ཡང་དམན་མིན་དོན་ཅན་ཚིག །ཅེས་བཤད་པ་རྣམས་ཀྱི་དཔེར་བརྗོད་ནི།
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
བཅོམ་ལྡན་གསུང་གི་དབང་ཕྱུག་འཇམ་པའི་དབྱངས། །ཞི་བའི་ཞལ་གཅིག་སྟོན་ཟླའི་གཟུགས་
བརྙན་ཅན། །ཆོས་ཀུན་གཟིགས་པའི་སྤྱན་ཡངས་ཡིད་འཕྲོག་པ། །རི་དྭགས་མཚན་མའི་དཔལ་དང་
སོ་སོར་སྡེབ། །མཆུ་སྒྲོས་པདྨའི་གཟུགས་མཚུངས་དམར་བའི་མདངས། །བིམྤའི་ཚལ་དང་མཉམ་
པའི་མཛེས་སྡུག་ཅན། །དཀར་གསལ་ཡིད་འོང་ཚེམས་ཀྱི་ཨ་བ་ལིས །རྣམ་མང་རྒྱུ་སྐར་ཚོགས་
ཀུན་ཡང་དག་གཞལ། །སྲབ་ཡངས་ལྗགས་ཀྱི་མཛེས་པ་སུམ་རྩེན་གྱི། །པཉྩ་ལི་ཀའི་གོས་དང་
མཚན་ཉིད་མཐུན། །མཁུར་ཚོས་ཡིད་འོང་དཀར་དམར་མདངས་གསལ་ཞིང༌། །མཉེན་འཇམ་པད་
དཀར་གཞོན་ནུའི་མཚན་ཉིད་འདྲ། །ཆོས་ཀུན་ལོངས་ལ་སྤྱོད་པའི་མགྲིན་མཛེས་པ། །སྐྱེ་བ་ལྔ་པའི་
དུང་དང་མཚན་ཉིད་མཚུངས། །ནོར་བུའི་རྒྱན་ཆ་གཡོ་ལྡན་སྙན་ཤལ་གྱི། །མཐུན་ཕྱོགས་དཔག་
བསམ་ལྗོན་པའི་ཡལ་འདབ་ཉིད། །བུང་བའི་མདངས་དང་མིག་སྨན་རི་བོ་ནི། །བརྗིད་ཆགས་རལ་
པའི་ཐོར་ཅོག་དཔེ་རུ་བྱས། །འོད་ཀྱི་པ་ཏྲར་རབ་འབར་ཉིན་མོའི་མགོན། །སྣ་ཚོགས་རིན་ཆེན་ཅོད
པན་བཟང་བའི་དཔེ། །ལྷ་རྫས་ན་བཟའི་ལྷབ་ལྷུབ་རྣམ་མང་པོ། །དབང་པོའི་གཞུ་ཡི་ཕུན་ཚོགས་
དག་ལ་རྟོག །པུཎྜ་རི་ཀའི་འཁྲི་ཤིང་འདམ་རྫབ་ཁྲོད། །འཕྱན་པས་ཁྱོད་སྐུའི་དཔལ་ལས་ཤིན་ཏུ་
དམན།།རི་བོང་མཚན་མས་རྙོག་མ་བྱས་གྱུར་པས།།ཟླ་བ་ཁྱོད་ཀྱི་ཞལ་ལས་ཅུང་ཟད་དམན།།ཆོས་
ཀུན་ནཱ་དའི་རང་སྒྲར་འདོམས་པའི་གསུང༌།།འགག་མེད་ཚངས་པའི་དབྱངས་སུ་རབ་ཏུ་སྨྲ།།ཐུགས་
དང་ཆུ་མཚོ་རིན་ཆེན་གཟུགས་མང་དང༌། །ཟག་མེད་ཡོན་ཏན་ཕུང་པོ་སོ་སོར་བཟློག །མདོར་ན་
གསོལ་བ་བཏབ་བཞིན་འདོད་པའི་འབྲས། །སྦྱིན་ནུས་ཁྱོད་ནི་ནོར་བུའི་རིགས་སུ་མཐུན །ལྷ་
མཆོག་ཁྱོད་དང་ཉི་མའི་དཀྱིལ་འཁོར་གཉིས། །མུན་པའི་སྨག་རུམ་གཞོམ་ལ་མཆོག་ཏུ་དཔའ། །
ཆོས་དང་གྲིབ་མ་ཐུན་མོང་སོགས་ཀྱང་མཚོན། །འདྲ་བ་གསལ་བྱེད་སྡེ་ཚན་གཉིས་པའི་དཔེ། །སྡེ་
ཚན་གསུམ་པ་ཡང་གཞུང་ལས། རི་བོང་མཚན་མའི་གདོང་ཅན་སོགས། །འབྲུ་མང་པོ་ཡི་ཚིག་སྡུད་
དང༌། །འགྲན་དང་རྒྱལ་དང་སྡང་བ་དང༌། །འཁུ་དང་མི་མཐུན་སྒྲོགས་པ་དང་། །འཐབ་པ་དང་ནི་
འཕྱ་བ་དང་། །དམའ་འབེབས་བྱེད་དང་དམོད་པ་དང༌། །ཅོ་འདྲི་བ་དང་འགོག་པ་དང༌། །དགོད་དང་
ཕྲག་དོག་མི་བཟོད་དང༌། །ཞེས་གསུངས་པ་རྣམས་ཏེ། དེ་དག་དཔེར་བརྗོད་པ་ནི། ཟླ་བའི་བཞིན་
170

ལེའུ་གཉིས་པའི་དཔེ་རྒྱན་གྱི་རྣམ་གྲངས་མཚུངས་གསལ་གྱི་སྒྲ་དྲུག་ཅུ་རྩ་ལྔའི་དཔེར་བརྗོད་རང་བྱུང་དབྱངས་ཀྱི་རྒྱལ་མོའི་མགྲིན་སྒྲ།
ལེགས་བིམྤའི་མཆུ་སྒྲོས་འཛུམ །ཨུཏྤལ་སྤྱན་ཡངས་ཟུར་མདའ་འཕེན་མཁས་མ། །འཁྲི་ཤིང་ཕྱག་
གིས་རབ་བསྐུལ་ཏམྦུ་རའི། །ལྡན་ལྷ་དེ་དྲན་པས་མིང་ནས་བོད། །ཁྱོད་སྐུ་མཛེས་པས་བདེ་
སོགས་ལྷ་མོ་འགྲན། །སྒེག་པའི་ཉམས་ཀྱིས་མེ་ན་ཀཱ་ལས་རྒྱལ །མཚར་སྡུག་ལང་ཚོར་ཡོངས་སྨིན་
སྐྱེ་མཆེད་འབྲས། །ཡིད་འོང་ཐིག་ལེ་མཆོག་མའི་དཔལ་ལ་སྡང༌། །གངས་རིའི་དཀར་བ་ལ་འཁུ་ཁྱོད་
ཞལ་དང༌། །ཨུཏྤལ་དཀར་པོ་སུ་མཛེས་མི་མཐུན་སྒྲོགས། །བྱུ་རུའི་དམར་བ་དང་འཐབ་མཆུ་སྒྲོས་
ཁོངས། །ཚེམས་དཀར་འོད་ཀྱིས་མུ་ཏིག་འབྲས་བུར་འཕྱ། །ལྗགས་ཀྱིས་པདྨའི་འདབ་ཡངས་དམའ་
འབེབས་བྱེད། །སྤྱན་རས་ཨུཏྤལ་མཐིང་གའི་ཚལ་ལ་དམོད། །གདུབ་ཀོར་འོད་ཀྱིས་ཉི་ཟླར་ཅོ་
འདྲི་། །ཁྱོད་སྐུའི་རེག་བྱས་ལྷ་གོས་མཉེན་འཇམ་འགོག །རྒྱུད་མང་དང་སྦྱར་ལེགས་བཤད་སྙན་
པའི་གླུ། །དྲི་ཟའི་དབྱངས་དང་རྣམ་སད་རོལ་མོར་དགོད། །མཁྲང་ཞིང་རབ་གང་བའི་ནུ་འབུར་
ཟུང་། །རབ་སྨིན་དཔལ་གྱི་འབྲས་བུར་ཕྲག་དོག་བྱེད། །ལང་ཚོའི་སྙེམས་ལྡན་འཆི་མེད་བུ་མོའི་
ཚོགས། །ཁྱོད་སྐུའི་མཚར་སྡུག་མི་བཟོད་རྣམ་འགྱུར་མང༌། །དེ་ལྟར་ངག་དབང་ལྷ་མོ་དཔེ་ཡི་རྒྱན། །
གསལ་བྱེད་ཕྲེང་བས་བསྟོད་ན་དེ་འདྲ་འོ། །སྡེ་ཚན་བཞི་པ་ཡང༌། གཞུང་དེ་ཉིད་དུ། དེ་ཡི་སྐལ་
བཟང་འཕྲོག་བྱེད་དང༌། །དེ་ཡི་མཛེས་པ་ཟུམ་བྱེད་དང༌། །དེ་དང་འགྲན་ལས་ཚར་གཅོད་དང༌། །དེ་
དང་མཚུངས་ལས་ལྷག་པར་མཛེས། །དེ་ཡི་རྗེས་སུ་རྐང་འཇོག་དང་། །དེ་ཡི་ནུས་པ་ལ་འཇུག་དང༌། །
ས་འགོ་རྗེས་ས་འཆིང༌།།དེ་ཡི་ངང་
དེ་ཡི་རྗེས་འགྲོ་རྗེས་སུ་འཆིང༌། །དེ་ཡི་ངང་ཚུལ་དེ་འགོག་དང༌། །དེ་ཡི་རྗེས་སུ་བྱེད་ཅེས་པའི། །སྒྲ་
རྣམས་མཚུངས་པ་གསལ་བྱེད་ཡིན། །ཞེས་གསུངས་པ་རྣམས་དཔེར་བརྗོད་ན། མཚན་མའི་རྐྱེན་
གྱིས་མི་གཡོ་བརྗིད་ཆགས་སྐུས །གངས་ཅན་རི་བོའི་སྐལ་བཟང་འཕྲོག་བྱེད་ཅིང༌། །ཞལ་གྱི་
དཀྱིལ་འཁོར་ཁྱོན་ཡངས་གཟི་བྱིན་སྟོབས། །འབར་བས་ཉི་ཟླའི་སྣང་བ་ཟུམ་པར་བྱེད། །མཆུ་སྒྲོས་
གཡོ་ལྡན་དྲག་པོར་གདངས་པའི་ཁས། །གནམ་སའི་བར་ཚད་ལ་འགྲན་ཚར་བཅད་མཐར། །ཟླ་
ཚེས་དང་མཚུངས་དཀར་ཟླུམ་མཆེ་བ་བཞི། །བདུད་བཞིའི་རྒྱུ་མས་དཀྲིས་པས་ལྷག་པར་མཛེས། །
འབྱུང་པོའི་ཁྲག་བཅས་མྱུར་བའི་ལྗགས་བསྐྱོད་པ། །གློག་ཕྲན་འགྱུ་བའི་རྗེས་སུ་རྐང་པ་འཇོག །ཧ་
ཧར་དགོད་པའི་དབྱངས་དང་ཧཱུྃ་ཧཱུྃསྒྲ། །འབྲུག་སྟོང་ལྡིར་བའི་ནུས་པ་ལ་རབ་འཇུག །འཇིག་དུས་ཉི་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མའི་རྗེས་འགྲོ་སྤྱན་གསུམ་གྱི། །དམར་འོད་སྲེག་པའི་བསྐལ་པའི་རྗེས་སུ་འཆིང༌། །ཨག་ཚོམ་དང་
བཅས་སྨིན་འཁྱོག་དུས་ཀྱི་མཐའི །མེ་ཕུང་དུ་རིས་ཅན་དེའི་ངང་ཚུལ་འཛིན། །གྱེན་བརྫེས་དམར་
སེར་རལ་པ་ཕྱོར་པོས་ཀྱང༌། །རྟ་གདོང་མེ་རི་འབར་བའི་ཁེངས་པ་འགོག །མི་ཤེས་དུམ་བུར་གཅོད་
པ་རལ་གྲིའི་མཚོན། །ཨུཏྤལ་སྔོན་པོའི་འདབ་ཡངས་རྗེས་འགྲོར་བྱེད། །དེ་ཙམ་འདིར་བསྟན་ཆ་
སྒྲོགས་སྤུན་ཟླ་སོགས །མཐའ་ཡས་ཕྱིར་ན་བརྗོད་ལ་ཤིན་ཏུ་ངལ། །བློ་གསལ་རྣམས་ཀྱིས་ཤུགས་
ལས་རྟོགས་འགྱུར་སྙན། །གཞུང་དོན་ཙམ་ཞིག་ཚུལ་འདིས་དཔེར་བརྗོད་། །ཚིག་རྒྱན་ཤེལ་གྱི་
རྒྱུད་མང་ལས་ཐོན་པའི །མཚུངས་པ་གསལ་བྱེད་དྲུག་ཅུ་རྩ་ལྔའི་སྒྲས། །ཡོན་གནས་རྣམ་བཞི་
བསྔགས་ལས་གང་ཐོབ་། །དགེ་དེས་ངག་གི་དབང་ཕྱུག་འགྲུབ་ཏུ་གསོལ། །དེ་སྐད་རང་བྱུང་
དབྱངས་ཀྱི་རྒྱལ་མོ་ཡི། །སྙིང་གི་མཛའ་བོར་ཡོངས་གྲུབ་སྙན་ངག་མཁན། །ལེགས་བཤད་སྨྲ་བའི་
ཟླ་བ་བོད་མཁས་པ།།མི་ཕམ་དགེ་ལེགས་རྣམ་པར་རྒྱལ་བས་སྦྱར། །
172

༄༅། །སྙན་ཚིག་སྨྲ་བ་རྣམས་ལ་དྲི་ཚིག་ཅུང་ཟད་གཏམ་དུ་བྱ་བ་
ཚངས་པའི་མགྲིན་རྒྱན་བཞུགས་སོ། །
བོད་མཁས་པ་མི་ཕམ་དགེ་ལེགས།
བི་ཛ་ཡྭསྟུ།ཆོས་ཕུང་རྒྱ་མཚོའི་རང་བཞིན་ཡེ་ཤེས་ཀྱི། །སྣང་བ་བདུད་རྩིར་འཛག་པ་ཀུན་
དགའི་ཟླ། །དབྱངས་ཀྱི་རྒྱལ་མོས་མཛའ་བའི་པི་ཝང་སྒྲས། །བདག་གི་མགྲིན་པའི་དཀྱིལ་འཁོར་
དགེ་བར་མཛོད། །གཞོམ་དུ་མེད་པ་ཆོས་ཀྱི་དབྱངས་ལྡན་མའི །ཉམས་འགྱུར་གར་སྟབས་སྟོང་
ཕྲག་འདྲེན་པའི་གླུ། །ལོངས་སྤྱོད་འཁོར་ལོའི་སྦུབས་ལས་རྣམ་གྲོལ་བའི། །རྒྱུད་མང་དམ་པའི་
གསང་ཚིག་འདིར་ཉོན་ཅིག ༡ །མཁས་པའི་ལེགས་བཤད་མཆོག་ཏུ་བརླིང་བའི་དོན། །ཇི་བཞིན་མ་
རྟོགས་སོམ་ཉིར་འཆེལ་མང་པོས། །གཞུང་བཟང་རྙོག་མར་བྱས་པ་མཐོང་བཞིན་དུ། །ཤེས་པར་
ལྡན་རྣམས་བཏང
ལྡན་རྣམས་བཏང་སྙོམས་མནལ་རིགས་སམ། ༢ །དེ་ཕྱིར་ཆོས་རྣམས་ཀུན་གྱི་ཚིག་དོན་རོ། །མྱོང་
བྱེད་སྙན་ཚིག་རིག་པའི་ལྗགས་ཆེན་པོས། །དཎྜི་བཞེད་གཞུང་ཟབ་མོའི་མདུད་དཀྲོལ་ཏེ།།བདེ་བར་
འཇུག་སླད་གཞུང་འདིར་དཔྱད་པར་འོས།༤།ལུས་ཀྱི་དབྱེ་བ་ཚིགས་བཅད་ལྷུག་པ་དང༌། །སྤེལ་མ་
གསུམ་དུ་གཞུང་འདིར་དེ་ཡང་ཚིགས་བཅད་ལྷུག་པ་དང་།།སྤེལ་མ་རྣམ་གསུམ་ཉིད་དུ་གནས །ཅེས་གསལ་པོར་བཤད་བཞིན་དུ
རྒྱུན་ཆགས་གསུམ་པར་སྒྲུབ་པའི་གླེང་བརྗོད་མང་པོ་མི་འགྲུབ་བཞིན་དུ་བྱེད་སྣང་བ་ཅི་ཡིན་བཤད་བཞིན་དུ། །རྒྱུན་ཆགས་
གསུམ་པར་ནན་གྱིས་སྒྲུབ་པ་འདི། །བྲག་དང་མཆོད་རྟེན་དཔེ་དོན་ཚང་མིན་ནམ། ༥ །ཨོ་ས་ར་
སོགས་ཟུར་ཆག་བསྟན་བཅོས་ཉིད། །ཡོད་པར་བཤད་འདི་སྙན་ངག་རང་ལུགས་དང༌། །བསྟན་
བཅོས་ལ་གྲགས་ཟུར་ཆག་གཉིས་གསུངས་པ། །གང་རུང་ཡིན་ནམ་དབྱེ་བ་གཞན་ཡོད་ཅི། །༦བ་ལང་
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རྫི་ལ་སོགས་པའི་ཚིག །སྙན་ངག་ལ་ཟུར་ཆག་ཅེས་གནས། །ཞེས་བཤད་པ་འདི་མིན་ན་ནི།སྐྱོན་བཅུའི་ནང་ཚན་གྱི་སྒྲ་ཉམས་ཁོ་ན་ཡིན་
པ་མི་རུང་སྟེ།ཚིག་སྦྱོར་མཆོག་མིན་འདོད་པ་ནི།སྒྲ་ཉམས་ཡིན་ཏེ།ཞེས་གསུངས་པའོ །བསྟནབཅོས་རྣམས་ལ་ལེགས་སྦྱར་ལས །
གཞན་ཡང་ཟུར་ཆག་ཉིད་དུ་བརྗོད་ཞེས་པ་འདི་ཡིན་ན་ལེགས་སྦྱར་གཞན་པའི་སྐད་ཐམས་ཅད་ཟུར་ཆག་ཏུ་བཤད་པས།རང་བཞིན་སྐནྡྷ་
ཀ་སོགས་གང༌།།ཞེས་སོགས་ཀྱི་མཚན་གཞི་མི་རྙེད་།རོལ་པའི་ཆུ་སྐྱེས་རྩེ་དགའི་མཚོ་ལ་སོགས། །སྐབས་ཐོབ་
བསྔགས་པ་སྦྱོར་བའི་རྣམ་བཞག་ཙམ། །རྒྱ་ཆེའི་ཡོན་ཏན་ཡིན་ན་ལུས་འཆད་སྐབས། །གྲོང་གྲོང་ཁྱེར་
རྒྱ་མཚོ་རི་དང་དུས། །ཉི་ཟླ་འཆར་དང་བསྔགས་པ་དང་། །སྐྱེད་ཚལ་ཆུ་ཡི་རོལ་རྩེད་དང་། །ཞེས་སོགས་ཀྱང་སྐབས་ཐོབ་བཞིན་བསྔགས་
༣
པ་ཁོ་ན་ཡིན་པས་སོགས་བསྔགས་པ་བཤད་ཀུན་དེར་འདོདདམ། ༧ །འཇིག་རྟེན་མཚམས་ལས་འདས་
པ་བརྗོད་འདོད་ཀྱི། །དོན་གང་བཀོད་པ་གཽ་ཌཱ་བའི་མཛེས་པར། །བཤད་འདིར་ཕུལ་བྱུང་རྒྱན་འཇིག་
རྟེན་འདས་བཞིན་བརྗོད་འདོད་ཀྱི། །དོན་གང་ཤིན་ཏུ་བཀོད་གྱུར་པ། །ཞེས་བཤད་པ་ལ་ནི།ཕུལ་བྱུང་གི་མཚན་ཉིད། ཁྱད་པར་གྱི་ནི་
བརྗོད་འདོད་འགེངས། །འཇིག་རྟེན་མཚམས་ལས་བརྒལ་གྱུར་པ།།ཕུལ་དུ་བྱུང་བ་བརྗོད་པ་འདི།།རྒྱན་གྱི་དམ་པ་ཡིན་ཏེ་དཔེར།།ཞེས་
པ་དེ་དང་འདྲ་རུང་བས། ཁྱད་པར་འབྱེད་ཆོས་གསལ་བ་ཞིག་དགོས་པར་མཐོང་ནས་གྱི་མཚན་ཉིད་ཙམ། །མཐོང་གི་དེ་
ལས་གཞན་པའི་ཁྱད་ཆོས་གང ཾ༌། ༨ །པདྨའི་མཛེས་པ་གཅིག་བསྡུས་འབྱུང་མིན་དཔེར། །པདྨའི་མཛེས་
པ་གཅིག་ཏུ་བསྡུས་པ་མི་འབྱུང་བས་འབྱུང་མིན་གྱི་དཔེར་འཆད་ན། པདྨ་ཀུན་འཁྲུལ་པའི་མིག་ལྡན་པའང་མི་འབྱུང་བས་འབྱུང་མིན་དུ་
འགྲོ་རིགས་པ་འདྲ་བཤད་འདི་རྨད་བྱུང་དཔེ་ཡང་འབྱུང་མིན་དུ། །འགྱུར་རམ་ཡང་ན་མི་འདྲའི་འཆད་
ཚུལ་ཅི། །མཚུངས་པ་གསལ་བྱེད་སྒྲ་འདིས་དཔེས་རྒྱན་ཉིད། ༩ །སྟོན་བྱེད་ཡིན་ན་རབ་བཏགས་
དཔེ་སོགས་ཐེ་ཚོམ་དཔེ།དེ་ཉིད་དཔེ།ཟླ་བོའི་དཔེ།མཚུངས་སྦྱོར་དཔེ་ལ།མ་མཐོང་བཟློག་པ་གཅིག་བཟློག་གཉིས་བཟློག་
འགོག་པ་ཅན་གཏན་ཚིགས་ཅན་སོགས་ཅན་ལ་འབྱུང་བ་འགལ། །སྟོན་བྱེད་མིན་ན་དཔེ་རྒྱན་སྐབས་སུ་སྟོན་པ་ནི། །
དགོས་པ་རབ་རྟོག་གསལ་བྱེད་ཀྱི་སྒྲ་རྣམས་ཀྱང་རབ་རྟོག་གི་མཇུག་དེ་མ་ཐག་བཤད་པ་ལྟར།འདི་ཡང་ཡིན་རིགས་ཅི་ཞིག་ཡིན་
པ་འཆད་ན་གང༌། ༡༠ །བྱ་ཚིག་བར་གྱི་གསལ་བྱེད་དཔེར་བརྗོད་འདི། །བསྙོན་དོར་དྲི་བཞོན་དལ་བུ་
འགྱར་བྱེད་དེ། །ཟླ་བ་དག་ཀྱང་མེ་རུ་འགྱུར། །ཙནྡན་བྱུག་པ་ལྷུང་བ་ཡང༌། །མཚོན་ལྷུང་འཁྱམས་པ་རྣམས་ལའོ །ཞེས་པ་རྒྱན་དུ་
སོང་བ་མིན་ནམ་ཅི། །མིན་ན་ཡུལ་དང་རང་བཞིན་ལ་སྙོན་པའང་། །ཙནྡན་ཟླ་འོད་དལ་བུ་ཡི།།ལྷོ་ཕྱོགས་ཡི་
གཞོན་པ་འདི། །མེ་ཡི་རང་བཞིན་སྤྲོ་བ་སྟེ།།ཞེས་སོགས་ཀྱང་།བསྙོན་དོར་རྒྱན་དུ་འགྱུར་བ་གང་གིས་བསྒྲུབ། ༡༡ །
174

སྙན་ཚིག་སྨྲ་བ་རྣམས་ལ་དྲི་ཚིག་ཅུང་ཟད་གཏམ་དུ་བྱ་བ་ཚངས་པའི་མགྲིན་རྒྱན།
ཁ་ཅིག་མང་ཐོས་ཀླུ་སྒྲུབ་རྒྱ་མཚོས་མ་གུས་ཤིས་བརྗོད་འགོག་སོགས་ལ། །གཤེགས་པར་མཛའ་བོ་གཤེགས་སམ་
བཞུགས་ལགས་སམ ཞེས་པའི་ཚབ་ཏུ་ག་ལ་རིགས་ཞེས་སྨྲ་བརྗོད་ན། །དགག་ཚིག་དངོས་སུ་ཁོ་བོ་ཅག་གི་འདོད་པ་
ལྟར་ན།བདག་གི་གསོན་རེ་ཞེས་སོགས་ཀྱི་འགོག་བྱེད་བསྟན་ནས་མེད་ཕྱིར་འགོག་པར་མི་འགྱུར་ལོ། །གཤེགས་
སམ་བཞུགས་སམ་ཞེས་པའི་མ་གུས་ཚིག །གཤེགས་བཞུགས་གང་དགྱེས་མཛོད།ཅེས་མ་གུས་པའི་ཚིག་སྦྱོར་རོ །ཁྱེད་
ལྟར་ན་མ་གུས་པའི་རྒྱུ་མཚན་རི་བོང་རྭའི་རྗེས་སུ་བསྙེགས་སོ །དཔེར་ན་ཤུགས་ལས་འགོག་པ་ཐམས་ཅད་ལ་གྱ་ཚོམ་དུ་བཟོ་བཅོས་བྱེད་
པ་འདི་འདྲ་ཅི་ཞིག་གི་སྒྱུ་ཐབས་ཡིན་དཔྱད་པར་འདོད་པའོ། །༡༢ མ་སྦྱར་དེ་ལ་མ་གུས་འགོག་ཚུལ་གང༌། །དགག་
ཚིག་དངོས་སུ་མེད་ཀྱང་འགོག་བྱེད་ཙམ། །སྨོས་པ་དགག་བྱ་ཤུགས་འགོག་རིམ་པ་ཀུན། །རང་
བཟོས་སྙོན་མར་བྱེད་འདི་གང་གི་གཡོ། །༡༣རྒྱ་མཚོ་དང་རྒྱལ་པོ་གཉིས་བརྟན་པ་དང་ཆེ་བའི་བདག་ཉིད་ཡིན་པ་དང་།
རྒྱ་མཚོ་ལ་རོའི་ལ་བ་ཎྱ་དང༌། །རྒྱལ་པོ་ལ་རོལ་སྒེག་གི་བ་ཎྱ་ལྡན་པ་གཉིས་གཅིག་བཟློག་བརྟན་དང་ཆེ་བའི་བདག་
ཉིད་དང༌། །ལ་བ་ཎྱ་སོགས་སྒྲ་དོན་གཟུགས་གཅིག་ཕྱིར། །སྦྱར་བ་གཟུགས་གཅིག་ལྡན་པའི་ཚིག།དུ་མའི་དོན་
ཅན་ཡིན་པར་འདོད། །ཅེས་འདི་ཙམ་གྱི་སྦྱར་བར་མི་འགྲུབ་ན་ནི་སྦྱར་བའི་དཔེ་ལྟ་བུ་སྦྱར་བར་འགྲོ་བའི་རྒྱུ་མཚན་ཀྱང་མེད་།སྦྱར་
རྒྱན་མཚན་ཉིད་ཚང་བས་འདི་ཡང་ནི། སྦྱར་བའི་བཟློག་པར་སྨྲ་ན་གང་གིས་འགོག༡༤ །བཟློག་པ་
ཅན་ལས་དོན་གྱི་གོ་བ་ཡི། །དཔེ་དང་དཔེ་ཅན་ཙམ་ཞིག་སྟོན་འདི་དང༌། །ཕུལ་ཁྱོད་ཀྱི་ཞལ་ནི་ཁྱོད་ཉིད་།
མཐོང་ཞིང་ཟླ་བ་མཁའ་ལ་མཐོང༌།།འདི་ཉིད་ཁོ་ནས་ཐ་དད་སྟེ། །གཞན་མེད་ཅེས་འདི་ཕུལ་བྱུང་དཔེ།ཞེས་པའི་དཔེར་བརྗོད་གཉིས་ལ་
ཁྱད་པར་ཡང་མ་མཐོང་བས་བྱུང་དཔེ་ལ་ཁྱད་པར་ཇི་ལྟར་ཡོད། །མེད་ན་སོ་སོར་འཇོག་པའི་དགོས་
ཆེད”ཅི། །ཁྱོད་ཀྱི་གདོང་དང་པདྨ་སྟེ།།འདི་གཉིས་ནི་ཁྱད་པར་ཡང༌།།པདྨ་ཆུ་སྐྱེས་པ་དང་།།ཁྱོད་གདོང་ཁྱོད་ལ་བརྟེན་པའོ།
༡༥སྲིད་པ་ཅན་ལ་ནང་གསེས་རྒྱན་གཉིས་སམ། །གསུམ་ཡིན་དང་པོ་ལྟར་ན་དཔེར་བརྗོད་གསུམ། །
འབྱུང་བའི་རྒྱུ་ཅི་ཕྱི་མ་ལྟར་འདོད་ན། །ཁྱད་ཆོས་མ་འདྲེས་དབྱེ་བ་འབྱེད་ནུས་སུ”། ༡༦ །བསྡུས་
བརྗོད་རྩ་བརྟན་འབྲས་བུའི་ཁུར་ཅན་སོགས། །ཁྱད་ཆོས་ཐུན་མོང་ཡིན་ཕྱིར་ཕྱི་མ་ཡི། མེ་ཏོག་ལོ་
འབྲས་ལྗོན་པའི་ཁྱད་ཆོས་ཙམ། །ཁོ་ནར་གྲུབ་པའི་ཤེས་བྱེད་ཇི་ལྟར་སྣང་ ཾ། ༡༧ །དངོས་པོ་གཞན་
ལ་འཇུག་མིན་ལྗོན་ཤིང་གི །ཁྱད་ཆོས་རང་གར་བརྗོད་ཙམ་བསྡུས་བརྗོད་དུ། །འགྲོ་བའི་རྒྱུ་གང་རྩ་
བརྟན་འབྲས་བུའི་ཁུར་གྱིས་ནི། །ཞེས་སོགས་ཁྱད་ཆོས་ཐུན་མོང་དུ་འགྲུབ་ཕྱིན།ཡལ་གའི་ཁྱོན་ནི་མི་ཆུང་ཞིང༌།།མེ་ཏོག་འབྲས་བུ་ཕུན་
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སུམ་ཚོགས །ཞེས་པ་ལྗོན་པའི་ཁྱད་ཆོས་གཅིག་པུ་ཡིན་པར་གང་གི་སྒོ་ནས་འགྲུབ་དཔྱད་དགོས་སོ། །གཞུང་དུ།དངོས་པོ་འགའ་ལ་
བསམ་བྱས་ནས། །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱི་བརྗོད་བྱེད་པ།།ཞེས་བཤད་པ་ལ།ལྗོན་ཤིང་གི་ཆོས་
གཅིག་པུ་རང་གར་བརྗོད་པ་ལ་བསྡུས་བརྗོད་དུ་འགྲོ་བའི་ཤེས་བྱེད་མ་བྱུང་དངོས་འགར་བསམ་ནས་གཞན། །མཚུངས་
པའི་དངོས་པོ་བརྗོད་པར་བཤད་མིན་ནམ ། ༡༨ །སྐྱེས་བུ་འདོད་པས་མྱོས་དུས་དགའ་བྱེད་མ། །
ལང་ཚོ་དར་ཞེས་རྒྱུ་རྐྱེན་དུས་མཉམ་དུ། །སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་ཚོགས་ལྷན་ཅིག་ཉིད། །བུད་
མེད་རྣམས་ལ་བུ་མོ་ནི།།ཡོངས་སུ་ནུབ་པའི་ན་ཚོད་སྐྱེས།།ཞེས་སྐྱེས་བུ་ཆགས་པས་མྱོས་པ་དང༌།བུད་མེད་དར་བབ་རྒྱུ་འབྲས་འགྲོ་བ་མི་
སྲིད་ནམ།སོང་གི་རང་འབྲས་བུ་ལྷན་ཅིག་པའི། །ཤེས་བྱེད་གསལ་པོར་འཆད་ན་ཇི་ལྟ་བུ ཻ། ༡༩ །
དམར་ཞིང་གསལ་བའི་གདོང་བཅས་མིག་གཏད་པས། །ཆགས་པར་ཤེས་པར་ཕྲ་མོའི་གླུ་ཡིད་འདུན་སར་
ཁྱོད་ལ་མིག།གཏད་པ་དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་པ་འགའ་ཞིག་འབྱུང་པར་འགྱུར །ཞེས་གཞན་
གྱི་རྣམ་པ་ཙམ་རྣམ་པའི་ཕྲ་མོ་བཞེད་ཕྱིན་ལུས་ཀྱི་དྲོད་འབར་བ་ལས་འདོད་པས་མྱོས་པར་གོ་བའང་རྣམ་པ་ཙམ་དུ་འདུག་པ་ཕྲ་མོར་འགྲོ་
རིགས་སོ་རྒྱན་ཡིན་ན། །ལུས་དྲོད་འབར་བས་འདོད་གཟིར་གོ་བ་ཡི། །ཤེས་བྱེད་རྒྱུ་རྐྱེན་ཡང་ནི་ཕྲ་
མོར་ཐལ”། ༢༠ །བསྙོན་དོར་འདོད་པ་བདག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད་
ཞེས །འདོད་ལྷའི་ཆོས་ལ་བསྙོན་པར་སོང་ན་ཡང༌། །དོན་གཞན་ཅུང་ཟད་བསྟན་པ་གང་གིས་
འཆད ྃ།༢༡ །འགལ་བ་ཅན་གྱི་སྦྱར་བའི་དཔེར་བརྗོད་འདི། །འགལ་ཚུལ་དངོས་འགལ་བརྒྱུད་འགལ་
ལྷན་ཅིག་མི་གནས་དང༌། འགལ་ཕན་ཚུན་སྤང་ཞིང་འགལ་གང་ཡིན་གཞན་དུ་ན། །བཟློག་པ་ཅན་ཀུན་
འགལ་བར་འགྱུར་རམ་ཅི ྃ། །སྙོན་དོར་བ་བསྙོན་བྱས་ནས། །དོན་གཞན་ཅུང་ཟད་སྟོན་པ་སྟེ། །
ཞེས་བྱ་བའི། ཉམས་མེད་ཡིན་ཡང་ཆོས་གཅོད་མིན། །ཞེས་སོགས་གཅིག་ལ་ཡོད་པའི་ཁྱད་ཆོས་དེ
ཅིག་ཤོས་ལ་མེད་པ་ཙམ་འགལ་བར་འགྲོ་ན། བཟློག་པ་ཅན་ཐམས་ཅད་དེ་འདྲ་བ་འབའ་ཞིག་ཡིན་
ནོ། །༢༢ མཚུངས་སྦྱོར་རྒྱན་འདིས་དཔེ་རྒྱན་མཚན་ཉིད་ལས། །གཤིན་རྗེ།ལུས་ངན།ཆུ་ལྷ།དབང་པོ་སྟེ་བཞི་
དང༌།རྒྱལ་པོ་ཁྱོད་འཇིག་རྟེན་སྐྱོང་བའི་སྒྲ་མཚུངས་ཞེས་དང་།གློག་དང་སྤྲིན་གྱི་འདུ་འགོད།མིག་ཡངས་མ་དང་འགྲོགས་པའི་བདེ་བ་
རྣམས་མི་བརྟན་པར་མཚུངས་ཞེས་པ་འདི་དག་ལ་དཔགས་ན།ཙནྡན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་ཀྱི་ནི།།རེག་པའི་
བསིལ་ཞེས་ཁྱད་པར་དག།གསལ་བར་བྱེད་འདི་མང་པོའི་དཔེ།ཞེས་པ་དེ་ཀའོ །ལོགས་སུ་གྱུར་པའི་ཁྱད་ཆོས་ཇི་ལྟར་
176

སྙན་ཚིག་སྨྲ་བ་རྣམས་ལ་དྲི་ཚིག་ཅུང་ཟད་གཏམ་དུ་བྱ་བ་ཚངས་པའི་མགྲིན་རྒྱན།
སྟོན། །གཞུང་འདིར་བཀོད་པའི་དཔེར་བརྗོད་རྣམ་གཉིས་ཀྱང༌། །མང་པོའི་དཔེ་རྒྱན་ཙམ་དུ་སོང་
མིན་ནམ ཾ། ༢༣ །སྨད་པ་བཞིན་བྱས་སྐྱོན་ལྟར་སྣང་བ་ཡི། །ཡོན་ཏན་ཐོབ་གྱུར་ཟོལ་བསྟོད་རྒྱན་
ཡིན་ན། །སྨད་པ་ལྟར་སྣང་བསྟོད་པའི་ཆ་རྒྱན་དུ། །སོང་བ་མིན་ནམ་ཚུལ་འདིར་གནོད་བྱེད་ཅི”། །
ཆ་རྒྱན་གྱི།ཁ་ཅིག་ཆ་ལས་སྨད་པའམ། །བསྟོད་པར་བྱས་པ་ཆ་ཞེས་བརྗོད།།ཞེས་མཚན་ཉིད་དུ་བསྟན་ནས།སྐྱོན་ལྟར་སྣང་བ་ཡོན་ཏན་
གང༌།།སྙན་པར་སྨྲ་བ་ཉིད་ཀྱང་བསྟན།།ཞེས་བཤད་པ་དང༌།གབ་ཚིག་མཚན་ཉིད་གཅིག་པ་འདྲ་བ་ནས། །གང་གི་ཡལ་ག་ཡལ་
འདབ་ལ། །མེ་ཏོག་དོག་པ་སྣུམ་པ་ཅན། །འཁྲི་ཤིང་ཡལ་འདབ་ལྔ་པ་ནི། །སྐྱེད་མོས་ཚལ་འདིར་བདག་གིས་མཐོང༌། །ཞེས་ལག་པའི་
གབ་ཚིག་འདི་མཚུངས་པའི་དངོས་པོ་གཞན་བརྗོད་པ་ཙམ་དུ་སོང་བས་བསྡུས་བརྗོད་ཁྱད་པར་ཇི་ལྟར་འབྱེད་དྲི་དགོས་སོ་མཐུན་པའི་
གཟུགས་ཀྱི་དཔེར་བརྗོད་འདི། །བསྡུས་བརྗོད་རྒྱན་གྱི་བྱེ་བྲག་ཙམ་ཞིག་ལས། །གཞན་པའི་ཁྱད་
२०
པར་འབྱེད་ཆོས་ཆེས་ཕྲ་མོད། །དེ་ཉིད་གསལ་བར་ངོས་འཛིན་ལྟར་འཐད ྃ། ༢༥ །དོན་ཉམས་
དམིགས་བསལ་སེམས་རྣལ་མི་གནས་པའི། །འདི་སེམས་རྣལ་དུ་མི་གནས་པའི །མངོན་པར་བརྗོད་ལ་སྨད་མིན་།
།ཞེས་པ་ལ་འགྲེལ་མཛད་རྣམས་ཀྱི་དམིགས་བསལ་སྐྱོན་མེད་དུ་བཤད་སྣང་བ།ཚིག་གི་རྒྱན་དུ་བཞེད་ན་ངོ་མཚར་ཆེ་ཞིང༌། །མི་བཞེད་ན་
དགོས་དོན་གང་ཡོད་དཔྱད་དགོས་།།མངོན་པར་བརྗོད་གང་སྐྱོན་མེད་ཡིན་ན་འདིར། །དེ་ཉིད་ཚིག་གི་རྒྱན་
དུ་བཞེད་དམ་ཅི། །མིན་ན་དམིགས་ཀྱི་བསལ་ལ་དགོས་པ་གང༌། ༢༦ །གཞན་ཡང་རྣམ་དཔྱོད་འོད་
ཀྱི་ཟ་མ་ཏོག །ཤེས་བྱ་ཀུན་གསལ་ཀློང་དུ་ཕྱེ་བའི་འཛུམ །དྲི་ཚིག་ལི་ཁྲིའི་འོད་སྣང་དཀྱིལ་
འཁོར་ནི། །མཐའ་མེད་ཀུན་ཁྱབ་ཡངས་པའི་རྗེས་སུ་འགྲོ། ༢༧ །འདིར་ནི་དོགས་གནས་སྙིང་དྲི་བ་
ཐུང་ངུ་འདིས་པོའི་ལྡེ་མིག་གིས། །བྱས་ཏེ། མཁས་མང་དགོངས་པའི་མཛོད་སྒོ་ཕྱེ་ལས་སླར །སྤེལ་
ལེགས་ལན་གྱི་འཕྲེང་བས་བློ་གསལ་གྱི། །བློ་གྲོས་གོང་དུ་འཕེལ་ནས་ལེགས་བཤད་ཀྱི་འཕྲེང་བ་གསར་པས་མགྲིན་
པ་སྐལ་བཟང་འགྱུར་སྙམ་དེ་ཙམ་པའི་བས་ཞིག ༢༨ །བཀོད་འདི་རྣམ་རྟོག་མ་ཟད་པར་འགྲོ་བ་མི་ཟད་པའི་ཕྱིར་
སྨྲ་བའི་དབང་ཕྱུག་དཎྜི་ཡི། །ཚིག་རྒྱན་ཛ་ཏི་སྣ་མའི་མེ་ཏོག་མཛེས་འབར་བ། །ལེགས་བཤད་
བཟང་ཐུལ་བའི་ཁང་པར་ནི། །འཁྲུལ་པའི་དྲི་མ་ཆ་ཙམ་ཡོད་ཏེ་གཞུང་ལ་སྐྱོན་བརྗོད་པ་མིན་མིན་ཀྱང༌། །མི་
ཤེས་རབ་རིབ་ལྡན་པ་རྗེས་འཇུག་གི །བློ་མིག་རིག་པར་དྭངས་བྱེད་ཆོས་ཀྱི་གཏམ། །བཟང་པོའི་
སྨན་འདི་ཆགས་སྡང་སྙོམས་པ་ཡི །རྩོམ་པོའི་ཡིད་གཞན་སྟེ་ང་རྒྱལ་སོགས་སྤོངས་པ།་ཕྱོགས་ལྷུང་བློ་ཡི་དུག་
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཆུས་ཡོངས་མ་སླད། །སླར་རང་གཞན་ཕན་འདོད་པའི་བསམ་པ་བཟང་པོས་བཀོད་པའོ།༣༠ འདིར་འབད་ལེགས་
བྱས་སྐྱེ་བ་ལྔ་པ་ཡི། །སྙིང་སྟོབས་བཀྲ་ཤིས་གཡས་སུ་འཁྱིལ་བའི་འཛུམ །མི་བཟད་རྡོ་རྗེའི་
དབྱངས་ལྡན་ཆོས་ཀྱི་དུང༌། །ས་གསུམ་རྣ་བའི་བདུད་རྩི་སྤྲོ་གྱུར་ཅིག །ཞེས་པ་ཡང་བསིལ་ལྗོངས་ཀྱི་
སྙན་ངག་མཁན་བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷས།།རང་ལོ་སྣ་ཚོགས་ཞེས་པ་ཆུ་
ཕོ་རྟའི་ལོ་ཉེར་ལྔ་པ་ལ་དྲི་ཚིགས་སུ་བཅད་པའོ། །བློ་གསལ་འགའ་ཞིག་འདོད་པས་སླར་ཉི་མ་ཞེས་པ་ཆུ་མོ་
ལུག་ལོ་གོ་བདེར་འགྲོལ་བའི་མཆན་བུ་ཡང་རང་ཉིད་ཀྱིས་བགྱིས་སོ །།མངྒ་ལཾ་ཝནྟུ༎
178

༄༅། །དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན
ངག་གི་རོལ་མཚོ་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས།
སྭསྟི།རྒྱལ་བའི་མཁྱེན་ཡངས་གསེར་གྱི་པདྨོའི་འཛུམ །རྣམ་པར་གྲོལ་བའི་བདུད་རྩིས་
སྲིད་དང་ཞིར། །འདོད་པའི་ཆོས་ཆར་ཟད་མི་ཤེས་སྩོལ་བ། །གཞོན་ནུ་ཟུར་ཕུད་ལྔ་ལྡན་མགོན་དེས་
སྲུངས །ཟག་མེད་ཡོན་ཏན་ཚོགས་མང་འདུས་པའི་ལོངས་སྤྱོད་ཕུན་སུམ་ཚོགས་ཆེ་བའི །སྙིང་
པོར་ཕྱུང་བ་རབ་ཞིའི་དཔལ་མོ་ཐམས་ཅད་གཟིགས་པའི་མིག་ཡངས་མ། །སྙིང་རྗེ་ཟླ་བའི་ཁམས་
ལས་ཉེར་འཁྲུངས་སྲིད་ལམ་དུམ་པའི་གདུང་སེལ་གཉེན། །དབྱངས་ཅན་མ་ཀྱེ་བདག་མགྲིན་ལ་
འཁྱུད་ངག་གི་འདོད་པ་འཇོ་བར་མཛོད། །བདེ་བར་གཤེགས་པ་ཀུན་གྱི་དགོངས་པའི་མཛོད། །
མཐའ་ཡས་མོས་པ་བཞིན་དུ་རྣམ་ཕྱེ་བའི། །རིག་པའི་ཁྱད་པར་དཔག་ཏུ་མེད་པའི་མཐའ། །བློ་ཆེན་
རྣམས་ཀྱི་སྤྱོད་ཡུལ་ཤིན་ཏུ་ཡངས། །ཐ་སྙད་རིག་པའི་ཚོན་མདངས་གནས་ལྔ་རུ །འཛུམ་ཡང་གྱ་
གྱུའི་གྲོག་མཁར་རྩེ་མོ་ནས། །བླངས་པའི་མཚར་སྡུག་སྙིང་པོས་སྟོངས་པ་ལ།།བྱིས་པའི་བློ་ཅན་རྣམ་
མང་འཁྲུལ་པས་བསླུས །མ་ཚིག་སྦྱོར་མདོངས་མཛེས་ཐིག་ལེ་རེར། །ཉམས་དང་འགྱུར་བག་
སྟོང་གི་ཚོན་རིས་ཅན། །ལེགས་བཤད་སྤྲིན་རྔའི་དབྱངས་སྙན་བར་མེད་དུ། །འཐུངས་ཤིང་མྱོས་པའི་
ཟློས་གར་གཟིགས་མོར་ཆེ། །སྙན་པའི་ཚིག་གི་སྦྱོར་བ་དབྱངས་ཅན་མའི། །རིག་པ་འཆི་མེད་ཁ་
རླངས་མངར་མོའི་རོ །འཛིན་པའི་མཆུ་སྒྲོས་པདྨའི་འདབ་རྩེ་ལས། །མཁས་རྣམས་ཀུན་དགའི་དུས་
སྟོན་བརྩམ་པར་བྱ། །དཎྜིའི་གཞུང་ལུགས་དཔག་བསམ་གྱི། །འཁྲི་ཤིང་རྒྱན་མང་པུཥྤ་ཀ །སྡེ་བཞིའི་
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འབྲས་བུས་གཡུར་ཟ་བ། །ལོངས་ལ་སྤྱོད་དང་སྐལ་བ་བཟང༌། །
ཇི་སྐད་དུ། སྟོན་པ་བཅོམ་ལྡན་འདས་ཀྱི་མདོ་ལས བྱང་ཆུབ་སེམས་དཔས་ནི་བསྟན་
བཅོས་ཐམས་ཅད་ལ་མཁས་པར་བྱའོ། །དེ་ཅིའི་ཕྱིར་ཞེ་ན།ཐམས་ཅད་མཁྱེན་པ་ཉིད་ཀྱི་རྩོམ་པ་
འདི་ལྟ་སྟེ་བསྟན་བཅོས་ལ་མཁས་པ་ཡིན་། །བླ་ན་མེད་པའི་བྱང་ཆུབ་འདོད་པ་རྣམས་ཀྱིས་བསྟན་
བཅོས་མཐའ་དག་ལ་མཁས་པར་བྱ་དགོས་ཤིང་། དེའི་ནང་ནས་ཀྱང་རིག་པའི་གནས་ལྔ་ཚན་དུ་ཕྱེ་
བའི་ཆེ་བ་དང་ཆུང་བ་མཐའ་དག་ལ་བསླབ་པར་བྱ་བ་ཡིན་ལ། དེ་ལས་རིག་པའི་གནས་ཆུང་ལྔའམ།
ཐ་སྙད་རིག་པའི་གནས་ལྔར་ཡང་གྲགས་པ་འདི་དག་ལས།མཆོག་ཏུ་གཅེས་པ་སྙན་ཚིག་གི་རིག་པ་
འདི་ཉིད་ནི་གསུང་རབ་མཐའ་དག་ལ་ལྟ་བའི་མིག་ཆེན་པོ་ཡིན་ཞིང༌། མདོ་ལས དམ་པའི་ཆོས་
གསལ་བར་བྱ་བའི་ཕྱིར་སྙན་ངག་བྱའོ། །གཞན་ཡང་དཀོན་མཆོག་གསུམ་ལ་བསྟོད་པ་བྱའོ། །དེ་
ལས་བླ་ན་མེད་པའི་བྱང་ཆུབ་ཐོབ་པར་འགྱུར། ཞེས་ཀྱང་གསུངས་པས། དེ་ཉིད་སྟོན་བྱེད་ཀྱི་བསྟན་
བཅོས་བླ་ན་མེད་པ་ནི། འཕགས་ཡུལ་གྱི་སློབ་དཔོན་ཆེན་པོ་དཎྜིའམ།དབྱུག་པ་ཅན་དུ་གྲགས་པའི་
པཎྜི་ཏ་ཆེན་པོ་དེས་མཛད་པའི་སྙན་ངག་གི་བསྟན་བཅོས་མེ་ལོང་དུ་གྲགས་པ་འདི་ཉིད་ཡིན་ལ།
འདི་ལའང་འཕགས་ཡུལ་མཁས་པའི་འགྲེལ་མཛད་ཟུང་དང༌། བོད་ཡུལ་འདིར་དཔང་ལོ་ཙཱ་བ་བློ་
གྲོས་བསྟན་པ་ནས་བཟུང་འགྲེལ་མཛད་ཤིན་ཏུ་མང་བ་བྱོན་ཀྱང་ད་དུང་སོ་སྐྱེའི་བློ་གྲོས་ཀྱིས་མ་
འཆུན་པའི་ཐེ་ཚོམ་གྱི་གཞི་དུ་མ་སྣང་བ་དང༌།བདག་ཅག་ལྟ་བུ་གཞུང་ལུགས་མང་དུ་མ་ཐོས་པས་ཟ་
ཟི་དང་ཐམ་ཐོམ་གྱི་གཞན་དབང་དུ་གྱུར་བར་བསྟེན།རང་ལོ་ཉེར་ལྔ་པའི་དུས་ཐོ་རྩེར་བཀོད་པའི་དྲི་
བ་འགའ་ཟུང་ཡོད་པ། རེ་ཞིག་ཕྱོགས་མཐར་འཁྱར་བས་གར་སླེབ་མ་ངེས་པ་ལ། ནམ་ཞིག་བོད་
ཡུལ་རྡོ་རྗེའི་གདན་ལྷ་ལྡན་གྱི་རྒྱལ་ཁབ་ཆེན་པོ་ལུགས་གཉིས་ཀྱི་མདུན་ས་མྱུལ་དུས་རྩོལ་མེད་དུ་
རྙེད་པར དྲི་བ་པོས་མ་འཁྱོགས་པས་ལན་དགོས་རིགས་མི་སྣང་ཡང་། སྐུལ་བ་པོའི་དགོངས་
བཞེད་ལྟར་རང་ཉིད་ཀྱི་གོ་ཚོད་རང་ལན་དུ་གསོལ་བ་ནི།
དྲི་བ་དང་པོ། ལུས་ཀྱི་དབྱེ་བ་དེ་ཡང་ཚིགས་བཅད་ལྷུག་པ་དང༌།།སྤེལ་མ་རྣམས་གསུམ་ཉིད་དུ་གནས།།ཞེས་
གསལ་བར་བཤད་བཞིན་དུ།རྒྱུན་ཆགས་ལུས་གསུམ་པར་གྲུབ་པའི་གླེང་བརྗོད།དང་པོ་མི་འགྲུབ་བཞིན་དུ་བྱེད་སྣང་བ་ཅི་ཡིན་
180

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
ཚིགས་བཅད་ལྷུག་པ་དང་། སྤེལ་མ་གསུམ་དུ་གཞུང་འདིར་བཤད་བཞིན་དུ། །རྒྱུན་ཆགས་གསུམ་
པར་ནན་གྱིས་སྒྲུབ་པ་འདི། །བྲག་དང་མཆོད་རྟེན་དཔེ་དོན་ཚང་མིན་ནམ། །ཅེས་པའི་རང་ལན།རྗེ་
ས་སྐྱ་པཎྜི་ཏས།སྡེབ་སྦྱོར་སྣ་ཚོགས་མེ་ཏོག་གི་ཆུན་པོར། །ཚིགས་སུ་བཅད་དང་ལྷུག་པ་དང༌། །རྒྱུན་
ཆགས་ཞེས་པར་རྣམ་པ་གསུམ། །ཚིག་གི་སྦྱོར་བ་བྱེད་འདོད་པའི། །མཁས་པ་རྣམས་ཀྱི་འཇུག་
ངོགས་ཡིན། །ཞེས་སྤྱིར་བསྟན་ནས དེ་ཡང་བཅད་དང་མ་བཅད་པའོ། །ཞེས་པའི་དོན་འཆད་དུས།
དེ་ལ་རྒྱུན་ཆགས་བཅད་པ་ནི་འདིར་ཚིགས་སུ་བཅད་པའི་བྱེ་བྲག་ཡིན་པས་ཚིགས་སུ་བཅད་པ་དག་
གི་ནང་དུ་བཤད་པར་བྱའོ། །རྒྱུན་ཆགས་མ་བཅད་པ་ནི། སྡེབ་སྦྱོར་གྱི་ཚིག་གི་ལྕི་ཡང་ལ་སོགས་
པས་ཕྱེ་ལ བྱ་བ་སྟོན་པའི་སྒྲ་ཡོད་པ་རྐང་པ་བཞིར་མ་བཅད་པ་སྟེ། དེ་སྐད་དུའང་སྡེབ་སྦྱོར་གྱི་
ཚོམས་ལས།རྐང་པ་དག་གིས་མ་བཅད་ཅིང༌། །གང་ལ་ཡི་གེ་སྦྲེལ་ལེགས་ཡོད། །བྱ་བའི་ཚིག་གིས་
གསལ་བྱས་པ །དེ་ནི་རྒྱུན་ཆགས་ལས་གཞན་མིན། །ཞེས་འདོན་པའི་ཕྱིར་། །འདིའི་དཔེར་
བརྗོད་ནི་ཁོ་བོའི་བླ་མ་ཆོས་ཀྱི་རྗེ་དཔལ་ས་སྐྱ་པ་རྒྱལ་མཚན་གྱི་མཐས་བརྒྱན་པའི་ཞལ་སྔ་ནས་
མཛད་པའི་དཔལ་ཀྱཻ་རྡོ་རྗེའི་བསྟོད་པ་ལས་བྱུང་བ་ལྟ་བུའོ། །འདི་ལྟ་བུའི་སྡེབ་སྦྱོར་དེང་སང་རྒྱ་གར་
ན་སྡེབ་སྦྱོར་བ་ཆེས་ཆེར་མང་དུ་ཐོས་པ་འགའ་ཞིག་ལ་གྲགས་པ་ཙམ་དུ་ཟད་ཀྱི།ཐམས་ཅད་གྲགས་
པ་ཡང་མ་ཡིན་ལ། སྦྱོར་བ་ཡང་ཆེས་ཤིན་ཏུ་ཉུང་བར་སྣང་ངོ༌། །ཞེས་གསུངས་པ་ལ།དཔང་ལོ་ཙཱ་བ་
བློ་གྲོས་བསྟན་པས དེ་ནི་མཁས་པའི་གསུང་ཡིན་ཡང་། བསྟན་བཅོས་ཆེན་པོ་རྣམས་དང་འགལ་
བས་ཡིད་ཆེས་པའི་གནས་སུ་བཟུང་བར་མི་བྱའོ།།ཞེས་དང༌།སྡེབ་སྦྱོར་གྱི་ཚོམས་ལས་ཞེས་སོགས་
གསུང་བ་ནི་དཔྱད་དགོས་ཏེ། གཞུང་དེ་སྐད་ཅེས་བྱ་བ་ཡང་ཐ་སྙད་ཀྱི་གཙུག་ལག་དང་དེ་སྨྲ་བ་
གཞན་རྣམས་ལ་གྲགས་པ་མ་མཐོང་ལ།དེ་ལྟ་བུ་རྒྱུན་ཆགས་ཡིན་ན།བྱ་བའི་ཚིག་ཡོད་པའི་ལྷུག་པ་
རྣམས་ཀྱང་རྒྱུན་ཆགས་སུ་ཐལ་བར་འགྱུར་ཞིང༌། དེ་འདྲའི་རྣམ་བཞག་གཞུང་འདི་དང༌། སྡེབ་སྦྱོར་
རིན་ཆེན་འབྱུང་གནས་ལ་སོགས་པར་མ་སྨོས་པ་དང༌། རྐང་པ་མེད་པའི་ཚིག་གི་རྒྱན་ནི་ལྷུག་པ་ཁོ་
ནར་བཤད་པས་སོ། །ཞེས་འབྱུང་བ་ལ་འཁྲིས་ནས། འགྲེལ་མཛད་སྔ་རབས་པ་ཀུན་གྱིས་ཕྱོགས་
འཐེན་གྱི་དགག་སྒྲུབ་ཅི་ཡང་མཛད་མོད།མཐའ་ཆོད་པའི་ལེགས་བཤད་མ་མཐོང་ཞིང༌། མི་དགོས་
181

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཀ་མེད་ཀྱི་དགག་སྒྲུབ་ཀྱང་མིན་པ་འདྲ་སྟེ།རྗེ་བཙུན་ས་སྐྱ་པཎྜི་ཏ་ཉིད་ཀྱིས། མཁས་པ་འཇུག་པའི་
སྒོར།བསྟན་བཅོས་བྱེད་པས་ཚིགས་བཅད་དང༌། །རྐྱང་པ་དང་ནི་སྤེལ་མ་གསུམ།།ཞེས་དང་བསྟན་
ཅོས་ལ་འཇུག་པ་རྣམས་ཀྱི་ལས་ནི་གསུམ་སྟེ། ཚིགས་སུ་བཅད་པ་དང༌།རྐྱང་པ་སྟེ་ལྕུག་པ་དང༌།
དེ་གཉིས་སྤེལ་མའོ །ཞེས་གསུངས་པས་འདི་དང་མི་མཐུན་པ་མེད་ལ། དགོངས་གཞི་དང་དགོས་
དབང་གིས། སྡེབ་སྦྱོར་སྣ་ཚོགས་མེ་ཏོག་གི་ཆུན་པོར་གསུངས་པ་ནི། ཤིན་ཏུ་གྲགས་ཆུང་བ་ཉིད་
ཀྱིས་རྟོག་དཔྱོད་དང་ལྡན་པས་ཀྱང་ཁུངས་རྙེད་དཀའ་ཞིང༌། རྙེད་ཀྱང་གཞུང་འདི་དང་མི་མཐུན་པ་
ནི་མངོན་སུམ་གྱིས་གྲུབ་པས དཔག་བསམ་འཁྲི་ཤིང་ལས། བརྩམ་ན་མི་ཟད་ཉོན་མོངས་དང༌། །
བྱེད་པ་ན་ཡང་ཐེ་ཚོམ་བཅས། །གྲུབ་ཀྱང་ཉེར་མཁོ་མེད་པའི་ལས། །ཤེས་རབ་ལྡན་རྣམས་ཡོངས་མི་
བྱེད། །ཅེས་འབྱུང་བ་ལྟར་ཡིན་ནམ་སྙམ་མོ། །
དྲི་བ་གཉིས་པ། ཨོ་ས་ར་འདིར་བ་ལང་རྫི་སོགས་པའི་ཚིག་སྙན་ངག་ལས་ཟུར་ཆག་ཅེས་གནས།ཞེས་བཤད་
པ་འདི་ཡིན་ན་ནི་སྐྱོན་བཅུའི་ནང་ཚན་གྱི་སྒྲ་ཉམས་ཁོ་ན་ཡིན་པས་མི་རུང་སྟེ།ཚིག་སྦྱོར་མཆོག་མིན་འདོད་པ་ནི།།སྒྲ་ཉམས་ཡིན་ཏེ་ཅེས་
གསུངས་པས་། །བསྟན་བཅོས་རྣམས་ལ་ལེགས་སྦྱར་ལས། །གཞན་པ་ཟུར་ཆག་ཉིད་དུ་བརྗོད།།ཅེས་པ་འདི་ཡིན་ན་ནི།ལེགས་སྦྱར་
ལས་གཞན་པའི་སྐད་ཐམས་ཅད་ཟུར་ཆག་ཏུ་བཤད་པས།རང་བཞིན་སྐནྡྷ་ཀ་སོགས་གང༌། །ཞེས་སོགས་ཀྱི་མཚན་གཞི་མི་རྙེད་
སོགས་ཟུར་ཆག་བསྟན་བཅོས་ཉིད། །མེད་པར་བཤད་འདི་སྙན་ངག་རང་ལུགས་དང༌། །བསྟན་
བཅོས་ལ་གྲགས་ཟུར་ཆག་གཉིས་གསུངས་པ། །གང་རུང་ཡིན་ནམ་དབྱེ་ན་གཞན་ཡོད་། །ཞེས་
པའི་རང་ལན་གཞན་གྱི་བཞེད་པ་ཇི་ལྟར་ཡོད་པ་ནི་མ་མཐོང་ལ་རང་བློ་བུ་ག་ཆེས་ཕྲ་བར་ཇི་ལྟར་
ཤར་བ་ནི། གཞུང་ལས། ངག་གི་རང་བཞིན་དེ་དག་ཀྱང་། །ཞེས་པ་ནས། གཞན་པ་ཟུར་ཆག་ཉིད་
དུ་བརྗོད། །ཅེས་པའི་བར་ནི་ནང་གསེས་ཀྱི་ཁྱད་པར་འགའ་ཞིག་སྔོན་དུ་བརྗོད་པ་ཡིན་པས། དེས་
འོག་གི་བསྟན་བཅོས་ཀྱི་རྣམ་པ་ལ་ཁྱབ་པར་མི་འགྱུར་ཏེ། ཅིའི་ཕྱིར་ན། སྐད་རིགས་བཞི་ཚང་པ་
ཡང་མ་བཤད་པའི་ཕྱིར་།འོ་ན། ལེགས་སྦྱར་དེ་བཞིན་རང་བཞིན་དང༌། །ཟུར་ཆག་འདྲེན་མ་
ཞེས་པ་སྟེ །རྣམ་པ་བཞི་རུ་མཁས་པས་གསུངས། །ཞེས་བཤད་པ་མ་ཡིན་ནམ། ཞེ་ན།རྐང་གྲངས་
བཞི་འགྲིག་ཙམ་གྱིས་ཆོག་ན་ནི་བདེན་མོད། གཞན་དུ་འདྲེན་པ་ནི་སྐད་རིགས་ཐམས་ཅད་འདྲེས་
182

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
པའི་དོན་ཡིན་གྱི། ཤ་ཟའི་སྐད་ནི་མིང་ཙམ་ཡང་མ་བཤད་པས་དེས་ཆོག་པ་མ་ཡིན་། བསྟན་
བཅོས་ཀྱི་རྣམ་པ་བཤད་པའི་ཚེ ལེགས་སྦྱར་སརྒས་བཅིངས་ལ་སོགས། །རང་བཞིན་སྐནྡྷ་ཀ་
སོགས་གང༌།།ཟུར་ཆག་ཨོ་ས་ར་སོགས་ཏེ།།ཟློས་གར་ལ་སོགས་འདྲེས་པའོ །གཏམ་སོགས་སྐད་
ནི་ཐམས་ཅད་དང༌། །ལེགས་སྦྱར་གྱིས་ཀྱང་བཅིངས་པ་སྟེ། །རྨད་བྱུང་དོན་ཅན་རྒྱ་ཆེའི་གཏམ། །
འབྱུང་པོའི་སྐད་ཀྱི་རང་བཞིན་བརྗོད། །ཅེས་པས་སྤྱིར་འཕགས་པའི་ཡུལ་ན། སཾ་སྐྲྀ་ཏ་ལེགས་པར་
སྦྱར་པ་དང༌། པྲ་ཀྲི་ཏ་རང་བཞིན་དང༌། ཨ་ཝ་བྷཾ་ཟུར་ཆག་དང་། པི་ཤ་ཙི་ཟའམ། འབྱུང་པོའི་
སྐད་དེ་བཞི་ཡོད་པ་ལས། མཁས་པ་དང་རྒྱལ་བློན་ཡ་རབས་ཕལ་ཆེར་ལེགས་པར་སྦྱར་བའི་སྐད་
དང༌། མ་ག་དྷ་པ་སོགས་ཡུལ་འཁོར་ཆེན་པོ་པ་རྣམས་རང་བཞིན་གྱི་སྐད་དང༌། རི་བྲག་པ་དང་།
མཐའ་འཁོབ། གླིང་ཕྲན་ཁ་རེར་ཟུར་ཆག་དང༌།ཤ་ཟའི་སྐད་ཅི་རིགས་སུ་སྨྲ་བར་གསུངས་རབ་དང༌།
འཇིག་རྟེན་ལ་ཐུན་མོང་དུ་རླུང་ལྟར་གྲགས་པས། མ་བརྗོད་ཀྱང་དོན་གྱིས་གོ་བའི་དབང་དུ་མཛད
པར་སྣང་སྟེ། རྒྱུ་མཚན་ལེགས་སྦྱར་འབའ་ཞིག་ཏུ་སྦྱར་བའི་བསྟན་བཅོས་སརྒས་བཅིངས་པ་དཔག་
བསམ་འཁྲི་ཤིང་སོགས་དང་། རང་བཞིན་ནི་རབ་མཆོག་སྡེས་བྱས་པ་སྐནྡྷ་ཀ་སྟེ་ཕུང་པོ་ཅན་སོགས་
དང༌། ཟུར་ཆག་ནི་ཨོ་ས་ར་དང་ས་ཀ་སོགས་དང༌། ཟློས་གར་ལ་སོགས་ནི་སྐད་རིགས་ཐམས་ཅད་
འདྲེས་པ་ཡིན་ལ། དེར་མ་ཟད་ལྷུག་པའི་གཏམ་སོགས་ཀྱང་སྐད་རིགས་ཐམས་ཅད་དང་། ལེགས་
མབར་ནུབ།
སྦྱར་ཁོ་ནས་བཅིངས་པའང་ཡོད་ལ། རྨད་དུ་བྱུང་བའི་དོན་ཅན་རྒྱ་ཆེ་བ་གཏམ་རྒྱུད་ཆེན་པོ་ཞེས་པ་
འབྱུང་པོའམ་ཤ་ཟའི་སྐད་ཀྱིས་བཅིངས་པ་དང༌། དེ་བཞིན་རིན་ཆེན་རབ་སྣང་ཞེས་བྱ་བའང་ཡོད་
ཅེས།འདི་སྐབས་འཇིག་རྟེན་ཇི་ལྟར་གྲགས་པའི་སྐད་རིགས་བཞི་ཚང་བར་ངོས་བཟུང་བའི་ཕྱིར་རོ །
དཔེར་ན།བསྟན་བཅོས་ཡོང་ས་འདི་དག་ནི་སྐད་རིགས་སྤྱི་ལ་ཡོད་པ་དེ་བཞི་ཡིན་པས།སྤྱིར་བཏང་
ཡིན་ལ། སྙན་ངག་རང་ལུགས་དང་། བསྟན་བཅོས་པའི་ལུགས་ཀྱི་ཟུར་ཆག་ནི་དམིགས་བསལ་བྱེ་
བྲག་པ་ཡིན་པས་བསྟན་བཅོས་ཡོད་པ་མ་ཡིན་ལགས
དྲི་བ་གསུམ་པ།རོལ་པའི་ཆུ་སྐྱེས་རྩེ་དགའི་མཚོ་ལ་སོགས། །སྐབས་ཐོབ་བསྔགས་པ་
སྦྱོར་བའི་རྣམ་བཞག་ཙམ། །རྒྱ་ཆེའི་ཡོན་ཏན་མིན་ན་ལུས་འཆད་སྐབས། གྲོང་ཁྱེར་རྒྱ་མཚོ་རི་དང་དུས།།ཉི་
183

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཟླ་འཆར་བའི་བསྔགས་པ་དང༌།།སྐྱེད་ཚལ་ཆུ་ཡི་རོལ་རྩེད་དང༌།།ཞེས་སོགས་ཀྱང་སྐབས་ཐོབ་བཞིན་བསྔགས་པ་ཁོ་ཡིན་པས་གྲོང་
སོགས་བསྔགས་པར་བཤད་ཀུན་དེར་འདོད་དམ། །ཞེས་པའི་རང་ལན། འགྲེལ་མཛད་འགའ་ཞིག་
གིས་བསྔགས་པར་འོས་པའི་ཁྱད་པར་ནི།ཆུ་སྐྱེས་དང་མཚོ་དང་གསེར་གྱི་རྒྱན་ལ་སོགས་པ་ཡིན་ལ།
དེ་ལ་ཇི་ལྟར་དུ་བསྔགས་ན། བྱིས་པ་རྣམས་རྩེད་འཇོ་ལ་རོལ་བའི་དུས་སུ་ཆུ་སྐྱེས་ལ་བསྔགས་ཤིང༌།
རྩེ་དགའི་ཆེད་དུ་ཁྲུས་ལ་འཇུག་པའི་ཚེ་མཚོ་ལ་བསྔགས་ལ།ཁྲོམ་འདུ་སར་འགྲོ་བའི་ཚེ་གསེར་གྱི་
རྒྱན།མགུལ་རྒྱན།ཕྱག་གདུབ།ཞབས་གདུབ།དཔུང་རྒྱན། སེ་མོ་ལ་སོགས་པ་དང༌།ནོར་བུའི་
སྐེ་རགས་དང༌། མེ་ཏོག་གི་ཤིང་ལ་སོགས་པ་ལ་ཡང་བསྟོད་ཅིང་བསྔགས་པ་བཞིན་དུ་བསྔགས་པར་
འོས་པའོ །ཞེས་འབྱུང་བས། དེ་ལྟ་ན་གོང་དུ་ལུས་འཆད་པའི་སྐབས། གྲོང་ཁྱེར་རྒྱ་མཚོ་རི་དང་
དུས། །ཉི་ཟླ་འཆར་བའི་བསྔགས་པ་དང༌། །ཞེས་སོགས་ཀྱང་དེར་འགྱུར་ཏེ། དེ་དག་ཀྱང་དུས་དེ་
དང་དེའི་ཚེ་བསྔགས་པ་ལས་འོས་གཞན་མེད་པའི་ཕྱིར་། །འོ་ན་གང་ཡིན་ཞེ་ན། རྒྱན་འདིའི་དོན་
ནི་ལྟར་མ་ཡིན་ཏེ། སྤང་ཊཱིཀྐ་ཡས། བསྔགས་པར་འོས་པ་མཆོག་ཏུ་གྱུར་པའི་ཁྱད་པར་གྱི་ཆོས་
གཟུགས་ལ་སོགས་པ་དང་ལྡན་པ་རྒྱ་ཆེ་བའི་ཡོན་ཏན་དུ་ཤར་ཕྱོགས་པ་འགའ་ཞིག་འདོད་དེ། དཔེར་ན།
རོལ་པའི་དོན་གྱི་ཆུ་སྐྱེས་དང༌། རྩེ་དགའི་དོན་གྱི་མཚོ་དང་། གསེར་གྱི་རང་བཞིན་གྱི་རྒྱན་ཞེས་པ་
བར་གྱི་ཚིག་ཕྱིས་པའི་ཚིག་སྡུད་ཀྱིས་བསྟན་པ་བཞིན་ཏེ། འདིར་རོལ་པ་དང༌། རྩེ་དགའ་དང༌།
གསེར་ཞེས་པ་རྣམས་བསྔགས་པར་འོས་པའི་ཁྱད་པར་ཡིན་ནོ། །ཞེས་གསུངས་པ་སྟེ བསྔགས་
པར་འོས་པའི་ཁྱད་པར་གྱི་ཆོས་ཕུལ་དུ་བྱུང་བ་འགའ་ཞིག་བརྗོད་པའི་ཤུགས་ལས།དེ་དང་ལྡན་པའི་
གཞིའི་ཆོས་ཅན་དེ་མཚར་རྒྱ་ཆེ་བ་མཚོན་ནུས་པ་ཞིག་ཡིན་ཏེ། དཔེར་ན། གསེར་གྱི་རྒྱན།ནོར་
བུའི་ལྗོན་པ། མེ་ཏོག་གི་འཁྲི་ཤིང་ཞེས་སོགས་ཁྱད་པར་གྱི་དངོས་པོ་བརྗོད་པ་ན། དེ་དང་ལྡན་པའི་
བརྗོད་ཡུལ་རྒྱལ་པོའི་མཛེས་མ་ལྟ་བུར་ཡོན་ཏན་རྒྱ་ཆེ་བར་རྟོགས་ནུས་པས། དེ་ཡང་རྐང་བཞིའི་
ཚིགས་སུ་བཅད་པ་གཅིག་གི་རང་དབང་ཅན་ཡིན་ལ།ཕྱི་མ་ལུས་ཀྱི་སྐབས གྲོང་ཁྱེར་རྒྱ་མཚོ་
སོགས་ལ་ནི། ཆོས་ཆོས་ཅན་དེ་ལྟ་བུའི་ངེས་པ་འགའ་ཡང་མེད་ཅིང༌། རྒྱན་གང་དང་ཡང་འགྲེལ་དུ་
རུང༌།ཚིགས་སུ་བཅད་པའང་ངེས་མེད་སྟོན་ཕྱིར་ཆ་ཙམ་ཡང་འདྲ་བ་མ་ལགས་སོ། །
184

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
དྲི་བ་བཞི་པ། འཇིག་རྟེན་འཇིག་རྟེན་འདས་བཞིན་བརྗོད་འདོད་ཀྱི།།དོན་གང་ཤིན་ཏུ་བཀོད་གྱུར་པ།ཞེས་
བཤད་པ་ལ་ནི།ཕུལ་བྱུང་གི་མཚན་ཉིད།ཁྱད་པར་གྱི་ནི་བརྗོད་འདོད་གང༌།།འཇིག་རྟེན་མཚམས་ལས་བརྒལ་གྱུར་པ།།ཕུལ་དུ་བྱུང་
བར་བརྗོད་པ་འདི། །རྒྱན་གྱི་དམ་པ་ཡིན་དཔེར།།ཞེས་པ་དེ་དང་འདྲ་བར་རུང་བས།ཁྱད་པར་འབྱེད་ཆོས་གསལ་བ་ཞིག་དགོས་པར་
མཐོང་ནས།མཚམས་ལས་འདས་པ་བརྗོད་འདོད་ཀྱི། །དོན་གང་བཀོད་པ་གཽ་ཌཱ་བའི་མཛེས་པར། །
བཤད་འདི་ཕུལ་བྱུང་རྒྱན་གྱི་མཚན་ཉིད་ཙམ། །མཐོང་གི་དེ་ལས་གཞན་པའི་ཁྱད་ཆོས་གང༌། །ཞེས་
པའི་རང་ལན། འགྲེལ་མཛད་འགའ་དང༌། ཕྱིས་ཀྱི་སྙན་ངག་པ་འགས་འབྲུ་སྣོན་ཕྱོགས་འདྲར་
མཐོང་ནས་དྲིས་པ་ཡིན་ལ།དཔང་ལོ་ཆེན་པོས།འཇིག་རྟེན་ལས་འདས་བཞིན་ཏེ།འཇིག་རྟེན་པའི་
བློ་ཡུལ་དུ་མི་ཤོང་བ་བརྗོད་པར་འདོད་པར་བྱས་ཤིང་སྦྱར་བ།དོན་གང་ཤིན་ཏུ་ཆེས་ལྷག་པར་བཀོད་
ཅིང་སྒྲོ་བཏགས་པར་གྱུར་པའི་སྙན་ངག ཞེས་གསུངས་པ་ཉིད་ཚད་མ་སྟེ། གཽ་ཌཱ་བའི་ལུགས་ཀྱི་
མཛེས་པ་ནི།འཇིག་རྟེན་ཀུན་གྱི་བློ་ཡུལ་ལས་འདས་ཤིང་བློར་མི་ཤོང་བ་ཞིག་བརྗོད་འདོད་ཀྱི་དོན་
གང་ཞིག དེ་རྗོད་བྱེད་ཚིག་ཀྱང་ཤིན་ཏུ་ཆེས་ལྷག་པར་བཀོད་པ་ནི་འདིའི་མཚན་ཉིད་དེ།ཤིན་ཏུ་
བསྔགས་ཕུལ་ཆེ་བ་དཔེར་བརྗོད་པ་དག་གི་ཤེས་པར་གྱུར་ལ། ཕུལ་བྱུང་གི་མཚན་ཉིད། ཁྱད་པར་
གྱི་ནི་བརྗོད་འདོད་གང་། །འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་བྱུང་བར་བརྗོད་པ་
འདི། །རྒྱན་གྱི་དམ་པ་ཡིན་ཏེ་དཔེར། །ཞེས་པའི་དོན་ནི་འདི་ལྟར་ཡིན་། ཁྱད་པར་ཅན་གྱི་བརྗོད་
འདོད་ཀྱི་དོན་གང་ཞིག་འཇིག་རྟེན་གྲགས་ཚོད་དམ་ཇི་ལྟར་གནས་ཚོད་ཀྱི་མཚམས་ལས་བརྒལ་
བར་གྱུར་པ། རྗོད་བྱེད་མཚར་བ་ཕུལ་དུ་བྱུང་བར་བྱས་ཏེ་བརྗོད་པ་འདི་ནི་ཚིག་རྒྱན་ཀུན་གྱི་མཆོག་
རབ་དམ་པ་ཡིན་ནོ། །ཞེས་པའི་དོན་ཡིན་མོད་ཀྱང༌།ཕུལ་བྱུང་ཟེར་ཙ་ན་འུད་གོག་འཐག་པ་ལས་མ་
འདས་སོ་དགོངས་ནས། འགྲེལ་མཛད་ཐམས་ཅད་ཀྱིས། འུད་ཤིན་ཏུ་ཆེ་བས་བསྟན་པ་ཅེས་ཞལ་
གཅིག་ནས་ཐོན་པ་ལྟ་བུ་འདི་མི་འོས་པ་འདྲ་སྟེ། དཔེར་བརྗོད་རྣམས། སྒྲོ་བཏགས་ཀྱི་སྒོ་ནས་
བརྗོད་ཚུལ་མཚར་བ་ཙམ་ལས། གཽ་ཌཱ་བའི་མཛེས་པའི་ཡོན་ཏན་ལྟ་བུའི་བློ་ཡུལ་དུ་མི་ཤོང་བའི་འུད་
ནི་ཅི་ཡང་མེད་དེ། གཟིགས་པས་གསལ་ལོ། །ངག་དོན་བསྡུ་ན། སྔ་མ་ནི་འཇིག་རྟེན་འདས་བཞིན་
ཤེས་པས་འཇིག་རྟེན་གྱི་བློ་ཡུལ་ལས་འདས་པ་ཞིག་བརྗོད་པར་འདོད་ལ། ཕྱི་མ་འཇིག་རྟེན་གྲགས་
185

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཚོད་ལས་བརྒལ་བ་ཙམ་ཞིག་ངོས་བཟུང་ན་དོན་དང་མཐུན་པ་ལགས།
དྲི་བ་ལྔ་བ། པདྨའི་མཛེས་པ་གཅིག་བསྡུས་འབྱུང་མིན་དཔེར། །བཤད་འདི་རྨད་བྱུང་དཔེ་
ཡང་འབྱུང་མིན་དུ།།འགྱུར་རམ་ཡང་ན་མི་འདྲའི་ངང་ཚུལ་ཅི།།པདྨའི་མཛེས་པ་གཅིག་ཏུ་བསྡུས་པ་མི་འབྱུང་བས་
འབྱུང་མིན་དཔེར་འཆད་ན།པདྨ་ཀུན་ཏུ་འཁྲུལ་བའི་མིག་ལྡན་པའང་མི་འབྱུང་བས་འབྱུང་མིན་དུ་འགྲོ་རིགས་པ་འདྲ།ཞེས་པའི་རང་
ལན།འགྲེལ་མཛད་ཕལ་ཆེར་གྱིས།འབྱུང་བར་དཀའ་བ་དང་།མི་འབྱུང་བའི་དོན་གྱིས་འབྱུང་མིན་
དཔེར།གསུངས་པ་ནི། རྒྱ་དཔེ་ལ་ཐུགས་གཞིག་མ་ཆུག་པས་མ་དག་པ་ཡིན་ཏེ། རྒྱ་དཔེ་ལ ཨུ་བྷཱུ་
ཏོ་པ་མཱ། ཞེས་འབྱུང་བ།བྷཱུ་ཡོད་པ་ལའོ་ཞེས་པའི་བྱིངས་ལ།ཀྟའི་རྐྱེན་བྱིན་ནས་རྟགས་སུ་སྒྲུབས་
པ་ཏིཥྛའི་རྐྱེན་གྱི་མཐའ་ཅན། འདས་རྐྱེན་ཡིན་པས་བྱུང་མིན་དཔེ་ཞེས་བྱ་སྟེ དཔང་ལོ་ཆེན་པོས་མ་
བྱུང་ཞིང་ཡོད་པ་མ་ཡིན་པའི་དཔེས་གདོང་པ་འཇལ་བས་ན་བྱུང་བ་མ་ཡིན་པའི་དཔེ་ཞེས་བྱའོ། །
ཞེས་གསུངས་པ་ཉིད་ཚད་མར་ངེས་ལ།རྨད་བྱུང་དཔེ་ཡང་སྐད་ཀྱི་བྱིངས་ནི་འདྲ་མོད་ཀྱི་འགྲེལ་པ་
འདོད་འཇོ་ལས།ངོ་མཚར་བ་ཉེ་བར་སྡུད་པའི་བདག་ཉིད་ཨབྷུ་ཏ། རྨད་དུ་བྱུང་བའམ་རྔམ་པ་སྟེ།
ཁང་བཟང་སྐྱེད་མོས་ཚལ་དང་བྲག་རི་ལ་སོགས་པ་བཟང་པོ་མཐོང་བ་དང་། འདུན་ས་དང་གཞལ་
མེད་ཁང་དང་རྒྱུ་མ་དང་མིག་འཕྲུལ་དང་བཟོ་ལ་སོགས་པ་མཐོང་བ་སྟེ། དེ་ནི་སྙིང་ལ་འདོད་པའི་
འབྱོར་པ་ཐོབ་པ་ལས་བྱུང་བའོ། །ཞེས་གསུངས་པ་བཞིན།ངོ་མཚར་བའི་འགྱུར་བ་ལས་བྱུང་བ་
ཡིན་པས་རྨད་བྱུང་སྟེ། སྨིན་ལེགས་གལ་ཏེ་པདྨ་འགའ། །རྣམ་པར་འཁྲུལ་པའི་མིག་ལྡན་ན། །ཁྱོད་
ཀྱི་བཞིན་གྱི་དཔལ་འཛིན་ཏེ། །ཞེས་པ་འདི་ནི་རྨད་བྱུང་དཔེ། །ཞེས་པའི་དོན། གལ་ཏེ་ཞེས་རྟག་པ་
མཐའ་བཟུང་ནས། མེ་ཏོག་པདྨ་འགའ་ཞིག་རྣམ་པར་འཁྲུལ་བ་དང་བཅས་པའི་མིག་ཟུང་གིས་
མཛེས་པ་དང་ལྡན་པ་ཞིག་ན། སྨིན་ལེགས་མ་ཁྱོད་ཀྱི་བཞིན་རས་ཀྱི་དཔལ་འཛིན་ཞེས་པ་ནི། མ་
བྱུང་མི་འབྱུང་འབྱུང་བར་མི་འགྱུར་བ་ལྟ་བུའི་དོན་མ་ཡིན་གྱི། སྙན་ངག་མཁན་གྱི་རྟོག་པས་བཏགས་
པའི་དཔེ་ངོ་མཚར་བས་དཔེ་ཅན་མཛེས་མའི་བཞིན་རས་ངོ་མཚར་བ་འཇལ་བས་རྨད་བྱུང་གི་དཔེ་སྟེ།
མིག་ལྡན་ན་ཞེས་པའི་ན་ཡིག་གི་ནུས་པ་ལས་མཁྱེན་པར་ཟད་དོ།
དྲི་བ་དྲུག་པ། མཚུངས་པ་གསལ་བྱེད་སྒྲ་འདི་དཔེ་ཅན་ཉིད། །སྟོན་བྱེད་ཡིན་ན་རབ་
186

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
བརྟགས་དཔེ་ཐེ་ཚོམ་དཔེ།དེ་ཉིད་བརྗེད་དཔེ།ཟླ་བོ་དངོས་པོ།མཚུངས་སྦྱོར་དཔེ།སོགས་ལ། །མ་མཐོང་ལྡོག་པ་ཅན་
གཅིག་ཟློགགཉིས་ཟློགའགོག་པ་ཅན་གཏན་ཚིགས་ཅན་སོགས་ལ་འབྱུང་བ་འགལ། །སྟོན་བྱེད་མིན་ན་དཔེ་རྒྱན་
སྐབས་སུ་རབ་རྟོག་གསལ་བྱེད་ཀྱི་སྒྲ་རྣམས་ཀྱང་རབ་རྟོག་གི་མཇུག་དེ་མ་ཐག་བཤད་པ་ལྟར།འདི་ཡང་ཡིན་རིགས་སྟོན་པ་ཡི། །
དགོངས་པ་ཅི་ཞིག་ཡིན་པ་འཆད་ན་གང་། །ཞེས་པའི་རང་ལན་འདི་དག་ལ་མཚུངས་གསལ་གྱི་སྒྲ་
མེད་པ་མ་ཡིན་ཏེ། རབ་རྟོག་དཔེ་ལ། དེ་ཡི་བཞིན་དཔལ་ང་ཉིད་ལ། །ཡོད་ཅེས་པས་མཚུངས་པ་
གསལ་ཞིང༌། ཐེ་ཚོམ་དཔེ་ལ། དཔེ་དོན་གཉིས་ཀ་ལ་ཅི་ཞེས་སྦྱར་བ་ཉིད་ཀྱིས་མཚུངས་པ་གསལ་
བར་བྱེད་དེ། ཀཻ་སྒྲ་ལའོ། །ཞེས་པའི་བྱིངས་ལས་བསྒྲུབས་པའི་ཀིམ་ཞེས་པ་དང༌། ཀ་ཐམ་ཅེས་
འབྱུང་བ། གང་ཡིན་ཅི་ཡིན་ཞེས་འདྲི་པའི་ཚིག་ཡིན་པའི་ཕྱིར།དེ་བཞིན་དེ་ཉིད་བརྗོད་དཔེ། ཟླ་བོ་
དངོས་པོ། མཚུངས་སྦྱོར་དཔེ་སོགས་ནི། གཞུང་ལས། རིགས་མཐུན་མཉམ་བྱས་སྒྲ་དག་དང༌། །
གང་ཡང་དམན་མིན་དོན་ཅན་ཚིག །ཞེས་གསལ་བར་གསུངས་བཞིན་དུ་མཚུངས་གསལ་གྱི་སྒྲ་མེད
པ་ག་ལ་ཡིན། དྲུག་ཅུ་རྩ་ལྔ་པོ་འདིར་མ་འདུས་པའི་མཚུངས་གསལ་ཀྱང་ཆ་གྲོགས་སྤུན་ཟླ་སོགས་
མཐའ་ཡས་པ་ཞིག་ཡོད་པར་རྣམ་བཤད་རྣམས་སུ་བཤད་པ་ལྟར་དོན་ལ་གནས་པ་ཡིན་ནོ། །ལྡོག་
པ་ཅན་ལ་འབྱུང་བ་ཡང་། །མཚན་ཉིད་དུ སྒྲས་ཟིན་པའམ་རྟོགས་པ་ཡིས །དངོས་པོ་གཉིས་ནི་
མཚུངས་གྱུར་པ། །དེ་ནི་དབྱེ་བ་བརྗོད་པ་གང༌། །དེ་ཡི་ལྡོག་པ་ཅན་ཞེས་བརྗོད། །ཞེས་གསུངས་
པས་ངེས་པར་དགོས་ལ། འོན་ཀྱང་དེ་དཔེ་རྒྱན་དུ་མི་འགྱུར་ཏེ། འདིར་ནི་གཙོ་ཆེར་མཚུངས་པ་སྒྲུབ་
པའི་སླད་དུ་མ་ཡིན། འབྱེད་བྱེད་སྟོན་པའི་ཁྱད་གཞི་ཙམ་དུ་བཀོད་པས་འབྱེད་བྱེད་ཀྱི་རྒྱན་ཞེས་ཀྱང་
ཟེར་བ་ལགས། མཚུངས་གསལ་གྱི་སྒྲ་རྣམས་དཔེ་རྒྱན་གྱི་སྐབས་སུ་སྟོན་པ་ནི་གཙོ་ཆེ་བ་དང༌། སྒྲའི་
འཇུག་པ་འདི་ནས་རྩོམ་པའི་ཕྱིར་ཏེ།རྒྱན་གཞན་ལའང་ཅུང་ཟད་ཡོད་པ་ཡིན་ནོ། །
དྲི་བ་བདུན་པ། བྱ་ཚིག་བར་གྱི་གསལ་བྱེད་དཔེར་བརྗོད་འདི། །སྙོན་དོར་དྲི་གཞོན་དལ་བུ་
འགྱུར་བྱེད་དེ།།ཟླ་བ་དག་ཀྱང་མེ་རུ་འགྱུར།།ཙན་དན་བྱུག་པ་ལྷུང་བ་ཡང་།།མཚོན་ལྷུང་འཁྱམས་པ་རྣམས་ལའོ །ཞེས་པ རྒྱན་དུ་
སོང་བ་མིན་ནམ་ཅི། །མིན་ན་ཡུལ་དང་རང་བཞིན་བསྙོན་པའང༌། །བསྙོན་དོར་ཙན་དན་ཟླ་འོད་དལ་ཡི།།
ལྷོ་ཕྱོགས་དྲི་ཡི་གཞོན་པ་འདི།།མེ་ཡི་རང་བཞིན་སྤྲོ་བ་སྟེ།།ཞེས་སོགས་ཀྱང་།རྒྱན་དུ་འགྱུར་བ་གང་གིས་སྒྲུབ། །ཞེས་
187

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་རང་ལན། བྱ་ཚིག་བར་གྱི་གསལ་བྱེད་དཔེར་བརྗོད་པ། །དྲི་བཞོན་དལ་བུ་འགྱུར་བྱེད་དེ། །ཟླ་
བ་དག་ཀྱང་མེ་རུ་གྱུར། །ཙན་དན་བྱུག་པ་ལྷུང་བ་ཡང༌། །མཚོན་ལྷུང་འཁྱམས་པ་རྣམས་ལའོ། །ཞེས་
དངོས་པོ་དེ་གསུམ་འདོད་ལྡན་ལ། གདུང་བ་བསྐྱེད་བྱེད་དུ་བྱུང་བ་ཙམ་དུ་འདྲ་ཡང་སྙོན་དོར་བ་མེད་
པས་རྒྱན་དེར་མི་འགྲོ་སྟེ། རྒྱན་དེ་དག་ནི། ཙན་དན་ཟླ་འོད་དལ་བུ་ཡི། །ལྷོ་ཕྱོགས་ཡི་བཞོན་པ་
འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ངོར་ནི་བསིལ་ཞེས་གྲགས། །ཞེས་དངོས་པོ་དེ་གསུམ་
གྱིས་གདུང་བར་བྱས་པ་འདྲ་ཡང་། གཞན་གྱི་ངོར་བསིལ་ཞེས་གྲགས་པ་མི་བདེན་ཏེ་གཞན་ལ་མེ་ཡི་
རང་བཞིན་སྤྲོ་བར་བྱེད། ཅེས་དབང་ཡུལ་ལྔའི་ཡ་གྱལ། རེག་བྱ་བསིལ་བ་ཚ་བར་སྙོན་དོར་བ་འདི་
འདྲ་བ་སྔ་མ་ལ་མེད་དོ། །རང་བཞིན་ལ་བསྙོན་པའང༌།བདུད་རྩི་ཟག་པོའི་འོད་ཟེར་ཅན་ཞིག་ལ་ཟླ་
བར་བདག་འདོད་མོད། དོན་གྱི་བདག་ཉིད་འདི་ནི་གཞན་ཡིན་མོད། དུག་ཟག་པའི་འོད་ཟེར་དང་
ལྡན་པའོ །ཞེས་ཟླ་བ་ཉིད་ཟླ་བ་མིན་ཞེས་བསྙོན་དོར་བ་འདི་ལྟ་བུ་ཡང་མེད་པའི་ཕྱིར། གདུང་བ་
བསྐྱེད་པར་འདྲ་བ་ཙམ་ལས་སྙོན་དོར་གྱི་མཚན་ཉིད་ཚང་བ་མ་ཡིན་ལགས
དྲི་བ་བརྒྱད་པ། ཁ་ཅིག་མ་གུས་ཤིས་བརྗོད་འགོག་སོགས་ལ། །གཤེགས་པར་ག་ལ་
རིགས་ཞེས་མ་བརྗོད་ན། ། དངོས་སུ་དགག་ཚིག་མེད་ཕྱིར་འགོག་པར་མི་འགྱུར་རོ། །གཤེགས་སམ་
བཞུགས་སམ་ཞེས་པའི་མ་གུས་ཚིག །མ་སྦྱར་དེ་ལ་མ་གུས་འགོག་ཚུལ་གང༌། །དགག་ཚིག་དངོས་
མང་ཐོས་ཀླུ་སྒྲུབ་རྒྱ་མཚོས།།མཛའ་བོ་གཤེགས་སམ་བཞུགས་ལགས་སམ།།ཞེས་པའི་ཚབ་ཏུ།ཁོ་བོ་ཅིག་གི་འདོད་པ་ལྟར་ན།བདག་
ནི་གསོན་རེ་སོགས་ཀྱི་འགོག་བྱེད་བསྟན་ནས་གཤེགས་བཞུགས་གང་དགྱེས་མཛོད་ཅེས་མ་གུས་པའི་ཚིག་སྦྱར་།།ཁྱེད་ལྟར་ན་མ་གུས་
པའི་རྒྱུ་མཚན་རི་བོང་རྭའི་རྗེས་སུ་བསྙེགས་སོ །དེ་ན་ཤུགས་ལས་འགོག་པ་ཐམས་ཅད་ལ་གྱ་ཚོམ་དུ་བཟོ་བཅོས་བྱེད་པ་འདི་འདྲ་ཅི་ཞིག་
གི་སྒྱུ་ཐབས་ཡིན་དཔྱད་པར་འདོད་པའོ །སུ་མེད་ཀྱང་འགོག་བྱེད་ཙམ། །སྨོས་པས་དགག་བྱ་ཤུགས་འགོག་
རིམ་པ་ཀུན། །རང་བཟོས་རྙོགས་མར་བྱེད་འདི་གང་གི་གཡོ། །ཞེས་པའི་རང་ལན། མཁན་རིན་པོ་
ཆེ་འདི་ཕྱི་དུས་ཀྱི་མཁས་པ་ཆེན་པོར་གྲགས་ཀྱང༌། འདི་རིགས་ཀྱི་མཁྱེན་རླབས་ཅན་པོས་གཡེང་པ་
འགའ་ཞིག་མཐོང་སྟེ། གང་ཞེ་ན། མ་གུས་པས་འགོག་པ་ལ་རྒྱ་དཔེར། གཙྪ་བཱ་ཏིཥྛ་བཱ་ཀཱནྟ། ཞེས་
དང་ཤིས་བརྗོད་ཀྱིས་འགོག་པར། གཙྪ་གཙྪ་སི་ཙིརྐནྟ། ཞེས་འབྱུང་བ་འདི་དག མཛའ་བོ་གཤེགས་
188

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
པར་ག་ལ་རིགས །ཞེས་པར་འགྱུར་ཚུལ་སྐད་དོད་སྦྱར་ནས་གསུང་བར་རིགས་ཀྱི།བོད་སྐད་ཙམ་
ཞིག་བྱུང་རྒྱལ་དུ་སྨོས་པས་བྱང་མི་ཆུབ་པའི་ཕྱིར།རྒྱ་དཔེར་དེ་སྐད་ཡོད་ཀྱང་རུང་མེད་ཀྱང་རུང༌།དེ་
ལྟར་བཅོས་པ་ལ་འགལ་བ་མེད་དགོངས་ན་ནི། འདོད་ན་དེ་ལ་ངས་ཅི་བྱ། །ཞེས་པ་དེར་སྣང་། །
གཞན་ཡང་མ་གུས་པའི་ཚིག་ཅི་ཡང་མ་སྦྱར་བའི་མ་གུས་འགོག་པ་དང༌། མཛའ་བོའི་བགྲོད་པ་
དངོས་སུ་བཀག་པའི་ཤིས་བརྗོད་ཀྱིས་འགོག་པ་འདི་ཡང་མཚར་ཆེ་བ་འདྲ། གང་ལྟར་དཔང་ལོས
སྙན་ངག་ལ་ཐམས་ཅད་དུ་དོན་སྒྲས་ཟིན་པས་མ་ཁྱབ་ཅིང༌། རིགས་པ་དང་དོན་གྱི་ཤུགས་ཀྱིས་
རྟོགས་ཡང་ཡོད་པར་བཤད་ཅིང་།གསུང་བས་འགལ་བ་སྔོན་དུ་སྤངས་གྲུབ་ཅིང༌།འགྲེལ་མཛད་སྔ་
མ་ཀུན་འདི་ཐད་དུ་དགོངས་པ་མི་མཐུན་པ་མེད་པས་དེ་དག་ཉིད་སྙིང་པོར་བཟུང་ན་བཞེད་པ་སྐྱོང་
བདེ་བ་ལགས།
དྲི་བ་དགུ་པ། གཅིག་བཟློག་བརྟན་དང་ཆེ་བའི་བདག་རྒྱ་མཚོ་དང་རྒྱལ་པོ་གཉིས་བརྟན་པ་དང་ཆེ་བའི་
བདག་ཉིད་ཡིན་པ་དང་།རྒྱ་མཚོ་ལ་རོའི་ལ་ཝ་ཎྱ་དང༌།རྒྱལ་པོ་ལ་རོལ་སྒེག་གི་ལ་ཝ་ཎྱ་སྦྱར་བ་ལྡན་པ་གཉིས་ཉིད་དང༌། །ལ་ཝ་
ཎྱ་སོགས་སྒྲ་དོན་གཟུགས་གཅིག་ཕྱིར། །སྦྱར་རྒྱན་སྦྱར་བ་གཟུགས་གཅིག་ལྡན་པའི་ཚིག།དུ་མའི་དོན་ཅན་ཡིན་པར་
འདོད།།ཅེས་པའི་མཚན་ཉིད་ཚང་བས་འདི་ཡང་ནི། །སྦྱར་བའི་ལྡོག་པར་སྨྲ་ན་གང་གིས་འགོག །ཞེས་
པའི་རང་ལན། གཅིག་གི་ལྡོག་པ་ཅན་ལ་གཞུང་ལས།བརྟན་དང་ཆེ་བའི་བདག་ཉིད་དང༌། །ལཱ་ཝ་
ཎྱ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་ལུས་འདི་འདྲ་ཉིད་ཀྱིས་སོ །
ཞེས་པའི་དོན་ནི། བསྐྱོད་པར་མི་ནུས་པས་བརྟན་པ་དང༌། ཁོང་ཡངས་ཤིང་ཆེ་བའི་བདག་ཉིད་དང་།
ལཱ་ཝ་ཎྱའི་སྒྲ།རྒྱལ་པོ་མཛེས་པ་དང༌།རྒྱ་མཚོ་ལན་ཚྭའི་དང་ལྡན་པས་རྒྱལ་པོ་དང་རྒྱ་མཚོ་སྦྱར་བ་
ལྟར་བྱུང་ལ་རྣམ་དབྱེ་ཕྱེད་པ་ཇི་ལྟར་ཡོད་དྲིས་པ་ཡིན་མོད་ཀྱི།དེ་དག་སྦྱར་བ་འདྲ་བར་སྣང་ཡང་མ་
དཔྱད་པའི་ངོར་ཡིན་མོད། དཔྱད་ན།ཡོན་ཏན་གྱིས། ཁྱོད་དང་རྒྱ་མཚོ་མཚུངས་ཞེས་པས་སོ་སོའི་
སྟེང་གི་ཡོན་ཏན་རྣམས་མཚུངས་ཆོས་སུ་བཀོད་ནས་འབྱེད་ཆོས་ཀྱིས་སོ་སོར་ཕྱེ་བ་ཡིན་པས་སྦྱར་
བའི་ལྡོག་པར་མི་འགྱུར་ལ། སྦྱར་བའི་ལྡོག་པ་ཅན་ནི། ཁྱོད་དང་རྒྱ་མཚོ་དུརྦཱ་།མ་ཧཱ་ས་ཏྭ་
ཛཿབཅས། །འདི་ཡི་ཁྱོད་གཉིས་ཐ་དད་དེ། །དེ་ནི་ཆུ་བདག་ཁྱོད་མཁས་སོ །ཞེས་མཚུངས་ཆོས་
189

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
མིན་པར་རྒྱལ་པོ་དང་རྒྱ་མཚོ་གཉིས། དུརྦཱ་རོ་ཞེས་པ་རྒྱལ་པོ་བཟློག་པར་དཀའ་བ། རྒྱ་མཚོ་ཆུ་ངན་
པ་བ་ཚྭ་ཅན། མ་ཧཱ་ས་ཏྭ་རྒྱལ་པོ་སྙིང་སྟོབས་ཆེ་བ།རྒྱ་མཚོ་སེམས་ཅན་ཆེན་པོ་ཆུ་སྲིན་གནས་པ།ཏེ་
ཛཿ་ནི་རྒྱལ་པོ་གཟི་བརྗིད་ཆེ་བ། རྒྱ་མཚོ་རྒོད་མ་ཁའི་མེ་དང་བཅས་པ་སྟེ་ཐམས་ཅད་སྒྲ་སྦྱར་ནས།
འབྱེད་ཆོས་ནི་འདི་ཡིས་ཁྱེད་གཉིས་ཐ་དད་དེ། དེ་ནི་ཆུ་ཡི་བདག་ཉིད་ཡན་ལ། །ཁྱོད་ནི་མཁས་པའི་
རང་བཞིན་ནོ། །ཞེས་ཕྱེ་བས་འདི་ལ་ཁྱད་ཆོས་རྣམས་སྒྲ་སྦྱར་བ་འབའ་ཞིག་ལས། ཡོན་ཏན་འདི་ལྟ་
བུས་མཚུངས་ཞེས་པའི་འཕྲས་འཕྲོས་ཙམ་ཡང་མེད་པས་ཁྱད་པར་ཆེ་བ་ལགས
དྲི་བ་བཅུ་པ་ཁྱོད་ཀྱི་གདོང་དང་པདྨ་སྟེ།།འདི་གཉིས་ཀྱི་ནི་ཁྱད་པར་ཡང་། །པདྨ་ཆུ་ལས་སྐྱེས་པ་དང༌།།ཁྱོད་གདོང་
ཁྱོད་ལ་བརྟེན་པའོ །ཞེས་དང༌།ཁྱོད་ཀྱི་ཞལ་ནི་ཁྱོད་ཉིད་ལ།།མཐོང་ཞིང་ཟླ་བ་མཁའ་ལ་མཐོང༌། །འདི་གཉིས་ཁོ་ན་ཐ་དད་དེ།
ལྡོག་པ་ཅན་ལས་དོན་གྱི་གོ་བ་ཡི། །དཔེ་དང་དཔེ་ཅན་ཙམ་ཞིག་སྟོན་འདི་དང༌། ། གཞན་མེད་ཅེས་འདི་
ཕུལ་བྱུང་དཔེ་བརྗོད་འདི་གཉིས་ལ་ཁྱད་པར་ཅི་ཡང་མ་མཐོང་བས་ཕུལ་བྱུང་དཔེ་ལ་ཁྱད་པར་ཇི་ལྟར་ཡོད། །མེད་ན་
སོ་སོར་འཇོག་པའི་དགོས་ཆེད་ཅི །ཞེས་པའི་རང་ལན། རྟེན་གྱི་དབྱེ་བའི་ལྡོག་པ་ཅན་དང་། ཕུལ་
བྱུང་གི དཔེ་གཉིས་ལ་མཆོག་དམན་ཅུང་ཟད་ཙམ་ལས་འདྲར་རུང་སྣང་བས་དྲིས་པ་སྟེ དང་པོ་ནི།
ཁྱོད་ཀྱི་གདོང་དང་པདྨ་སྟེ། །འདི་གཉིས་ཀྱི་ནི་ཁྱད་པར་ཡང༌། །པདྨ་ཆུ་ལས་སྐྱེས་པ་དང༌། །ཁྱོད་
གདོང་ཁྱོད་ལ་བརྟེན་པའོ །ཞེས་པའི་དོན། ལུས་ཕྲ་ཁྱོད་ཀྱི་གདོང་དང་། པདྨ་འདི་གཉིས་ཀྱི་ཁྱད་
པར་ནི། པདྨ་ཆུ་ལས་སྐྱེས།ཁྱོད་གདོང་ནི་ཁྱོད་རང་གི་ལུས་ཉིད་ལ་བརྟེན་པའོ །ཞེས་མཚུངས་ཆོས་
ཤུགས་ལས་རྟོགས་ཤིང༌། །འབྱེད་ཆོས་རྟེན་ཐ་དད་པས་བསྟན་པ་ཙམ་ཡིན་ལ། ཕུལ་བྱུང་གི་དཔེ་ནི
ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་ཞིང་ཟླ་བ་མཁའ་ལ་མཐོང་། །འདི་ཉིད་ཁོ་ནས་ཐ་དད་དེ། །
གཞན་མེད་ཅེས་འདི་ཕུལ་བྱུང་དཔེ། །ཞེས་པས་རྟེན་ཐ་དད་པར་འདྲ་ཡང་། དེ་ཙམ་ཁོ་ན་ལས་ཁྱད་
པར་གཞན་མེད་ཅེས། ཁྱད་པར་ཐ་དད་པ་དུ་མ་ཡོད་ཀྱང་མེད་པ་ལྟར་བྱས་པས་ཕུལ་ཆེ་ཆུང་མི་
འདྲའོ། །
དྲི་བ་བཅུ་གཅིག་པ། སྲིད་པ་ཅན་ལ་ནང་གསེས་རྒྱན་གཉིས་སམ། །གསུམ་ཡིན་དང་པོ་
ལྟར་ན་དཔེ་བརྗོད་གསུམ། །འབྱུང་བའི་རྒྱུ་ཅི་ཕྱི་མ་ལྟར་འདོད་ན། །ཁྱད་ཆོས་མ་འདྲེས་དབྱེ་བ་
190

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ།
འབྱེད་ནུས་སུ། །ཞེས་པའི་རང་ལན། གཞུང་ལས། རབ་ཏུ་གྲགས་པའི་རྒྱུ་བཟློག་ནས། །གང་ཞིག་
རྒྱུ་གཞན་ཅུང་ཟད་དམ། །གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་ཅན། །ཞེས་གསུངས་པའི་
དོན། འཇིག་རྟེན་ན་རབ་གྲགས་ཀྱི་རྒྱུ་བཟློག་ནས་གཞན་ཅུང་ཟད་སྟོན་པ་དང་། རྒྱུ་ཐམས་ཅད་
འབད་པས་བཀག་ནས་རང་གི་ངོ་བོ་དངོས་པོའི་ཆོས་གྲུབ་པ་ཉིད་སྟོན་པ་སྟེ། སྤྱིའི་དབྱེ་བ་གཉིས
དེའི་དང་པོ་ལ། ཕྱི་ནང་གི་རྒྱུ་ཅུང་ཟད་སྟོན་པ་གཉིས་སུ་ཕྱེ་བས་དཔེར་བརྗོད་གསུམ་དུ་བྱུང་བ་ཡིན་ཏེ།
དཔེར་བརྗོད་པ། མ་འཐུངས་མྱོས་པའི་ཀ་དམ་པ། །མ་ཕྱིས་དྲི་མ་མེད་པའི་མཁའ། །བགྲངས་པར་
མ་བྱས་དྭངས་པའི་ཆུ། །འགྲོ་བའི་ཡིད་ནི་འཕྲོག་པར་གྱུར། །ཞེས་པ་ལ་རྒྱུའི་ཁྱད་པར་གསུམ་གྱིས་
སྟོན་དུས་ཤུགས་ལས་སྟོན་པས་ཕྱི་དང༌།སྨན་མ་བཀུས་པར་དཀར་མིན་མིག །མནན་པ་མིན་པར་
སྨིན་མ་དམའ། །ཚོན་མ་བསྒོས་པར་དམར་བ་ནི། །མཛེས་མ་ཁྱོད་ཀྱི་མཆུ་འདིའོ། །ཞེས་པས་མཛེས་
པའི་རྒྱུའི་ཁྱད་པར་གསུམ་གྱིས་ལང་ཚོ་དར་བབ་སྟོན་པས་ནང་གསེས་གཉིས་སུ་ཕྱེ་བ་ཡིན་པས།
དཔང་ཊིཀ་ལས། རབ་ཏུ་གྲགས་པའི་རྒྱུ་འཐུངས་པ་ལ་སོགས་པ་ལས་གཞན་པའི་རྒྱུ་ངག་སྔ་མ་ལ་
སྟོན་དུས་འོངས་པ་དང༌། ཕྱི་མ་ལ་ལང་ཚོ་དར་ལ་བབ་པ་ཅན་བརྗོད་པར་འདོད་པ་དང༌། ཞེས་
གསུངས་པའི་ཕྱིར་རོ། །དབྱེ་བ་གཉིས་པ། བསྒོས་པ་མེད་པར་ཁ་དྲི་ཞིམ། །བཅོས་པ་མེད་པར་ལུས་
པོ་མཛེས། །རྒྱུ་མེད་དག་ཏུ་ཟླ་བ་དགྲ།། །།རྒྱུ་མཚན་མེད་མེད་པར་འདོད་པ་གྲོགས། །ཅེས་པ་ལ་ནི།སྔ་མ་
བཞིན་གྱི་གྲགས་མ་གྲགས་ཀྱི་རྒྱུ་གང་ཡང་སྟོན་པ་མེད་དེ། འབད་པས་དངོས་སུ་བཀག་པའི་ཕྱིར། །
བསྒོས་པ་མེད་སོགས་ཚིག་གིས་འདིར། །རྒྱུ་ནི་དངོས་སུ་རབ་བཟློག་ཅིང་། །དྲི་ཞིམ་ཉིད་སོགས་
འབྲས་བུ་བརྗོད། །དེ་ཕྱིར་འདི་ནི་སྲིད་པ་ཅན། །ཞེས་རྒྱུ་ཐམས་ཅད་བཀག་སྟེ་འབྲས་བུ་རང་གི་ངོ་བོ་
ཙམ་སྟོན་པའོ། །
དྲི་བ་བཅུ་གཉིས་། བསྡུས་བརྗོད་ཀྱི་བྱེ་བྲག་རྩ་བརྟན་འབྲས་བུའི་ཁུར་ཅན་སོགས། །ཁྱད་
ཆོས་ཐུན་མོང་ཡིན་ཕྱིན་ཕྱི་མ་རྩ་བརྟན་འབྲས་བུའི་ཁུར་ཀྱིས་ནི།།ཞེས་སོགས་ཁྱད་ཆོས་ཐུན་མོང་དུ་འགྲུབ་ཕྱིན།ཡལ་གའི་
ཁྱོན་ནི་མི་ཆུང་ཞིང་།།མེ་ཏོག་འབྲས་སུ་ཕུན་སུམ་ཚོགས།།ཞེས་པ་ལྗོན་པའི་ཁྱད་ཆོས་གཅིག་པུ་ཡིན་པར་གང་གི་འགྲུབ་དཔྱད་དགོས་སོ། །
མིན། །མེ་ཏོག་ལོ་འབྲས་ལྗོན་པའི་ཁྱད་ཆོས་ཙམ། །ཁོ་ནར་གྲུབ་པའི་ཤེས་བྱེད་ཇི་ལྟར་སྣང༌། །ཞེས་
191

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་།
པའི་རང་ལན། སྤྱིར་གཞུང་རང་དུ། སྙན་ངག་མཁན་གྱིས་བསམ་བྱས་རྟགས། །གང་དུ་ཡང་ནི་སྐྱོན་
མི་འགྱུར།།འདོད་དོན་སྒྲུབ་ལ་སྒོ་རུ་ནི། །མཁས་པ་རྣམས་ལ་ཅིས་མི་འགྱུར།།ཞེས་དང་། སྙན་ངག་
མཁན་ལ་ཅི་ཡང་རྒྱན། །ཞེས་པ་བཞིན་རྟོག་པས་བཏགས་པའི་བྱེ་བྲག་ཡིན་པས་ཅུང་ཟད་ཙམ་ལ་མ་
ངེས་མོད་ཀྱང༌། སྔོན་པ་ལ་སྦྱར་པའི་དཔེར་བརྗོད་སྔ་མ།རྩ་བརྟན་འབྲས་བུའི་ཁུར་གྱིས་ནི། །སློང་
རྣམས་རྟག་ཏུ་རྒྱས་པར་བྱེད། །དྲི་མ་སྣུམ་པའི་ལྗོན་པ་ཆེ། །འདི་ནི་བདག་གི་ཡང་དག་ཐོབ། །ཅེས་
ཁྱད་པར་ཅན་སྐྱེས་བུ་དང་ལྷའི་དཔག་བསམ་གྱི་ཤིང༌། ཡང་དག་པའི་བསམ་པ་ལས་སྐྱེས་པའི་རྩ་བ་
མི་གཡོ་བས་བརྟན་ཅིང༌། འབྲས་བུའི་ཁུར་གྱིས་སློང་བ་རྣམས་རྟག་ཏུ་རྒྱས་པར་བྱེད་པ། གྲིབ་མས་
སང་སེང་མེད་པར་སྣུམ་པ་གསུམ་གྱིས་བརྟན་པའི། བསམ་དོན་ཡང་དག་པའི་བསམ་པའི་རྩ་བ་
བརྟན་པ། སྡེ་བཞིའི་འབྲས་བུའི་ཁུར་གྱིས་སློང་བ་རྣམས་རྟག་ཏུ་རྒྱས་པར་བྱེད་པ། ཀུན་ལ་ཕན་
བདེའི་གྲིབ་མས་བསིལ་བ་དམ་པའི་སྐྱབས་འདི་བདག་གི་མགོན་དུ་ཐོབ་བོ་ཞེས་རྣམ་པ་མཚུངས་
པར་བསྡུས་ཏེ་བརྗོད་པ་ཡིན་པ།ཕྱི་མ་ནི་དེ་ལྟར་མིན་ཏེ། ཡལ་གའི་ཁྱོན་ནི་མི་ཆུང་ཞིང་། །མེ་ཏོག་
འབྲས་བུ་ཕུན་སུམ་ཚོགས། །དམ་པའི་གྲིབ་བསིལ་བརྟན་ལྡན་པའི། །ཤིང་འདི་བདག་གི་སྐལ་བས་
རྙེད། །ཅེས་ཁྱད་པར་ཡལ་གའི་ཁྱོན་ཆེ་བ། མེ་ཏོག་དང༌། འབྲས་བུ་ཕུན་སུམ་ཚོགས་པ། སྨིན་པ་
དང་མ་སྨིན་པའི་ཁྱད་པར་གྱིས་མེ་ཏོག་དང་འབྲས་བུ་མཉམ་དུ་ཕུན་སུམ་ཚོགས་པ་མི་ཡུལ་གྱི་ལྗོན་
པ་ལ་མཐོང་བའི་ཕྱིར། དཔང་ལོ་ཆེན་པོས། ཡལ་ག་ཞེས་པ་རྐང་པ་སྔ་མ་གཉིས་ཀྱིས་བརྗོད་པའི་
ཁྱད་པར་ནི་ཤིང་སྡོང་ཉིད་ལ་ཡོད་པའོ །ཞེས་འགྲེལ་པ་གཉིས་ཀས་འཆད་དེ་བརྗོད་འདོད་ཙམ་དུ་
ཟད་། །ཞེས་རྒྱ་འགྲེལ་གཉིས་ཀྱི་ཁུངས་དྲངས་པའི་ཕྱིར་རོ །དམ་པའི་གྲིབ་བསིལ་དང༌། བརྟན་
པ་དང་ལྡན་པ་ནི། གཉིས་ཀ་ལ་འཇིག་རྟེན་ན་གྲགས་པས་ཁྱད་པར་ཐ་དད་ཐ་དད་མིན་པ་ཞེས་བྱ་བ་
ལགས འོ་ན་སྔ་མ་ལ་དཔག་བསམ་གྱི་ཤིང་ཡིན་པའི་ཁྱད་པར་གྱི་ཆོས་གང་ཞིག་མཐོང་ཞེ་ན།
འབྲས་བུའི་ཁུར་གྱིས་དུས་ཚིགས་མེད་པར་སློང་བ་དུས་རྟག་ཏུ་རྒྱས་པར་བྱེད་པ་ནི་ཤིང་གཞན་ལ་
མེད་པའི་ཕྱིར་དང༌། རྒྱ་དཔེར་མ་ཧཱ་བྲྀཀྵཞེས་པའང་དེ་ལ་བསམ་སྟེ་བརྗོད་པའི་ཕྱིར། ཕྱི་མ་ལ།དྲུ་
མཿཞེས་ཤིང་ཕལ་པའི་སྐད་དོད་ལས་མ་བྱུང་བས་འདི་ཉིད་དཔག་བསམ་གྱི་ཤིང་དུ་མི་འགྱུར་ལགས།
192

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
དྲི་བ་བཅུ་གསུམ་པ། དངོས་པོ་གཞན་ལ་འཇུག་མིན་ལྗོན་ཤིང་གི །དངོས་པོས་འགའ་ལ་བསམ་
བྱས་ནས།།དེ་དང་མཚུངས་པའི་དངོས་པོ་གཞན།།བསྡུས་པའི་ཚུལ་གྱིས་རྗོད་བྱེད་པ།།ཅེས་བཤད་པ་ལ།ལྗོན་ཤིང་གི་ཆོས་གཅིག་པུ་
རང་གར་བརྗོད་པ་ལ་བསྡུས་བརྗོད་ཀྱི་ཤེས་བྱེད་མ་བྱུང་།ཁྱད་ཆོས་རང་གར་བརྗོད་ཙམ་བསྡུས་བརྗོད་དུ། །འགྲོ་
བའི་རྒྱུ་གང་དངོས་འགར་བསམ་ནས་གཞན། །མཚུངས་པའི་དངོས་པོ་བརྗོད་པར་བཤད་མིན་ནམ། །
ཞེས་པའི་རང་ལན།དེ་ལ་ཆོས་རང་གར་བརྗོད་པའི་སྐྱོན་དུ་མི་འགྱུར་ཏེ།ཇི་སྐད་དུ། གང་དུ་དོན་ནི་
སྒྲ་ཡི་དོན་དེ་ཉིད། །ཉེ་བར་མཚོན་པར་བྱས་ཤིང་རང་གི་དོན། །གསལ་བར་གྱུར་པ་སྙན་ངག་ཁྱད་
པར་ཏེ། །སྒྲ་ཙམ་ཞེས་པར་མཁས་པ་རྣམས་ཀྱིས་བཤད། །ཅེས་འབྱུང་བས བསམ་དོན་སྐྱེས་བུ་
ངེས་ཀྱང་།དངོས་དོན་ལྗོན་པ་ཉིད་ཉེ་བར་བསྔགས་དགོས་པའི་ཕྱིར། དེ་ལ་མཚུངས་པ་ཡང་རྣམ་པ་
ཐམས་ཅད་མཚུངས་དགོས་པར་མ་ངེས་ཏེ་འགའ་ཞིག་གིས་ཀྱང་མཚོན་དུ་རུང་བའི་ཕྱིར་དང༌།
དངོས་པོ་གཞན་བསྡུས་པའི་ཚུལ་གྱིས་བརྗོད་པར་ཡང་གསུངས་པའི་ཕྱིར་ཏེ། དཔང་ལོ་ཆེན་པོས་
འདིར་འདྲ་བའི་དོན་གཞན་ཡང་འཛིན་པས་ན་རང་གི་དོན་ཙམ་འཛིན་པ་མ་ཡིན་པའོ། །ཞེས་ཡང་གི
སྒྲ་སྨོས་པ་དང༌། དགོངས་པའི་དོན་གཙོ་བོ་ཡིན་གྱི། སྒྲ་ཇི་བཞིན་པའི་དོན་ནི། ཉེ་བར་མཚོན་བྱེད་
ཙམ་ཡིན་པས་ལྷུར་བླང་བར་བྱ་བ་མ་ཡིན་ནོ། །ཞེས་ཀྱང་གསུངས་སོ། །དངོས་པོ་འགའ་ལ་བསམ་
བྱས་ནས། །སོགས་སྤྱིའི་མཚན་ཉིད་དུ་དེ་ལྟར་བཤད་མོད་ཀྱང་། དེས་བྱེ་བྲག་སོ་སོའི་མཚན་ཉིད་
འགོག་མིན་ནུས་ཏེ།དམིགས་བསལ་ཉིད་དབང་བཙན་པའི་ཕྱིར།དཔེར་ན་གཟུགས་ཅན་གྱི་མཚན་
ཉིད་དུ།ཐ་དད་སྣང་མིན་གྱུར་པ་ཡི། །དཔེ་ཉིད་གཟུགས་ཅན་དུ་འདོད་དཔེར།།ཞེས་གསུངས་ཀྱང༌།
ཆ་ཤས་ཅན་གཟུགས་སུ། གདོང་པའི་འདམ་སྐྱེས་སྨིན་འཁྱོག་ཅིང༌། །རྔུལ་གྱི་ཆུ་ནི་ཟག་པ་དང༌། །
མིག་དག་ཀུན་ཏུ་དམར་བ་འདིས། །མྱོས་པའི་གནས་སྐབས་གསལ་བར་བྱེད། །ཞེས་པ་ལ་གདོང་
པའི་འདམ་སྐྱེས། ཞེས་པ་ལས་གཟུགས་སུ་བཀོད་པ་མེད་པ་དང༌། ཡན་ལག་གཅིག་གཟུགས་ཀྱང་།
མཛེས་མ་མྱོས་པའི་མཁུར་ཚོས་དམར། །མིག་གི་ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་
བོ་ནི། །འདི་ཡང་དམར་བའི་རང་བཞིན་བྱས །ཞེས་པ་ལའང་གཟུགས་སུ་བཀོད་པ་ཚིག་གཅིག
ལས་མེད་མོད་ཀྱང་གཟུགས་ཅན་ཡིན་པ་གཞིར་བཅས་པ་བཞིན། འདིར་ཡང་ཚིག་སྔ་མ་དགོས་
193

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དབང་གིས་ཤིང་ལ་ཡོད་པ་བརྗོད་ཀྱང་། ཕྱེད་ཕྱི་མ་དང་བསྡོམ་པས་བསྡུས་བརྗོད་སོང་བ་ཡིན་ཏེ།
སྤྱིར་བཏང་བ་ལ་དམིགས་ཀྱིས་བསལ། །བསྟན་བཅོས་ཀུན་ལ་རབ་ཏུ་གཅེས། །ཞེས་འདོན་པ་དང་
ཁྱད་པར་ཅང་མེད་པར་མཐོང་ལ།
དྲི་བ་བཅུ་བཞི་པ།སྐྱེས་བུ་འདོད་པས་མྱོས་དུས་དགའ་བྱེད་མ། །ལང་ཚོ་དར་ཤེས་རྒྱུ་རྐྱེན་
དུས་མཉམ་དུ །གང་གི་རྒྱུ་དང་འབྲས་བུ་སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་ཚོགས་ལྷན་ཅིག་ཉིད།།བུད་
མེད་རྣམས་ལ་བུ་མོ་ནི།།ཡོངས་སུ་ནུབ་པའི་ན་ཚོད་སྐྱེས།།ཞེས་སྐྱེས་བུ་ཆགས་པས་མྱོས་པ་དང༌།།བུད་མེད་དར་བས་རྒྱུ་འབྲས་སུ་འགྲོ་
བ་མི་སྲིད་སྙམ་ལྷན་ཅིག་པའི། །ཤེས་བྱེད་གསལ་པོར་འཆད་ན་ཇི་ལྟ་བུ། །ཞེས་པའི་རང་ལན། གཞུང་
ལས སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་ཚོགས་ལྷན་ཅིག་ཉིད། །བུད་མེད་རྣམས་
ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེས། །ཞེས་པའི་དགོངས་པ་འགྲེལ་ལུགས་ལ། །ཆགས་པ་
རྒྱུར་བྱས་ཏེ་རྣམ་འཕྲུལ་སྣ་ཚོགས་འབྲས་བུར་བྱས་པ་དང་། དེ་གཉིས་ཀ་རྒྱུར་བྱས་ནས་བུད་མེད་
དར་བབ་འབྲས་བུར་བྱས་པ་དང༌། གཉིས་ཀ་ལ་རྒྱུ་འབྲས་གཉིས་གཉིས་སུ་བྱས་པ་སོགས་འཆད་
ལུགས་ལོང་བའི་མཁར་སྟབས་སུ་སོང་འདུག་ཀྱང༌།དེ་ཙམ་གྱི་དཀའ་གནད་མིན་པར་སྣང་སྟེ།སྐྱེས་
བུ་འགའ་ཞིག་ལུས་སྐྱེས་འདོད་པས་མྱོས་པའི་གདོང་དམར་བ་དང༌། མདངས་གསལ་བ་དང་། མིག་
ཁོར་ཁོར་དུ་གཡོ་ཞིང་ཟུམ་པས་ལྟ་བ་དང༌། དབུགས་འདར་ཞིང་རྒོད་པ་སོགས་འདོད་པའི་རྣམ་
འཕྲུལ་སྣ་ཚོགས་པ་འབྲས་བུར་གསལ་བ་དང་ལྷན་ཅིག །བུད་མེད་རྣམས་ལ་བུ་མོ་གཞོན་ནུ་མའི་
གནས་སྐབས་ཡོངས་སུ་ནུབ་པ། འདོད་པ་བསྟེན་རན་གྱི་ན་ཚོད་དར་བབ་རྒྱུར་གྱུར་པ་སྐྱེས་སོ། །
ཞེས་པ་། སྐྱེས་བའི་འདོད་པ་རྒྱུར་བཞག་པ་ནི་འདིར་སྐབས་དོན་མིན་པས་འགྲིག་པར་མ་
འཁུམས་ལགས།
དྲི་བ་བཅོ་ལྔ་པ། དམར་ཞིང་གསལ་བའི་གདོང་བཅས་མིག་གཏད་པས །ཆགས་པར་
ཤེས་པ་ཕྲ་མོའི་དེ་རྒྱན་ཡིན་ན། །ཀླུ་ཡི་མདུན་སར་ཁྱོད་ལ་མིག།གཏད་པ་དེ་གདོང་ཆུ་སྐྱེས་ལ།།དམར་ཞིང་གསལ་བ་རྒྱས་
པ་ཡི།།མཛེས་པ་འགའ་ཞིག་བྱུང་བར་གྱུར།།ཞེས་བཞིན་གྱི་རྣམ་པ་ཙམ་རྣམ་པའི་ཕྲ་མོར་བཞེད་ཕྱིར།ལུས་ཀྱི་དྲོད་འབར་བ་ལས་འདོད་
པས་མྱོས་པར་གོ་བའང་རྣམ་པ་ཙམ་དུ་འདུག་པས་ཕྲ་མོར་འགྲོ་རིགས་སོ།ལུས་དྲོད་འབར་བས་འདོད་གཟིར་བ་ཡི། །
194

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
ཤེས་བྱེད་རྒྱུ་རྒྱན་ཡང་ནི་ཕྲ་མོར་ཐལ། །ཞེས་པའི་རང་ལན།གཞུང་ལས།ཀླུ་ཡི་མདུན་སར་ཁྱོད་ལ་
མིག །གཏད་པ་དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་པ་འགའ་ཞིག་བྱུང་
བར་གྱུར། །ཅེས་པ་ནི།གླུ་གར་གྱི་བྱ་བ་རྩོམ་པའི་མདུན་སར་ཁྱོད་ལ་མིག་གཏད་པ།དེའི་གདོང་གི་
ཆུ་སྐྱེས་ལ་ཁ་དོག་དམར་ཞིང་མདངས་གསལ་བ་སོགས་ནང་གི་བསམ་པ་རྒྱས་པའི་མཛེས་པ་འགའ་
ཞིག་བྱུང་བར་གྱུར་ཏོ། །ཞེས་རྣམ་པ་དེ་ལྟ་བུ་ལས་དགའ་བའི་དགའ་སྟོན་འདོད་པ་ཤེས་ཏེ་དེར་
གནས་པ་དེ་ནི་རྣམ་པའི་ཕྲ་མོ་ཡིན་ཏེ། ལུང་ལས། བསམ་པ་ནང་ན་ཡོད་པ་ཀུན། །ཕྱི་རོལ་དུ་ནི་ཉེ་
བར་དམིགས། །སྐད་མདོག་དབང་པོའི་བྱེ་བྲག་དག །རྣམ་པ་སྦ་བར་མི་ནུས་། །ཞེས་པ་ལྟར།
རྣམ་པ་ཙམ་ལས་རྟོགས་པ་ཡིན་པས་ཕྲ་མོར་བཞག་ལ། ནང་ཤེས་བྱེད་ཀྱི་རྒྱུ་ནི། གྲོགས་མོ་འདོད་
པས་གཟིར་བའི་ཡིད། །ཟླ་བའི་ཟེར་གྱིས་མི་བཟློག་ཅིང༌། །ཙནྡན་ཆུ་ཡིས་མི་བཟོད་པ། །ལུས་ཀྱི་
དྲོད་ཀྱིས་ལེགས་པར་རྟོགས །ཞེས་པའི་ཚེ། གྲོགས་མོ་ཁྱོད་ཡིད་འོང་གི་ཡུལ་ལ་འདོད་པས་གཟིར་
བའི་ཡིད་དེ།ཟླ་བའི་ཟེར་གྱི་བསིལ་བས་ཀྱང་མི་བཟློག །ཙནྡན་ཀྱི་ཆུ་གྲང་མོས་ཀྱང་སེལ་བར་མི་
བཟོད་པ་ལུས་ཀྱི་དྲོད་ཁྱད་པར་བ་ཞིག་འདུག་པ་འདིས་ལེགས་པར་རྟོགས་སོ །ཞེས་ཟླ་ཟེར།
ཙནྡན་གྱི་ཆུ་སོགས་ཀྱིས་སེལ་མི་སེལ ལུས་དྲོད་ཁྱད་པར་བ་ཡིན་མིན་སོགས་བརྟག་དཔྱད་དུ་མས་
གཏན་ལ་ཕབ་པའི་སྒོ་ནས་ཤེས་པ་ཡིན་པས་ནམ་ཡང་འདྲ་བར་མི་འགྱུར་ལགས།
དྲི་བ་བཅུ་དྲུག་པ།སྙོན་དོར་འདོད་པ་དག་ནི་མདའ་ལྔ་པ། །མ་ཡིན་སྤོ་ལྡན་སྟོང་ཕྲག་ཡོད་
དོ་ཞེས །འདོད་ལྷའི་ཆོས་ལ་བསྙོན་པར་སོང་ན་ཡང༌། །དོན་སྙོན་དོར་དག་ནི་སྟོན་བྱས་ནས།།དོན་གཞན་ཅུང་
ཟད་བསྟན་པ་།ཞེས་གསུང་པའི་ཅུང་ཟད་བསྟན་པར་གང་གིས་འཆད། །ཞེས་པའི་རང་ལན།གཞུང་ལས།
སྙོན་དོར་དག་ནི་བསྙོན་བྱས་ནས། །དོན་གཞན་ཅུང་ཟད་སྟོན་པ་སྟེ། །ཞེས་པའི་མཚན་ཉིད་ཚང་
དགོས་པ་ལས། །ཆོས་ལ་བསྙོན་པ། འདོད་པ་དག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད། །
ཅེས་འདོད་ལྷ་མདའ་ལྔ་པ་མ་ཡིན། །ཞེས་ཆོས་ལ་བསྙོན་ནས སྲིད་པ་གསུམ་ལས་རྒྱལ་བ་ལ་
བསམས་ཏེ།སྒྲོ་ལྡན་སྟོང་ཕྲག་ཡོད་ཅེས་པ་དོན་གཞན་ཅུང་ཟད་བསྟན་པ་ཡིན་། །
དྲི་བ་བཅུ་བདུན་པ། འགལ་བ་ཅན་གྱིས་སྦྱར་བའི་དཔེར་བརྗོད་འདི། །འགལ་ཚུལ་
195

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་།
དངོས་འགལ་རྒྱུད་འགལ་ལྷན་ཅིག་མི་གནས་དང༌། །ཕན་ཚུན་སྤངས་འགལ་གང་ཡིན་གཞན་
དུའང༌། །ལྡོག་པ་ཅན་ཉམས་མེད་ཡིན་ཡང་ཆོས་གཅོད་མིན།།ཞེས་སོགས་གཅིག་ལ་ཡོད་པའི་ཁྱད་ཆོས་དེ་ཅིག་ཤོས་ལ་མེད་པ་
ཙམ་འགལ་བར་འགྲོ་ན།་ཀུན་འགལ་བར་འགྱུར་མེད་ཙམ། །ཞེས་པའི་རང་ལན།རྟོག་གེ་ལ་གྲགས་པའི་
འགལ་བ་བཞིའི་རྣམ་བཞག་འདི་སྐབས་སུ་སྦྱར་བ་མ་ཤེས་ཀྱང་། འདིའི་འགལ་ཚུལ་ལུགས་མཐུན་
སྨྲ་བ་མི་འདུག་པས་དྲིས་ལ། འདི་ནི་ཁྱད་གཞི་ཁྱད་ཆོས་ཐམས་ཅད་སྒྲ་སྦྱར་བ་འབའ་ཞིག་ལས།
ཁྱད་ཆོས་ཀྱང་ཕྱོགས་གཅིག་ལ་འགལ།ཕྱོགས་གཅིག་ལ་མི་འགལ་བས་ཤིན་ཏུ་སྦྱར་དཀའ།སྦྱོར་
ན་མཚར་ཆེ་བ་ཞིག་ཡིན་ཡང༌། ཞིབ་ཆ་ཐམས་ཅད་མཁན་རིན་པོ་ཆེ་ངག་དབང་ཆོས་ཀྱི་གྲགས་པའི་
དྲིས་ལན་དུ་བཀོད་ཟིན་པས། འདིར་ས་བོན་ཙམ་ཞིག་མདོར་བསྡུས་ན། གཞུང་ལས། ཉམས་མེད་
ཡིན་ཡང་ཆོས་གཅོད་མིན། །རྒྱལ་པོ་ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད། །
ལྷ་ཡང་བི་བུ་དྷ་མ་ཡིན།།ཞེས་པའི་ཁྱད་གཞི་ཉམས་མེད་ནི།ཁྱབ་འཇུག་དང་ལུགས་ལས་མ་ཉམས་
པའི་རྒྱལ་པོ། ཁྱད་ཆོས་ཨ་བྲྀ་ཥོ་ཙྪེ་དཱི་ཁྱུ་མཆོག་སྟེ་གླང་དང་བསོད་ནམས་ལ་འཇུག་པས དེ་མི་
གཅོད་པ་ནི། ཁྱབ་འཇུག་གིས་ལྷ་མ་ཡིན་གླང་གི་གཟུགས་ཅན་བསད་པས་འགལ། རྒྱལ་པོ་བསོད་
ནམས་རྒྱུན་མི་གཅོད་པ་མི་འགལ། ཁྱད་གཞི་རྒྱལ་པོ་ནི་ཟླ་བ་དང་མིའི་རྒྱལ་པོ། ཁྱད་ཆོས་ཀྵ་ཡ་
འཁྲུག་པའི་ཟད་པའི་བྱིངས་དགག་པ་དང་བཅས་པས ཟླ་བ་ལ་ཟད་མི་ཤེས་པ་འགལ། རྒྱལ་པོ་ལ་
ཡིད་མི་འཁྲུག་པ་མི་འགལ། ཁྱད་གཞི་བདེ་བྱེད་ནི་དབང་ཕྱུག་ཆེན་པོ་དང་རྒྱལ་པོ། ཁྱད་ཆོས་ལག་
འགྲོ་ནི་སྦྲུལ་དང་སྐྱེ་བོ་ངན་པ་སྟེ། དབང་ཕྱུག་ལ་སྦྲུལ་མེད་པ་འགལ། རྒྱལ་པོ་སྐྱེ་བོ་ངན་པ་དང་མི་
འགྲོགས་པས་མི་འགལ། ཁྱད་གཞི་ལ་ནི་ལྷའི་འགྲོ་བ་དང་མིའི་རྒྱལ་པོ། ཁྱད་ཆོས་བི་བུ་དྷ་ནི་རྣམ་
སད་མིན་དང་མཁས་བྲལ་མིན་ཏེ། ལྷ་ལ་རྣམ་སད་མིན་པ་འགལ། རྒྱལ་པོ་མཁས་བྲལ་མིན་པ་མི་
འགལ་ལོ །དེ་ན་འདིའི་རྒྱན་ཚུལ་མཐུན་ཞིག་འགྲིག་ན་ལྡོག་པ་ཅན་ཙམ་དུ་མ་ཟད་རྒྱན་གང་དང་
ཡང་འཁྲུལ་དུ་མེད་དོ། །།
དྲི་བ་བཅོ་བརྒྱད་པ། མཚུངས་སྦྱོར་རྒྱན་འདིས་དཔེ་རྒྱན་མཚན་ཉིད་ལས །ལོགས་སུ་
གྱུར་པའི་ཁྱད་ཆོས་ཇི་ལྟར་སྟོན། །གཞུང་འདིར་བཀོད་པའི་དཔེར་བརྗོད་རྣམ་གཉིས་ཀྱང༌། །མང་
196

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ།
པོའི་གཤིན་རྗེ་ལུས་ངན་ཆུ་ལྷ་དབང་པོ་སྡེ་བཞི་དང༌།རྒྱལ་པོ་ཁྱོད་འཇིག་རྟེན་སྐྱོང་བའི་སྒྲས་མཚུངས་ཞེས་པ་དང༌།གློག་དང་སྤྲིན་གྱི་
འདུ་འགོད་མིག་ཡངས་མ་དང་འགྲོགས་པའི་བདེ་བ་རྣམས་མི་བརྟན་པར་མཚུངས་ཞེས་པ་འདི་དག་མ་དཔགས་ན།ཙནྡན་ཆུ་དང་ཟླ་བའི་
ཟེར།།ཟླ་ཤེལ་སོགས་བཞིན་ཁྱོད་ཀྱི་ནི།།རེག་པ་བསིལ་ཞེས་ཁྱད་པར་དག།གསལ་བར་བྱེད་འདི་མང་པོའི་དཔེ།།ཞེས་པ་དེ་ཀའོ
དཔེ་རྒྱན་ཙམ་དུ་སོང་མིན་ནམ།ཞེས་པའི་རང་ལན། གཞུང་དུ་བརྗོད་འདོད་ཡོན་ཏན་ཁྱད་འཕགས་
དང༌། །མཚུངས་པར་བྱས་ནས་འགའ་ཞིག་གིས། །བསྟོད་སྨད་དོན་དུ་བསྒྲགས་པ་གང༌། །དེ་ནི་
མཚུངས་པར་སྦྱོར་བར་བཤད། །ཅེས་བརྗོད་པར་འདོད་པའི་ཡོན་ཏན་ཁྱད་པར་དུ་འཕགས་པ་
མངའ་བའི་ཡུལ་དེ་དང་། འཕགས་མིན་གཞན་ཞིག་དོན་ལ་མི་མཚུངས་ཀྱང་ཆ་ཙམ་གྱིས་མཚུངས་
པར་བྱས་ནས། འགའ་ཞིག་བསྟོད་པ་དང༌། འགའ་ཞིག་སྨད་པའི་དོན་དུ་བསྒྲགས་པ་གང་དེ་ནི་རྒྱན་
དེའི་མཚན་ཉིད་དོ། །དཔེ་རྒྱན་ནི། ཇི་ལྟར་ཅི་ཞིག་ལྟར་མཚུངས་པར །གསལ་བར་གང་དུ་རྟོགས་
བྱེད་པ། །དེ་ནི་དཔེ་ཞེས་བྱ་སྟེ་དེའི། །ཞེས་མཚོན་བྱེད་དཔེའི་སྟེང་ན་ཁྱད་ཆོས་ཇི་ལྟར་ཡོད་པ་དེ།ཅི་
ཞིག་ན་མཚོན་བྱ་དོན་གྱི་དངོས་པོ་ལ་ཡང་དེ་ལྟར་མཚུངས་པར་གནས་པ། གསལ་བར་གང་དུ་ཚིག་
སྦྱོར་གྱིས་རྟོགས་པར་བྱེད་པ་དེ་ནི། དཔེའི་རྒྱན་ཅེས་བྱའོ། །ཞེས་དཔེ་རྒྱན་ནི་དཔེ་དོན་མཚུངས་པ་
ཁོ་ན་སྟོན་ལ། མཚུངས་སྦྱོར་ནི། མི་མཚུངས་ཀྱང་ཅུང་ཟད་ཙམ་གྱིས་མཚུངས་པར་བྱེད་པའི་ཚིག་
སྦྱོར་རོ །གཞུང་དུ་བཀོད་པའི་དཔེར་བརྗོད་གཉིས་མང་པོའི་དཔེ་དང་འདྲ་བ་མ་ཡིན་ཏེ། གཤིན་རྗེ་
ལུས་ངན་ཆུ་ལྷ་དང༌། །མིག་སྟོང་པ་དང་ཁྱོད་ཉིད་ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་
གཞན་མེད་པར་རྣམ་པར་འཛིན། །ཞེས་ཕྱོགས་བཞི་སྐྱོང་བ་དང་། །རྒྱལ་པོ་ཁྱོད་འཇིག་རྟེན་སྐྱོང་བ་
ཞེས་པའི་སྒྲ་འདི་ཡུལ་གཞན་ལ་མེད་པར་ཁྱེད་རྣམས་ཀྱིས་རྣམ་པར་འཛིན་ཏེ་ཞེས་སྒྲ་ཙམ་གྱིས་
མཚུངས་པར་བྱས་ལ ཕྱི་མ་ཡང་སྦྱོར་ཚུལ་འདྲ་བས་དཔེ་དོན་མཆོག་དམན་མི་མཚུངས་ཀྱང་
མཚུངས་པར་བྱས་པ་དང༌། ཙནྡན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་ཀྱིས་ནི། །རེག་
པ་བསིལ་ཞེས་ཁྱད་པར་དག །གསལ་བར་བྱེད་འདི་མང་བའི་དཔེ། །ཞེས་བསིལ་བ་མཚོན་ནུས་པ་
ལ་དཔེ་གཅིག་གིས་ཆོག་མོད་ཀྱང༌། དགའ་མའི་རེག་བྱ་བསིལ་བ་ཁྱད་པར་དུ་འཕགས་པ་གསལ་
བར་བྱེད་པ་ལ་དཔེ་མང་དུ་བཀོད་པས་མི་འདྲ་བ་ལགས།
197

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དྲི་བ་བཅུ་དགུ་པ། སྨད་པ་བཞིན་བྱས་སྐྱོན་ལྟར་སྣང་བ་ཡི། །ཡོན་ཏན་ཐོབ་འགྱུར་ཟོལ་
བསྟོད་རྒྱན་ཡིན་ན། །སྨད་པ་ལྟར་སྣང་་རྒྱན་གྱི།ཁ་ཅིག་ཆ་ལས་སྨད་པའམ།བསྟོད་པར་བྱས་ལ་ཆ་ཞེས་བརྗོད།ཞེས་
མཚན་ཉིད་དུ་བསྟན་ནས།སྐྱོན་ལྟར་སྣང་བའི་ཡོན་ཏན་གང༌།།ལྷན་པ་སྨྲ་བ་ཉིད་ཀྱང་བསྟན།།ཞེས་བཤད་པ་དང་མཚན་ཉིད་གཅིག་པ་
དང་འདྲ་བ་ནས བསྟོད་པའི་ཆ་རྒྱན་དུ སོང་བ་མིན་ནམ་ཚུལ་འདིར་གནོད་བྱེད་ཅི། །ཞེས་པའི་རང་
ལན། གཞུང་ལས། གལ་ཏེ་སྨད་པ་བཞིན་བྱས་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་དུ་
ཉེ་བ་ཐོབ་གྱུར་པ། །འདི་ནི་ཟོལ་གྱིས་བསྟོད་པར་བཤད། །ཅེས་གལ་ཏེ་སྨད་པ་སྐྱོན་བརྗོད་པ་
བཞིན་བྱས་ནས། རྣམ་པ་སྐྱོན་ལྟར་སྣང་བའི་ཡོན་ཏན་གྱི་རང་བཞིན་ཆེས་ཆེ་བ་ཉིད་ཐོབ་པར་གྱུར
པ་ནི།ཟོལ་གྱིས་བསྟོད་པའི་རྒྱན་དུ་བཤད་དོ། །ཅེས་བྱ་བ་ཡིན་པས། ཚིགས་སུ་བཅད་པ་རངས་
པོའི་དོན་ཏེ། དཔེར་བརྗོད་པ། རཱ་མ་དཀའ་ཐུབ་པ་ཡིས་ཀྱང༌། །འབྱུང་འཛིན་མ་འདི་ལས་རྒྱལ། །
དེ་ཉིད་རྒྱལ་པོ་ཁྱོད་ཀྱིས་ཀྱང༌། །འདི་ལ་ཁྱོད་ནི་རྒྱགས་མ་མཛད། ཅེས་དགའ་བྱེད་རཱ་མ་ཎ་ནགས་
སུ་དཀའ་ཐུབ་སྤྱོད་པ་གཅིག་པུས་ཀྱང་འབྱུང་པོ་འཛིན་མ་སྟེ་ས་ཆེན་པོ་འདི་ལས་རྒྱལ་ལ། ས་དེ་ཉིད་
ལས་དཔུང་དང་སྡེར་བཅས་པའི་རྒྱལ་པོ་ཁྱོད་ཀྱིས་ཀྱང་རྒྱལ་བ་ལ།ཁྱོད་རྒྱགས་པ་སྟེ་རློམ་སེམས་མ་
མཛད་ཅིག ཅེས་བྱ་རིན་མི་ཆོག་པ་ལྟར་བྱས་ཀྱང་། མཐུ་ཆེ་བ་རཱ་མ་ཎ་དང་མཚུངས་པར་སོང་བ་ལྟ་
བུ་ཡིན་ལ། ཆ་ལས་བསྟོད་པ་ནི། གནོད་པ་རབ་གཞིལ་ཉིད་ཀྱི་ཕྱིར། །གང་གིས་སྙན་པར་སྨྲ་བ་
བསླབས། །སྐྱེ་བོ་འདི་ནི་བརྩེ་མེད་གཡོ། །གྲོགས་མོ་དེ་ཡིས་བདག་ལ་ཅི། །ཞེས་རང་ཉིད་ལ་གནོད་
པ་རབ་ཏུ་གཞིལ་བའི་ཕྱིར། གང་གིས་སྙན་པར་སྨྲ་བ་འདི་ཙམ་བསླབས་ཀྱི། གཞན་དུ་སྐྱེ་བོ་འདི་
བརྩེ་མེད་གཡོ་བའི་རང་བཞིན་ཏེ། ཀྱེ་གྲོགས་མོ་དེ་འདྲ་བས་བདག་ལ་ཅི་བྱ་ཞེས་པ་སྟེ། འདིར་ནི།
སྐྱོན་ལྟར་སྣང་བའི་ཡོན་ཏན་གང༌། །སྙན་པར་སྨྲ་བ་དག་ཀྱང་བསྟན། །ཞེས་ངོ་བོ་སྨད་པ་འབའ་ཞིག་
ཡིན་ཀྱང༌། ཆ་ཤས་སྙན་པར་སྨྲ་བ་ཙམ་ཞིག་གིས་བསྟོད་པ། དེ་ཡང་ཀྱང་གི་སྒྲས་གཞན་གྱི་ཟླར་
བསྡུས་པས་ཆ་སྟེ། སྨྲི་ཏིས ཀྱང་དང་ཡང་ནི་སྡུད་པའི་ཚིག །མི་མཐུན་མཐུན་པར་སྟོན་པའང་ཡིན། །
ཞེས་པ་བཞིན།ཆ་ལས་བསྟོད་པ་ཞེས་དཔང་ལོ་བཞེད་པ་ནི་དཔེར་བརྗོད་དང་འབྱོར། ཆ་རྒྱན་ཞེས་
པའི་དོན་ལ་ངེས་པ་སྙེད།དོགས་པ་འདི་ཡང་འོང་དོན་མེད་པས་ལེགས་ཀྱི། གཞན་ཁ་ཅིག་གིས
198

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
བསྟོད་བསྟོད་འདྲ་ལ་སྨད་པའི་ཆ་དང༌། སྨད་སྨད་འདྲ་ལ་བསྟོད་པའི་ཆ། ཞེས་དང༌། ལ་ལ་ཞིག་
གིས། བསྟོད་པ་ལྟར་སྣང་བའི་སྨད་པའི་ཆ་སྨད་པ་ལྟར་སྣང་བའི་བསྟོད་པའི་ཆ། ཞེས་ཟེར་བ་དག་
གིས་ནི་དོགས་པ་འདི་ཡང་མི་ནུས་སོ། །ཡང་དཔལ་ཁང་པས། གྲོགས་མོ་དེ་ཡིས་བདག་ལ་ཅི་ཞེས་
སྐྱེས་པས་སྨྲས་པར་འབྲུ་བསྣན་པ་ཡང༌། རྒྱ་དཔེར་ས་ཁི་ཡོད་པས། ནཱ་དི་ལས་སམ་བུདྡྷི་བྱིན་པའི་
ཤུལ་འདུག་པ་མ་གཟིགས་སོ། །གང་ལྟར་འདིར་ནི། སྨད་པ་བཞིན་བྱས་པའི་ནུས་པས་སྐྱོན་ལྟར་
སྣང་བའི་ཡོན་ཏན་ཐོབ་གང་ཡང་མེད་པས་ཟོལ་བསྟོད་ཀྱི་དྲི་ཙམ་ཡང་མེད་ལགས།
དྲི་བ་ཉི་ཤུ་པ། གབ་ཚིག་མཐུན་པའི་གཟུགས་ཀྱི་དཔེར་བརྗོད་འདིར། །བསྡུས་བརྗོད་གང་
གི་ཡལ་ག་ཡལ་འདབ་ལ།།མེ་ཏོག་དོག་པ་སྣུམ་པ་ཅན། །འཁྲི་ཤིང་ཡལ་འདབ་ལྔ་པ་ནི། །སྐྱེད་མོས་ཚལ་འདིར་བདག་གིས་མཐོང༌།།
ཞེས་ལག་པའི་གབ་ཚིག་འདི་མཚུངས་པའི་དངོས་པོ་གཞན་བརྗོད་པ་ཙམ་དུ་སོང་བས བསྡུས་བརྗོད་ཁྱད་པར་ཇི་ལྟར་ཡོད་འདྲི་
དགོས་སོ།རྒྱན་གྱི་བྱེ་བྲག་ཙམ་ཞིག་ལས། །གཞན་པའི་ཁྱད་པར་འབྱེད་ཆོས་ཆེས་ཕྲ་མོད། །དེ་ཉིད་
གསལ་བར་ངོས་འཛིན་ཇི་ལྟར་འཐད། །ཞེས་པའི་རང་ལན། འདིའི་མཚན་ཉིད། ཕལ་པའི་དོན་
བཀོད་ཚིག་དག་གིས། །སྡེབས་པ་དག་ནི་མཐུན་པའི་གཟུགས། །ཞེས་པའི་རྒྱ་དཔེར། གཽ་ཎཿཞེས་
འབྱུང་བ་གུ་ཎ་ཨཎ་བྱིན་པས་ཕལ་པའམ་བཏགས་པ་ཞེས་བྱ་སྟེ། བཏགས་པ་བའི་དོན་བཀོད། དེ་
དང་ཆོས་མཐུན་གཟུགས་སུ་སྡེབས་ནས་དོན་སྒྲིབས་པ་ནི་མཐུན་པའི་གཟུགས་སོ། །དཔེར་བརྗོད་པ།
གང་གི་ཡལ་ག་ཡལ་འདབ་ལ། །མེ་ཏོག་དོག་པ་སྣུམ་པ་ཅན། །འཁྲི་ཤིང་ཡལ་འདབ་ལྔ་པ་ནི། །སྐྱེས་
མོས་ཚལ་འདིར་བདག་གི་མཐོང༌། །ཞེས་པའི་དོན། དཔང་ཊཱིཀྐ་ལས།བསྡུས་པ་བརྗོད་པའི་རྒྱན་ཏེ་
འགྲེལ་བ་དག་ཏུ། འཁྲི་ཤིང་ནི་བུད་མེད་དེ། ཡལ་འདབ་ནི་སོར་རྣམས་ཡིན་ལ། མེ་ཏོག་གི་དོག་
པ་སྣུམ་པ་ནི་སེན་མོའོ་ཞེས་འཆད་དོ། །སྐྱེད་མོས་ཚལ་ནི་སྒྲ་ཇི་བཞིན་པའམ་ཁང་པའོ། །སྐྱེད་མོས་
ཚལ་དུ་བུད་མེད་དང༌། །འཁྲི་ཤིང་རྐང་ལག་ཏུ་སྦྱར་ཡང་འཚལ་ལོ། །གསུང་བ་ལེགས་ཀྱང་།བསྡུས་
པ་བརྗོད་པའི་རྒྱན་ཏེ། ཞེས་གསུང་བ་ནི། ཅུང་མི་འཐད་དེ། འདི་ཉིད་དུ། དོན་ཉིད་དམ་ནི་སྒྲ་ལ་
ཡང་། །ཁྱད་པར་མེད་པ་སྔར་བརྗོད་ནས། །གལ་ཏེ་སླར་ཡང་རབ་བསྒྲགས་པ། །དེ་ནི་དོན་གཅིག་
པར་འདོད་དཔེར། །ཞེས་པའི་སྐྱོན་དུ་འགྱུར་ཞིང་། །བསྡུས་བརྗོད་ནི། བསམ་བྱའི་དངོས་པོ་དང་
199

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཚུངས་པའི་ཆོས་ལྗོན་ཤིང་ལྟ་བུ་ལ་ཇི་ལྟར་ཡོད་པ་བསྡུས་ནས་བརྗོད་པ་ཞིག་ཡིན་ལ། འདིར་ནི་
ཕལ་པའམ་བཏགས་པ་བའི་དོན་བཀོད་པ་སྟེ། འཁྲི་ཤིང་དེ་ལྟ་བུ་དངོས་གནས་ལ་ཡོད་པར་མ་ངེས་
ཀྱང༌། སྙན་ངག་མཁན་གྱི་རྟོག་པས་བཏགས་པ་སྟེ། བུད་མེད་ལ་ཡན་ལག་ལྔ་ཡོད་པར་བརྟེན་ནས།
འཁྲི་ཤིང་ཡན་ལག་ལྔ་པ་ཞེས་གསར་དུ་བཏགས་པར་ཟད་པའི་ཕྱིར།དེས་ན་དངོས་བཏགས་ཕྱེ་བའི
སྒོ་ནས་ལེགས་པར་བཤད་པ་གལ་ཆེ་བར་མཐོང༌།
དྲི་བ་ཉེར་གཅིག་པ།དོན་ཉམས་དམིགས་བསལ་སེམས་རྣལ་མི་གནས་པའི། །མངོན་
པར་བརྗོད་གང་སྐྱོན་མེད་ཡིན་ན་འདིར། །དེ་ཉིད་འདི་སེམས་རྣལ་དུ་མི་གནས་པའི། །མངོན་པར་བརྗོད་ལ་སྨད་
མིན་ཏེ།།ཞེས་པ་འགྲེལ་མཛད་རྣམས་ཀྱི་དམིགས་གསལ་སྐྱོན་མེད་དུ་བཤད་སྣང་བ།ཚིག་གི་རྒྱན་དུ་བཞེད་ན་མཚར་ཆེ་ཞིང་།མི་
བཞེད་ན་དགོས་དོན་གང་ཡོད་དཔྱད་དགོས།ཚིག་གི་རྒྱན་དུ་བཞེད་དམ་ཅི། །མིན་ན་དམིགས་ཀྱི་གསལ་ལ་
དགོས་པ་གང༌།།ཞེས་པའི་རང་ལན།དོན་ཉམས་ཀྱི་དམིགས་བསལ་གཞུང་དུ།འདི་སེམས་རྣལ་དུ་
མི་གནས་པའི། །མངོན་པར་བརྗོད་ལ་སྨད་མིན་ཏེ། །གཞན་དུ་དེ་ལྟ་བུ་ལ་སོགས །སྙན་ངག་
མཁན་སུ་ཞིག་སྦྱོར། །ཞེས་པའི་དོན་ལ།དཔང་ལོ་ཆེན་པོས།དོན་ཉམས་འདི་སྐབས་འགའ་ཞིག་
ཏུ་སེམས་རང་བཞིན་གྱིས་མི་གནས་པ་ཞིག་གིས་བརྗོད་པར་བྱས་པ་ན།དེར་མཚོན་ཞིང་དེའི་ཉམས་
འདོན་པ་ལ་སྨད་པའམ་སྐྱོན་མིན་ཏེ། ཞེས་གསུངས་པས། གང་དུ་ཡང༌།མྱོས་པ་སྨྱོན་པ་བྱིས་པ་ཡི། །
བརྗོད་ལས་གཞན་པ་དེ་སྐྱོན་། །ཞེས་ཆང་ལྟ་བུས་མྱོས་པ་དང༌། །གདོན་གྱིས་བརླམས་པ་དང༌། །
ཤེས་པ་རྣལ་དུ་མི་གནས་པའི་སྨྱོན་པ་དང༌།བསམ་པ་མ་བྱེ་བའི་བྱིས་པ་རྣམས་ཀྱི་ངག་དཔེར་བརྗོད་
པ་དང༌། །དེ་དག་གི་ལད་མོ་དང༌། །སོ་སོའི་ཉམས་འདོན་པའི་ཚེ་སྨད་པའི་སྐྱོན་མིན་ཏེ། །དེ་དག་
སྐབས་འགའ་ཞིག་ཏུ་ཡོན་ཏན་དུ་འགྱུར་བ་ཡང་སྲིད་པས་དེ་དག་གི་དམིགས་བསལ་ཡིན་ལ།དེའི་
ཚེ་ནི་ཚིག་གི་རྒྱན་དུ་ཡང་སོང་བ་ཡིན་པས།སྙན་ངག་མཁན་ལ་ཅི་ཡང་རྒྱན། །མཁས་པས་བཤད་ན་
ཅི་ཡང་བདེན། །ལྟོ་འདུན་ཅན་ལ་ཅི་ཡང་ཟས། །འདོད་ཆེན་ཅན་ལ་ཅི་ཡང་ནོར། །ཞེས་པ་བཞིན།
སྙན་ངག་མཁན་ལ་སྣང་ཚད་སྙན་ངག་གི་རྒྱན་དུ་འཆར་རུང་བ་ཞིག་དགོས་པས སྨན་པ་མཁས་
པས་དུག་ཀྱང་སྨན་དུ་བྱེད་པ་བཞིན་ནོ། །འདི་དག་ལ་དམིགས་བསལ་དུ་བཏགས་ཀྱང༌། དགོས་
200

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ
དབང་ངམ་སྐབས་ཐོབ་ཀྱི་དབང་ལས་སྐྱོན་དུ་མི་འགྱུར་བ་ཡིན་གྱི།ངོ་བོ་ནི་སྐྱོན་ཁོ་ན་ཡིན་མོད།
ཡོན་ཏན་དུ་འགྱུར་བ་ཡང་རེས་འགའ་བ་ཡིན་པས་སྐབས་ཤེས་པ་ཉིད་དུ་བྱ་དགོས་ཏེ། གཞུང་ཤོང་
འགྱུར་ལས། སྐྱོན་ནི་མཐའ་དག་འདི་ལ་ཡང་། །རེས་འགའ་སྙན་ངག་མཁན་མཁས་པས །སྐྱོན་གྱི་
གྲངས་ལས་རབ་འདས་ནས། །ཡོན་ཏན་ལམ་ནི་རྣམ་པར་འཛིན། །ཞེས་གསུངས་པའི་ཕྱིར།སྐབས་
མ་ཤེས་པར་གར་བབ་བབ་ཏུ་ཚོམ་དུ་སྦྱར་ན་སྐྱོན་བཅུར་མ་ཟད་ཐམས་ཅད་སྐྱོན་གྱི་གོང་བུར་འགྲོ་སྟེ།
རིན་པོ་ཆེའི་གཏེར་ལས། དུས་སུ་མ་བབ་པ་ཡི་གཏམ། །གང་སྨྲས་དེ་ལ་ཀུན་གྱིས་བརྙས། །མང་པོ་
སྨྲ་བའི་གཏན་ཚིགས་ལས། །སྨྱོན་པར་རྗེས་སུ་མི་དཔོག་གམ།།ཞེས་པ་དེར་འགྱུར་དུ་འོང་ལ།དེའི་
ཕྱིར་སྙན་ངག་སྨྲ་བ་དག་གིས། དོན་གྱིས་སྟོང་པའི་ཚིག་བཅད་ཀྱུར་ཀྱུར་ཙམ་ལ་སྙིང་པོར་མི་སེམས་
པར། དམ་པའི་ཆོས་གསལ་བར་བྱ་བ་དང༌། དཀོན་མཆོག་གསུམ་སོགས་ཡུལ་དམ་པའི་ཡོན་ཏན་
བརྗོད་པའི་སྒོ་ནས་དོན་བཟང་པོ་ཚིག་འབྲུ་བཟང་པོར་གྱུར་པས་བསྔགས་ཤིང༌།སྐྱོན་ཡོན་གྱི་སྐབས་
ཤེས་པར་བྱས་ནས་སྦྱར་བའི་ངག་ལ་ནི། སྙན་ངག་མཁན་གྱི་བསམ་བྱས་བཏགས། །གང་དུ་ཡང་ནི་
སྐྱོན་མི་འགྱུར། །ཞེས་འབྱུང་བ་ལྟར་ལགས། འཕྲོས་སུ། གཞན་ཡང་རྣམ་དཔྱོད་འོད་ཀྱི་ཟ་མ་ཏོག །
ཤེས་བྱ་ཀུན་གསལ་ཀློང་དུ་ཕྱེ་བའི་འཛུམ།།དྲི་ཡིག་ལི་ཁྲིའི་འོད་སྣང་དཀྱིལ་འཁོར་ནི། །མཐའ་མེད་
ཀུན་ཁྱབ་ཡངས་པའི་རྗེས་སུ་འགྲོ །ཞེས་སོགས་ཚིགས་བཅད་ཁ་ཡར་བཀོད་པ་ལས་འཕྲོས་ན།
ཀུན་ཁྱབ་ཡངས་པའི་རྗེས་སུ་འགྲ།
ཤེས་བྱའི་དཀྱིལ་འཁོར་ཡོངས་སུ་རྗོགས་པའི་རྣམ་པ་ཐམས་ཅད་མཁྱེན་པ་མཁས་དབང་ཆོས་ཀྱི་
སྤྱན་ལྡན་རྣམས་ལ་ནི་ཐུན་མོང་དང་ཐུན་མོང་མ་ཡིན་པའི་རིགས་གནས་སྤྱི་དང་བྱེ་བྲག་གང་དང་ཅིའི་
སར་ཡང་མི་མཁྱེན་པ་དང༌།མི་དགོངས་པ་ཆ་ཙམ་ཡང་མི་མངའ་བས་དོགས་གནས་དང་ཐེ་ཚོམ་དུ་
འགྱུར་བ་ལྟ་ཅི།སོམ་ཉིའི་དྲི་མ་ཕྲ་མོ་ཙམ་ཡང་ག་ལ་ཡོད།གཞན་དུ་རྣམ་དཔྱོད་ཀྱི་སྤྱན་རས་གསལ་
བ་རྣམས་ཀྱིས་དཔྱད་ན་དཀའ་བའི་གནས་དང་། དཔྱད་པའི་གཞིར་གྱུར་པ་ནི་བསམ་གྱིས་མི་ཁྱབ་
པ་ཞིག་ཡོད་པར་འཁུམས་ཤིང་། དེ་ལས་ལེགས་བཤད་ཀྱི་གཏེར་ཁ་གྲངས་མེད་པ་ཕྱེ་བར་འགྱུར་བ་
ཡང་གདོན་མི་ཟ་བར་གནས་མོད་ཀྱི། བདག་ཅག་ལྟ་བུ་ནི་སྐྱེས་སྦྱངས་ཀྱི་སྤོབས་པ་ཆེས་ཕྲ་བས་མ་
གོ་བ་དང་། མི་ཤེས་པ་དང་། མ་རྟོགས་པ་དང༌།ལོག་པར་རྟོག་པ་ཁོ་ནའི་གཞན་དབང་དུ་གྱུར་པས།
201

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྨྲ་བའི་དབང་པོ་རྣམས་ཀྱིས་གཟིགས་པ་སྩལ་དུ་རུང་བའི་ལེགས་པར་བཤད་པ་མི་འབྱུང་བ་ཙམ་དུ་
མ་ཟད།ཇི་ལྟར་ནམ་མཁའི་མེ་ལོང་ལ་གློག་གི་རི་མོ་གྱ་གྱུར་བྲིས་པའི་ཤུལ་རྗེས་བཞིན་དུ ཅུང་ཟད་
ཤེས་པ་རྣམས་ཀྱང་གར་སོང་འདིར་ཁྱབ་ཀྱི་རིམ་པ་ཡང་ཆེར་མ་མཆིས་པ་འདིར་བས་མོད། འོན་
ཀྱང་ན་ཚོད་དར་ཞིང་རྟོག་དཔྱོད་འཕེལ་སྐབས་དོགས་གནས་ཀྱི་ས་བོན་འདི་ཙམ་ཞིག་ཟིན་ཐོར་
བཀོད་པར་སྣང་ཡང༌། ད་ནི་དུས་ཀྱི་དབང་ལས་ཆོས་ཀྱི་ཚིག་དོན་ལ་དཔྱོད་པའི་མཁས་པ་ཆེས་
དཀོན་ཞིང་། ཡོད་དུ་ཟིན་ཀྱང་ཇི་སྐད་དུ། །བླུན་པོའི་དྲུང་ན་མཁས་པ་བས །སྤྲེའུ་འཛིན་པ་ཁྱད་
པར་འཕགས། །སྤྲེལ་འཛིན་ཟས་དང་ནོར་གྱིས་མཆོད། །མཁས་པ་ལག་པ་སྟོང་པར་འགྲོ། །ཞེས་པ་
ལྟར།དོན་གཉེར་གྱི་སྐྱེ་བོས་ཕོངས་པའི་གནས་སྐབས་འདི་འདྲར་བར།དྲི་བ་ལན་འདོན་གྱི་རིགས་
ལ་ཆེད་དུ་བྱ་བའི་དགོས་གཞན་ག་ལ་ཡོད་ཀྱང༌། ལུགས་གཉིས་ཀྱི་དཔལ་ཡོན་ཆེན་པོས་མངོན་པར་
མཐོ་ཞིང༌། མཁྱེན་གཉིས་ཀྱི་སྣང་བ་རབ་ཏུ་རྒྱས་པའི་སྐུལ་བ་པོའི་བཞེད་དོན་སྒྲུབ་པ་ཁོ་ན་སྙིང་པོར་
བྱས་ཏེ རྨོངས་པས་མཁས་པའི་བྱ་བ་ལ་ཞུགས་ནས་རང་གིས་ཇི་ལྟར་གོ་ཚོད་ཙམ་ཞིག་ལན་དུ་
གསོལ་བ་འདི་ཡང༌། ལུང་ལས།རྒས་པ་དག་གིས་གཟིར་གྱུར་པའི། །ལུས་ཅན་དེ་ནི་དྲན་པ་ཉམས། །
ཡང་དག་རྗེས་སུ་མི་དྲན་པ། །དེ་ཡི་བློ་ནི་རྒས་པས་ནོན། །ཞེས་གསུངས་པ་དང་མཐུན་པར་ན་ཚོད་
ཀྱི་ཁུར་ལྕིས་དུབ འབྱུང་འཁྲུགས་ཀྱིས་བློ་མིག་བསྒྲིབས། ཉེ་བར་འཚེ་བ་མང་པོའི་གཞན་རྐྱེན་
གིས་དཀགས་པའི་དབང་
གྱིས་དཀྲུགས་པའི་དབང་ལས། ཉེས་པའི་ཆ་ཡང་ངེས་པར་ཡོད་སྲིད་པས། གཟུར་གནས་དམ་པ་
རྣམས་ཀྱིས་བརྩེ་བ་ཆེན་པོས་བཟོད་པར་མཛད་དུ་གསོལ།།
དམ་པ་རྣམས་ཡིད་ཟླ་ཤེལ་དྲི་མ་མེད། །ཀུན་ལ་ཕན་པའི་སྦྱོར་ཚུལ་ག་པུར་དྲི། །བྱང་ཆུབ་
སྙིང་པོར་འཐུལ་བས་འགྲོ་བ་ལ །མཁས་པ་ལས་གཞན་སྲིད་ན་རིན་ཆེན་གང༌། །བསོད་ནམས་
མཚན་མ་སྟོང་གི་རྩ་བ་ཅན། །མི་ཤེས་གདུང་འཕྲོག་གྲིབ་མར་ངེས་བསིལ་བའི། །གནས་ལྔ་རིག་
པའི་མེ་ཏོག་རིན་ཆེན་ཆར། །འབེབས་ཁྱོད་མཁས་ཀུན་ཡིད་ཀྱི་སྲུབས་ཤིང་གྱུར། །གང་གི་བཀའ་
མཆིད་བརྩེ་བས་འཛུམ་པའི་རླབས །ཉམས་ཀྱི་ཡན་ལག་བརྒྱད་ལྡན་དབྱངས་ལྷ་མོའི། །རིག་པ་
མེད་གསོ་བའི་དོ་རར་ནི། །བློ་གསལ་སྙིང་གི་སྡུ་གུ་མ་འདི་རྩེན། །ཤེས་བྱའི་རང་བཞིན་ཡངས་པའི་
202

དྲི་ཚིག་ཚངས་པའི་མགྲིན་རྒྱན་གྱི་རང་ལན་དབྱངས་ཅན་ངག་གི་རོལ་མཚོ།
ཀུན་གསལ་མ། །ཕ་མཐར་དཀྱུས་པའི་ངལ་འཚོའི་འབབ་སྟེགས་སུ །བཀོད་པ་མི་ཟད་རང་བློའི་ཆུ་
གཏེར་འདིར། །ལེགས་པར་བཤད་པའི་རིན་ཆེན་སྐྱེ་བར་ལྡན། །སྙན་པའི་ངག་གི་རང་བཞིན་
མཛེས་པའི་ལུས །རྣམ་གསུམ་སྐད་རིགས་བཞིར་བརྗོད་ལོངས་ཉིད་ལ །སྤྱོད་པའི་ཡུལ་དུ་ཡངས་
པས་བལྟ་བ་དང༌། །མཉན་བྱའི་རོ་ཉམས་ཕུན་སུམ་ཚོགས་པས་ཆེ །ཤར་ལྷོའི་མཁས་ཚུལ་ཡོན་
ཏན་རྣམ་པ་བཅུར། །གསལ་བའི་ལམ་ཆེན་ཤིང་རྟའི་འགྲོས་གཉིས་སུ །ཕྱེ་ནས་དོན་བཟང་རིན་
ཆེན་མཛེས་པའི་རྒྱན །མཁས་རྣམས་མངོན་པར་འདོད་པའི་དཔྱིད་དུ་གྱུར། །སྒྲ་དབྱངས་སྙན་
འགྱུར་རྫོགས་པ་ཟའི་གླུ། །འཁྱོག་པོར་གབ་པའི་ཚིག་སྦྱོར་རྒྱུད་མང་པོར །སོང་བས་སྐྱོན་བྲལ་
ཡོན་ཏན་ཕུང་པོ་རུ །སྙན་པའི་ངག་གི་མེ་ལོང་རྙོག་པ་ཕྱེས། །དེ་ལྟའི་དགེ་ལེགས་རྣམ་པར་དཀར་
GRN-
ཟའི་ཁེངས་པ་
བའི་འཛུམ། །སྟོན་ཟླའི་ཁེངས་པ་འཕྲོག་པའི་བཀྲ་ཤིས་དུང༌། །གཡས་སུ་འཁྱིལ་བའི་དབྱངས་ཀྱིས་
འཇིག་རྟེན་ཁམས། །ཀུན་ཁྱབ་ཆོས་ཀྱི་འཁོར་ལོ་ཅན་གྱུར་ཅིག།
དེ་ལྟར་བརྗོད་པའི་རང་ལན་འདི་ཉིད། མཐོ་རིས་ན་ཆེ་བའི་ཡོན་ཏན་བདུན་གྱི་སྙིང་པོ།
མཁའ་ལྡིང་མཆོག་གི་རིགས་རྒྱུད་རྣམ་པར་དག་པ་ལས་བལྟམས་པ།ཕྱི་ནང་གི་རིག་གནས་རྒྱ་མཚོ་
ལྟ་བུའི་ཕ་རོལ་ཏུ་སོན་པའི་སྨྲ་དབང་མཁས་པ་ཡོངས་ཀྱི་ཁྱུ་མཆོག །མོན་མཁར་རྣམ་སྲས་གླིང་ནས་
མ་ཧཱ་པཎྜི་ཏ་དཀོན་མཆོག་ཆོས་ཀྱི་གྲགས་པ་ཞེས་མཚན་གྱི་དགེ་ལེགས་དང་ལྡན་པ་དེས་ནན་ཏན་
ཆེན་པོའི་སྒོ་ནས་བསྐུལ་བར་མཛད་པའི་བཀའ་ནན་བཟློག་པར་མ་སྤོབས་པས གྲུབ་དབང་ཐང་
སྟོང་རྒྱལ་པོས་བོད་མཁས་པ་ཞེས་བདུན་བརྒྱད་དུ་མིང་བྱིན་གྱིས་བརླབས་པའི་བསོད་ནམས་ཀྱི་མེ་
ཏོག་ཕོག་པ། ཀུ་སཱ་ལི་མི་ཕམ་དགེ་ལེགས་རྣམ་པར་རྒྱལ་བའི་ལྷར་བོད་པས། དབེན་གནས་བཀྲ་
ཤིས་ཆོས་ལུང་ཞེས་བྱ་བའི་རི་སུལ་དུ་དགེ་སྦྱོར་ལ་གཞོལ་བའི་ཐུན་མཚམས་སུ་ལེགས་པར་བྲིས་པ།
དགེ་བས་སེམས་ཅན་ཐམས་ཅད་ཀྱི་སྙིང་ལ་རིག་པའི་གནས་མ་ལུས་པའི་ལེགས་བཤད་ཀྱི་སྣང་བ་
ཆེན་པོས་ཁྱབ་པར་གྱུར་ཅིག །།སརྦ་མངྒ་ལཾ།། །།
203

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །སྙན་ངག་གི་ཡང་ལན་རབ་དགའི་རྒྱུད་མང་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས།
ན་མོ་མཉྫུ་གྷོ་ཥཱ་ཡ།ཇི་ལྟའི་གནས་ལུགས་མངོན་གཟིགས་གོམ་སྟབས་ཀྱིས །སྙེད་
ཤེས་བྱའི་ས་ཀུན་ཡོངས་བཟུང་། །སྟོབས་ལྡན་མ་རིག་འཆིང་བའི་བྱེད་པ་པོར། །གྲུབ་པའི་རྣམ་
འདྲེན་ཡབ་སྲས་ལ་འདུད་། །གང་གི་བཀའ་དྲིན་ཉིན་མོའི་འོད་སྣང་གིས། །བཀྲུས་པའི་རྣམ་དཔྱོད་
པདྨོའི་ཁང་བཟང་ནས། །དྲི་ཚིག་སྙན་འགྱུར་རྐང་པ་དྲུག་པའི་གླུ། །ལྷག་བསམ་དཔྱིད་ཀྱི་དུས་སྟོན་
ཅི་ཡང་བརྩམས། །དེ་ཚེ་འཁོར་བའི་མུན་ནང་བག་ཕེབས་པའི། །ཆེར་རློམས་འབྱུང་པོའི་བྱ་ཚོགས་
འདིར་སྣང་གི །འདུ་འཛི་ལོང་གཏམ་སྒྲོག་ལ་ལྕེ་བྲེལ་ཡང༌། །གཞུང་དོན་འབྱེད་པའི་སྤོབས་པ་ཕྲ་
གྱུར་ཚེ །ངག་གི་དབང་ཕྱུག་གཞན་ལ་ཕན་པའི་དཔལ། །སྦྱིན་མཁས་རྡོ་རྗེ་འཛིན་དབང་གོང་ར་བ། །
སྨྲ་བའི་དཔང་གྱུར་གང་དེའི་ལེགས་བཤད་ཀྱི། །མུན་ཉམས་སྣང་བ་དཀར་པོས་དབུགས་ཕྱུང་བར།།
རབ་དགའི་ཀུན་རྟོག་སོར་མོའི་འདེགས་འཇོག་ལས། །འཐོན་པའི་ངག་ཚིག་དབྱངས་ཀྱི་ཡན་ལག་
བཞི། །དྲི་ཟའི་འཇིག་རྟེན་ལས་བཞིན་སླར་ཡང་ནི། །སྨྲ་བའི་འདུན་སར་མཛེས་པའི་རྒྱན་དུ་སྤྲུལ།།
དེ་ཡང༌། སྔོན་གྱི་ལོ་པཎ་དམ་པ་ཆོས་སྤྱན་མངའ་བ་དུ་མས་ཚེགས་ཆེན་པོས་དོ་གལ་དུ་
མཛད་པའི་གསུང་རབ་དགོངས་འགྲེལ་དང་བཅས་པ།ཐོག་མཐའ་བར་དུ་དགེ་ཞིང༌།དོན་བཟང་པོ་
ཚིག་འབྲུ་བཟང་པོ་གྱུར་པ་ལགས་ཀྱང༌། སྙིགས་དུས་ཀྱི་སྐྱེ་བོ་ཉོན་མོངས་པའི་བློ་ཅན་འདིར་སྣང་གི་
སྒྲུབ་བྱེད་འབའ་ཞིག་སྙིང་ལ་བརྣགས་པ་རྣམས་ཀྱི། སྐལ་པའི་སྣོད་དང་མ་འཚམ་པས་གླེང་མོ་ཆེར་
མི་སྣང་བའི་ཚུལ་འདི་འདྲར་གྱུར། ཐུན་མོང་གི་རིག་གནས་ཕྲ་མོ་རྣམས་ལ་ཚེ་འདིའི་བསྒྲུབ་བྱ་དང་
204

སྙན་ངག་གི་ཡང་ལན་རབ་དགའི་རྒྱུད་མང༌།
བསྲེས་ནས་འཕྲས་འཕྲོས་ཅུང་ཞིག་སྣང་ཡང༌། འདི་ན་གྲོང་པ་རྣམས་ཀྱི་ཚིག །རང་གར་རྐང་པར་
བཅད་པ་ལ། །སྙན་ངག་མཁན་དུ་འཛིན་པ་རྣམས། །ཀྱེ་མ་འཁྲུལ་པའི་མཚང་རེ་ཆེ། །ཞེས་པ་ལྟར་
གྱུར་ན་ནི་ཅིར་ཡང་མི་རུང་ལ།མཐར་ཕྱིན་རྟོགས་པ་འདྲ་བྱུང་སྲིད་ན་རིགས་ལམ་འདི་ཉིད་མི་ནུབ་
པའི་རྐྱེན་ཙམ་དུ་འགྱུར་རེས དེའི་ཕྱིར་ཚུལ་འདི་ལ་གསར་དུ་འདྲི་བའི་བློ་སྐྱེས་པའོ །དེ་ལ་དྲི་བ་
ལན་དང་བཅས་པའི་ཚིག་ཡོངས་རྫོགས་འདིར་བཀོད་ན་ཧ་ཅང་མང་བར་འགྱུར་བས་སྐབས་སུ་ཇི་
ལྟར་བབ་པ་ཙམ་དང༌།ལྷག་མ་དཀྱུས་ལས་མཁྱེན་པར་མཛོད་ཅིག་ཅེས་གསོལ་ནས།
སྐབས་དོན།དྲིས་ལན་སྣང་བ་སྦྱིན་པ་ཞེས་བྱ་བར།དྲི་ཚིག་མཆོད་བརྗོད་ཀྱི་དབུའི། བི་ཛ་
ཡསྟུ། ཡ་རིང་པོ་འོང་ཐང་བ་ལ་ཐུང་ངུའི་རྒྱུ་མཚན་ཅི་ལགས། གསུང་བ། ཇི་སྐད་དུ། ཡི་གེ་མ་དག་
རྩོམ་པ་པོའི །སྐྱོན་དུ་འདོད་ན་ཁྱེད་ཀྱི་དཔེར། །མ་དག་བརྒྱུད་མར་བྲིས་འདི་ཚོ །ཐུགས་སྐྱོན་
འབའ་ཞིག་ཡིན་ལགས་གྲང༌། །ཞེས་གསུངས་པས་མཚོན་། །
ཡང་མཆོད་བརྗོད་ལོ་ཀ་དང་པོ་ལ་ངང་མོ་བཞིན་དུ་ཟླ་བ་དཀར་གྱི་དོགས་པ་ཇི་ལྟར་
སེར་ལགས། གསུང་བ། ཟླ་བ་དང་དབྱངས་ཅན་མ་སྦྱར་བར་ཕོ་མོའི་རྟགས་ཐ་དད་པའི་སྐྱོན་ཡོད་
གསུང་སྣང་བ། འདི་དཔེ་རྒྱན་མིན་ཕྱིན་དཔེའི་སྐྱོན་འདི་ལ་འོང་དོན་མེད་ནའང༌། གསུང་དེ་ཀ་
བཙན་པར་བཞག་ན། དཔེ་ལའང་རྣམ་པ་ཀུན་ཏུ་རྟགས་ཐ་དད་པ་སྐྱོན་མ་ཡིན།ཡིན་ན། གཞུང་དུ།
ངེས་པར་དཔེ་ཡི་སྐྱོན་དག་ནི། །ཐ་དད་རྟགས་དང་ཚིག་ལ་མེད། །དམན་དང་ལྷག་པ་ཉིད་ལ་ཡང་
མེད། །ཅེས་གསུངས་པའི་རྒྱུ་མཚན་ཅི། དེ་ཁའི་དཔེར་བརྗོད་དུའང་། མ་ནིང་འདི་འགྲོ་བུད་མེད་
བཞིན། །བུ་མེད་འདི་སྨྲ་སྐྱེས་པ་བཞིན། །སོགས་བཤད་པའང་མི་བདེན་ནོ་མི་གསུང་གྲང་། དྲི་བ་
དང་པོའི་ལན་གྱི་འཇུག་ཏུ། སྤེལ་མ་ལུས་གསུམ་པར་སྒྲུབ་མཁན་ཡོད་ན།རྒན་འཁོགས་ཀྱི་དཔྲལ་
གཉེར་ཁོ་ནའོ། །གསུང་བ་ཕྱག་ནོར་བྱུང་བ་སེམས།ཅིར་ཡང་མ་འབྲེལ་ཏེ།རྒྱུན་ཆགས་གསུམ་པར་
ནན་གྱིས་བསྒྲུབ་པ་འདི། །བྲག་དང་མཆོད་རྟེན་དཔེ་དོན་མཚུངས་མིན་ནམ། །ཞེས་དྲིས་པ་ལ།སྤེལ་
མ་ལུས་གསུམ་པར་སྒྲུབ་མཁན་ཡོད་ན། ཞེས་འབྱུང་བ་ཅིར་འགྱུར་བསམ་དགོས་ཤིང༌། །དེ་ཡང་
ཚིགས་བཅད་ལྷུག་པ་དང༌། །སྤེལ་མ་རྣམས་སུ་ཉིད་དུ་གནས། །ཞེས་དེ་ལྟར་འདོད་མཁན་སློབ་
205

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དཔོན་པཎྜི་ཏ་ཉིད་ཡིན་པའི་ཕྱིར།རྩ་བ་ལ་བཀའ་བཀྱོན་མེད་པ་ཞུའོ། །
དྲི་བ་གཉིས་པའི་ལན།ཟུར་ཆག་ཨོ་ས་ར་སོགས་ཀྱི་བསྟན་བཅོས་སྤྱི་དང་སྙན་ངག་རང་
ལུགས་གཉིས་ཀའི་ཟུར་ཆག་གི་བསྟན་བཅོས་ཡོད་བྱས་ཀྱང་མི་འགལ་བ་འདྲ་གསུང་བ། དྲི་བ་ལ་
ཐུགས་རྟོག་མ་ཆུག་པས་ལན་ཏེ། དེའི་མཆན་བུར། བ་ལང་རྫི་ལ་སོགས་པའི་ཚིག སྙན་ངག་ལས་
ཟུར་ཆག་ཅེས་གནང༌། ཞེས་གསུངས་པ་འདི་ཡིན་ན་ནི་སྐྱོན་བཅུའི་ནང་ཚན་གྱི་སྒྲ་ཉམས་ཁོ་ན་ཡིན་
པས་མི་རུང་སྟེ།ཚིག་སྦྱོར་མཆོག་མིན་འདོད་པ་ནི། སྒྲ་ཉམས་ཡིན་ཏེ། ཞེས་འབྱུང་བས་སོ། །ཡང་
བསྟན་བཅོས་རྣམས་ལ་ལེགས་སྦྱར་ལས། གཞན་པ་ཟུར་ཆག་ཉིད་དུ་བརྗོད། །ཞེས་པ་འདི་ཡིན་
ན་ནི ལེགས་སྦྱར་ལས་གཞན་པ་ཐམས་ཅད་ཟུར་ཆག་ཏུ་བཤད་བྱུང་བས། རང་བཞིན་སྐནྡྷནྟ་ཀ་
སོགས་གང༌། །ཞེས་སོགས་ཀྱི་མཚན་བཞི་མ་རྙེད་དོ། །ཞེས་ཞིབ་མོར་བཀོད་པའི་གེགས་མ་སེལ་ལ་
བོགས་ཀྱང་མ་ཐོན་པས་སོ། །
ཡང༌།རང་ལུགས་ཀྱི་བསྟན་བཅོས་རྣམ་དག་ཏུ་ཁས་ལེན་རྒྱུ་ནི་མིན་ཏེ། བྱ་རོག་སོ་རྟོག་
སོགས་དང༌།དོན་མེད་དོན་ལོག ངན་གཡོ་བརྩེ་བྲལ་སོགས་དང་མཚུངས་པའི་ཕྱིར་རོ། །གསུང་བ་ནི
དེ་བས་ཀྱང་ལོད་དེ། བྱ་རོག་སོ་རྟོག་དང༌།དོན་མེད་དོན་ལོག་གི་བསྟན་བཅོས་འདིར་བགྲངས་པ་
ལ་དགོས་དོན་ཅི་ཞིག་ཡོད། རང་ལུགས་ཀྱི་བསྟན་བཅོས་རྣམ་དག་ཏུ་ཁས་ལེན་རྒྱུ་མིན་པ་གཞུང་གི་
ཚིག་རིས་གང་གིས་བསྟན་སོགས་ཞིབ་ཆ་ཞུས་ན་དབུ་སྙུང་བར་མི་འགྱུར་གྲང༌། དེས་ན་དགོས་དོན་
གང་ཡང་མེད་བཞིན་དུ་ངན་རྟོག་གིས་བསྟན་བཅོས་གྲངས་སུ་བགྲངས་པ་ཡིན་ན་འདི་ལས་ལོག་པ་
ཞིག་ཡོད་དེ།གཞུང་ལ་ཞབས་ཏོག་མ་འགྲུབ་རུང་ཞབས་འདྲེན་རྣམ་པ་ཀུན་ཏུ་མཛད་མི་རིགས་སོ །
ཡང་། ལུགས་སྔ་མ་ལ་བསྟན་བཅོས་རྣམ་དག་ཡོད་བྱས་ཀྱང་འགལ་བ་མེད་སྙམ་མོ། །
གསུང་བའང་མི་འཐད་དེ།གོང་དུ་བསྟན་བཅོས་རྣམ་དག་ཏུ་ཁས་མི་ལེན་གསུང་མ་ཐགཡང་རྣམ་
དག་ཡོད་པའི་འགལ་བའི་ཁུར་སུ་ཞིག་གིས་ངོས་འཛིན་པར་འགྱུར་དགོངས་དཔྱོད་ཡོད་པ་མཁྱེན། །
དྲི་བ་གསུམ་པའི་ལན་ནི། ཁྱད་འཕགས་ཕུལ་བྱུང་དུ་འདི་རང་བཟུང་ཆོག་ཀྱང་ཕུལ་བྱུང་
ལ་འཇིག་རྟེན་མཚམས་ལས་བརྒལ་མ་བརྒལ་གྱི ཕུལ་ཆེ་ཆུང་གི་ས་མཚམས་མ་བཤད་པའི་ཕྱིར་
206

སྙན་ངག་གི་ཡང་ལན་རབ་དགའི་རྒྱུད་མང༌།
དང༌། སོགས་གསུངས་པ་ནི་མཁས་པའི་སྙོན་དོར་། །གཞུང་དུ་ཕུལ་བྱུང་གི་མཚིད་འཆད་པར
ཁྱད་པར་གྱི་ནི་བརྗོད་འདོད་གང་། །འཇིག་རྟེན་མཚམས་ལས་བརྒལ་གྱུར་བའི། །ཕུལ་དུ་བྱུང་བར་
བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར། །ཞེས་འབྱུང་བཞིན་དུ་མ་གཟིགས་པ་ནི་ཅི་ལ་སྲིད།
དེའི་ཕྱིར་དྲི་བར་ཡང་འཇིག་རྟེན་མཚམས་ལས་འདས་པ་བརྗོད་འདོད་ཀྱི། །དོན་གང་བཀོད་པ་གཽ་
ཌཱ་བའི་མཛེས་པར། །བཤད་འདིར་ཕུལ་བྱུང་རྒྱན་གྱི་མཚན་ཉིད་ཙམ། །མཐོང་གི་དེ་ལས་གཞན་
པའི་ཁྱད་ཆོས་གང༌། །ཞེས་བཀོད་པ་ལགས་ཀྱང༌།མཚིད་ཙམ་ཞེས་པའི་ཚིག་ལ་དགོངས་གཞིག་མ་
གནང་བས་ལན་བསྐོར་ཐག་རིང༌། དགོས་དོན་ཧོར་ཀོང་དུ་ལུས་པ་འདི་བྱུང་བར་འདུག་པས་ཞིབ་
མོར་དཔྱད་པའི་ལན་སྩོལ་ཞིག་གུ། །
དྲི་བ་བཞི་པ་བྱུང་མིན་དཔེའི་མཚིད་ལ། ཁྱད་འབྱེད་དེ་ཀ་ལྟར་ཏེ། འདི་ལ་དྲི་དགོས་པའི་
རྒྱུ་མཚན།སྔ་རབས་པ་ཕལ་ཆེར་གྱིས། འབྱུང་མི་སྲིད་པས་འབྱུང་མིན་ཞེས་པར་བཀྲལ་བ།དེ་ལྟ་ན།
རྒྱ་དཔེར བྷཱུ་ཡོད་པ་ལའོ །ཞེས་པའི་སྐད་ཀྱི་བྱིངས་ལ། འབྱུང་འགྱུར་གྱི་དོན་ཎི་ནི་སྦྱར་བ་བྷ་
ཞེས་འབྱུང་རིིགས་ཀྱང༌། འདིར་ནིཥྛའི་རྐྱེན་ཅན་བྷཱ་ཏ་འབྱུང་བས་གནོད་ཅིང༌། དཔང་ལོ་ཆེན་པོས་
ཀྱང༌། མ་བྱུང་ཞིང་ཡོད་པ་མ་ཡིན་པའི་དཔེས་གདོང་བ་འཇལ་བས་ན་བྱུང་བ་མ་ཡིན་པའི་དཔེ་ཞེས་
བྱ་བའོ།།གསུངས་པ་དེ་ལྟ་བུའི་དགོངས་དོན་ཁྱད་པར་ཅན་གོ་བར་བྱ་བའི་ཕྱིར་ལགས།
དྲི་བ་ལྔ་བ་མཚུངས་གསལ་གྱི་སྒྲ་དང༌། དྲུག་པ་བྱ་ཚིག་བར་གསལ་གྱི་ཐད་ལ་དྲིས་ལན་
ལྟར་ཡིན་སྲིད་ཅིང་། བདུན་པ་འགོག་རྒྱན་སྐབས་ལན་རྒྱས་པ་མ་གནང་འདུག་ཀྱང་བཞེད་དགོངས་
མཐུན་པར་ཤེས་ཕྱིར་ཞུ་མ་དགོས།བརྒྱད་པ་ལྡོག་པ་ཅན་གྱི་གཅིག་ལྡོག་ལ། ལན་དུ།བརྟན་དང་ཆེ་
བའི་སོགས་དང་ལཱ་ཝ་ཎྱ།སྒྲ་དོན་སྦྱར་བས་སྦྱར་བར་བཟུང་ཆོག་ཀྱང༌།ཁྱོད་དང་རྒྱ་མཚོ་འཐུང་ཞེས་
པ་འདིས་སྦྱར་བ་མ་ཡིན། ཐ་དད་ཅེས་པས་དཔེ་རྒྱན་རྐྱང་བ་ཡང་མ་ཡིན་ནོ། །སོགས་ནི།བསྒྲུབ་བྱ་
གཅིག་ལྡོག་དང་སྦྱར་བའི་ལྡོག་པ་ཅན་མི་འདྲ་བ་བསྒྲུབས་པའི།གྲུབ་འབྲས་དེ་ལ་རབ་སྤེལ་གྱི་རྒྱན་
ཞིག་བྱུང་བ་ནི། དཔེར་ན། སེངྒེའི་ཕྲུག་གི་གླང་ཆེན་ལས། །བྱུང་ན་སྔོན་མེད་སྲོག་ཆགས་ཡིན། །
ཟེར་བ་དེར་སྣང་བས་ངོ་མཚར་ཆེ་བར་འཁུམས་ཏེ། རྐང་པ་དང་པོ་གཉིས་སྦྱར་བ། །ཁྱོད་དང་རྒྱ་
207

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཚོར་མཚུངས་ཞེས་པས་དཔེ་རྒྱན།ལྷག་མས་ལྡོག་པ་ཅན་དུ་ངོས་བཟུང་འདུག་པའི་ཕྱིར་རོ། །སྦྱར་
བའི་ལྡོག་པ་ཅན་སྦྱར་རྒྱན་སྤྱི་དང་སྦྱོར་ཚུལ་ཅུང་མི་འདྲ་གསུང་བ་ལྡོག་པ་ཅན་དང་ལྷན་གཅིག་པའི་
གནད་ཀྱིས་ཡིན་པས་འདོད།དེ་ཙམ་གྱིས་འདི་ལ་ཕན་གནོད་གང་ཡང་མ་བྱུང་སྟེ།གཅིག་ལྡོག་སྦྱར་
བའི་ལྡོག་པ་ཅན་དང་འདྲ་བར་སོང་མ་སོང་དྲིས་པ་ཡིན་པའི་ཕྱིར་རོ །དེ་ལ་འདི་གཉིས་མཚུངས་པ་
སྟོན་པའི་ཆ་ནས་འདྲ་ཡང༌། སྒྲ་དོན་གྱི་བྱེ་བྲག་སོ་སོར་ཡོད་དེ། གཅིག་གི་ལྡོག་པ་ཅན་ནི། བརྟན་
དང་ཆེ་བ་སོགས་གཉིས་ཀའི་སྟེང་ན་ཡོད་པའི་ཡོན་ཏན་ནམ། ཆོས་མཐུན་འགའ་ཞིག་མཚུངས་པར་
སྟོན་པ་སྟེ། ལཱ་ཝ་ཎྱ་སོགས་ཡོན་ཏན་གྱིས་ཁྱོད་དང་རྒྱ་མཚོ་མཚུངས།ཞེས་པས་། །སྦྱར་བའི་ལྡོག་
པ་ནི་ཡོན་ཏན་མཚུངས་པར་སྟོན་པ་མ་ཡིན་གྱི།སྒྲ་མཚུངས་སམ་སྒྲ་སྦྱར་བ་ཁོ་ན་དོན་གྱི་གཙོ་བོ་སྟེ།
ཁྱེད་དང་རྒྱ་མཚོ་དུམྦཱ་རོ །མ་ཧཱ་ས་ཏྭ་རེ་ཛཿབཅས། །ཞེས་ཁྱད་ཆོས་མཚུངས་མི་མཚུངས་ཀྱི་རྣམ་དབྱེ་
གཞུང་ལ་མེད་ཀྱང༌། འགྲེལ་པར་ཆོས་མཚུངས་ཏེ་ཞེས་བཀོད་པས་དཔྱད་དཀའ་བར་སོང་ལ། དོན་
དུ་སྔ་མ་མཚུངས་ཆོས་དངོས་སུ་སྟོན་ཕྱིར་དོན་གཙོ་ལ། ཕྱི་མ་སྒྲ་སྦྱར་བས་སྒྲ་གཙོ་བར་སྣང་ཡང༌།
འཆད་པོ་རྣམས་རྟོག་དཔྱོད་ཆེར་མི་མཛད་འདྲ་བས་དོགས་སློང་ཞུས་པ་སྟེ་འཐད་མི་འཐད་ཅི་ལྟར་
ལགས། །
དྲི་བ་དགུ་པ་དོན་གྱིས་གོ་བའི་ལྡོག་པ་ཅན་དང་ཕུལ་བྱུང་དཔེའི་ཁྱད།དཔེ་དམན་ལྷག་བའ་ལྡག་པ་ཅན་དང་ཕུལ་བྱུང་དཔའ་ཁྱད
གིས་འབྱེད་མི་ནུས་ཏེ།མཚུངས་སྦྱོར་སོགས་དཔེ་ལྷག་པ་ཇི་སྙེད་ཡོད་ཀྱང་ཕུལ་བྱུང་དང་། དམན་པ་
ཡོད་ཚད་ལྡོག་པ་ཅན་ཁོ་ནར་མ་ངེས་པའི་ཕྱིར་སྙམ་མོ། །ལན་སྤྱི་བབས་དེ་ཀ་ལྟར་ཡིན་ཤས་ཁ་ཡང༌།
རྒྱ་དཔེ་ལྟར་ན་ད་དུང་སྒྲ་དོན་གྱི་རྣམ་དབྱེ་ཅུང་ཟད་ཞིག་ཡོད་སྙམ་དཔྱད་དུ་གསོལ། །
དྲི་བ་བཅུ་པ་སྲིད་པ་ཅན་ལ།དཔང་ལོ་ཆེན་པོས་གོང་མ་གཉིས་གཅིག་ཏུ་བསྡོམས་པར་
མཛད་པ་ནི། མཚན་ཉིད་འཆད་སྐབས། རབ་ཏུ་གྲགས་པའི་རྒྱུ་བཟློག་ནས །ཞེས་པ་སྤྱིར་ཡོངས་
གྲགས་ཀྱི་བཟློག གང་ཞིག་རྒྱུ་གཞན་ཅུང་ཟད་དམ།གང་དུ་རང་གི་ངོ་བོ་ཉིད།སྟོན་པ་དེ་ནི་སྲིད་
པ་ཅན། ཞེས་བྱེ་བྲག་སོ་སོར་ཕྱེ་བའི་ཕྱིར་དང་། དཔེར་བརྗོད་གོང་མ་གཉིས་རྫོགས་མཚམས་སུ།
གང་ཕྱིར་མ་འཐུངས་ལ་སོགས་སྐྱེས ཞེས་སོགས་དོན་བཤད་པ་འགལ་སྤོང་དང་བཅས་འགྲེལ་
208

སྙན་ངག་གི་ཡང་ལན་རབ་དགའི་རྒྱུད་མང༌།
བར་མཛད་པ་སྤྱིར་ཚད་མར་གྱུར་པའི་སྨྲ་བ་ཆེན་པོ། ལྷག་པར་རྒྱ་འགྲེལ་གཟིགས་ཤིང་རྒྱ་གར
མཁས་པའི་གསུང་རྒྱུན་ཅན་ཡིན་པའི་བཤད་ཁུངས་བཟང་ངམ་སེམས་ཡང༌།རྗེ་ཉིད་བཤད་སྲོད་
མ་ལ་ཐུགས་དད་ཆེ་ཙམ་བྱུང་སྣང་བས། གསུམ་པོ་མི་འདྲ་བའི་ཁྱད་པར་ཅུང་ཟད་ཡོད་པ་ཤེས་སོ། །
གསུང་བ། མཁྱེན་བཞིན་དུ་དཔེ་འཁྱུད་ཅི་སྟེ་མཛད། རིན་སྤུངས་པས གང་ཕྱིར་མ་འཐུང་ལ་
སོགས་སྐྱེས། །མྱོས་པ་ཉིད་སོགས། ཞེས་པ་ཡར་བཅད་ནས། བར་དེར། རྒྱུ་གཞན་ཅན། ཞེས་
བཞེད་པ། དེ་ལྟ་ན་འབྲེལ་ཆུང་དུ་སོང་སྟེ། དཔེར་བརྗོད་གོང་མ་ལ་རབ་ཏུ་གྲགས་པའི་བཟློག་པ་
གསལ་ཡང༌། རྒྱུ་གཞན་སྟོན་གྱི་དུས་གསལ་བར་ཡོད་བཞིན་དུ་ཇི་ལྟར་ཁེགས ཕྱི་མ་གཉིས་
གཞན་ཅུང་ཟད་སྟོན་པ་དང༌། རང་གི་ངོ་བོ་ཙམ་སྟོན་པ་ཡིན་དུ་ཆུག་ཀྱང༌། རབ་ཏུ་གྲགས་པའི་རྒྱུ་
འགོགས་པའི་རྣམ་བཞག་མ་དམིགས། ལྷག་པར་དཔང་ལོས་རྒྱུ་མེད་པར་དོགས་པའི་འགལ་སྤོང་དུ
འགྲེལ་བར་མཛད་པ་ཡང་དུང་གི་རྡུལ་བཞིན་དུ་ཕྱིས་སོ། །དེས་ན། བློ་ཆུང་རྣམས་ཀྱིས་ཕན་
བཏགས་པ། །ཕལ་ཆེར་གནོད་པའི་རུ་འགྱུར། །ཞེས་པར་མ་སོང་གྲང༌། གང་ལྟར་སྤོམ་ཡོར་ཙམ་
མིན་པའི་སྒྲུབ་བྱེད་ཚད་མའི་ལུང་རིགས་ཀྱིས་མཛེས་པ་སླར་ཡང་བཀའ་དྲིན་དུ་མཛད་རིགས་སོ། །
དྲི་བ་བཅུ་གཅིག་པ།བསྡུས་བརྗོད་རྩ་བརྟན་འབྲས་བུའི་ཁུར་ཅན་སོགས། །ཁྱད་ཆོས་
ཐུན་མོང་ཡིན་ཕྱིན་ཕྱི་མ་ཡི། །མེ་ཏོག་ལོ་འབྲས་ལྗོན་པའི་ཁྱད་ཆོས་ཙམ། །ཁོ་ནར་འགྲུབ་པའི་ཤེས་
བྱེད་ཇི་ལྟར་སྣང༌། །ཞེས་དྲིས་པའི་དོན། ལྗོན་པ་ལ་སྦྱར་བའི་དཔེར་བརྗོད་དང་པོར། རྩ་བ་ནི་རང་
བཞིན་བརྟན་པ། འབྲས་བུ་ལོངས་སྤྱོད་ཀྱིས་འབྱོར་པ་སོགས་སུ་འགྲེལ་བར་མཛད་མ་ཐག ཡང་།
ཡལ་གའི་ཁྱོན་ནི་མི་ཆུང་ཞིང༌། །མེ་ཏོག་འབྲས་བུ་ཕུན་སུམ་ཚོགས། །ཞེས་པ་ལྗོན་ཤིང་ཁོ་ནའི་ཁྱད་
ཆོས་ཡིན་ནོ། །གསུང་བ་ལ་ཡིད་ཇི་ལྟར་ཆེས་ཏེ།གཅིག་ལ་འགྲུབ་རྗེས་སུ་ཅིག་ཤོས་ལ་མི་འགྲུབ་
པའི་རྒྱུ་མཚན་མེད་པས་སྔ་མ་བཞིན་རང་བབས་ཀྱིས་ཇི་ལྟར་མི་གནས། ཞེས་རྒོལ་བ་དག་བྱུང་
དོགས་མཐའ་དཔྱོད་ཞུས་པ་ཡིན་རུང་། ལན། བསྡུས་བརྗོད་ཀྱི་རྒྱན་ཁྱད་གཞི་ཐ་དད་ལ་ཁྱད་ཆོས་
མཚུངས་པ་དང༌། ཁྱད་གཞི་ཐ་དད་ཁྱད་ཆོས་མི་མཚུངས་པའི་ཕྱིར་མི་མཚུངས་པ་ཡིན་ལ། དམ་པའི་
གྲིབ་བསིལ་སོགས་མཚུངས་པ་གོང་མ་དང་ཁྱད་པར་ཡོད་པ་ཡིན་ནོ། །གསུང་བ་ནི་བསྒྲུབ་བྱ་
209

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཙམ་པོ་སྟེ། སྔ་མ་ལ་སྦྱར་དུ་ཡོད་ཕྱིར། ཕྱི་མ་ལ་མེད་པའི་སྒྲུབ་བྱེད་ཁབ་རྩེའི་རྡུལ་ཙམ་ཡང་ག་ལ
ཡོད།
དྲི་བ་བཅུ་གཉིས་པའི་ལན་དུ།ལྗོན་ཤིང་གི་ཁྱད་ཆོས་རང་གར་བརྗོད་ཙམ་བསྡུས་བརྗོད་
དུ་མི་འགྲོ།འོག་མ་བསྡུས་བརྗོད་དུ་སོང་བ་དང་བསྡོམས་པས་འགྲོ་བ་ཡིན་ཏེ། གསུང་བ། དེ་ལྟ་ན་
དགོས་དོན་གྱིས་སྟོངས་པའི་ཚིག་རྐང་གཉིས་བླ་རྡོལ་བརྗོད།དེའི་མཇུག་ལ་དོན་ལྡན་གྱི་ཕྱེད་ཕྱི
མ་སྦྲེལ་བ་སེང་གེའི་ཡ་མགལ་དང་ཕག་པའི་མ་མགལ་སྦྱར་བ་ལྟ་བུར་ཅིས་མ་སོང༌། དངོས་པོ་
འགའ་ལ་བསམ་བྱས་ནས །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱིས་བརྗོད་
བྱེད་པ། །དེ་ནི་བསྡུས་པ་བརྗོད་པར་བཤད། །ཅེས་མཆིད་དུ་མཚུངས་པའི་དངོས་པོ་བརྗོད་པར་
མི་མཚངས་པ་བརྗོད་ད་པར་མ་བཤད་པར་དོགས་པ་
བཤད་ཀྱིས མི་མཚུངས་པ་བརྗོད་པར་མ་བཤད་ཕྱིར་དོགས་པ་འདི་སོར་གནས་སོ། །ཡང༌། དྲི་
ཚིག་འདི་ལྟར་ན། མི་མཉམ་པའི་གཟུགས་ཅན་ཡང་གཟུགས་སུ་བཀོད་པ་གཟུགས་ཅན་ཡིན་ཡང་།
མ་བཀོད་པ་གཟུགས་ཅན་དུ་འགྱུར་བའི་ཤེས་བྱེད་ཅིག་གསུང་བར་རིགས་སོ། །ཞེས་པའི་མགོ་བསྒྲེ་
ཡང་དོད་མི་མཉམ་སྟེ།སྤྱིར་སྒྲ་དོན་གཉིས་ལས་དོན་རྒྱན་གྱི་སྐབས་འདི་དག་ཏུ་ཕལ་ཆེར་དོན་གཙོ་ལ།
ཁྱད་པར་བསྡུས་བརྗོད་ལ་དཔང་ལོས་ཀྱང༌། དགོངས་པའི་དོན་ཉིད་གཙོ་བོ་ཡིན་གྱི། སྒྲ་ཇི་བཞིན་
པའི་དོན་ནི་ཉེ་བར་མཚོན་བྱེད་ཙམ་ཡིན་པས་ལྷུར་བླང་བར་བྱ་བ་མ་ཡིན་། །གསུངས་འདུག་པས།
གསུངས་་
འདི་ལ་དགོངས་པའི་དོན་བཤད་དུ་མེད་པའི་ཚིག་རྐང་གཉིས་བྱུང༌། མི་མཉམ་པའི་གཟུགས་ཅན་
སོགས་དོན་འབྲེལ་ཆགས་བཤད་དུ་ཡོད་པས་མི་མཉམ་ལ། སྒྲ་རྒྱན་ལྟ་བུ་སྒྲ་བཙོ་ཡང་། དགོས་དོན་
མི་ལྡན་པའི་སྒྲ་ཙམ་ལ་ནི་དེར་ཡང་སྙིང་པོ་མེད་དེ།དོན་ཉམས་ཀྱི་ཕྱོགས་ཁོ་ནའོ། །དེའི་ཕྱིར་བོན་
པོས་བོན་ཆོས་དབྱེར་མེད་དུ་འགྲན་པ་ལྟ་བུའི་རིགས་འདྲེ་མི་གནང་བ་མཁྱེན
དྲི་བ་བཅུ་གསུམ་པའི་ལན་ལ རྒྱུ་འབྲས་དུས་མཉམ་ལ་ཆགས་པ་རྒྱུར་བྱས་ཏེ་རྣམ་
འཕྲུལ་སྣ་ཚོགས་འབྲས་བུར་བྱས་པ་དང༌།དེ་གཉིས་ཀ་རྒྱུར་བྱས་ནས་བུད་མེད་ལང་
འབྲིད་པར་བྱས་པ་དང༌། གཉིས་ཀ་ལ་འབྲས་གཉིས་གཉིས་སུ་བྱས་པའི་འཆད་ལུགས་སྣ་ཚོགས་
ཅི་འདུག་ཀྱང༌། གསུང་མོད། དེ་དག་ལས་གཞུང་གི་དགོངས་པར་སུ་ཞིག་སོང་ལ་སུ་ཞིག་མ་སོང༌།
210

སྙན་ངག་གི་ཡང་ལན་རབ་དགའི་རྒྱུད་མང༌།
ཡང༌། དེ་རྣམས་དུས་གཅིག་ལ་སྔ་ཕྱི་མེད་པར་བྱུང་བ་དེ་རྒྱུ་འབྲས་མཉམ་པ་ཡིན་དགོས་པ་འདྲ་
གསུང་ཡང་དེ་ལ་མ་མཐུན་པ་མིན།རྒྱུ་འབྲས་ངོས་འཛིན་ཚུལ་ལ་དཔྱད་པ་སྟེ། འདི་ལ་དཔང་ལོས།
འདོད་ཚུལ་གོང་མ་ལྟར་བཀྲལ་རྗེས།སླར་ཡང་བུད་མེད་དར་བབ་རྒྱུ་རུ་མཛད་བྱུང་བ་ད་དུང་དཔྱད་
གཞིར་མི་འགྱུར་རམ་ཇི་ལྟར་ལགས།
དྲི་བ་བཅུ་བཞི་པ་ལ།ནང་ཤེས་བྱེད་ཀྱི་རྒྱུ།དྲོད་ལ་བལྟས་ན་ཡོད་མེད་མི་ཤེས་ཤིང༌།དྲོད་
ལྟས་པས་ནི་ཕྲ་མོར་མ་སོང་བས་ཁྱད་ཡོད།གསུང་ཡང༌།དཔང་ལོས།སྒྲའི་སྣང་བ་མེད་པར་དངོས་
པོ་དེ་ལུས་ཀྱི་རྣམ་པར་རིག་བྱེད་ཙམ་གྱིས་མཚོན་པར་བྱ་བས་ན་ཕྲ་བའི་ཕྱིར་ཕྲ་མོ་ཞེས་པར་
བརྗོད་། །ཞེས་གསུངས་པས་མི་འགྲོ་བའི་ངེས་པ་ཡང་མེད་ལ། འཕྲོས་དོན་དུ་ཟུར་གྱི་ཁྲ་མོ་ལ།
སྐྱེས་པའི་བློ་ལ་ལ་བུད་མེད་ལ་ཆགས་སེམས་དྲག་པོ་ཡོད་པ་མ་གཏོགས་བརྡ་དང་རྣམ་འགྱུར་ཅི་ཡང་
མ་བྱས་ལ། ཞེས་གསུངས་སྣང་བ་འདི། བརྡ་མ་བྱས་པ་ནི་བདེན་མོད། བསམ་པ་ནང་ནས་ཡོད་པ་
ཀུན། །ཕྱི་རོལ་ཏུ་ནི་ཉེ་བར་དམིགས། །སྐད་མདོག་དབང་པོའི་བྱེ་བྲག་དག །རྣམ་པར་སྦ་བར་མི་
ནུས་། །ཞེས་ལུང་ལས་གསུངས་པས་རྣམ་འགྱུར་ཅི་ཡང་མ་བྱས་པ་རང་མཐའ་གཅིག་ཏུ་བཞེད་
ནུས་པ་དཀའ་བ་འདྲ་སྙམ་ལགས།
དྲི་བ་བཅོ་ལྔ་པ་སྙོན་དོར་གྱི་དོན་གཞན་ཅུང་ཟད་བསྟན་པ་ནི་དེ་ཁ་ལྟར་རོ། །དྲི་བ་བཅུ་
དྲུག་པའི་སྐབས། དངོས་བརྒྱུད་ལྷན་ཅིག་མི་གནས་པའི་འགལ་བ་སོགས་ཀྱི་ཐ་སྙད་རིགས་ལམ་
འདིའི་སྐབས་འདིར་བྱས་པ་ཆེར་མ་མཐོང་ཡང༌།ཤས་ཆེ་ཙམ་བྱས་ཀྱང་སྐྱོན་མེད་པ་འདྲ།གསུང་བ
འགལ་ཟླ་སྒྲུབ་བྱེད་སླད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་འགྲོགས་པར་རབ་
བསྟན་པ། །ཅེས་པ་ལྟར་ན། འགལ་བ་དེ་དག་སྐབས་འདིར་འཇུག་མི་རུང་བའི་རྒྱུ་མཚན་ཀྱང་མེད་ལ།
ཤས་ཆེ་ཚང་བ་ཞིག་ན་འགལ་བ་བཞི་པོ་དེ་གཞི་གཅིག་གི་སྟེང་དུ་ལྷན་གཅིག་འཚོགས་རིགས་པར་
བཞེད་ལགས་སམ།གང་ལྟར་རྒྱན་འདི་ལ་དཔང་ལོས།དོན་གང་རུང་ལ་མི་འགལ་ཞིང༌།ཅིག་ཤོས་
ལ་འགལ་བས་འགལ་བ་ཅན་ཞེས་ངོས་འཛིན་མཛད་པ་ལྟར་ན་འཁྲུལ་སོ་མེད་ཀྱང༌། བྱ་བ་འགལ་
བའི་སྦྱར་བ་ཞེས་བཞག་པས་ཅུང་གོ་དཀའ་བར་སོང་བའོ། །ཡང༌། སྙན་ངག་པ་ལ་སྣང་ཚད་སྙན་
211

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ངག་གི་རྒྱན་དུ་ཤར་རུང་ཅིག་དགོས་ཏེ།ལྡོག་པ་ཅན་ཁོ་ནར་སྣང་བ་མི་རིགས་སྙམ། གསུང་བ་ནི་
གཞི་མེད་པའི་སྙོན་བར་སྣང་ལ་ལྡིང་བ་སྟེ།ལྡོག་པ་ཅན་ཀུན་འགལ་བར་འགྱུར་རམ་ཅི། ཞེས་སྨྲས་
པ་ལ།ལྡོག་པ་ཅན་ཁོ་ནར་སྣང་ལ། །ཞེས་གསུང་བས་སོ། །
དྲི་བ་བཅུ་བདུན་པ་མཚུངས་སྦྱོར་རྒྱན་ལ། མཚུངས་པ་གསལ་བྱེད་ཀྱི་སྒྲ་ཡོད་མེད་འདིར་
རང་གིས་གཙོ་ཆེར་གསལ། གསུང་བ། དེས་གསལ་མི་ནུས་ཏེ། མཚན་ཉིད་དུ།བརྗོད་འདོད་ཡོན་
ཏན་ཁྱད་འཕགས་དང་། མཚུངས་པར་བྱས་ནས། ཞེས་གསུངས་པའི་མཚུངས་པར་བྱས་པས་བྱས་
གོ་ཆོད་ན་ནི་འདི་ཡང་ཡིན་ལ། གསལ་བྱེད་མེད་པ་ནི་དཔེ་རྒྱན་ལའང་མཐོང་བའི་ཕྱིར། གཞན་ཡང༌།
གོང་དུ། མཚུངས་པ་གསལ་བྱེད་ཀྱི་སྒྲ་དྲུག་ཅུ་རྩ་ལྔ་མེད་པའི་དཔེ་རྒྱན་དུ་སོང་བ་དང་། ཆ་ལ་སོགས་
པ་དྲུག་ཅུ་རྩ་ལྔ་མ་ཡིན་པ་དཔེ་དོན་གསལ་བྱེད་དུ་སོང་བ་མང་བས ཞེས་བཀའ་བསྩལ་པ་ཡང་དེ་
མ་ཐག་བསྙེལ་བར་མ་གྱུར་གྲང་། འདི་ལ་མཚུངས་པ་གསལ་བྱེད་མེད་གསུང་བའང་བརྟག་དགོས་ཏེ།
གང་ཡང་དམན་མིན་དོན་ཅན་ཚིག །ཞེས་བཤད་པ་དང་། འདིར། འཇིག་རྟེན་སྐྱོང་བ་ཞེས་པའི་སྒྲ།
ཞེས་བྱུང་བ་རྒྱ་དཔེའི་སྐད་དོད་ལ་བརྟེན་ནས་དཔྱད་དགོས་སོ། །ཁྱད་ཆོས། གཞན་ཡང་སྒྲ་མཉམ་
པར་འབབ་མི་འབབ་དང་། མི་མཚུངས་པ་མཚུངས་པར་བྱས་མ་བྱས་ཀྱི་ཁྱད་ཀྱང་ཡོད་དོ། །གསུང་
བ་འདི་དང་། མཚུངས་སྦྱོར་དཔེ་ལ། ལྷག་པའི་དམན་པ་བྱ་བ་ཡི། །ཆོ་ག་གཅིག་པར་རབ་བསྡུས་
ནས། །ཞེས་པ་ལྟ་བུ་འདིར་འཐད་མི་འཐད་དཔྱད་འཚལ་ཏེ།དེ་ཡང་རྒྱན་འདིའི་བྲག་ཡིན་པའི་
ཕྱིར་སྙམ་མོ །བཅོ་བརྒྱད་པ་ཟོལ་བསྟོད་དང་ཆ་ལས་བསྟོད་པའི་རྒྱན་གྱི་འབྱེད་ཆོས་མཐར་ཆོད་
གནང་འདུག་པ་རྗེས་སུ་ཡི་རང་ཞིང༌། དྲི་དགོས་པའི་རྒྱུ་མཚན་ཆ་རྒྱན་ལ་མིང་སྤང་ལོའི་བཞེད་པ་
ལྟར་ལེགས་ཏེ། གཞུང་དུ། ཁ་ཅིག་ཆ་ལས་སྨད་པའམ། །བསྟོད་པ་བྱས་པ་ཆ་ཞེས་བརྗོད། །ཞེས་
དངོས་སུ་བྱུང་ཞིང༌། དེའི་དོན་ཆ་ལས་ཅུང་ཟད་སྨད་པའམ། བསྟོད་པར་བཤད་པས་སོ། །དེ་ལྟར་
བྱས་ཙ་ན་དཔེར་བརྗོད་དང་འབྱོར།ཆ་རྒྱན་ཞེས་པའི་དོན་ལ་ངེས་པ་རྙེད། །དོགས་པ་འདི་ཡང་འོང་
དོན་མེད་ལ། དེ་བཞིན་མིན་པར་བསྟོད་པ་ལྟར་སྣང་བའི་སྨད་པའི་དང༌།སྨད་པ་ལྟར་སྣང་བའི་
བསྟོད་པའི་ཆ། ཞེས་དང༌། བསྟོད་བསྟོད་འདྲ་ལ་སྨད་པ་སོགས་འབྱུང་བ་སྤོམ་ཡོར་དུ་མཐོང་ནས་
212

སྙན་ངག་གི་ཡང་ལན་རབ་དགའི་རྒྱུད་མང༌།
དྲིས་པའོ། །
དྲི་བ་བཅུ་དགུ་པ་གབ་ཚིག་མཐུན་གཟུགས་དང༌། བསྡུས་བརྗོད། སྔོན་རབས་པ་རྣམས་
ཀྱི་ལུགས་ལའང་ཡོད་པས་འདྲ་ཡང་སྐྱོན་མེད་གསུང་བ། དོན་ཉིད་དང་ནི་སྒྲ་ལ་ཡང་། །ཁྱད་པར་
མེད་པར་སྔར་བརྗོད་ནས། །གལ་ཏེ་སླར་ཡང་རབ་སྒྲགས་པ། །དེ་ནི་དོན་གཅིག་པར་འདོད་དཔེར། །
ཞེས་པ་ལྟ་བུར་འགྱུར་ཉེ་ལ །དེ་ལས་ཆེ་བའི་སྐྱོན་ཅི་ཞིག་དགོས་སོ། །འོན་ཀྱང་མཇུག་། འཁྲི་
ཤིང་ཡན་ལག་ལྔ་པ་ཞེས་བཏགས་པ་བའི་དོན་བཀོད་པས། གསུང་བ་འདི་འཁྲ་ས་ཅུང་དྲག་པར་གོ་
ལགས། །
དྲི་བ་ཉི་ཤུ་པའི་ལན། སྐྱོན་བཅུའི་དང་པོ་དོན་གཉིས་ཀྱི་དམིགས་བསལ་ནི། སྐྱོན་མེད་དུ་
འཆད་པའི་དམིགས་བསལ་མིན་པ་འདྲ་སྟེ།འདི་སེམས་རྣལ་དུ་མི་གནས་པས་སོགས་དང༌།སྨྱོས་པ་
སྨྱོན་པ་བྱིས་པ་ཡིས། །སོགས་ཀྱིས་དངོས་སུ་གསལ་ལ།དོན་ཉམས་ལ་སྐྱོན་མེད་མི་སྲིད།སྐྱོན་མེད་
ལ་དོན་ཉམས་མི་སྲིད་པའི་ཁྱབ་པ་ཕུད་ཆོག་གསུང་བ། གོང་དུ་སྙན་ངག་ལ་སྣང་ཚད་སྙན་ངག་གི་
རྒྱན་དུ་ཤར་རུང་བ་ཅིག་དགོས་ཏེ། ཞེས་པ་འདིར་སྐབས་སུ་བབ་སྟེ།དོན་ཉམས་འདི་སྐབས་འགའ་
ཞིག་ཏུ་སེམས་རང་བཞིན་དུ་མི་གནས་བ་ཞིག་གིས་བརྗོད་པར་བྱས་པ་ན། དེར་མཚོན་ཞིང་དེ་མི་
ཉམས་འདོན་པ་ལ་སྨད་པ་སྐྱོན་མིན་ཏེ། ཞེས་དཔང་ལོའི་འགྲེལ་ཆེན་དུ་བཤད་པ་བཞིན། དེ་དང་
དེའི་ཉམས་འདོན་པ་ལ་སྐྱོན་མེད་ཀྱི་དམིགས་བསལ་ཡིན་པས་ཁྱབ་པ་འབུད་པའང་ཅུང་སྔས་ལ་
ཁད་དེ། དེའི་མཇུག་ཏུ།དོན་ཉམས་སྙན་ངག་གི་རྒྱན་སྐྱོན་མེད་དུ་སེམས་རྣལ་དུ་མི་གནས་རང་
བཞིན་པ་མི་བཞེད་ལགས། ཞེས་འཇོལ་ལོ་འཇོག་དགོས་བྱུང་འདུག་པས་སོ། །ཡང༌། དམིགས་
བསལ་ཀྱང༌།སྐྱོན་གྱི་དཔེར་བརྗོད་ཀྱི་མཇུག་དེ་ཁ་ལ་གསལ་བས།དགོས་པ་སྐྱོན་ཤེས་བྱེད་ཡིན་ནོ། །
གསུང་བ་མི་བདེན་ཏེ། སྐྱོན་ཤེས་བྱེད་གཅིག་པུ་ཡིན་ན། སྔོན་དུ་མཚན་ཉིད་དཔེར་བརྗོད་བཅས་
བཤད་པ་དེས་མ་ཐུས་དགུར་ཐུས་མོད།དེ་ལ་དམིགས་བསལ་འཆད་དོན་ཡང་ག་ལ་ཡོད།ཆང་བཟི་
བའི་གཏམ་ནི་ཚད་མའི་ཅིག་ཤོས་སོ། །ཡང༌། སྐྱོན་མེད་ཀྱི་དམིགས་བསལ་རྣམས་ནི། རེས་འགའ་
སྙན་ངག་མཁན་མཁས་པས་སྐྱོན་ནི་འདི་དག་སྤངས་ནས་ནི། །ཡོན་ཏན་ལམ་ནི་རྣམ་པར་མཛེས། །
213

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སོགས་འོག་ཏུ་དཔེར་བརྗོད་རེ་དང་བཅས་བཤད་པ་རྣམས་སྦྱོར་ཚུལ་ཤེས་ན་སྐྱོན་མེད་དུ་འགྱུར་བའི་
སྡེ་ཚན་རྣམས་ཡིན་ལགས་། །གསུང་བ། དེ་ནི་ལུང་དེའི་མགོར འགལ་བ་མཐའ་དག་འདི་ལ་
ཡང་། རེས་འགའ་སྙན་ངག་མཁན་མཁས་པས །སོགས་འབྱུང་བས་འགལ་བ་རྣམ་དྲུག་གི་
དམིགས་བསལ་ཡིན་མ་དེ་ཙམ་ལས་སྐྱོན་མེད་དུ་འཆད་པའི་དམིགས་བསལ་གཞན་མེད་པ་འདི་
བཞེད་པའི་མཐར་ཐུག་ཨེ་ཡིན། ཡིན་ཆེ། གོང་མ་རྣམས་སུ། རྗེས་སུ་བརྩེ་སོགས་ཁྱད་པར་ལ། །
གལ་ཏེ་འགའ་ཞིག་བརྗོད་འདོད་ན། །ཡང་བརྗོད་ལ་ཡང་སྐྱོན་མེད་དེ། །འདི་ནི་རྒྱན་དུ་རིགས་པ་
ཡིན་ཞེས་དང༌། འདི་འདྲ་ཐེ་ཚོམ་སླད་ཉིད་དུ། །གལ་ཏེ་འགའ་ཞིག་ཏུ་སྦྱར་ན། །དེ་ལ་སྐྱོན་མེད་ཇི་
ལྟར་ན། །ཞེས་སོགས་དེ་དག་རྒྱན་དུ་རིགས་པར་གསུངས་སྣང་བ་ལ་བཀའ་ཇི་ལྟར་སྩོལ། དེས་ན།
སྙན་ངག་མཁན་ལ་ཅི་ཡང་རྒྱན། །ཞེས་པ་བཞིན་སྦྱོར་ཚུལ་ཤེས་པས་སྦྱར་ན་གོང་མ་རྣམས་ལའང་
སྐྱོན་དུ་མི་འགྱུར་བའི་གནས་སྐབས་ངེས་པར་ཡོད་།།འོན་ཀྱང༌།གང་དུ་ཡི་གེ་ལྷག་ཆད་དང༌། །ལྕི་
ཡང་ཇི་ལྟ་བཞིན་མི་གནས། །དེ་ནི་སྡེབ་སྦྱོར་ཉམས་པ་སྟེ། །སྐྱོན་འདི་ཤིན་ཏུ་དམད་པའོ །ཞེས་
གསུངས་ཤིང་འདི་ལ་སྐྱོན་མེད་ཀྱི་དམིགས་བསལ་ཀྱང་མེད་། །དེ་ཙམ་ལས་གཞན་པའི་གོང་མ་
ཐམས་ཅད་ཁྱུད་དེ་མཛད་ནས་དམིགས་བསལ་སྐྱོན་མེད་མ་ཡིན་པར་བསྒྲུབས། སྐྱོན་མེད་འགལ་བ་
རྣམ་དྲུག་ཁོ་ན་ལ་བཞེད་པའི་གྲུབ་མཐའ་གཅུགས་ནས་གཞུང་མཉམ་པོ་ལ་ཉེ་རིང་མཛད་པ་ཇི་ལྟར་
འོང་ཞེས་ཐུགས་བསམ་ཐུན་གཅིག་གནང་དུ་གསོལ་ལོ། །
མཁས་པ་ཉི་མའི་འཕྲིན་ལས་ལ སྲིན་བུ་མེ་ཁྱེར་ལྟ་བུ་ཡིས། །བསམ་པ་དག་པས་སྐྱོན་
མེད་སྙམ། །ཞེས་པ་བཞིན། སླར་ཡང་འགལ་སྤོང་མཐའ་དཔྱོད་ཀྱིས། །རྒྱན་པའི་ལེགས་བཤད་ཀྱི་
བདུད་རྩིས། །ལམ་འདིར་འཇུག་པའི་བློ་གསལ་ཡིད་ཀྱི་དགའ་སྟོན་སྩོལ་བར་གོར་མ་ཆག་སྙམ།རྗེ་
ཉིད་ཀྱིས་སྩལ་བའི་ལན་ལ་དོགས་སློང་གི་ས་བོན་འདི་ཙམ་ཞིག་ཕུལ་བ། དཀའ་བ་ཙམ་གྱིས་དཀོན་
པའི་དཔེ་ཐུགས་ཡུལ་དུ་བཞག་ནས་རེ་བའི་ཤིང་རྟ་ཡིད་བཞིན་དུ་གང་བར་གསོལ
དྲི་ཚིག་ཕོ་ཉས་ཕྱོགས་ཀྱི་འཁོར་ལོའི་ཁོངས། །ཉུལ་བའི་ཕྱི་བཞིན་ལན་ཀྱང་ཉེར་
འཕྱན་པ། །འདྲེན་བྱེད་ཡུལ་དུ་ལྷུང་བའི་དེ་མ་ཐག །བརྟགས་ཤིང་དཔྱད་པའི་གཏམ་བཟང་རྣ་བར་
214

སྙན་ངག་གི་ཡང་ལན་རབ་དགའི་རྒྱུད་མང༌།
སྙན། །དུས་ངན་སྟོན་གྱི་མཐར་ཡང་ལེགས་བཤད་ཀྱི། །ཆར་རྒྱུན་འདོད་དགུ་འབེབས་པའི་རྫོགས་
ལྡན་སྤྲིན། །འདི་ལྟ་ཅི་ཞེས་ཉམ་ཆུང་ཙ་ཏ་ཀ །ད་དུང་སོམ་ཉིའི་མིག་ཟུར་ཁྱོད་ལ་གཏོད། །ཚེ་འདིའི་
བསྒྲུབ་བྱས་མྱོས་པའི་གླང་ཆེན་ཕལ། །ཉན་བཤད་སྒྲུབ་པའི་པད་ཚལ་འདམ་དུ་བརྫི། །ལེགས་
བཤད་དབྱངས་ཀྱིས་བློ་གསལ་ཚོགས་སྐྱོང་བའི །བསྙེངས་བྲལ་སྨྲ་བའི་སེང་གེ་འགའ་ཡོད་དམ། །
འདིར་འབད་ལྷག་བསམ་བདུད་རྩིའི་བུམ་པ་ལས །སྐྱེ་བར་ལྡན་པའི་ལེགས་བྱས་ཡངས་པའི་
གཟུགས །ཤར་བ་ཙམ་ནས་འགྲོ་བའི་ཡིད་མཚོ་ཀུན། །རྣམ་པར་དག་པའི་དངོས་པོར་བྱེད་གྱུར་
ཅིག།
ཅེས་བྱ་བ་འདི་ཡང་།བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷར་གྲགས་
ང་བ་པས་གྲུབ་པའི་གནས་ཆེན་རྒྱལ་ཕུ་དཔལ་གྱི་སྟེང་འགྲོའི་རི་ཁྲོད་དུ་ཐུན་སེང་གཉིས་ཀྱི་
སུག་ལས་སུ་བསྟར་བ་ཀཱ་མ་དྷེ་ནུ་རསྟུ། མགོ་མཇུག་གི་ཚིགས་བཅད་ལ་དཔྱད་རྒྱུ་འདྲ་འདུག་ཀྱང་མཁས་འདོད་དུ་སོང་
དོགས་བཞག་ནས་ལན་གྱི་ཚིག་རིས་ཁོ་ནར་དཔྱད་པ་ལགས།། །
215

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་
ལེགས་པར་བཤད་པའི་རོལ་མཚོ་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས་རྣམ་རྒྱལ།
ཀུན་མཁྱེན་ཡེ་ཤེས་རྡུལ་བྲལ་མི་འགྱུར་གསེར་གྱི་ཁམས་སུ་འབར་བ་ཡི། །ཡང་དག་སྣང་
བས་ཆོས་ཀྱི་པདྨ་མཐའ་ཡས་ཅིག་ཅར་ཁ་འབྱེད་པ། །ངག་གི་དབང་ཕྱུག་ཆེན་པོར་གྲུབ་པའི་སངས་
རྒྱས་རྣམས་དང་དབྱེར་མེད་པའི། །མཆོག་གི་རྗེ་སློབ་དཔོན་ཆེ་ཞབས་དུས་རྣམས་ཀུན་སྤྱི་བོས་
མཆོད། །མི་འགྱུར་དམ་པའི་ཆོས་ཀྱི་དབྱིངས་ཟབ་ལྟ་བར་མི་མངོན་ཤེས་རབ་ཕ་རོལ་ཕྱིན་པ་
མོའི། །རང་གཟུགས་མཆོག་དེ་ཐམས་ཅན་གཟིགས་པའི་ཡེ་ཤེས་ཕུང་པོར་རྩེ་དགའ་རྒོད་པའི་
མཛེས་སྡུག་རྒྱུན །མ་ཉམས་སྟོང་པའི་རེག་བྱ་དང་འགྲོགས་ཟག་མེད་བདེ་ཆེན་འདྲེན་ལ་མཁས་
པའི་ལང་ཚོ་མ །རྒྱལ་ཡུམ་རྡོ་རྗེ་དབྱངས་ཀྱི་དབང་མོས་མགྲིན་ལ་རབ་འཁྱུད་ངག་གི་འདོད་པ་འཇོ་
བར་མཛོད། །དེ་ཡི་རིག་པ་མཁས་པའི་མགྲིན་ལ་ཡོན་ཏན་སྤེལ་བྱེད་ཅིང༌། །ཆོས་རབ་གསལ་བྱེད་
དག་པའི་ཚིག་སྦྱོར་མུ་ཏིག་འཛུམ་པའི་རླབས །ཀུན་ལ་སྩོལ་མཁས་དམ་པའི་འཁྲི་ཤིང་སྔོན་མེད་
གསར་འཁྲུངས་པ། །དཔལ་ལྡན་དཎྜིར་སྙན་པའི་གྲགས་འབར་དེ་ཡི་ལེགས་བཤད་གང༌། །རང་
བཞིན་རྐྱེན་དང་རྣམ་པར་འགྱུར་བའི་མཚོར། །ལེགས་སྦྱངས་མཁྱེན་ཡངས་ཟླ་བའི་འཁོར་ལོ་ཆེ།།
བསྒྱུར་བས་རྨོངས་པའི་མུན་འཕྲོག་སྣང་བའི་དཔྱིད། །ཤོང་དཔང་བསྟན་པའི་སྒྲོན་མས་གསལ་
མཛད་ཀྱང༌། །གསུང་རྒྱུན་ཕལ་ཆེར་ཐན་སྤྲིན་ལྟར་ཡལ་ཞིང༌། །གཟུར་གནས་ཉིན་མོའི་རྒྱུ་སྐར་ཚུལ་
བཟུང་དུས། །མ་སྦྱངས་རང་བློར་གང་བདེའི་ཚིག་གི་རྗེས། །སོང་བའི་གཞུང་དོན་ལྟོ་འཕྱེའི་འགྲོས་
216

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ལྟར་འཁྱོག །སྙིགས་མའི་དྲི་མས་སྦགས་པའི་བློ་གྲོས་གོས །བཟང་ཡང་ལེགས་བཤད་གཏམ་གྱི་
སྦྱོར་བའི་ཚོན། །འཛིན་པའི་སྐལ་བ་མཆོག་ཏུ་ཕྲ་གྱུར་པའི། །དུས་འདིར་སྔོན་ལས་གང་གིས་བདག་
ཅག་འཕངས། །འོན་ཀྱང་རང་བློའི་བུ་ག་ཆེས་ཕྲ་བར། །ལེགས་པར་བཤད་པའི་སྣང་བ་འཇུག་ཚུལ་
འགའ། །བརྒྱ་ལམ་ན་ཡང་གཞན་ལ་ཕན་བསམ་ནས།།ཡི་གེར་འགོད་ལ་ཅུང་ཟད་སྤྲོ་བ་སྐྱེས། །
འདིར་སྙན་ངག་གི་བསྟན་བཅོས་ཆེན་པོ་མེ་ལོང་གི་ལེའུ་བར་མ་དོན་གྱི་རྒྱན་གྱི་ཡོངས་སུ་
དཔྱད་པ་ལ། འཇམ་མགོན་ས་སྐྱ་པའི་བསྟན་པའི་སྒྲོན་མ་ཆེན་པོ་མཁན་རིན་པོ་ཆེ་ངག་དབང་ཆོས་
ཀྱི་གྲགས་པས དྲི་ཚིག་དབྱངས་ཅན་མགྲིན་བརྒྱའི་ང་རོ་དང༌། རང་ལན་དཔྱད་གསུམ་རྣམ་དག་
གིས་བྱི་དོར་སྒྲུབ་པར་མཛད་པ། གཞུང་ལུགས་དཔྱད་པ་ཞིབ་མོའི་ལམ་ནས་འདྲེན་པ་མཁས་པའི་
རྣམ་ཐར་བཟང་པོ་ལ་དགའ་བ་དང་གུས་པ་ཆེས་ཆེར་འཕེལ་ལ། དེར་མ་འདུས་པའི་དོགས་གནས་
འགའ་རེར་དོགས་དཔྱོད་ཀྱི་ཟིན་ཐོ་འགོད་པར་འདོད་པས་རྐྱེན་བྱས།ཇི་ལྟར་ཡིད་བཞིན་གྱི་ནོར་བུ་
རིན་པོ་ཆེ་ལ་སྦྱང་བའི་ཆོ་ག་བཞིན་དུ། རྗེ་འདི་པའི་གསུང་ལའང་འགྲན་འདོད་མ་ཡིན་ཀྱང་། འཕན་
ཟེལ་རིན་ཆེན་ལ་ལྟ་ཡི། །མགལ་དུམ་ལ་ནི་སུ་ཞིག་དཔྱོད། །ཞེས་པའི་ཚུལ་གྱིས་རྟོག་དཔྱོད་ཀྱི་སྒོ
འཕར་ཡངས་པོ་སྔོན་དུ་ཕྱེ་ནས་ཅུང་ཟད་གླེང་བ་ལ། ཀུན་སློང་དང་ཕྱོགས་ལྷུང་དུ་རྟོག་པར་མ་མཛད་
ཅིག།ཅེས་སྔོན་དུ་གསོལ་ནས།
རང་ལན་དཔྱད་གསུམ་རྣམ་དག་ལས་འདི་ལྟར་འབྱུང་སྟེ། དང་པོ་རང་བཞིན་བརྗོད་པ་ནི།
དངོས་པོ་རྣམས་ཀྱི་རང་བཞིན་དང༌། །གནས་སྐབས་སྣ་ཚོགས་དངོས་གསལ་བྱེད། །དེ་ནི་རང་
བཞིན་བརྗོད་པ་དང་། །རིགས་ཞེས་དང་པོའི་རྒྱན་ཡིན་དཔེར། །ཞེས་པས་བསྟན དེའི་དོན་ཡང་
ཁྱད་གཞི་དངོས་པོ་དེའི་རང་བཞིན་དང༌། ཁྱད་ཆོས་ཀྱི་གནས་སྐབས་སྣ་ཚོགས་པ་གཉིས་ཀའང༌།
ཁྱད་གཞི་ཙམ་ལ་སྒྲོ་མ་བཏགས་པར་དངོས་གནས་ཡོད་པ་གསལ་བར་བྱེད་པའི་ཚིག་རྒྱན་དེ་ལ་
རང་བཞིན་བརྗོད་པའི་རྒྱན་ཞེས་ཀྱང་བྱ།རིགས་པ་སྟེ་དྲང་པོའི་རྒྱན་ཞེས་ཀྱང་བྱ་བ་ཡིན་། །གསུང་བ་
ནི་མི་མད་སྟེ་རིགས་མི་རིགས་ཀྱི་ཟླས་ཕྱེ་མི་རིགས་པ་ཡིན་ན། ཡུཀྟ་དང་། དྲང་པོ་ཡིན་ན། རི་ཛུ་
ཞེས་པ་ལྟ་བུ་རྒྱ་དཔེར་འབྱུང་རིགས་པ་ལ་མི་སྣང་བའི་ཕྱིར་དང༌།དེ་གཉིས་ཀྱང་རྣམ་གྲངས་སུ་མི
217

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རུང་སྟེ་དོན་སོ་སོ་བ་ཡིན་པའི་ཕྱིར་དང༌།ཚད་མར་གྱུར་པ་དག་དེ་ལྟར་དུ་མི་བཞེད་པའི་ཕྱིར་རོ །དེ་
ཅི་ཡིན་པ་སྨྲོས་ཤིག་ཅེ་ན།དེ་བཞིན་དུ་བྱ་སྟེ། ས་སྐྱ་པཎྜི་ཏ་ཆེན་པོས།ངོ་བོ་དངོས་སུ་བསྔགས་པ་ནི། །
རང་བཞིན་བརྗོད་དང་རིགས་ཡིན་ཏེ། །ཞེས་པའི་རང་འགྲེལ་ལས། ཚིགས་སུ་བཅད་པ་རྩོམ་པའི་
ཚུལ་ལ་གཉིས་ཏེ།རང་བཞིན་བསྔགས་པ་དང་རིགས་བསྔགས་པའོ །དང་པོ་ནི་དངོས་པོའི་གནས་
ལུགས་སྐྱོན་མེད་པ་ཡིན་ལ གཉིས་པ་ནི་དེ་དང་རྗེས་སུ་འབྲེལ་བའི་ཆོས་བརྗོད་པ་ཡིན་། །ཞེས་
དང་དཔང་ལོ་ཆེན་པོས། དངོས་པོ་བརྗོད་བྱ་རྣམས་ཀྱི་རང་བཞིན་གང་གནས་སྐབས་གཅིག་ཉིད་མ་
ཡིན་པར་སྣ་ཚོགས་པ་དུ་མ་ཇི་ལྟ་བ་བཞིན་དངོས་སུ་སྟེ་ཤུགས་ལས་མིན་པའི་རྗོད་བྱེད་ཀྱི་བྱེད་པས
གསལ་བར་བྱེད་པ་དེ་ནི་རང་བཞིན་བརྗོད་པའི་མིང་ཅན་། མིང་གཞན་རིགས་ཀྱི་རྒྱན་ཞེས་བྱ་བ་
རྒྱན་དང་པོ་ཡིན་།།ཞེས་འབྱུང་བ་ལགས
ཡང་རང་ལན་ལས། འདིར་སྙན་ངག་མཁན་རིན་སྤུངས་པས། དང་པོའི་རྒྱན་ཡིན་རིགས་
སོགས་དཔེར །ཞེས་འགྱུར་བཅོས་པ་ནི། རིགས་ཞེས་པའི་རིགས་དང༌། འོག་ནས་འབྱུང་བའི་
རིགས་བརྗོད་གཉིས་དོན་གཅིག་ཏུ་འཁྲུལ་ནས་འགྱུར་བཅོས་པར་སྣང་། གསུང་སྟེ། དེ་གཉིས་ཀྱི་
སྐད་དོད་ནི་རྒྱ་དཔེར ཛཱ་ཏི་ཞེས་གཅིག་པར་བྱུང་ལ། མི་གཅིག་ན་འབྱེད་ཆོས་ཅི༌ལྟ༌བུ་ཞིག་གིས་
འབྱེད་པ་ལགས།
ཡང་གནས་སྐབས་སྣ་ཚོགས་དངོས་གསལ་བྱེད། །དངོས་སུ་རྗོད་བྱེད་ཚིག་གིས་གསལ་
བར་བྱེད་པའི་དོན་དུ་བཀྲལ་བ་ལ།དེ་ལྟར་ན་སངས་རྒྱས་བྱང་སེམས་ཀྱི་ཡོན་ཏན་སོགས་ལྐོག་ཏུ་
གྱུར་པའི་ཆོས་རྣམས་ལ་སོ་སོ་སྐྱེ་བོས་རང་བཞིན་བརྗོད་པའི་སྙན་ངག་བརྩམ་རྒྱུ་མེད་པར་ཐལ་བའི་
སྐྱོན་འབྱུང་གསུང་ཡང༌། རྒྱལ་བའི་བཀའ་དང་། བླ་མའི་དྲིན་ལས་ཚོགས་ལམ་ཆུང་ངུ་ནས་སངས་
རྒྱས་ཀྱི་སའི་བར་གྱི་ཡོན་ཏན་སོ་སོ་སྐྱེ་བོས་ཀྱང་ཇི་བཞིན་བཤད་རུང་བ་མངོན་སུམ་པ་ལ་སྙོན་པར་
མི་རིགས་སམ་སྙམ་མོ།།
དྲི་བ་དང་པོ་ནི། ཁྱད་གཞི་དེ་ཡི་ནང་སེལ་རིགས་ཀུན་ལ། །ཁྱབ་བྱེད་ཁྱད་ཆོས་ཐུན་མོང་
བརྗོད་པ་ལ །རིགས་བརྗོད་རྒྱན་ཞེས་དབྱངས་སུ་ལེན་པ་འདི། །དྲང་པོའི་མདའ་ཡིས་ཕུག་ན་
218

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
འཁྱོག་མིན་ནམ། །མཆུ་དམར་དབྱིབས་གུག་གཤོག་པ་ལྗང་སོགས་ཀྱི། །མཚན་ཉིད་ལྡན་པའི
དངོས་པོ་ལ་དམིགས་ནས །ནེ་ཙོར་བོད་པ་རིགས་བརྗོད་རྒྱན་དམ་པར། །རིགས་པའི་གཞུང་
བཞིན་འཆད་ན་སུ་ཡིས་འགོགརིགས་གཏེར་ལས།ཡལ་ག་ལོ་མ་ལྡན་མཐོང་ནས།།དེ་ལ་ཤིང་གི་བརྡའ་སྦྱོར་ལས།།བརྡ་དེ་
རིགས་ལ་སྦྱོར་བར་བྱེད།།ཅེས་དང༌།མཁས་པ་འཇུག་པའི་སྒོ་ལས་ཀྱང་།དེ་མ་ཡིན་ལས་ལོག་པ་ཅན།།རྣམ་པ་ཀུན་ཏུ་ཅི་འདྲ་བ།།ཕན་
ཚུན་བླང་དོར་མཚུངས་གྲུབ་པ།།དེ་སྟོན་བྱེད་པ་རིགས་ཀྱི་སྒྲ།།ཞེས་གསུངས་པ་དང༌།འདི་མཆུ་དམར་དབྱིབས་གུག་སོགས་ལ་ནེ་ཙོའི་
རིགས་བརྗོད་དུ་བཞག་པ་གཉིས་གནད་འདྲའམ་སྙམ།སྤྱིར་ནི་རིགས་བརྗོད་ལ་བཞག་མཚམས་མཐའ་ཡས་སོ
སྤྱིར་རིགས་ལ།ཤིང་ཞེས་པ་ལྟ་བུ་སྤྱི་སྒྲ་གཅིག་གིས་དེའི་རིགས་ཅན་མང་པོ་གོ་བར་བྱེད་
པ་ཛཱ་ཏིའི་སྒྲ་ལས་དྲངས་པ་དང་། བྱེ་བྲག་རྒྱལ་པོའི་བརྒྱུད་ལ་རྒྱལ་རིགས་ཞེས་པ་ལྟ་བུ་ཀུ་ལའི་སྒྲ་
ལས་དྲངས་པ་གཉིས་ཡོད་པ་ལས། སྐབས་དོན་སྔ་མའི་དབང་དུ་བྱས་ནས་རིགས་གཏེར་གྱི་ལུང་
དོན། བརྡའ་ནི། དོན་དེ་ལ་ཐ་སྙད་བྱ་བའི་ཕྱིར བརྡའ་ཤེས་མཁན་པོ་སངས་རྒྱས་བྱང་སེམས་ལྷ་
དང་དྲང་སྲོང་སོགས་བདེན་ཚིག་གྲུབ་པ་དག་གིས་ཐོག་མར་མིང་དུ་བྱས་པ་ནི་སྒྲ་སྤྱི་དང་དོན་སྤྱི་
འདྲེས་པའི་རྣམ་པ་ཅན། གོ་བར་བྱེད་པ་དང་སྨྲ་བར་བྱེད་པའི་དུས་ཅན་ཏེ། ཡལ་ག་ལོ་མ་ཅན་གྱི་
དངོས་པོ་མཐོང་བ་དེ་ལ་ཤིང་དུ་བཏགས་པ་ན།མིང་མིང་ཅན་དངོས་པོ་དེའི་རིགས་དང་རྟོག་པས་
གཅིག་ཏུ་སྦྲེལ་བར་བྱེད་དེ། སྨྲ་བ་པོས་ཤིང་ཞེས་བརྗོད་པ་ན། ཉན་པ་པོ་དང་སྨྲ་བ་པོ་གཉིས་ཀའི་
རྟོག་ཡུལ་དུ་ཤིང་གི་རྣམ་པ་དོན་སྤྱིར་འཆར་ཞིང༌། ངག་དེ་ཐོས་པ་ལས་ཤིང་རང་མཚན་པ་དངོས་ལ་
ཐ་སྙད་འདོར་ལེན་བྱེད་པ་ཡིན་ཏེ། ཚད་མ་རྣམ་འགྲེལ་ལས། སྒྲ་རྣམས་ཀྱི་ནི་བརྡར་བཏགས་
སྟོན། །དེ་ནི་ཐ་སྙད་ཆེད་དུ་བྱས། །དེ་ཚེ་རང་གི་མཚན་ཉིད་མེད། །དེས་ན་དེ་ལ་བརྡར་མ་
ཡིན། །ཞེས་སོ། །དེ་ཉིད་འདོད་རྒྱལ་གྱི་སྒྲར་ཡང་བརྗོད་དེ། ས་པཎྜི་ཏས། མིང་ཚིག་དེ་དག་རྒན་པོ་
ཡིས། །ཐོག་མར་སྦྱར་བ་བརྡའ་ཡིན་ལ། །ཕྱིས་ནས་དཔྱོད་པ་ཐ་སྙད་ཡིན། །དེ་ཡི་དང་པོ་འདོད་
རྒྱལ་སྒྲ། །ཞེས་བཤད་པས་སོ། །
དེ་བཞིན་མཁས་འཇུག་གི་ལུང་དོན་ཡང༌། རང་འགྲེལ་ལས། ཤིང་མ་ཡིན་པ་དང་བ་ལང་
མ་ཡིན་པ་ལས་ལོག་པའི་རྒྱུ་མཚན་ཅན། ཡལ་ག་དང་ནོག་ལ་སོགས་པ་དང་ལྡན་པའི་མཚན་ཉིད་
219

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཚུངས་པ་རྣམས་ལ།རྟོག་པ་འཁྲུལ་པའི་སྟོབས་ཀྱིས་ཤིང་དང་བ་ལང་ཞེས་སྤྱི་གཅིག་ཏུ་བཟུང་ནས།
སྤྱི་མཚན་དང་རང་མཚན་གཅིག་ཏུ་ཞེན་པའི་སྒོ་ནས། ཤིང་དང་བ་ལང་བླང་བ་དང་དོར་བ་ལ་འཇུག་
པ་ནི་རིགས་ཀྱི་སྒྲའོ །ཞེས་གསུངས་སོ །དེ་ལྟར་དུ་བཀྲལ་བའི་གྲུབ་འབྲས། །གཞུང་ལས། མཆུ་
ནི་དམར་ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །མགྲིན་པ་ཁ་དོག་གསུམ་འཕྲེང་
ཅན། །ནེ་ཙོ་འདི་དག་ཚིག་འཇམ་ལྡན། །ཞེས་པ་ལ་རང་ལན་དུ།འོ་ན་ཁྱད་ཆོས་སྟོན་བྱེད་ཚིག་རྐང་
སྔ་མ་གསུམ་དོར་ནས། ནེ་ཙོ་འདི་དག་ཚིག་འཇམ་ལྡན། །ཞེས་པའི་ཚིག་གཅིག་པོ་དེ་རིགས་བརྗོད་
ཡིན་ནམ་མིན། ཞེས་སོགས་དྲི་བ་བཀོད་པའི་ལན། ནེ་ཙོ་འདི་དག་ཞེས་པ་རིགས་ཀྱི་སྒྲ་ཡིན།
རིགས་དངོས་མིན།ཚིག་འཇམ་ལྡན་ཞེས་པ་རིགས་སུ་བཞག་ཀྱང་རུང༌།ཞེས་བྱའོ །འོ་ན་རིགས་
གང་ཡིན། གསལ་བྱེད་ཀྱི།ལྷོ་ཡི་རླུང་གིས་ཞེས་པའང་རིགས་མ་ཡིན་ནམ་ཞེ་ན།མཁས་འཇུག་
ལས། རང་མཚན་འཛིན་པ་སྣང་བ་ལ། །སྤྱི་འཛིན་པ་ནི་གཞན་སེལ་ཡིན། །ཞེས་སྤྱི་མཚན་གཞན་
སེལ་དུ་གསུངས་ཤིང་། རིགས་གཏེར་གྱི་ལུང་འཕྲོར། རིགས་དེ་གཞན་སེལ་ལས་གཞན་
མིན། །ཞེས་དང་ཚད་མ་རྣམ་འགྲེལ་གྱི་རང་འགྲེལ་ལས། དངོས་པོ་རིགས་མི་མཐུན་པ་རྣམས་ཀྱི་
འདྲ་བ་ཉིད་གང་ཡིན་པ་དེ་རིགས་ཡིན་ནོ། །ཞེས་ལན་མང་དུ་བཤད་ཟིན་ནོ། །ཞེས་འབྱུང་བས།
མཆུ་དམར་བ་དང་དབྱིབས་གུག་པ་སོགས་ནེ་ཙོའི་སྤྱི་མཚན་དུ་འོས་པའི་ཆོས་རྣམས་རིགས་དང༌།
མཚན་ཉིད་དེ་ལ་དམིགས་ནས་ནེ་ཙོ་ཞེས་བརྗོད་པ་རིགས་ཀྱི་སྒྲར་འདོད་དགོས་པས། དེ་གཉིས་ལ་
མཚན་ཉིད་དང་མཚོན་བྱའི་ཁྱད་པར་ཡོད་། །དེ་ལྟར་ཡང་མཁས་འཇུག་ལས།དོན་ལ་དམིགས་
ནས་མཚོན་བྱ་སྟེ། །དེ་ཡི་དོན་ལྡོག་མཚན་ཉིད་ཡིན།ཞེས་པའི་རང་འགྲེལ་དུ། ཡལ་ག་དང་ནོག་ལ་
སོགས་པའི་མཚན་ཉིད་ལ་དམིགས་ནས་བཏགས་པ་ནི་རིགས་ཀྱི་སྒྲའོ །དེ་ཉིད་མཚོན་བྱའང་ཡིན་།
དཔེར་ན་ཤིང་དང་བ་ལང་ལ་སོགས་པ་ལྟ་བུའོ །ཞེས་སོ །
དེས་ན་སྤྱིའི་ཆོས་སམ་མཚན་ཉིད་དེ་དག་དངོས་སུ་བརྗོད་པའི་རིགས་དེ། མཚོན་བྱའམ་
རིགས་ཀྱི་སྒྲས་མཚོན་པར་བྱས་པ་ཞིག་དགོས་ཏེ། གནས་སྐབས་སྣ་ཚོགས་དངོས་གསལ་བྱེད། །
ཅེས་པའི་ནུས་པས་། །དེ་བཞིན་མ་ཡིན་པར། དངོས་པོ་དེ་ལ་དམིགས་ནས་ནེ་ཙོར་བོད་པ་ཙམ་
220

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
གྱིས་དཔེར་བརྗོད་ཀྱང་མི་འགྲུབ་ན་རིགས་ཀྱི་རང་བཞིན་བརྗོད་པར་ག་ལ་འགྱུར་ཏེ། རང་བཞིན་
བསྔགས་པ་དང་རིགས་བསྔགས་པའི་དོན་གང་ཡང་མ་ཚང་བའི་ཕྱིར་།ལྷོ་ཡི་རླུང་སོགས་ལ་
རིགས་གྱི་སྒྲས་ཆོག་སྟེ།འོག་གི་ངག་རྣམས་གསལ་བར་བྱེད་པ་ལ་སྒྲ་གཙོ་བོའི་ཕྱིར་རོ། །ལར་རྒྱན་
གྱི་ཁྱད་པར་སོ་སོ་དང་འབྲེལ་བའི་གནད་ཀྱིས་གཅིག་ཏུ་མ་ངེས་པ་སྟེ། ཁྱད་པར་བརྗོད་པར། འདི་
ནི་ལྷ་ཡི་བུ་མོ་མིན། །དྲི་ཟའི་རིགས་ལས་བྱུང་བའང་མིན། །ཞེས་རིགས་བྱེ་བྲག་པ་ཀུ་ལའི་སྒྲ་ལས་
དྲངས་པ་ཡང་བཤད་པས་མཚོན་ནོ། །རྗེ་ཉིད་ཀྱིས། རིགས་དང་རིགས་ཀྱི་སྒྲ་མ་ཕྱེ་བར། ཁྱད་གཞི་
ཙམ་དང༌། ཁྱད་ཆོས་དང་འབྲེལ་བ་དང༌། བྱ་གཞི་ཙམ་དང༌། གཉིས་ཀ་དང་འབྲེལ་བ། གང་དང་
ཡང་མ་འབྲེལ་བ་སོགས་ཀྱང་འགྲིག་འགྲིག་ཙམ་དུ་ཟད་།།
དྲི་བ་གཉིས་པ ཁ་ཅིག་རྫས་བརྗོད་བདག་གི་དངོས་པོའི་རྫས། །ཕལ་ཆེར་ཁྱད་བཞི་དེ་
ཉིད་གཅིག་པུ་ལ། །ལྡན་པའི་ཆོས་ལ་ངོས་འཛིན་ཅ་ཅོའི་སྒྲ། །རོ་བྲལ་གཏམ་གྱིས་རྣ་བ་ངལ་མིན
ནམ། །གསུང་བ། པཎ་ཆེན་སངྒ་ཤྲཱིས། དབང་ཕྱུག་ཆེན་པོ་ལ་ཡོད་པའི་རྫས་ལག་ན་ཐོད་པ་ཡོད་པ་
སོགས་བརྗོད་པ་ཡིན། ཅེས་དང༌། འཇིག་རྟེན་དབང་ཕྱུག་གིས། དབང་ཕྱུག་ལ་སོགས་པ་རང་
མཚན་གཅིག་གིས་བདག་ཏུ་བཟུང་བའི་རྫས། ཅེས་སོགས་ལ། འཇིག་རྟེན་ཐ་མལ་པ་ལ་ནོར
སོགས་ལ་རྫས་སུ་གྲགས་པ་དེའི་དཀྱུས་ཤོར་ཡིན་གྱི་མཁས་པའི་གཏམ་དུ་ག་ལ་རུང༌། ཞེས་གཤེ་
མོད།ཇི་སྐད་དུ།ཇི་ལྟར་གྲགས་པ་ལ་བརྟེན་ནས། །རྣམ་པར་དཔྱད་པ་ཐམས་ཅད་བརྗོད །ཅེས་
འབྱུང་ན་འཇིག་རྟེན་ལ་གྲགས་པ་མཁས་པའི་གཏམ་དུ་མི་རུང་བའི་ཤེས་བྱེད་ཅི། རང་ལན་དུ།
མགྲིན་སྔོན་ཁྱད་གཞི། ལག་ན་ཐོད་པ་སོགས་ཁྱད་ཆོས་སུ་བྱས་པ་ཞིག །ལག་ཐོད་སོགས་ཁྱད་གཞི་
མིང་གི་རྣམ་གྲངས་སུ་བྱས་ནས་རྒྱུ་མཚན་ཅན་གྱི་མིང་རང་རྫས་སུ་བསྒྲུབ་པ་ཞིག །ཡང་ཁྱད་གཞིའི་
སྟེང་དུ་ཁྱད་ཆོས་ཐུན་མོང་དང་ཐུན་མོང་མ་ཡིན་པ་གང་བརྗོད་ཀྱང་འགལ་བ་མེད་པ་ཞིག་སྟེ་མི་འདྲ་
བ་གསུམ་ཞལ་གྱིས་བཞེས་འདུག་པ བྱ་ཁྲལ་བྱུང་ཚེ་བྱིའུ་སོ་དང༌། བྱི་ཁྲལ་བྱུང་ཚེ་བྱ་གཤོག་ངོམ་
དུས་དང་།བྱ
པའི་ཉེར་མཁོ་ལ་དགོངས་ན་མ་གཏོགས་གཏད་སོ་མེད་པའི་ཟང་ཟིང་པའོ། །དེའི་དང་པོ་མི་འཐད་དེ།
ཁྱད་གཞི་གཅིག་པུར་ལྡན་པའི་ཆོས་ཅ་ཅོ་ཡིན་པར་ཁྱེད་འདོད་པའི་ཕྱིར། གཉིས་པ་མི་འཐད་དེ།
221

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རྗེས་གྲུབ་ཀྱི་མིང་རྫས་ཡིན་པར་གཞུང་ལུགས་གར་ཡང་མ་བཤད་པའི་ཕྱིར། གསུམ་པ་ཡང་མི་
འཐད་དེ། ཁྱད་ཆོས་ཐུན་མོང་བ་སྤྱིའི་ཁྱད་ཆོས་ཡིན་པས་དེ་རིགས་ཀྱི་མཚན་ཉིད་ཡིན་གྱི་རྫས་མ་
ཡིན་པའི་ཕྱིར་རོ།།
ཡང་རང་ལན་དུ། གནོད་བྱེད་གཞན་ཡང་། དབང་ཕྱུག་གི་ལག་གི་ཐོད་པ་སོགས་ལ་རྫས་
སུ་བྱས་ནས་རྫས་བརྗོད་ཀྱི་གོ་དོན་འཇོག་ན། མཆུ་དམར་དབྱིབས་གུག་གཤོག་པ་ལྗང་མཉེན་
སོགས་ཀྱང༌། ནེ་ཙོའི་ནང་ལུས་ཀྱི་རྫས་སུ་བྱས་ནས་རྫས་བརྗོད་དུ་རིག་པར་ཐལ་བའི་སྐྱོན་བཟློག་
ཐབས་འཕགས་པའི་སྤྱན་གྱིས་ཀྱང་མི་གཟིགས་སོ །ཞེས་རིགས་པ་སོང་སོང་མོར་བསྒོམ་པ་ལའང་སྙིང་
པོ་མེད་དེ། དབང་ཕྱུག་བྱེ་བྲག་པའི་ཆོས་བརྗོད་པ་རྫས་སུ་བྱས་པ་དེ་སྤྱིའི་ཆོས་སམ་སྤྱི་མཚན་རིགས་
སུ་བྱས་པ་དེར་ཐལ་བའི་ཐལ་བ་ནི་དེ་བཞིན་གཤེགས་པའི་སྤྱན་ལྔས་ཀྱང་མི་གཟིགས་སོ། །འདིར་རིག་
པའི་གཏེར་ལས། དེ་ལ་རང་མཚན་དངོས་པོ་སྟེ། སྤྱི་ནི་དངོས་པོར་གྲུབ་པ་མེད། རང་གི་མཚན་ཉིད་
དང་། གསལ་བ་དང་། དངོས་པོ་དང་། རྫས་དང༌།ལོག་པ་དང༌། དོན་དམ་པ་ཞེས་བྱ་བ་ལ་སོགས་
པ་ནི།དོན་བྱེད་ནུས་པ། རྫས་ཕན་ཚུན་མ་འདྲེས་པ། རྒྱུ་དང་འབྲས་བུར་གྲུབ་པ།སྐྱེས་བུ་ཐམས་
ཅད་ཀྱི་བླང་དོར་བྱ་བའི་འཇུག་ལྡོག་གི་ཡུལ་ཡིན་པས་དངོས་པོའི་དོན་དུ་དོན་གཅིག་པ་ཡིན་ཏེ།
རྣམ་འགྲེལ་ལས སྣང་བའང་གཞན་ལ་མི་བརྟེན་པས །ཐ་དད་བྱེད་ཡིན་དེ་ཉིད་དོན། །དེ་ནི་
གཞན་ལས་ལོག་པ་ཡིན། །དེ་ནི་དང་འབྲས་བུར་བཤད། །དེ་ནི་རང་གི་མཚན་ཉིད་འདོད། །ཞེས་
འབྱུང་བ་ལྟར་ན། དབང་ཕྱུག་ཉིད་ཀྱི་རང་མཚན་དུ་འཛིན་པའི་དངོས་པོ་གནས་སྐབས་སྣ་ཚོགས་
པས། རིལ་པོའི་ངོ་བོ་དབང་ཕྱུག་ཆེན་པོ་བྱེ་བྲག་པ་གཅིག་གསལ་བར་བྱས་པ་ལ།དངོས་པོ་གཅིག་
གཅིག་སྟོན་པ་ཞེས་གསུངས་ཀྱི།གཞན་དུ་དོན་གཅིག་པའི་སྐྱོན་དུ་འགྱུར་།།
དྲི་བ་གསུམ་པ། དབང་ཕྱུག་ཉིད་ཀྱི་རྒྱུ་མཚན་ཅན་གྱི་མིང༌། སྣ་ཚོགས་བརྗོད་པ་དངོས་
བསྟན་རི་མོར་གསལ། །དེ་ཕྱིར་མིང་ཙམ་བརྗོད་ལ་རྫས་བརྗོད་ཅེས །ལེགས་བཤད་གཏམ་འདི་རྣ་
བའི་གསོས་མིན་ནམ། །རྒྱུ་མཚན་མེད་དམ་ཡོད་ཀྱང་རུང་།།ལོག་པའི་རྒྱུ་མཚན་ཡིན་ཡང་སླ །མཚན་ཉིད་དོན་ལ་མ་ལྟོས་
པའི།བཏགས་པ་ཐམས་ཅད་མིང་གི་སྒྲ།།ཞེས་བཤད་དོ།འདི་ནི། སངྒ་ས།དབང་ཕྱུག་ཆེན་པོའི་ངོ་བོ་མིང་རྣམ་
222

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
གྲངས་ཀྱི་སྒོ་ནས་བརྗོད་པའམ། ཞེས་པ་ལ་བརྟེན་པར་འདུག་ཀྱང༌། ཕྱི་ནང་གཉིས་ཀས་རྫས་ལ་ཕྲ་
རགས་ཀྱི་རྣམ་གཞག་བྱེད་ཅིང༌།རགས་པ་འབྱུང་བཞིའི་རྡུལ་གྱིས་བརྩམ་པའི་མི་རྟག་པ་དང་།ནམ་
མཁའ་སྒྲའི་ཡོན་ཏན་སོགས་རྟག་རྫས་འདུས་མ་བྱས་ཕྲ་བའི་རྫས་རྣམས་སུ་བཤད་ལ། བྱེ་བྲག་པའི་
ཚིག་དོན་དྲུག་གི་སྐབས་སུ་ཡང་། རྫས་དང་ཡོན་ཏན་ལས་དང་སྤྱི། བྱེ་བྲག་འདུ་བ་དྲུག་ཡིན་ནོ། །ཞེས་
པའི་རྫས་ཀྱང༌། འབྱུང་བཞི་ནམ་མཁའ་དུས་ཕྱོགས་བདག་ཡིད་དགུར་བཤད་ཅིང་། དེ་དག་ཀྱང་
རྫས་ཡོད་བདེན་གྲུབ་ཏུ་འདོད་དེ། ཞི་བ་འཚོས་ཚད་མའི་དེ་ཁོ་ན་ཉིད་བསྡུས་པར། རྫས་ལ་སོགས་
པའི་དོན་དྲུག་ནི། །དམ་པའི་དོན་དུ་ཡོད་པའི་ཕྱིར། །ཞེས་བཤད་པ་དང༌། ཡང་གྲུབ་མཐའ་སྨྲ་བ་
འགའ་ཞིག་གིས་ཀྱང༌། སྲོག་དང་བདག་དང་ནམ་མཁའ་དང་ཕྱོགས་དང་སྡིག་པ་དང་བསོད་ནམས་
ཏུ་བཤད་པའི་གནས་སྐབས་དང་ཏེ་དྲུག་ཏུ་བཤད་པའི་གནས་སྐབས་དང༌། བྱེ་བྲག་ཏུ་སྨྲ་བ་སོགས་ཁ་ཅིག །གང་ཟག་ཕུང་དང་
གཅིག་དང་ཐ་དད་རྟག་མི་རྟག་སོགས་སུ་བརྗོད་དུ་མེད་ཀྱང་རང་རྐྱ་ཐུབ་པའི་རྫས་ཡོད་དུ་འདོད་།
འཇུག་པར། ཁ་ཅིག་དེ་ཉིད་གཞན་ཉིད་རྟག་མི་རྟག །ལ་སོགས་བརྗོད་མེད་གང་ཟག་རྫས་ཡོད་
འདོད། །ཞེས་གསུངས་པས།ཕྱི་ནང་གང་གིས་ཀྱང་རྒྱུ་མཚན་ཅན་གྱི་མིང་ལ་རྟོག་གེ་སོགས་གཞུང་
ལུགས་རྣམ་དག་གང་ལས་ཀྱང་རྫས་ཀྱི་ངོས་འཛིན་མ་གསུངས་པའི་ཕྱིར་རོ། །འོ་ན་མཛོད་དུ།ཐོབ་
དང་མ་ཐོབ་སྐལ་མཉམ་དང༌།། འདུ་ཤེས་མེད་སྙོམས་འཇུག་དག་དང༌། །སྲོག་དང་མཚན་ཉིད་
རྣམས་དང་ནི། །མིང་གི་ཚོགས་ལ་སོགས་པ་ཡང༌། །ཞེས་བཤད་པས་སོ། །ཅེ་ན། དེ་ནི་བྲལ་རྫས་
འདུས་མ་བྱས་འཆད་པའི་སྐབས་ཏེ། མིང་དང་ལྡན་མིན་འདུ་བྱེད་སོགས་རང་གི་གནས་སྐབས་ལ་
བཞག་པའི་གནས་སྐབས་ཅན་ལས། དོན་གཞན་རང་རྐྱ་ཐུབ་པའི་དངོས་པོའི་ཆ་ལ་བཏགས་པའི་
བཏགས་ཡོད་ཀྱི་དངོས་པོ་དང་དངོས་མེད་ལ་རྫས་སུ་བརྗོད་པ་ཡིན་གྱི། རྡུལ་རྫས་བརྒྱད་ལྡན་གྱི་
དངོས་པོ་མ་ཡིན་པའི་ཕྱིར་། མཛོད་ལས། འདོད་ན་དབང་པོ་མེད་པ་དང༌། །སྒྲ་མེད་ཕྲ་རབ་རྡུལ་
རྫས་བརྒྱད། །ཅེས་གསུངས་པའི་ཕྱིར་རོ །རྒྱུ་མཚན་ཅན་གྱི་མིང་རྫས་ཡིན་ན། རིགས་ཀྱི། མགྲིན་
པ་ཁ་དོག་སུམ་འཕྲེང་ཅན། །ཞེས་པའང་རྫས་བརྗོད་དུ་ཐལ། དེ་ནེ་ཙོའི་མིང་རྒྱུ་མཚན་ཅན་ཡིན་
པའི་ཕྱིར་རོ། །དེར་མ་ཟད་མིང་ཙམ་བརྗོད་པ་ཡིན་ན།ཙནྡྲ་པར།དོན་ཙམ་ལ་དང་པོའོ །ཞེས་རྣམ་
223

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དབྱེ་དང་པོ་ཁོ་ན་སྟེར་རིགས་ཀྱང་། རྒྱ་དཔེར། ཀ་ར་སྦྲེ་ན། ཀ་པཱ་ལེ་ན་ཛ་ཊ་བྷི ཞེས་སོགས་རྣམ་
དབྱེ་གསུམ་པ་སྦྱར་བ། ཀ་ལཱ་པར། ལྷན་ཅིག་སྦྱོར་བ་ལ་གསུམ་པའོ། །ཞེས་དབང་ཕྱུག་གི་ལག་པ་
སོགས་དང་ལྷན་ཅིག་གནས་པར་སྟོན་པའི་ཆེད་ཡིན་པས། བདག་ཏུ་བཟུང་བའི་རྫས་སུ་ཡང་གྲུབ་
པའི་ཕྱིར་།
དྲི་བ་བཞི་པ། སྐབས་འདིའི་རང་བཞིན་བརྗོད་བྱའམ་རྗོད་བྱེད་ངག །གང་གི་སྒོ་ནས་ཐ་
སྙད་གཙོ་བོར་བཏགས། །བརྗོད་བྱར་ཁྱབ་ཆེས་རྗོད་བྱེད་ངག་དྲང་པོ། །འོག་མ་རྣམས་སུའང་སྙོན་
མེད་གསལ་མིན་ནོ། །ཞེས་པ། རྒྱན་གྱི་རྣམ་གཞག་འདི་ཀུན་རྗོད་བྱེད་ཚིག་གི་སྦྱོར་ཚུལ་གཅིག་པུས་
བཞག་ཕྱིར་རྗོད་བྱེད་གཙོ་ཆེ་སྟེ། འདི་དག་ཚིག་རྣམས་དག་གི་ནི། །རྒྱན་དུ་སྔོན་གྱི་མཁས་པས་
བསྟན། །ཞེས་སོ།།དེའི་སྐྱོན་སྤོང་དྲི་བ་བལྡབས་འདུག་པས་འོག་མའི་སྐབས་སུ་སྟོན་། །
དྲི་བ་ལྔ་པ། དཔེ་རྒྱན་ནས་བཟུང་དགོངས་པ་ཅན་གྱི་བར། །འཁྱོག་བརྗོད་རྒྱན་ཞེས་
འཛེམ་མེད་མུ་ཅོར་སྨྲ། །འོ་ན་དཔེ་རྒྱན་སོགས་སུ་དྲང་པོའི་རྒྱན། །མངོན་སུམ་རྒྱུ་ཚེ་འདྲེན་བྱེད་གང་
གིས་ཟུམ། །དཔེ་རྒྱན་ཡིན་པས་འཁྱོག་བརྗོད་དུ་འགྲོ་ན་གུ་ཤིན་ཏུ་དོག།གསུང་བའི་ལན།དཔང་ལོ་ཆེན་པོས།རང་
བཞིན་བརྗོད་པ་དངོས་པོ་ཇི་ལྟ་བ་རྣམ་པ་སྣ་ཚོགས་པ་གསལ་བར་བྱེད་པ་རྒྱན་དང་པོ་དང༌། འཁྱོག་
པོར་བརྗོད་པ་དངོས་པོའི་རང་བཞིན་རྣམ་པ་གཞན་དུ་བརྗོད་པ་དེའི་རྒྱན་ལ་སོགས་པ་སྟེ།དེ་དག་ཐ་
དད་པའོ། །འཁྱོག་པོར་བརྗོད་པ་ལ། སློབ་དཔོན་ཆེན་པོ་དཔལ་བརྩེགས་ཀྱིས་ཚིག་ཟུར་ཞེས་པར་
བསྒྱུར་། །ཞེས་དང༌། འཇམ་དབྱངས་ཁ་ཆེས་ཀྱང་བཤད་པས་སངྒ་ཤྲཱིས་ཞེས་གཅིག་པུར་རྒོལ་མི་
རིགས་ཤིང་དོན་འདི་ཀ་འཐད་མོད་ཀྱི། རྗེ་ཉིད་ཀྱིས། འུད་མ་བྱས་ན་དེ་ཙམ་གྱི་རང་བཞིན་བརྗོད་
པར་འགྱུར་རོ།།སྙམ་དུ་དགོངས་པ་དབྱིངས་སུ་མཉམ་པར་བཞག།སྦྱོར་ཚུལ་ལ་རྣམ་སྤྱི་གང་ཡང་མ་
ཤར་བ་ནི་མཁྱེན་རབ་རྩིང་བ་ཡིན་ཏེ། ཇི་ལྟར་ཞེ་ན། རྒྱན་དང་པོ་དངོས་པོའི་རང་བཞིན་དང༌།
གནས་སྐབས་ཇི་ལྟར་ཡོད་པ་དེ་ཁོ་ན་བཞིན་དངོས་སུ་གསལ་བའི་ངག་གིས་བརྗོད་པ། རིགས་
མཐུན་གྱི་སྡེ་ཚན་བཞིར་ཕྱེ་བ་ཙམ་ཡིན་ལ།ཕྱི་མ་རྣམས་དེ་ལས་ཟློག་སྟེ་བརྗོད་ཚུལ་རྣམ་པ་གཞན་
དུ་བྱས་པ།འདྲ་བའི་ཕྱིར་ན་དངོས་མ་ཡིན།།ཞེས་པའི་ཚུལ་གྱིས་ཏེ། དཔེ་ཞིག་བཀོད་ཕྱིན་ཆད་ནས་
224

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
འཁྱོག་པོར་སོང་བ་ཡིན་ཕྱིར་ཐུགས་གུ་དོག་ཀྱང་བྱ་ཐབས་མ་མཆིས་སོ།།དེ་བཞིན་དོན་བསྐོར་ཡང༌།
དོན་གཅིག་ཏུ་འབབ་པ་བརྗོད་འདོད་ཅིང་།ཚིག་དངོས་སུ་མ་ཡིན་པར། རྒྱས། གསལ།བྱེ།གྱེས་
ཞེས་རྣམ་གྲངས་ཀྱིས་བརྗོད་དགོས་བྱུང་ལ། གསལ་བྱེད་ཚིག་གཅིག་གི་ནུས་པས་ངག་དྲང་པོ་
གསལ་བར་བྱེད་ནུས་པ་དང༌། འགོག་རྒྱན་ཡང་ཁ་ལ་གཅིག་པ་དང༌། དོན་ལ་གཉིས་པའི་དཔེ་
དཔེར་བརྗོད་མཐོང་བ་ཉིད་ཀྱིས་གོ་བར་འགྱུར་ལ།དོན་གཞན་བཀོད་པ་ནི་སྒྲུབ་བྱེད་ནུས་པ་ཅན་
གྱིས་བསྒྲུབ་བྱ་ཕུལ་ཅན་དུ་གཏོང་བ། རང་བཞིན་བརྗོད་པར་འགྱུར་བ་ཡ་མཚན་ནོ། །སྤྲོས་པས་
ཆོག་གོ །གསུང་ཡང༌། རྩ་བ་འཆུག་པས་ཕྱིན་ཆད་སྤྲོས་ཀྱང་ཞེ་མེར་བ་ལས་མ་མཆིས་པས ངན་
སྐྱུགས་ཁྲོན་པ་སུ་ཞིག་སློང་། །སྐྱུགས་པ་མཁས་པ་སུ་ཞིག་མྱངས །ཞེས་པ་ལྟར་ད་ནས་མི་སྤྲོ་བར་
གསོལ།ཅེས་ཀྱང་སྐུ་རྩེད་དུ་གསོལ་། རང་ལན་དུ། གཟུགས་རྒྱན། སྲིད་པ་ཅན། བསྡུས་བརྗོད།
ཕུལ་བྱུང༌། རབ་བཏགས། ཕྲ་མོ། ཆ། རྣམ་གྲངས་བརྗོད་པ། ཀུན་ཕན། སྙོན་དོར། ཁྱད་པར་
བརྗོད།སྐབས་མིན་བསྟོད།ཟོལ་བསྟོད།ངེས་བསྟན་རྣམས་མ་གཏོགས།གཞན་ཀུན་ཁྱུ་དེད་ཀྱིས་
རང་བཞིན་བརྗོད་པར་འགྱུར་ཚུལ་དཔེར་བརྗོད་མཛད་འདུག་ཀྱང༌། དེ་ལྟ་ན། སྤོམ་སྤོར་གྱིས་བྱང་
མི་ཆུབ་པས། དེ་དག་རེ་རེ་བཞིན་རིགས་དང་བྱ་བ་ཡོན་ཏན་རྫས་གང་དང་གང་དུ་འགྱུར་ཚུལ་ཡང་
གསུངས་དགོས་ཏེ།དེ་བཞིར་མ་འདུས་པའི་རང་བཞིན་བརྗོད་པ་མ་བཤད་པའི་ཕྱིར་རོ།།
དྲི་བ་དྲུག་པ།དོན་གྱི་དངོས་པོ་དཔེ་ཉིད་ཇི་ལྟ་བུར། །མཚུངས་པ་གསལ་བར་རྟོགས་བྱེད་
དཔེ་རྒྱན་གྱི། །མཚན་ཉིད་ལྡོག་པ་ཅན་དང་མཚུངས་སྦྱོར་ལའང༌། །ཚང་ངམ་མི་འདྲའི་དབྱེ་བ་གཞན་
ཡོད་ཅི། །གསུང་བ། གཞུང་ལས།ཇི་ལྟ་ཅི་ཞིག་ལྟར་མཚུངས་པ། །གསལ་བ་གང་དུ་རྟོགས་བྱེད་པ། །
དེ་ནི་དཔེ་ཞེས་བྱ་སྟེ་དེའི། །ཞེས་རྣམ་པ་གང་རུང་ཞིག་མཚུངས་པ་ལ་བརྟེན་ནས་འདྲ་བ་སྒྲུབ་པར་
བྱེད་པ་དཔེ་རྒྱན།ཡང་།སྒྲ་འཇུག་པ་ཡི་རྟོགས་པ་ཡིས། །དངོས་པོ་གཉིས་ནི་མཚུངས་གྱུར་པ།།དེར་ནི་
དབྱེ་བ་བརྗོད་པ་གང༌། །དེ་ནི་བཟློག་པ་ཅན་ཞེས་བརྗོད། །ཞེས་སྒྲ་དངོས་སུ་འཇུག་གམ་ཤུགས་
ལས་རྟོགས་པས་ཀྱང་མཚུངས་པའི་དངོས་པོ་གཉིས་པོའི་ཡུལ་དེར། ཁྱད་པར་གྱི་དབྱེ་བ་བརྗོད་ནས་
མི་འདྲ་བར་འབྱེད་པ་ནི་ལྡོག་པ་ཅན། ཡང༌། བརྗོད་འདོད་ཡོན་ཏན་ཁྱད་འཕགས་དང་། །མཚུངས་
225

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པར་བྱས་ནས་འགའ་ཞིག་གིས །བསྟོད་སྨད་དོན་དུ་བསྒྲགས་པ་གང༌། །དེ་ནི་མཚུངས་པར་སྦྱོར་
བར་བཤད། །ཅེས་བརྗོད་འདོད་ཀྱི་ཡོན་ཏན་ཁྱད་འཕགས་ཞེས་པའི་ཚིག་ནུས་ལས་ཆོས་ལྷག་པར་
གྲགས་པ་ཞིག །དངོས་པོ་དེ་དང་དོན་ལ་ཆོས་མི་མཚུངས་ཀྱང་། ཡུལ་དེ་ལ་བསྟོད་སྨད་བྱ་བའི་དོན་
དུ་སྒྲོ་བཏགས་ནས་མཚུངས་པ་ལྟར་བྱས་པ་མཚུངས་སྦྱོར་གྱི་རྒྱན་དུ་ཤེས་པས་མི་འདྲ་བའི་ཁྱད་པར་
ཤིན་ཏུ་ཆེ་སྟེ།ངག་དོན་བསྡུ་ན།འདྲ་བ་སྒྲུབ་པ་དཔེ་རྒྱན།མི་འདྲ་བའི་འབྱེད་ཆོས་སྟོན་པ་ལྡོག་ཅན།
མི་མཚུངས་ཀྱང་མཚུངས་པར་བྱས་པ་མཚུངས་སྦྱོར་ཞེས། དབྱེ་བ་རྟོགས་བླ་བས་དེ་གསུམ་འདྲ་བ་
སྒྲུབ་དཀའ་ཞིང༌།འགྲུབ་ཀྱང་དགོས་པ་ཅང་མེད་། །
དྲི་བ་བདུན་པ། ལུས་ཕྲའི་བཞིན་དང་མཛེས་སྡུག་རི་བོང་ཅན། །ཕན་ཚུན་དེ་དེར་འཁྲུལ་
པའི་བསམ་པ་ཡིས །ཟླ་བའི་རྗེས་སུ་སྙེགས་ལ་རྨོངས་དཔེ་རུ།འཆད་པ་འགལ་སྣང་ཕན་ཚུན་དཔེ་
ཉིད་དུ །ཐལ་བས་དྲི་མར་སྤྱོད་པའི་གཏམ་མིན་ནམ། །ལུས་ཕྲའི་བཞིན་ནམ་རི་བོང་ཅན་གང
ཡིན །བཏགས་པས་དེ་ལ་གདོང་དུ་འཁྲུལ་པ་ཡིས །ཟླ་བའི་རྗེས་སྙེགས་གཞུང་གི་དོན་མིན་
ནམ། །ཞེས་པ་གཞུང་ལས། ལུས་ཕྲ། འཇམ་དབྱངས་ཁ་ཆེ་དང་ས་སྤྱོད་དབང་པོ། ཁྱོད་གདོང་རི་
བོང་ཅན། ཞེས་བཏགས་ཁྱོད་གདོང་བསམ་པ་ཡིས། །ཟླ་བ་ཡི་ཡང་རྗེས་སུ་བསྙེགས། །ཅེས་འདི་
རྨོངས་པའི་དཔེ་རུ་བཤད། །ཅེས་འབྱུང་བ་འདི་ཕན་ཚུན་དཔེ་དང་ཅིའི་ཕྱིར་འཁྲུལ་ཏེ། དེ་ནི། ཁྱོད་
ཀྱི་ཞལ་བཞིན་ཆུ་སྐྱེས་ཏེ། །ཆུ་སྐྱེས་བཞིན་དུ་ཁྱོད་ཀྱི་ཞལ། །ཞེས་ཕན་ཚུན་གཉིས་རེ་མོས་སུ་དཔེར་
བཀོད་པ་ཡིན་ལ། འདིར་ནི་ཤིན་ཏུ་འཁྲུལ་ཆེ་བར་བཅོས་ནས། དཔེ་དཔེ་ཅན་ངོ་མ་ཤེས་པར་འཁྲུལ་
ཞིང་རྨོངས་པ་ལྟར་བསྟན་པ་འདི་ཉིད། ཕན་ཚུན་དཔེར་ཐལ་བ་ནི་ཐལ་བ་བཟང་པོ་མ་ཡིན་ལ། རང་
ལན་དུ། ཕན་ཚུན་རྨོངས་དཔེར་སོང་ཞེས་འཕྲེད་ལྷན་བཏབ་པའང་མི་མཛེས་ཏེ།རྨོངས་ཕྱིན་ཕན་
ཚུན་རྨོངས་པ་ལས་འོས་གཞན་མེད་པའི་ཕྱིར་རོ། །རྗེ་ཉིད་ཀྱི་བཞེད་པ་ལྟར། ཟླ་བ་ཁོ་ན་ལ་གདོང་
དང་ཟླ་བ་གང་ཡིན་བརྟགས་པས་གདོང་དུ་འཁྲུལ་པ་གཅིག་པུ་ཡིན་ན། ཟླ་བ་ཡི་ཡང༌།ཞེས་པའི་
ཡང་གི་སྒྲ་གང་ལ་སྙེགས་རྒྱུ་ཡིན་པ་གསུང་འཚལ་ལོ། །གང་ལྟར་འདིའི་རྒྱ་དཔེར། ཞེས་བརྟགས་
ཅེས་པའི་སྐད་དོད ཨུ་པཀྵ་སྣང་བ་བཏང་སྙོམས་ལ་འཇུག་པས ལུས་ཕྲ་ཁྱོད་ཀྱི་གདོང་པ་རི་བོང་
226

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཅན་ཞེས་བཏང་སྙོམས་བྱས་ལ། ཁྱོད་ཀྱི་གདོང་པ་ཡིན་ནོ་བསམ་པའི་བློས་ཟླ་བའི་རྗེས་སུ་ཏེ་ཕྱི་
བཞིན་ཡང་བསྙེགས་ཞེས་ཐོབ་པ་འདྲ་ཡང༌།ཤོང་དཔང་མཁས་པའི་འགྱུར་དང་འགྲེལ་པ་དག་ལས་
བདག་གིས་ནི་འདའ་བར་མི་ནུས་སོ། །
དྲི་བ་བརྒྱད་པ། ཟླ་བའི་འགྲན་ཟླ་དཔལ་དང་དྲི་བཟང་གིས། །ཁྱོད་གདོང་པདྨ་བཞིན་ནོ་
ཞེས་འདི་ལ། །སྦྱར་བའི་རྒྱན་གྱི་མཚན་ཉིད་ཇི་ལྟར་ཚང༌། །མཚུངས་ཆོས་སྔོན་ལ་བརྗོད་པ་ཙམ་མིན་
ནམ། །གཞན་དུ་བརྟན་དང་ཆེ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཞེས་བརྗོད་པ་
ཡང༌། །སྦྱར་བའི་དཔེ་ཡི་རྒྱན་དུ་མགོ་བསྒྲེ་ན། །རྣམ་དཔྱོད་དྲང་པོའི་ལན་གྱིས་དབུལ་མིན་ནམ།།
གཞན་ཡང་།ལུགས་དང་ལྡན་ཞིང་བརྟན་པ་དང་།།ཞེས་སོགས་འགོག་པ་ཅན་དང་གཏན་ཚིགས་ཅན་གྱི་དཔེར་བརྗོད་གཉིས་པོ་ཡང་སྦྱར་
བའི་དཔེ་རྒྱན་དུ་ཐལ་ཏེ་འདི་དང་ཁྱད་པར་ཆེར་མི་སྣང་བའོ །ཞེས་ཟེར་ན་ལན་ཇི་ལྟར་བྱ།ཞེས་པ་གཞུང་དུ། བསིལ་ཟེར་
ཅན་གྱི་དགྲ་ཟླ་དང༌། །དཔལ་དང་ལྡན་དང་དྲི་བཟང་གིས། །ཁྱོད་ཀྱི་གདོང་ནི་ཆུ་སྐྱེས་བཞིན། །ཞེས་
པ་སྦྱར་བའི་དཔེ་རུ་བཤད།། ཅེས་འབྱུང་བ་མཚུངས་ཆོས་སྔོན་ལ་བརྗོད་པ་ཙམ་ཡིན་ཏེ། དཔང་ཊཱིཀྲ་
ལས། བསིལ་ཟེར་ཅན་ཟླ་བའི་དགྲ། ཟླ་བའི་དགྲ་ཟླ་ནི་གདོང་པ་དེ་དང་འདྲ་བར་མཛེས་པ་དང་།
པདྨ་ཟླ་བས་ཟུམ་པར་བྱེད་པ་སྟེ་སྒྲ་སྦྱར་བའོ །གདོང་པ་མཛེས་པའི་དཔལ་ཡོད་པ་དང་། པདྨ་ལས་
དཔལ་མོ་སྐྱེས་པས་དཔལ་དང་ལྡན་པ་སྟེ་དེ་ཡང་སྒྲ་སྦྱར་བའམ། ཡང་ན་གཉིས་ཀ་མཛེས་པ་དང་
དཔལ་དང་ལྡན་པས་དོན་སྦྱར་བའོ །གདོང་པད་གཉིས་ཀའང་དྲི་བཟང་བའོ་ཞེས་པའི་དོན་སྦྱར་བ་སྟེ།
ཞེས་བཀྲལ་བ་ལྟར་གཟུགས་གཅིག་དུ་མའི་དོན་ཅན་གྱི་སྦྱར་བའི་མཚན་ཉིད་ཚང་བའི་ཁར། ཁྱོད་
ཀྱི་གདོང་ནི་ཆུ་སྐྱེས་བཞིན །ཞེས་དཔེར་བཀོད་པའི་ཚིག་དང་ལྷན་ཅིག་པས་སྦྱར་བའི་དཔེ་ཡིན་ལ།
བརྟན་དང་ཆེ་བའི་བདག་ཉིད་དང༌། །ལ་ཝ་ཎྱ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་
དད། །ཁྱོད་ལུས་འདི་འདྲ་ཉིད་ཀྱིས་། །ཞེས་པ་ལ། ཡོན་ཏན་གྱིས ཞེས་པའི་ནུས་པས བརྟན་
པ་དང་ཆེ་བའི་བདག་ཉིད་ཅན་དང་རོ་དང་རོལ་སྒེག་གི་ལ་ཝ་ཎྱ་དང༌། སོགས་ཁོངས་ནས་ཟབ་པ་ལ་
སོགས་པའི་ཡོན་ཏན་གྱི་རྣམ་པ་དུ་མས་ཁྱོད་དང་རྒྱ་མཚོ་མཚུངས་པ་ལས་ཐ་དད་པའི་འབྱེད་ཆོས།
ཁྱོད་ཀྱི་ལུས་མཐོང་བཞིན་པ་འདི་འདྲ་བས་ཏེ། རྒྱ་མཚོ་ལ་ལུས་འདི་འདྲ་མེད་པའོ། །ཞེས་པར་
227

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འགྱུར་བས སྔོན་མ་མཚུངས་པ་ཕྱིས་མི་འདྲ་བར་ལྡོག་པའི་དོན་ཏེ། གཅིག་ལ་གནས་པའི་ཆོས་
ཀྱིས་ནི། །གཉིས་ཀ་ལ་གནས་ཐ་དད་དག །རྟོགས་པའི་ཡུལ་དུ་གྱུར་པའི་ཕྱིར། །འདི་ནི་གཅིག་གི་
ལྡོག་པ་ཅན། །ཞེས་བཤད་ན། འདི་གཉིས་མགོ་མི་འགྲེ་བཞིན་དུ་ཅིའི་ཕྱིར་བསྒྲེ་བར་མཛད་དྲངས་
པ་ལྟར་གྱི་རྐང་པ་གོང་མ་ཕྱེད་གསུམ་ལ་བསམ་ནས་སྨྲས་པའོ །གསུང་ན། དེ་ལྟ་ན། རྐང་པ་ཕྱེད་
པོ་ཡང་བོར་བས་སྦྱར་བར་འགྱུར ཕྱེད་པོ་ལ་བསམ་ན་དཔེར་འགྱུར།ལྷག་མ་ལ་བསམ་ན་ལྡོག་པ་
ཅན་དུ་འགྱུར། ཞེས་པ་ལྟ་བུ་འབྲེལ་དང༌། དགོས་དོན་དང༌། སྙིང་པོ་གང་ཡང་མེད་པ་ཞིག་ཀྱང་
འབྱུང་དུ་རུང་བས་སོ། །ངག་དོན་བསྡུ་ན།སྦྱར་བའི་དཔེར་འདྲ་བ་ཁོ་ན་སྒྲུབ།ལྡོག་པ་ཅན་ལ་ཐ་དད་
ཅེས་མི་འདྲ་བ་སྒྲུབ་པས་ཁྱད་ཆེའོ །དེ་འགོག་པ་ཅན་དང་གཏན་ཚིགས་ཅན་གྱི་དོན་ཡང་སྦྱར་དོན་
མ་ཡིན་པ་དགོས་སམ་སྙམ།
དྲི་བ་དགུ་པ། སྐབས་འདིར་མཉམ་ཉིད་དཔེ་ཞེས་བྱེ་བྲག་ཏུ། བཤད་པའི་ངེས་ཚིག་
ཡིན་དཔེ་རྒྱན་ཀུན། དཔེ་དོན་མཉམ་པའི་མཚུངས་པར་རིགས་མིན་ནམ། །སཱ་ལ་ཀཱ་ན་ན་ཡི་ལེགས་
སྦྱར་སྒྲ། །ཁྱད་གཞི་སྐྱེད་ཚལ་འཕྲེང་དང་རི་དྭགས་མིག །སོ་སོའི་དབང་གིས་ཁྱད་པར་དོན་གཉིས་
ལ། །སྦྱར་བས་སྦྱར་རྒྱན་མཚན་ཉིད་མངོན་སུམ་དུ། །གཟུགས་ཅན་བཞིན་དུ་གསལ་བ་སུ་ཡིས་
སྒྲིབ། །འདི་ཐད།འཇམ་དབྱངས་ཁ་ཆེས།སྔ་མར་མཚུངས་ཆོས་སྔོན་ལ་བརྗོད་ནས་དཔེ་གསལ་བྱེད་ཕྱིས་བསྟན་པ་ཡིན་ལ་འདིར་ནི་
དཔེ་གསལ་བྱེད་སྔོན་ལ་བརྗོད་པས་མི་འདྲ།ཞེས་འཆད་པ་དང༌།ས་སྤྱོད་དབང་པོས།སྔ་མར་མཚུངས་ཆོས་སྟོན་བྱེད་ལ་ཚིག་རྐང་གཉིས་
ཡོད་པས་སྦྱར་རྒྱན་དང་།།འདིར་དེ་ལྟར་མེད་པས་སྦྱར་རྒྱན་མ་ཡིན་ཞེས་འཆད་པ་ནི་རྣམ་རྟོག་གི་འཕྲོ་འདུ་ཙམ་དུ་ཟད་།།ཞེས་པ་ལ།
སྦྱར་བ་སྤྱིའི་མཚན་ཉིད། སྦྱར་བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཡིན་པར་
འདོད། །ཅེས་པའི་དོན་ལ་སྒྲ་སྦྱར་བ་དང་དོན་སྦྱར་བ་གཉིས་སུ་བཞེད་པའི། དང་པོ་སྒྲ་གཅིག་དོན་
མང་ཞེས་ཐ་སྙད་དུ་གྲགས་པ་ལྟར། སྒྲ་གཅིག་གི་འཇུག་པས་དོན་དུ་མ་གསལ་བར་བྱེད་པ་དང༌།
གཉིས་པ་དཔེ་དཔེ་ཅན་གཉིས་ཀས་འཛིན་པའི་ཡོན་ཏན་འགའ་ཞིག་དོན་སྦྱར་དུ་རུང་བ་ལ་བཤད་ལ།
མཉམ་ཉིད་འདི་ཡང་དཔང་ཊཱིཀཱ་ཏུ། འདི་ཡང་སྒྲ་སྦྱར་བས་སྦྱར་བའི་དཔེ་ཉིད་ཡིན། གསུངས་པ་
བཞིན་སྦྱར་བའི་རིགས་ལོས་ཡིན་ཀྱང་སྦྱར་ཚུལ་ཅུང་མི་གཅིག་པས་མཉམ་ཉིད་དཔེ་ཞེས་བྱེ་བྲག་ཏུ་
228

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
བཏགས་པ་ཡང་དགོས་པ་དང་བཅས་པ་སྟེ། དཔང་ལོ་ཆེན་པས སྒྲ་མཚུངས་ཤིང་བརྗོད་བྱ་ཐ་དད་
པའི་སྒྲས་བརྗོད་པར་བྱ་བའི་ཕྱིར ཞེས་བཀའ་སྩལ་བ་ལྟར། སྤྱི་ཙམ་དུ་ཚིག་ཏུ་གྲུབ་པའི་སྒྲའི་
གཟུགས་འདྲ་བ་ཁོ་ན་མཚུངས་ཆོས་ཡིན་ལ། བརྗོད་བྱའི་དོན་བཤད་པའི་ཚེ་མཚམས་སྦྱོར་ཡོད་པ་
དང་མེད་པ་ཐ་དད་པའི་སྒྲས་བརྗོད་དགོས་ཏེ། དཔེ་བུ་མོ་དང་དཔེ་ཅན་སྐྱེད་མོས་ཚལ་གཉིས་གང་
གིས་མཚུངས་ན། སཱ་ལ་ཀཱ་ན་ན་ཞེས་པའི་སྒྲ་ཙམ་ཞིག་གིས་མཚུངས་ཏེ། དེ་ཇི་ལྟར་ཞེ་ན། དཔེ་བུ་
མོའི་སྐབས་སུ་མཚམས་སྦྱོར་ཕྲལ་། ས་བཅད་པ། ཨ་ལ་ཀ་ལན་། ཨཱ་ན་ན་གདོང་པ་ཡིན་པ་ལ
སའི་སྲོག་གི་ཨ་དང༌།ཨ་ལ་ཀའི་ཨ་མཚུངས་འདྲས་རིང་པོར་སོང༌།ཕ་རོལ་དབྱི།དེ་བཞིན་ཀའི་ཨ་
དང༌། ཨཱ་ན་ན་ཡང་བྱས་པས སཱ་ལ་ཀཱ་ན་ན་གྲུབ་པ། ལན་བུར་བཅས་པའི་གདོང་མཛེས་ལྡན།
ཞེས་དང་། དཔེ་ཅན་སྐྱེད་ཚལ་གྱི་སྐབས་སུ། མཚམས་སྦྱོར་ཕྲལ་མི་དགོས་པར། སཱ་ལ་སྤོས་དཀར་
གྱི་ཤིང་།ཀཱ་ན་ན་ནགས་ཡིན་པས།སཱ་ལའི་ནགས་ནི་མཛེས་ལྡན་པ།ཞེས་པར་འགྱུར་བས།བརྗོད་
བྱ་དོན་གྱི་མཚུངས་ཆོས་ཅི་ཡང་མེད་ལ། བརྗོད་བྱེད་སྒྲ་ཡང་མཚམས་སྦྱོར་ཡོད་མེད་གཉིས་གྲུབ་
འབྲས་ཚིག་གི་གཟུགས་མཚུངས་པ་ཙམ་ཉིད་ཀྱི། མཚུངས་ཆོས་སྒྲ་ལ་བྱས་པ་ཡིན་པས་སྦྱར་རྒྱན་སྤྱི
དང་མི་འདྲ། ཐ་དད་ཚིག་འདྲའི་སྦྱར་བ་དང་ཕྱོགས་འདྲ་ཙམ་དུ་རུང་ཡང༌།དེ་ལ་གཅོད་མཚམས་ཐ་
དད་བྱུང་ན། མཚམས་སྦྱོར་ལ་མ་ལྟོས་ཤིང༌། མཚུངས་པ་གསལ་བྱེད་ཀྱི་སྒྲ་ཡང་མེད་དོ། །འདི་ནི་
ཕྱོགས་གཅིག་མཚམས་སྦྱོར་ལ་ལྟོས་པས། འདིའི་དཔེར་བརྗོད་ལུགས་མཐུན། མཚམས་སྦྱོར་ཇི་
བཞིན་མེད་པས་བོད་སྐད་ལ་མི་ཐོན་པར་སྣང་ལ།གཅོད་མཚམས་ཐ་དད་པ་ལེགས་པར་སྦྱོར་ན་
ཕྱོགས་མཚོན་ཙམ་དུ་འགྱུར་རམ་སྙམ། རྒྱ་དཔེར ས་རཱུ་པ་ཤཔྟ་བཱ་ཛྱ་ཏྭཏྰ་ས་མ་ནོ་པ་མཱ་ཡ་ཐཱ། བ་ལེ་
བད༵་ན་མཱ་ལེ་ཡམ་སཱ་ལ་ཀཱ་ན་ན་ཤོ་བྷི་ནཱི།ཞེས་བྱུང་བའི། ས་རཱུ་པ་ཤསྡ།ཤོང་སྟོན་ཆེན་པོས་མཚུངས་
པའི་སྒྲ་ཞེས་པར་བསྒྱུར་བ་ལ།དོན་གྱི་སར་འཁྲུལ་པའི་མི་མནམ་ཞིང༌།བློ་མིག་ཡངས་པས་ཚིག་
དོན་ཇི་བཞིན་རྟོགས་ནུས་ཀྱང་། སྔར་དཔེ་རྒྱན་གཞན་རྣམས་དོན་གྱི་མཚུངས་ཆོས་སྟོན་པ་སྙིང་ལ་
ཞེན་པ་འདིའི་མཚུངས་པའི་སྒྲ་ཞེས་པ་ལའང༌།དོན་གྱི་ཆོས་མཚུངས་ཁོ་ནའི་དོན་སྤྱི་ལམ་ལམ་ཤར་
ནས་ཕལ་གྱིས་མ་གོ་བའི་ལབ་ལོབ་མང་པོས་དུས་དང་བློ་གྲོས་གྲོན་དུ་སོང་འདུག་པ་ལ་བསམ་ནས།
229

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ད་དུང་རྒྱ་དཔེའི་སྐད་དོད་ཕྲལ་ན། འཆད་འགྱུར་མཚུངས་གསལ་གྱི་སྒྲའི་སྐབས་ས་རཱུ་པ། གཟུགས་
མཚུངས་སུ་བསྒྱུར་འདུག་པ་བཞིན་འདིར་ཡང་བསྒྱུར་ན་འཁྲུལ་གཞི་དེ་ལྟ་བུ་མི་འབྱུང་བས། ས་རཱུ་པ་
གཟུགས་མཚུངས།ཤབྡ་སྒྲ།བཱ་ཙུ་བརྗོད་པ། ཏྭ་ཏ་བྱ་བའི་ཕྱིར། སཱ་དེ་ནི། ས་མཱ་ན་མཉམ་ཉིད།ཨུ་
པ་མཱ་དཔེ། ཡ་ཐཱ་ཇི་ལྟར། སཱ་ལ་བུ་མོ་ཨེ་ཝ་བཞིན། ཨུདྱུ་ན་སྐྱེད་ཚལ།མཱ་ལ་འཕྲེང་བ།ཨི་ཡཾ་འདི
སཱ་ལ་ཀཱ་ན་ན། བསྒྱུར་ཚུལ་གོང་ལྟར ཤོ་བྷི་ནཱི་མཛེས་ལྡན་ཡིན་པ།མཚམས་སྦྱོར་འོས་རྣམས་སྦྱར་
བས་གྲུབ་སྟེ། གཟུགས་མཚུངས་སྒྲ་ཡིས་བརྗོད་བྱའི་ཕྱིར། །མཉམ་ཉིད་དཔེ་དེ་ཇི་ལྟར་ན། །སྐྱེད་
ཚལ་ཕྲེང་འདི་བུ་མོ་བཞིན། །སཱ་ལ་ཀཱ་ན་ན་མཛེས་ལྡན། །ཞེས་བསྒྱུར་ན་ཤོང་དཔང་གི་བཞེད་པ་དང་
མི་འགལ་ཞིང་རྟོགས་སླ་བར་འགྱུར་རོ །དེས་ན་ཚིག་གི་གཟུགས་གཅིག་པས་གཟུགས་མཚུངས།
སྒྲ་མཉམ་པར་འབབ་པས་མཉམ་ཉིད་དཔེའམ། སྒྲ་མཚུངས་ཀྱི་དཔེ་ཞེས་བྱ་སྟེ། པན་ཆེན་སངྒྷ་ཤྲཱིས་
འགལ་སྤོང་མཛད་པའང་དོན་ལ་གནས་སོ། །རྗེ་ཉིད་ཀྱི་བཞེད་པ་རང་ལན་ལས མཚུངས་པའི་སྒྲ་
ཡིས་བརྗོད་བྱའི་ཕྱིར། །མཉམ་ཉིད་དཔེ་དེ་ཇི་ལྟར་ན། །བསིལ་ཟེར་ཅན་གྱི་འགྲན་ཟླ་དང་། །ཞེས་
སོགས་རྐང་པ་གསུམ་འབྲེལ་མཚམས་ནས སྐྱེད་ཚལ་འཕྲེང་འདི་བུ་མོ་བཞིན། །མཛེས་ལྡན་སཱ་ལ་
ཀཱ་ན་ན། །ཞེས་པ་སྦྱར་བའི་དཔེ་རུ་བཤད། །ཅེས་སྦྱར་ན་འཁྲུལ་པ་མེད་ཅིང༌། རྩ་བ་མཁན་པོའི་
དགོངས་པར་སྦྱར་བ་ཡིན་ནོ། །ཞེས་རྒྱ་དཔེ་གཟིགས་པ་ལྟ་ཅི།བོད་དཔེའི་དོན་ཟབ་ཀྱང་ཐུགས་སུ་
མ་བྱོན་པ་ལ།གཞུང་ཚིག་གྱ་ཚོམ་སུ་དཀྲུགས་ནས།མི་བདག་བདག་ཏུ་རེ།བདག་པོ་སྒོ་ཕྱིར་འབུད་
པའི་དཔེ་ལྟར་ད་དུང༌། དིང་སང་གི་གཞུང་ལས་གོ་རིམ་ཅུང་ཟད་བཟློག་པ་འདི་ནི། སྔོན་འགྱུར་
མཛད་འཕྲལ་གྱི་དཔེ་ཕྱི་མ་ཞིག་ལ་ཡི་གེ་པ་སོགས་ཀྱི་རྣམ་གཡེང་གི་སྐྱོན་ནམ་ཐུགས་འཛོལ་ཅུང་
ཟད་བྱུང་བར་སེམས་སོ། །གསུང་བ་ནི། ཇི་སྐད་དུ།མཐོང་བར་བྱ་བ་མི་མཐོང་བར། །མ་མཐོང་བ་
ལ་མཐོང་ཞེས་ཟེར། །རེ་ལྡེ་ཅན་གྱི་སྤྲེའུ་མཐོང་ཡང༌། །འབྲས་ཆན་འོག་གི་ཚོད་མ་མིན། །ཞེས་པ་
ལྟར་མ་གྱུར་རམ།འདི་ཅུང་ཟད་འཁྲུལ་སོ་ཆེ་བས་ཞིབ་ཙམ་སྨོས་པ་ལགས་སོ།།
དྲི་བ་བཅུ་པ། པདྨའི་མཛེས་པ་མ་ལུས་ཕྱོགས་གཅིག་ཏུ། །བསྡུས་པ་སྲིད་པ་མིན་དང་ཟླ་
བ་ལས །དུག་མི་འབྱུང་བས་དཔེ་རུ་གོ་བསྣོར་ན། །ལེགས་པ་མིན་ནམ་ཚུལ་འདིར་གནོད་བྱེད་
230

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཅི།།ཞེས་པ།སྤྱིར་བྱུང་སྲིད་གཉིས་སྐད་ཀྱི་བྱིངས་འདྲ་ཡང༌།རྐྱེན་གྱི་བྱེ་བྲག་སོ་སོར་ཡོད་དེ།འདིའི་
རྒྱ་དཔེར ཏཱ་དཱ་ན་ནམ་བི་བྷཱ་ཏཱི་ཏི་ཏཱ་མ་བྷཱུ་ཏ་སོ་མ་མཱི་དུཿ ཞེས་པའི་ཏཱ་དཱ་ཁྱོད། ཨཱ་ན་ནམ་ཞལ། བི་
བྷཱ་ཏཾ་རྣམ་པར་མཛེས། ཨི་ཏི་ཞེས། ཨི་ཏི་དེ་ནི། ཨ་བྷཱུ་ཏ་བྱུང་མིན།ཨུ་པ་མ་དཔེ། བི་དུཿརིག །དེ་
གཉིས་ཀྱི་བར་དུ་གཉིས་པའི་ས་མཱ་བྱིན། གཞན་རྣམས་ཀྱང་རིམ་པས་མཚམས་སྦྱར་བས་གྲུབ་ཅིང༌།
ཨ་བྷཱུ་ཏ་ནི།བྷཱུ་ཡོད་པ་ལའོ་ཞེས་པའི་བྱིངས་ལ། རྟགས་སུ་བསྒྲུབ་པའི་སླད་དུ་ཀྟ་བྱིན།ཀ་ཡིག་
རྗེས་འབྲེལ་གྱི་རྐྱེན་ལ་བྱིངས་ལ་ཡོན་ཏན་མེད། ཀ་དེའི་དོན་ཡིན་པས་དབྱི། སྔོན་དུ་དགག་པའི་ཨ་
བཞག་པས། ཨ་བྷཱུ་ར་གྲུབ། ཀྟ་འདས་རྐྱེན་ཡིན་ཏེ། ཀྟ་དང་ཀྟ་ཝནྟུ་དག་ཥྛའོ། །ཞེས་དང༌། འཆི་
མེད་མཛོད་ལས། ནིཥྛ་བྱས་ཟིན་ཆུད་ཟོས་ལའོ། །ཞེས་བཤད་པའི་ཕྱིར་། །དེས་ན་སྔར་མ་བྱུང་
བའི་དོན་གྱིས་བྱུང་མིན་དུ་བསྒྱུར་བར་མཛད་པ་སྟེ། ས་པཎྜི་ཏས། པདྨའི་ཡོན་ཏན་ཀུན་བསྡོམས་ཏེ་
དྲིལ་བ་ལྟར།ཁྱོད་ཀྱི་བཞིན་མཛེས།མ་བྱུང་བའི་དཔེ།ཞེས་དང༌།དཔང་ལོས།མ་བྱུང་ཞིང་ཡོད་པ་
མ་ཡིན་པའི་དཔེས་གདོང་པ་འཇལ་བས་ན་བྱུང་བ་མིན་པའི་དཔེ་ཞེས་བྱའོ །གསུངས་པ་ལྟར་བྱུང་
མིན་ཡིན་གྱི། འབྱུང་མིན་དུ་བསྒྱུར་བ་མ་དག་ལ། དེ་སྲིད་མིན་དུ་བྱས་ན། འཇམ་དབྱངས་ཁ་ཆེ་
ཞབས་ཀྱིས འདིར་ཀུན་ཞེས་པས་མི་སྲིད་པ་ལ་དཔེར་མཛད་པ་མི་རིག་སྟེ། རིག་པ་དེ་ལྟ་ན།
གདོང་པ་མཛེས་པ་གཞན་དུ་གནས་པ།པདྨ་མཛེས་པའི་སྙིང་པོ་ཀུན་བསྡུས་པར་སྒྲོ་བཏགས་ཤིང་།
མི་སྲིད་པ་དཔེ་གསལ་བྱེད་ཀྱི་ཚིགཏུ་སྦྱར་བའི་ཕྱིར་རབ་བཏགས་མི་སྲིད་པ་དཔེ་གསལ་བྱེད་ཀྱི་ཚིག་ཏུ་སྦྱར་བའི་ཕྱིར་རབ་བཏགས་སུ་འགྱུར་རོ།།ཞེས་སོགས་བཤད་
པའི་སྐྱོན་ཇི་ལྟ་བ་འབབ་ལ། དེ་བཞིན་སྲིད་མིན་གྱི་སྐད་དོད་ཀྱང་འབྱུང་འགྱུར་ཎི་ནི་སྦྱར་བ་ཨ་
སམྦྷ་ཝི་ཞེས་པར་ཡོད་པ་མི་སྲིད་པའི་མི་འབྱུང་བ་ཞེས་བཀས་བཅད་ཆེན་མོར་བཤད་པས། དེ་
གཉིས་བརྗེ་བ་ནི་གཟུ་ལུམ་ཆེན་པོའོ །དཔེ་རང་ལན་དུ།འཇིག་རྟེན་ལྷན་སྐྱེས་མལ་པ་དག་གིས་
མ་འོངས་པ་ལ་སྲིད་ཟེར་ཡང༌། བསྟན་བཅོས་པས་གཞལ་ན་མ་འོངས་པ་ལ་འབྱུང་མི་འབྱུང་དང་།
འདས་པ་ལ་སྲིད་མི་སྲིད་ཀྱི་རྣམ་བཞག་འཐད་པ་ཡིན་ཏེ། ཞེས་སོགས་ཀྱི་སྒྲུབ་བྱེད་འགོད་པར་
མཛད་པ་ཡང་བྱེ་མའི་ཆང་བུ་ལྟར་ཧྲུལ་གྱིས་ཞིག་པའོ།།
དྲི་བ་བཅུ་གཅིག་པ། འདབ་བརྒྱ་སྟོན་ཟླ་ལུས་ཕྲའི་བཞིན་དང་གསུམ། །ཕན་ཚུན་འགལ་
231

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཞེས་བརྗོད་པ་བྱ་བྱེད་ལས། །ཡོན་ཏན་འགལ་བ་གང་ཡིན་གཞན་དུ་ན། །འགལ་རྒྱན་མཚན་གྱིས་
མཛེས་ཀྱང་ཡིད་ཆེས་ཅི། །ཞེས་པ་འདི་གསུང་རིགས། འགལ་རྒྱན་ཡིན་ན་བྱ་བྱེད་ལས་གསུམ་དང༌།
ཡོན་ཏན་འགལ་བ་ཁོ་ནས་ཁྱབ་པ་འདྲ་ཞིག་སྣང་ཡང་། གཞུང་ལས། འགལ་ཟླ་སྒྲུབ་བྱེད་སླད་དུ་ནི། །
གང་དུ་དངོས་པོ་འགལ་བ་རྣམས། །ཡང་དག་འགྲོགས་པར་རབ་བརྟན་པ། །དེ་ནི་འགལ་བ་བཤད་
དེ་དཔེར། །ཞེས་གསུངས་ཕྱིར། འགལ་བ་ཞིག་བྱུང་ན་དེ་དག་ཁོ་ནར་མ་ངེས་པ་འདྲ་ཞིང་། འདིར།
འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་བཞིན་དང་གསུམ་པོ་འདི། །ཕན་ཚུན་རྣམ་པ་འགལ་ཞེས་
པ། །དེ་ནི་འགལ་བའི་དཔེར་བརྗོད་དེ། །ཞེས་པའི་དོན། དཔང་ལོས། འདབ་མ་བརྒྱ་པ་པདྨ་དང༌།
སྟོན་དུས་ཀྱི་ཟླ་བ་དང་། ཁྱོད་ཀྱི་བཞིན་རས་གསུམ་པོ་ནི་མཛེས་པ་སོགས་དང་ལྡན་པ་ལས་ཡོན་
ཏན་མཚུངས་པའི་ཕྱིར ཕན་ཚུན་རྣམ་པ་འགལ་ཏེ། ཞེས་འབྲུ་མནན་པ་ལྟར། ཡོན་ཏན་གཅིག་པ་
དང་།རྣམ་པ་ཐ་དད་དུ་གནས་པ་ཁོ་ན་འགལ་བ་ཡིན་ལ།རང་ལན་དུ། འཇམ་དབྱངས་ཁ་ཆེས།ཕྱི་
མ་ཕྱི་མའི་འོད་སྔ་མ་སྔ་མས་འཇོམས་པར་བྱེད་པས་འགལ་ཞེས་བཀོད་ནས། དེ་ལ། སྟོན་ཟླའི་འོད་
ཀྱིས་དཔེ།དོན་གནས་ལ་ལུས་ཕྲའི་བཞིན་འོད་བཅོམ་ཀྱང༌།དེ་བཅོམ་པ་འདིར་བརྗོད་བྱར་བྱས་ན་
དཔེ་དོན་མི་འབྱོར་བ་དང༌།པདྨ་འདབ་མ་བརྒྱ་པའི་འོད་ཀྱིས་ནི་སྟོན་ཟླའི་འོད་བཅོམ་པ་དོན་གནས
ལ་ཡང་དངོས་སུ་མི་འཐད་པའི་ཕྱིར། ཞེས་སྐྱོན་འཕངས་ཀྱང༌། དཔེ་མ་དག་པའི་རིགས་པ་སྔོན་དུ་
བཅིང་གིས་
སོང་སྟེ། གང་ཞེ་ན། དཔེ་དག་པར་ཕྱི་མ་མའི་འོད་དམ་གཟི་བརྗིད་ཀྱིས་སྔ་མ་སྔ་མ་ཉམས་པར་
བྱེད་པས། ཞེས་འབྱུང་གི ཁྱེད་གསུང་བ་ལྟར་མེད་པས་སོ །པཎ་ཆེན་སངྒ་ས གཟུགས་ཕན་
ཚུན་རྣམ་པ་ཐ་དད་དུ་འཆར་བའི་འགལ་བ་དེ་ཡང་མི་འཐད་དེ། གཟུགས་ཕན་ཚུན་རྣམ་པ་ཐ་དད་དུ་
སོང་བ་གཞིར་བཞག་ཅིང་དེ་འདྲས་འདིའི་འགལ་བར་ག་ལ་འགྲོ། གསུང་མོད། འགལ་ཞེས་པ་
མཚུངས་པ་གསལ་བྱེད་དུ་བྱས་ན་མི་འགྲོ་བའི་རྒྱུ་མཚན་མེད་དེ། མཚུངས་གསལ་གྱི་སྒྲའི་ནང་ན།
སོ་སོར་རྟོག་དང་འགལ་དང་འདྲ། །ཞེས་ཡོད་པའི་ཕྱིར་དང༌། སྐབས་འདིར་འགལ་ཟླ་སྒྲུབ་དགོས་
པར་ཡང་མཐའ་གཅིག་ཏུ་མ་ངེས་པའི་ཕྱིར་། །རྗེ་ཉིད་ཀྱི་བཞེད་པ། གསུམ་པ་དེ་འགལ་ཚུལ་ནི།
དེ་གསུམ་དཀར་ཞིང་མཛེས་པའི་རང་བཞིན་གཅིག་ཏུ་སྐྱེ་བོ་ཕལ་མོ་ཆེ་འཁྲུལ་ཏེ་གཅིག་ཏུ་བཟུང་
232

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
བར་སྙན་ངག་མཁན་གྱིས་སྒྲོ་བཏགས་ནས་འཁྲུལ་པ་ཅན་དེ་དག་གི་ངོར་གསུམ་པོ་དེ་དག་ནི་གཅིག་
མ་ཡིན་ཏེ།ཕན་ཚུན་ཐ་དད་དུ་ཡོད་པའི་འགལ་བ་ཡིན་། །ཞེས་བཤད་པ་ཡིན་པར་ཁོ་བོའི་སེམས་
སོ །ཞེས་གསུངས་པ་འདིས་ཀྱང་ཕུགས་ཐུབ་པར་མི་སྣང་སྟེ། ཕན་ཚུན་ཐ་དད་དུ་ཡོད་པས་འགལ་
བར་མི་འགྲོ། ཞེས་རང་གིས་གསུང་མ་ཐག་ཡིན་པའི་ཕྱིར་དང་སྒྲོ་བཏགས་ཡིན་ན་རབ་བཏགས་སུ
ཡང་འགྱུར་བའི་ཕྱིར་དང་། སྐྱེ་བོ་ཕལ་མོ་ཆེ་འཁྲུལ་བར་བཅོས་ན།སྔར་ཕན་ཚུན་རྨོངས་དཔེ་བྱུང་བ་
བཞིན། འདི་ལའང་རྨོངས་པའི་འགལ་དཔེ་ཞེས་བརྗོད་དགོས་པ་འདྲ་ལགས། དྲི་བར་མ་དཔྱད་པ་
ཟླ་བོ་དངོས་པོའི་དཔེ་ལ། སངྒ་ཤྲཱིས། ལྷའི་དཔག་བསམ་གྱི་ཤིང་ཡོངས་འདུ་ས་བརྟོལ་ཞེས་བྱ་བ
གཅིག་ཉིད་ཁོ་ན་ཡོད་ཀྱི་ཞེས་འབྲུ་མནན་པ་ལ། ལྷ་འཇིག་རྟེན་དབང་ཕྱུག་གིས ཡོངས་འདུ་ནི་
ཚལ་གྱི་མིང་ཡིན་གྱི་ཤིང་གི་མིང་མ་ཡིན་གསུང་བ་མི་རིགས་ཏེ། སྒྲ་སྦྱོར་བམ་པོ་གཉིས་པར། པཱ་རི་
ཡཱ་ནི། པ་རི་ཏ་ས་མནྟ་ཡཱ་ཏྲ་སྟེ། ལྷའི་སྤོས་ཀྱི་ཤིང་བཟང་པོའི་དྲུང་དུ་ཐམས་ཅད་འདུས་ཏེ་རྫི་
ཕྱོགས་སུ་ནི་དཔག་ཚད་བརྒྱའི་བར་དུ་དྲི་ཞིམ་པོའི་ངད་ལྡང༌།རྫི་ཕྱོགས་མ་ཡིན་པའི་ལོགས་སུ་ནི་
དཔག་ཚད་ལྔ་བཅུའི་བར་དུ་དྲི་ཞིམ་པོའི་ངད་ལྡང་བའི་ཤིང་གི་མིང་སྟེ། ཡོངས་འདུ་ཞེས་བྱ ཞེས་
ཤིང་གི་མིང་ཡིན་པར་དངོས་སུ་བཤད་ཅིང་།རྟེན་པའི་མིང་དེ་ཉིད་ཀྱིས་བརྟེན་ལ་ཡང་ཡོངས་འདུ་
ཚལ་ཞེས་བཏགས་མོད་ཀྱང༌། འདིར་ཚལ་གྱི་ཚིག་དང་མ་འབྲེལ་བའི་ཡོངས་འདུ་ཞེས་པ་གདགས་
གཞི་ཤིང་ཁོ་ནའི་མིང་ངོ་། །འགྱུར་ལུགས་གཉིས་འདུག་པའི་འབྲུ་གནོན་ལུགས་ལའང་ཁྱད་ཆེ་བ་
མེད་དེ། རྐང་འཐུང་ཞེས་པ་ལྗོན་པ་སྤྱིའི་ནང་ན་ཡོངས་འདུ་དཔག་བསམ་གྱི་ཤིང་འདྲ་བ་གཉིས་པ་
མེད་ཅེས་སམ། ཡང་ན།ཡོངས་འདུ་དེ་ལ་འགྲན་ནུས་ཀྱི་རྐང་འཐུང་གཞན་གཉིས་པ་མེད་ཅེས་གང་
བརྗོད་ཀྱང་དཔག་བསམ་ཀྱི་ཤིང་གཅིག་པུ་ཡོན་ཏན་ལྷག་པ་སྟོན་པར་འདྲ་བའི་ཕྱིར་།།
དྲི་བ་བཅུ་གཉིས་པ།ལྷག་དང་དམན་པ་བྱེད་དང་འཇོམས་ཞེས་པའི།།ལྷག་པས་ཞེས་པ་
བྱ་བའི་ཆོ་ག་གཅིག་ཏུ་སྡུད་པ་ལ །བྱེད་པའི་ཚིག་གིས་ཅི་བྱ་དེ་ཡི་ནུས།།ལྷག་པ་དམན་པ་བྱ་བ་ཡི།
ཅེས་པ་དག་པ་མིན་ནམ། དལ་བུས་མྱང་ན་ལེགས་བཤད་ཇི་ལྟར་བྲོ། །གཞུང་ལས། ལྷག་པས་
དམན་པ་བྱ་བ་ཡི། །ཆོ་ག་གཅིག་ལ་རབ་བསྡུས་ནས། །གང་སྨྲས་དེ་ནི་མཚུངས་པ་དག །སྦྱོར་བའི་
233

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དཔེ་རུ་བཤད་དེ་དཔེར། །ཞེས་པ་ལ་རྒྱ་དཔེར། ཨ་དྷི་ཀེ་ན་ཞེས་བྱེད་ཚིག་དངོས་སུ་ཡོད་ཅིང༌།
དཔང་ལོས་ཀྱང༌། དཔེ་ལྷག་པ་ལྷའི་དབང་པོ་ལྟ་བུས། དོན་དམན་པ་རྒྱལ་པོ་འགའ་ཞིག་ལྟ་བུ་བྱ་
བའི་ཆོ་ག་བསྲུང་བ་ལ་སོགས་པ་གཅིག་ལ་རབ་ཏུ་བསྡུས་ཤིང་མཚུངས་པར་བྱས་ནས། ལོགས་སུ་
བཀྲལ་བ་བཞིན་འགྲེལ་པ་སྔ་རབས་ཀུན་ཏུ་བྱུང་བ་དག་ཅིང་དོན་ལ་གནས་སྟེ། དཔེ་ལྷག་པ་བརྒྱ་
བྱིན་གྱིས་དོན་དམན་པ་རྒྱལ་པོ་གཞལ་ཏེ། ཚུལ་གང་གིས་ཞེ་ན། མེལ་ཚེ་བྱེད་པ་དང༌། འཇོམས་
པའི་བྱ་བའི་ཆོ་ག་གཅིག་ཏུ་བསྡུས་པས་ཏེ། དེ་གཉིས་ལ་མཆོག་དམན་ཡོད་ཀྱང་བྱ་བ་མཆོག་དང་
གཅིག་པར་བསྡུས་པའི་དོན་ཡིན་། །དེ་ནས་མཆན་དང་རང་ལན་དུ། ལྷག་པ་དམན་པ་བྱ་བ་
ཡི། །ཞེས་པ་དག་གོ་གསུང་བ་ནི་མ་དག་པས་དག་པ་སུན་འབྱིན་པའོ །
དྲི་བ་བཅུ་གསུམ་པ། བྱེད་པ་ཅན་གྱི་ངག་དྲུག་ཅི་རིགས་དང༌། །འབྲེལ་པ་ངག་དོན་དཔེ་
ཡི་དོན་ཡིན་ན། །བྱ་ཚིག་དང་འབྲེལ་གཞན་ཡང་དེར་ཐལ་བས། །བློ་མིག་མུན་པས་ཅུང་ཟད་ནོངས་
མིན་ནམ། །རྣམ་བཤད་རྣམས་ལས།མཚོན་དང་།རྩེས་ཞེས་པའི་བྱ་ཚིག་ཙམ་ལ་སྐྱབས་བཅོལ་མོད།འོ་ན།ཁྱོད་ནི་ས་བསྲུང་མེལ་
ཚེ་བྱེད།།ཅེས་པ་དང་།བརྟན་པས་རྒྱ་མཚོའི་རྗེས་སུ་བྱེད།།སོགས་ཀྱང་ངག་དོན་དཔེར་ཐལ་ཞིང༌།།ངག་དོན་ཉིད་ཀྱིས་ངག་དོན་ཉེ་བར་
འཇལ་ཞེས་པ་ལ་ཡང་ཟབ་ཟོབ་ཙམ་མ་ཡིན་པའི་ནུས་པ་འདོན་དགོས་སོ།།ཞེས་པའི་ལན་ནི།དཔང་ཊཱིཀྲ་ལས།གལ་ཏེ་
ཚིག་དོན་ཙམ་གྱིས་མ་ཡིན་གྱིས། །ངག་གི་དོན་བྱ་བ་དང་བྱེད་ཅན་དྲུག་ལས་ཅི་རིགས་པ་འབྲེལ་བ་
ཉིད་ཀྱིས་ངག་དོན་འབའ་ཞིག་ཉེ་བར་འཇལ་ཞིང་མཚུངས་པར་བརྗོད་ན་དེ་ནི་ངག་དོན་གྱི་དཔེ་ཞེས་
བྱ་སྟེ། ཞེས་པའི་བྱེད་ཅན་དྲུག །བྱེད་པོ་ལས་དང་བྱེད་ཅན་ཆེད། །འབྱུང་ཁུངས་གཞི་རྣམས་བྱེད་
ཅན་དྲུག།དྲུག་བརྒྱད་སྤངས་པའི་རྣམ་དབྱེ་གཞི། །ཞེས་པ་རྣམས་ཏེ། འདིའི་རྒྱ་དཔེར། ཀེ་ས་ར་ལ་
གཉིས་པའི་གཅིག་ཚིག་ཨམ་བྱིན་པས་ཀེ་ས་རམ་ཞེས་པ་བྱ་བའི་ཚིག་དང༌། མཚོན་པའི་སྐད་དོད་
ལཀྵ་དང༌། མཛེས་སམ་སྣང་གི་སྐད་དོད་བྷཱ་ཏི་འབྲེལ་ཞིང༌། དེ་བཞིན་འཐུངས་པའི་སྐད་དོད་ལ་
ཡམ་ཨམྲ་མཐའ་ཅན་དང༌། རྩེས་པའི་སྐད་དོད་ཨ་ར་མྱ་ཏ་འབྲེལ་བས་ངག་དོན་བཞེད་ལ། མེལ་ཚེ་
བྱེད་དང༌། རྗེས་སུ་བྱེད་ཀྱི། ཛཱ་གཏྟི་དང་ཨ་ནུ་ཀཱ་རོ་ཞེས་པ་ལ་བྱེད་ཅན་མ་འབྲེལ་བས་ཅིའི་ཕྱིར་
མཚུངས། རང་ལན་ལས། ཆོས་ཆོས་ཅན་དུ་མ་ཚོགས་ནས་སྟོན་པའི་ངག་ཞིག་ནི་འདིའི་ངག་དང༌།
234

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཞེས་སོགས་ནི། དཔང་ལོས་ཀྱང༌། རྐང་པ་སྔ་མ་གཉིས་ཀྱི་ངག་གཅིག་ནི་དཔེར་བྱ་དང༌། ཕྱི་མ་
གཉིས་ནི་དཔེའི་ངག་སྟེ་སོགས་བཞིན་སྒྲ་གཅིག་པ་དང༌། དེ་ལ་ལུས་ཕྲ་མ། གདོང་པ། བདག་གིས་
འཐུང་ཞིང་རྩེས་ཞེས་པ་དཔེར་བྱའི་ངག་གཅིག་ཡིན་ན། པདྨ་ཅན་བཞིན། པདྨ་བཞིན། སྦྲང་རྩིའི་
བརྟུལ་ཞུགས་ཅན་གྱིས་བཞིན་ཞེས་པ་དཔེའི་ངག་སྟེ་གཉིས་པའོ །ཞེས་བཀའ་སྩལ་པ་ཡིན། ཆོས་
རྗེ་པཎྜི་ཏས། མདོར་ན་རྣམ་དབྱེས་མིང་སྒྲུབ་ཅིང༌། བྱེད་པའི་ཚིག་གིས་ཁམས་བསྒྲུབས་ནས།
བརྗོད་བྱ་སྟོན་པ་ངག་ཅེས་བཤད།གསུང་པ་འདི་གང་ཡིན། ཉེ་བར་འཇལ་། ཀ་ལཱ་པར། ཉེ་བར་
འཇལ་བ་ལ་བ་ཏིའོ། །ཞེས་པས་དཔེའི་ངག་དོན་གྱིས་དོན་གྱི་ངག་དོན་ཉེ་བར་འཇལ་བྱེད་བཞིན་
སྒྲའི་མིང་ལགས་། །རིན་སྤུངས་པས། བྱ་བ་དང་ཡོན་ཏན་མ་ཕྱེད་གསུང་མོད། དཔང་ལོས།
མཛེས་སོའམ་སྣང་ངོ་ཞེས་པ་བྱ་བའི་ཚིག་སྟེ། ཞེས་པའི་བྷཱ་ཏི་སྣང་དུ་ཡང་འགྱུར་བས་དེ་ཡོན་ཏན
ཡིན་ཚུལ་ཇི་ལྟར།
དྲི་བ་བཅུ་བཞི་པ། ཟླ་བ་ཉི་མ་རྒྱ་མཚོའི་དཔེ་གསུམ་གྱིས། །བརྗོད་བྱ་རྒྱལ་པོ་གཅིག་ཉིད་
མཚོན་འདི་ཡང་། །མང་བའི་དཔེ་ཡི་རྒྱན་དུ་འགྱུར་ན། །རྣམ་དཔྱོད་མཛུབ་མོས་སོ་སོར་འབྱེད་
ནུས་སུ། །འདི་ལ་འདྲི་མི་དགོས་པ་འདྲ་སྟེ།རྒྱུ་དཔེ། རྒྱལ་པོ་མཛེས་པའི་དཔེ་ཟླ་བ། །གཟི་བྱིན་ཆེ་
བའི་དཔེ་ཉི་མ། །བརྟན་པའི་དཔེ་རྒྱ་མཚོ་སྟེ་དོན་གསུམ་ལ་དཔེ་གསུམ་སོ་སོར་བཀོད་པ་དང་།མང་
བའི་དཔེ།ཙནྡན། ཆུ། ཟླ་ཟེར། ཟླ་ཤེལ་སོགས་དཔེ་མང་པོས་དོན་རེག་པ་བསིལ་བ་གཅིག་པུ་
མཚོན་པ་གཉིས་སོ་སོར་སུས་ཀྱང་འབྱེད་ནུས་པའི་ཕྱིར་སྙམ་མོ། །
དྲི་བ་བཅོ་ལྔ་པ། དཔེ་དང་གཟུགས་ཅན་དཔེ་དོན་ཐ་དད་དང༌། །ཐ་མི་དད་དུ་སྦྱོར་བའི་
ཚིག་གི་རྒྱན།།ཡིན་ཕྱིར་གཞི་མཐུན་མི་སྲིད་འགལ་བ་རུ །འགྱུར་རམ་དེས་ན་དཔེ་ཡི་གཟུགས་ཅན་
ཅི། །བཀབ་པ་བཞིན་གྱི་ཟླ་བ་ནི།།ཞེས་སོགས་འདིར་དཔེར་གྱུར་པའི་གཟུགས་ཅན་དུ་བཤད་སྣང་བ།ཞེས་པའི་ལན།གཞུང་
ལས། ཐ་དད་སྣང་མིན་གྱུར་པ་ཡི། །དཔེ་ཉིད་ངོ་བོ་ཅན་འདོད་དཔེར། །ཞེས་པའི་དོན། དཔེ་དང་
དཔེ་ཅན་དག་ཐ་དད་དུ་སྣང་བ་མིན་པར་གྱུར་པ་སྟེ་གཅིག་ཏུ་སྒྲོ་བཏགས་པའི་དཔེ་དེ་ཉིད་ལ་ངོ་བོ་
ཅན་ནམ་གཟུགས་ཅན་དུ་འདོད།གསུང་བར་འདུག་པས། འདིའི་ཁྱད་ཆོས།ཐ་དད་དུ་སྣང་བའི་སྒྲ་
235

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
བསྡུས་པ་ཙམ་ལས་ངོ་བོ་དཔེ་རྒྱན་ཁོ་ནར་བཞེད་པས་འགལ་བར་ག་ལ་འགྱུར། གུང་ཐང་ལོ་ཙཱ་བའི་
འགྲེལ་པར། དཔེ་ཉིད་ཡིན་ལ་དཔེར་སྣང་བ་དང༌། དཔེ་ཉིད་ཡིན་ལ་དཔེར་སྣང་བ་མ་ཡིན་པ་
གཉིས། ཞེས་བཤད་པའང་དོན་ལ་གནས་ཏེ། ཤོང་འགྱུར། དཔེ་ཉིད་སྣང་བ་མིན་པ་ཡིས། །ཕྱེ་བ་
དག་ནི་གཟུགས་ཅན་འདོད།།ཞེས་འབྱུང་བས་སོ།།དཔེའི་གཟུགས་ཅན་ལ་ནི་གཞི་མཐུན་མིན་ཀྱང་
མི་གནོད་།མྱོས་པས་ཀུན་ཏུ་དམར་བ་ཡིས། བཀབ་པ་བཞིན་གྱི་ཟླ་བ་འདི། །ཞེས་པས་གཟུགས་
ཅན་གྲུབ། འཆར་ཀའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པས་དཔེ་རྒྱན་
གྲུབ་སྟེ་གཉིས་ཀའི་མཚན་ཉིད་ཚང་བས་རྒྱན་གཉིས་བསྲེས་གཞན་ཡང་ཡོད་པ་བཞིན་ནོ། །རང་
ལན་ལས། ཚིག་ཟུར་བཞིན་གྱི་ཟླ་བ་ནི། །ཞེས་པའི་ཚིག་རང་རྐང་དེ་གཟུགས་ཅན་ཡིན་ཅིང་།དེ་
ཙམ་གྱིས་ཚིགས་བཅད་གཟུགས་ཅན་དུ་ག་ལ་འགྱུར། གསུང་བ། འོ་ན། ཆ་ཤས་ཅན་ལ། གདོང་
པའི་འདམ་སྐྱེས་ཞེས་པ་ལས་མེད་པས་དེ་ཡང་གཟུགས་ཅན་གྱི་ཁྲོད་ནས་འབུད་པར་མཛོད་ཅིག །
རང་གི་བཞེད་པ། དཔེར་ན་འདི་ལ་གཟུགས་ཅན་གྱི་དཔེ་རྒྱན་ཞེས་བཤད་ནས་དཔེ་རྒྱན་གྱི་དབྱེ་
བའི་སྐབས་སུ་བསྟན་ན་འཐད་པར་སེམས་སོ། །གསུང་སྟེ་དཎྜིའི་གཞུང་ལ་རྒོལ་བའི་སྙན་ངག་པ་
འཇིགས་སུ་རུང་བའོ།།
དྲི་བ་བཅུ་དྲུག་པ། ལུས་སེམས་ཐ་དད་སྣང་མིན་གྱུར་པ་ལ། །ལུས་ཅན་ཞེས་བོད་དེ་
སཔདདནི
བཞིན་འདིར་མཚུངས་ན། །དཔེ་ཉིད་གཟུགས་དང་གཅིག་ཤོས་གཟུགས་ཅན་དུ། །ལོག་པར་རྟོག་
པའི་ས་བོན་འདེབས་སམ་ཅི །རིན་སྤུངས་ས་སྤྱོད་དབང་པོས་དེ་ལྟར་དུ་བཤད་མོད།དེ་ནི་འདི་ལྟ་བུའི་ལོག་རྟོག་
སྐྱེད་བྱེད་དུ་སོང་བས་དཔེ་དེ་འདིར་མི་ཐར་རོ།།གསུང་བ་ལྷ་འཇིག་རྟེན་དབང་ཕྱུག་གིས།པཎ་ཆེན་
སངྒ་ཤྲཱིའི་ལུགས་ལྟར་འབྲུ་མནན་རྗེས། དཔེར་ན། བེམ་རིག་ཐ་མི་དད་པར་གཅིག་ཏུ་གྱུར་པ་ལ་
གཟུགས་ཅན་ཞེས་པ་ལྟ་བུའོ །གསུང་བ་གཟུགས་ཅན་གྱི་གོ་བ་འཆར་བདེ་ཕྱིར་ཡིན་པས་འགལ་བ་
ཙམ་མེད་ཀྱང༌།རིགས་པ་སྔོ་ཕྱེ་མ་ལ་ཞེན་ཆེ་ན་ལོག་རྟོག་ཅི་ཡང་སྐྱེ་བར་འགྱུར་ཏེ། རང་ལན་ལས།
གཟུགས་དང་གཟུགས་ཅན་ཞེས་པའམ། དཔེ་དང་དཔེ་ཅན་ཞེས་པ་དོན་ཁྱད་མེད། །གསུང་བས་
མཚོན་ནོ། །དེ་ལ་ཅི་ཞེ་ན། དེ་ལྟ་ན་རང་ཉིད་ཀྱིས་བཀག་པ་རང་ཉིད་ཀྱིས་ཞལ་གྱིས་བཞེས་པར་
236

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
འགྱུར་ཏེ། དཔེ་ཅན་དང་གཟུགས་ཅན་གཅིག་པ་གང་ཞིག །དཔེ་གཟུགས་དང་དོན་གཟུགས་ཅན་
ཡིན་པར་འགྱུར་ཏེ། དཔེ་དོན་གཉིས་ལ་དཔེ་དཔེ་ཅན་གྱི་ཐ་སྙད་སྙན་ངག་པ་ཀུན་ལ་སྔར་ནས་
གྲགས་ཤིང་གྲུབ་ཟིན་འདོར་མི་ནུས་པའི་ཕྱིར་རོ། །
དྲི་བ་བཅུ་བདུན་པ། ལག་ནི་པདྨ་ཞེས་དང་སེན་འོད་ནི། །མེ་ཏོག་ཞེས་པ་བརྗོད་ཚུལ་དེ་
མཉམ་ལ། །སྔ་མ་བསྡུས་དང་གཅིག་ཤོས་མ་བསྡུས་པར། །འཆད་པའི་ཟློས་གར་འདི་ཅི་རྒྱུ་མཚན་
གང༌། །རྩ་བར།ལག་པ་ནི་པདྨ་ཞེས་པ་བསྡུས་པ་དང༌།སེན་མོའི་འོད་ཟེར་ནི།མེ་ཏོག་ཏུ་གྱུར་ཞེས་པ་མ་བསྡུས་པའི་དཔེར་བརྗོད་དུ་
གསུངས་ཡོད།འོན་ཀྱང་དེ་གཉིས་བརྗོད་ཚུལ་ལ་ཁྱད་པར་མི་འདུག་པས་ཅི་འདྲ་ཡིན་དཔྱད་དགོས་སམ། འདིའི་ཁྱད་པར་ནི།
བསྡུ་བ་ཡོད་མེད་ཁོ་ན་ཡིན་ཏེ་ཀ་ལཱ་པར། མིང་རྣམས་ཀྱི་སྦྱོར་བའི་དོན་ནི་བསྡུ་བའོ། །དེར་གནས་
རྣམ་དབྱེ་རྣམས་དབྱིའོ། །ཞེས་པ་བཞིན། དཔེར་བརྗོད་དང་པོ་ལ། ཀ་ལཱ་པར། གཞི་མཐུན་པ་ཡི་
ཚིག་དག་ནི། །ལས་འཛིན་བྱེད་པར་རྣམ་ཤེས་བྱ། །ཞེས་པའི་ལས་འཛིན་ནམ་ཁྱད་པར་གྱི་བསྡུ་བ་
ཡོད་དེ། རྒྱ་དཔེར ཡ་ཐཱ་བཱ་ལ་ཏཱ་ཎི་པདྨ་ཉྩ་ར་ཎ་པལླ་བམྲ། ཞེས་བར་གྱི་རྣམ་དབྱེ་རྣམས་ཕྱིས་ལ།
པདྨཉྩ་ར་ལ་སི་མུའི་རྗེས་སྣང་བ་ཙམ་ནི་སྡེབ་སྦྱོར་གྱི་དབང་གིས་ཡིན་གྱི་བོད་སྐད་ལའང་རྣམ་དབྱེ་
བསྡུས་པ་སོར་བཞག་ཏུ་བསྒྱུར་བས་བསྡུས་པའི་གཟུགས་ཅན་དང་། ཕྱི་མའི་རྒྱ་དཔེར། ཨཾ་གུ་
ལཿབལླ་བཱ་ནྱཱ་པརྐུ་པུ་མཱ་ནི་ན་ཁརྩི་ཥ བཱ་ཧཱུ་ལ་བ་སནྟ་ཤྲཱིསྟྭནྣུཔྲ་ཏྱཀྵ་ཙཱ་རི་ཎཱི། ཞེས་རྣམ་དབྱེ་མ་
བསྡུས་པར་ཡོད་པ་བཞིན།བོད་སྐད་ལག་པའི། སེན་མོའི་ཞེས་དྲུག་སྒྲ་དང་། རྣམས་ཞེས་མང་ཚིག་
དང༌། མེ་ཏོག་ཏུ་གྱུར་ཞེས་ལ་དོན་གྱི་ཏུ་སོགས་ཡོད་པས་མ་བསྡུས་པ་ཞེས་བྱའི། ནིའི་སྒྲ་ལ་ལྟོས་པ་
མེད་།རྣམ་དབྱེ་མིན་ལ། དགར་ཞིང་དམིགས་འཛིན་པའི་དོན་ཅན།ཏུ་དང་ཧི་བསྒྱུར་བ་སྟེ། སུམ་
ཅུ་པ་ལས། གང་མིང་མཐའ་དང་མཐུན་པ་ཡི། །བཞི་པ་ལ་ནི་ཨི་སྦྱར་བ། །དགར་དང་བསྣན་པའི་
ཚིག་ཏུ་འགྱུར། །ཞེས་མང་པོའི་ནང་ནས་དམིགས་ཀྱིས་འཛིན་ཕྱིར་ལོགས་སུ་དགར་བ་དང༌།ངེས་
བཟུང་བྱས་ཏེ་སླ་ཐབས་སུ་བསྣན་པ་གང་རུང་ལས། འདིར་ནི་ལོ་ཙཱ་བས་ཚིག་གི་ཁ་བསྐང་ཕྱིར་
བསྣན་པ་སྟེ་རྒྱ་དཔེ་ལ་མེད་། །དེ་ཡང༌།ལེགས་སྦྱར་སྐད་ལ་རྣམ་དབྱེ་རྣམས། །བསྡུས་པ་བྱེད་དང་
སོ་སོ་བ། །བསྡུ་དང་གཞན་དུ་བསྒྱུར་བ་ནི། །བོད་ལ་དེ་ཆེད་སྐབས་བཞིན་བྱ །ཞེས་པ་ལྟར་
237

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རོ།།སྙིང་པོ་མཆན་བུར།ལག་པ་ཞེས་དྲུག་སྒྲ་མེད་པ་དང༌།སེན་མོའི་ཞེས་དྲུག་སྒྲ་ཡོད་པ་ཕྱག་བྲིས་
མཛད་བཞིན་དུ་དེ་མཉམ་གསུང་བ་ཡང་ག་ལ་རིགས། རང་ལན་དུ།དྲུག་སྒྲ་བསྡུས་མ་བསྡུས་ཙམ་
དང༌། ནི་ཁ་སྐོང་ཡིན་པ་ཐུགས་སྐྱེད་ཐོན་ཀྱང་། འདི་སྐད་དུ།བོད་སྐད་དུ་བསྒྱུར་བའི་བཀའ་བསྟན་
བཅོས་ཀྱི་ཆ་ཀུན་ལ། བློ་མིག་དག་པའི་འཕགས་མཆོག་གིས་གཟིགས་ན་འཁྲུལ་མ་འཁྲུལ་གྱི་ཆ་
གང་ཡང་ཡོད་དུ་གདའ་བས་རྒྱ་གཞུང་ཡིན་པའི་ཕྱིར་ལ་ཁྱབ་པ་མ་འཆའ་མཛོད།གསུང་བ་ཇི་སྐད་དུ།
དགྲ་བོ་བློ་དང་ལྡན་པ་མཆོག་ཡིན་གྱི །མཛའ་བཤེས་བློ་གྲོས་བྲལ་བ་དེ་ལྟ་མིན། །བློན་པོ་ཆུང་ངུས་
སྦྲང་བུ་བསད་སྙམ་པས། །རྡོ་བས་ཕ་ཡི་ཀླད་ཀོར་བཅོམ་ལ་ལྟོས །ཞེས་པ་དང་འདྲ་བར། བཀའ་
བསྟན་འགྱུར་ཅོག །ལོ་པཎ་ཆོས་ཀྱི་སྤྱན་ལྡན་ཀུན་ལ་ཡིད་བརྟན་མེད་དེ་ཞེས་ཐེ་ཚོམ་ཟ་བར་འཇུག་
པ་ནི། ཆོས་ཀྱི་རྗེས འདི་འདྲ་འཛིན་པ་ལྟ་ཅི་སྨོས། །ཐོས་པར་གྱུར་ཀྱང་རྣ་བ་དགབ། །གསུང་བ་
དེའོ།།
དྲི་བ་བཅོ་བརྒྱད་པ། ལྔ་པ་ཆ་ཤས་གཟུགས་ཅན་སྤྱིར་བསྟན་དང༌། །སླར་ཡང་ཡན་ལག་
གཅིག་སོགས་དམིགས་བསལ་གྱིས། །དབྱེ་བ་ཙམ་ཡིན་དེ་ཉིད་སྙིང་ལམ་དུ། །མ་སྨིན་རྣམ་དཔྱོད་
དྲེགས་ལྡན་ཁྱུ་མཆོག་འགའ། །ཆ་ཤས་ཙམ་དང་ཡན་ལག་སོ་སོར་ནི། །སྨྲ་བའི་རོ་འཛིན་ངལ་བའི་
ཁུར་ལྕི་བས། །རང་བཟོའི་འདམ་དུ་བྱིང་ཞིང་བྱིང་ཞིང་ཡངས། །རྣམ་དཔྱོད་མུན་པའི་གོམ་སྟབས་
འཁྱོར་མིན་ནམ། །ས་སྤྱོད་དབང་པོས།ཆ་ཤས་གཟུགས་ཅན་དང་ཡན་ལག་གཅིག་སོགས་ཀྱི་ཁྱད་པར་ལ།མཆུའི་དཔལ་འདབ་
གདོང་གི་ཆ་ཤས་ཁོ་ན་དང༌།མིག་གི་ཏྤལ་གདོང་གི་ཡན་ལག་ཡིན་ཞེས་བཞེད་མོད།དོན་ལ་ནི་མི་གནས་ཏེ་མཆུ་ཡང་གདོང་གི་ཡན་
ལག་ཡིན་པས་སོ།གསུང་བའི་ལན་ནི། ཆ་ཤས་དང་ཡན་ལག་སོགས་རྣམ་གྲངས་འདྲ་ཞིང་སྤང་ཊཱིཀ་
སོགས་སུའང་སྣང་བ་ལ་འཁྲིས་པར་འདུག་ཀྱང༌། འདི་ནི་གཞུང་མཛད་སློབ་དཔོན་གྱིས་ཐ་སྙད་ཇི་
ལྟར་མཛད་པའི་འཇོག་མཚམས་མ་འཆོལ་བ་ལེགས་ཏེ། གཅིག་པར་བསྒྲུབ་པ་ལ་དགོས་པ་མེད་
ཅིང་སྐྱོན་གཞན་ལྡང་བའི་ཕྱིར་རོ །དེ་གང་ཡིན་ན། མཆུ་གདོང་གི་ཡན་ལག་ཡིན་དུ་ཆུག་མོད་ཀྱང༌།
ཁྲོ་བས་ཟགས་པའི་རྔུལ་ཆུ་ཡང་ཡན་ལག་ཡིན་པ་ལ་འབྲེལ་ཅི་ཡང་མེད་དེ།ཁྲོ་བ་མ་སྐྱེས་དུས་རྔུལ་
མེད་པས་གདོང་གི་ཡན་ལག་མ་ཚང་བར་འདོད་དགོས་ལ་དེ་ལྟར་འདོད་མཁན་སུ་ཡང་མེད་པའི་
238

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཕྱིར་དང༌། མཆུ་དང་རྔུལ་ཐིགས་གཉིས་ཀ་ཡན་ལག་ཏུ་འདོད་ཕྱིན། འདི་རང་ཡན་ལག་གཉིས
གཟུགས་ཅན་དངོས་བསྟན་དུ་གྲུབ་པས།དེ་ལྟར་འདིར་ནི་གཉིས་སོགས་ཀྱི །ཡན་ལག་རྣམས་
ཀྱང་རྟོགས་པར་བྱ། །ཞེས་གཉིས་གཟུགས་སོགས་ཁོངས་སུ་མཛད་མི་རིགས་པའི་ཕྱིར་རོ། །གཞན་
ཡང་།སྔོན་ལ་ཆ་ཤས་ཅན་དང་།དེ་ནས་ཆ་ཤས་ཡན་ལག་གཅིག་གཉིས་སོགས་གོ་རིམ་མཐུན་ན་སྤྱི་
བྱེ་བྲག་གི་རྣམ་གཞག་འབྲེལ་ཀྱང༌། སྤྱི་དང་བྱེ་བྲག་གི་བར་ཆ་ཤས་ཅན་གྱིས་བཅད་པས་དེ་འདྲ་དཎྜི་
དགོངས་དོན་མིན་ནམ་སྙམ། དེས་ན་ཆ་ཤས་ནི་སྒྲ་ཡང་པས་ཡན་ལག་ཡིན་མིན་ལ་མ་ལྟོས་པར་ཆ
ཤས་ངག་སྒྲོས་ཀྱིས་ཟིན་ཚད་གཟུགས་སུ་འགོད་དགོས་ལ། ཡན་ལག་ནི་སྒྲ་བཙན་པས། ཡན་ལག་
ཡིན་ངེས་ཁོ་ན་གཟུགས་སུ་འགོད་ཀྱི། གཞན་དུ་མ་ཡིན་པས་ན་སྤྱི་དང་ཁྱད་པར་གྱི་དབྱེ་བ་ཡོད་། །རྗེ་
ཉིད་ཀྱི་རྒྱབ་རྟེན་དུ་དྲངས་པའི་ལུང་དེ་ཡང༌།ཆ་ཤས་དང་ཡན་ལག་གཅིག་པའི་མ་ཡིན་གྱི། ཁྱད་
གཞི་ངོས་འཛིན་པ་ཡིན་པས།སྐབས་འདི་ལ་ཕན་གནོད་མ་མཆིས་ལགས་སོ།།
དྲི་བ་བཅུ་དགུ་པ། སྨིན་མ་འཁྲི་ཤིང་དེ་ཡང་གར་བྱེད་དང༌། །གདོང་ཉིད་ཟླ་བ་ཟླ་བའང་
ཡིད་སྲུབ་ཀྱི །གཟུགས་སུ་འཕར་མར་བཀོད་ཅེས་ངུད་མའི་གླུ། །དབང་མེད་ལས་ཀྱིས་མགྲིན་པ་
མྱོས་མིན་ནམ། །འཁྲི་ཤིང་གར་བྱེད་གཉིས་པ་ལས་བྱ་དང༌། །ཡིད་སྲུབ་ཆགས་པའི་ཡིད་སྲུབ་ཙམ་
ཡིན་གྱི། །འདོད་ལྷ་གཞོན་ནུར་ངེས་མིན་གཞན་དུ་ན། །གཞུང་དོན་དྲི་མར་སྤྱོད་འདི་སུ་ཡི་
གཡོ། །ཞེས་དྲི་བ་ནི། གཞུང་ལས།མྱོས་པའི་ཁུར་ཚོས་རབ་དམར་ཞིང༌། །སྨིན་མའི་འཁྲི་ཤིང་གར་
བྱེད་པ།།ཁྱོད་གདོང་ཟླ་བ་ཡིད་སྲུབ་ཀྱིས། །འཇིག་རྟེན་གསུམ་པོ་གཞོམ་པར་ནུས། །ཞེས་པའི་དོན་
ལ་སྤང་ཊཱིཀ་ཏུ། འདིར་ཡན་ལག་ཅན་གདོང་པ་ཟླ་བར་བཀོད་ཅིང་། ཡན་ལག་སྨིན་མ་འཁྲི་ཤིང་དུ་
བཀོད་ལ། ཡན་ལག་འཁུར་ཚོས་གཟུགས་སུ་མ་བཀོད་པའོ །ཞེས་འཕར་མ་དགོས་པའི་ངེས་པ་མ་
གསུངས་པས་ཐུགས་བདེན་ཀྱང༌། འཁྲི་ཤིང་གར་བྱེད་གཉིས་པ་ལས་སུ་བྱ་བ་ཡིན་གསུང་བ་མི་
བདེན་ཏེ། དེ་ལྟ་ན་སྐད་དོད་ལ།ནྲྀ་ཏཾ་ཀ་རོ་ཏི་ཞེས་པ་ལྟ་བུ་འབྱུང་རིགས་ཀྱང་། རྒྱ་དཔེར། ནཏྟི་ཏ།
ཞེས་འབྱུང་བ།ནྲྀཏི་གསལ་བའི་བྱིངས་ཀྱི་ཨི་རྗེས་འབྲེལ།ལྷག་མ་ལས་བྱེད་པ་པོ་ལ་ས་རསྨཻའི་
ཚིག་གིས། ས་རསྨཻ་པཉྩ་མཱིའི་སྐྱེས་བུ་ཕྱི་མའི་མང་ཚིག་ཏུ་བྱིན། བྱེད་པ་ལ་ཨནྟེ་བི་ཀ་ར་ཎའོས།
239

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བར་རྐྱེན་ཨ་ནཱི་བྱིན། ཨི་ཊཱ་ཨཱ་ག་མ་དང༌། ཊ་ཡིག་རྗེས་འབྲེལ། ནཱ་མིན་མཐའི་བྱིངས་དང་བི་ཀ་ར་
ཎ་དག་གི་ཡོན་ཏན་ནོ། །ཞེས་པས། རྀ་ཨར་དུ་སོང་ཞིང་། ཨད་སོགས་ལས་ཨ་ནཱི་འཇིགས།
དབྱངས་མེད་དབྱངས་ལ་སྦྱར་བས།ནཏྟི་ཏ། ཞེས་གྲུབ་པ་གར་བྱེད་པ་པོའི་དོན་ཡིན་གྱི།དེ་ལ་རྣམ་
དབྱེ་གཉིས་པའི་སྒྲུབ་ཚུལ་ཡོད་ན་གསལ་བར་གསུང་རིགས་པའི་ཕྱིར་རོ །དེ་བཞིན་ཡིད་སྲུབ་
འདོད་ལྷ་མ་ཡིན་གསུང་བའང་། འཆི་མེད་མཛོད་དུ་ཁྱབ་འཇུག་གི་བུ་འདོད་ལྷའི་མིང་ལ།མྱོས་བྱེད་
ཡིད་སྲུབ་གསོད་བྱེད་དང༌། །ཞེས་སོགས་བྱུང་བའི་ནང་ཚན་ཡིན་པའི་ཕྱིར་དང༌།རྒྱ་དཔེར།མནྫ་ཐ།
ཞེས་པར་ཡོད་པ། ས་པཎྜི་ཏས་ནི། མནྫ་ཐའི་སྒྲ་བདུད་སྡིག་ཅན་གྱིས་སེམས་ཅན་ཀྱི་ཡིད་སྲུབ་པས་
ཡིད་སྲུབས་དང༌།ཞེས་སོགས་བཀའ་སྩལ་འདུག།ད་ཆ་དུས་ཀྱི་དབང་གིས་ངེས་པ་མེད་ཀྱང༌།རང་
གི་བླ་མ་གོང་མའི་གསུང་ལ་ཆ་འཇོག་ཅུང་ཟད་མཛད་རིགས་ལ། དེས་ན་ཡན་ལག་འགའ་ཞིག
གཟུགས་སུ་མ་བཀོད་ཅིང༌། ཡན་ལག་ཅན་དང་ཡན་ལག་འགའ་ཞིག་གི་གཟུགས་སུ་འཕར་མར་
བཀོད་པས་རྐང་པ་འཐེང་འགྲོས་ལྟ་བུར།མི་མཉམ་པའི་ངག་ཕུལ་ཅན་དུ་འགྱུར་བའི་ཕྱིར་བཞེད་པ་
འདི་ཁོ་ན་ལགས་སོ །རྒྱན་འདིའི་མིང་ལ། རྗེ་ཉིད་ཀྱིས། བརྟེན་པ་མི་མཉམ་པ་ཞེས་ཡང་ཡང་
བཀའ་སྩལ་པའང༌། མཚན་ཉིད་ཀྱི་ཟུར་དང་འདྲེས་པ་ཡིན་ཏེ། ཡན་ལག་ཅན་དང་ཡན་ལག་
རྣམས།།གཟུགས་བྱས་གཟུགས་བྱས་མ་བྱས་ལ། །རྟེན་པས་མི་མཉམ་པ་ཞེས་པའི། །གཟུགས་ཅན་
མཛེས་པ་ཡིན་ཏེ་དཔེར །ཞེས་རྟེན་པས་ཞེས་ཡོད་པའི་ཕྱིར་དང༌། རྒྱ་དཔེར།ཤྲིཉ་རྟེན་པའི་བྱིངས་ལ།
ལས་ལ་ཨཎ་འོས། ཀྲྀཏྲ་རྐྱེན་ཨཎ། ཉཱ་དང་ཎ་རྗེས་འབྲེལ།ནཱ་མི་མཐའི་བྱིངས་དང་བི་ཀ་ར་ཎ་དག་
གི་ཡོན་ཏན་ནོ།།ཨི་ཨེ།ཨེ་ཨཡ྄་བྱས་པས།རྟེན་པའི་སྐད་དོད་ཡ་ཞེས་པའི་རྟགས་ལ།རྣམ་དབྱེ་
ལྔ་པའི་ང་སི་རྐྱེན་དུ་བྱིན ང་སི་ཨཱཏ་ཏུ་བསྒྱུར་བ་དང་མཚམས་སྦྱར་བས་ཤྲི་ཡཱཏྲ། ཞེས་གྲུབ་པ།
བརྟེན་པ་མི་མཉམ་པ་ཞེས་མར་སྦྲེལ་མིན་པར་རྣམ་དབྱེས་རྟོགས་པའི་ཕྱིར་རོ །
དྲི་བ་ཉི་པ། ཛ་བུ་མོ་འཕྲོག་བྱེད་རྐང་པ་། །རྩེ་ལ་བཏགས་ཞེས་བརྗོད་ན་གངྒཱ་
ཉིད། །ཏོག་ཏུ་འགྱུར་ཞེས་བློ་གྲོས་རྩིང་པོའི་གཏམ། །འོ་ན་རྐང་རྩེ་གྱེན་བསྟན་ཡིན་ནམ་སྙམ། །འདི་
ལ་བསྒྱུར་ལུགས་གཉིས་འདུག་མོད།གང་བྱས་ཀྱང་རྐང་པ་ཏོག་ཏུ་ཡོང་བའི་གནད་གོ་ན་དོན་ལ་ཁྱད་པར་མེད་ཅིང༌།འདི་འདྲ་བ།དེ་ནི་
240

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
རྐང་པ་ལ་བཀོད་ཅེས་པའི་གཞུང་དོན་ཡང་རྨ་མེད་པར་བརྐྱངས་སོ།འདིའི་དཔེར། ཧ་རི་པཱ་དཿཤི་རོ་ལགྣ་ཛདྣ་ཀ་ནྱཱ་
ཛ་ལཱྀ་ཀཿ ཞེས་པར་ཡོད་པའི།ཧ་རི་པཱ་དཿའཕྲོག་བྱེད་རྐང་པ།ཤི་རོ་རྩེ་ལ། ལགྣ་བཏགས་པའམ་
འབྱར་བའམ་འབྲེལ་བ། ཛདྣ་འདོར་བྱེད། ཀ་ནྱཱ་བུ་། ཛ་ལ་ཆུ། ཨཱོྃ་ཀཿགོས་ཡིན་པ་ལ། པཎ་
ཆེན་སངྒ་ས་ཛདྣ་ཡི་བུ་མོའི་གོས འཕྲོག་བྱེད་རྐང་པའི་རྩེ་ལ་བཏགས། །ཞེས་བསྒྱུར་བ་ནི། པཱ་
དཿརྣམ་དབྱེ་དང་པོའི་རྗེས་ཡོད་པ་དྲུག་སྒྲར་བསྒྱུར་ཞིང༌། ཆུའི་སྐད་དོད་ཛ་ལ་ནུས་མེད་དུ་བཏང་ལ།
འབྲུ་གནོན་ཡང༌། གངྒཱའི་ཆུ་རྒྱལ་མཚན་གྱི་གོས། རྐང་པ་ཡུ་བར་བྱས་པས་རྐང་རྩེ་གྱེན་བསྟན་དུ་
དོགས་པ་དང༌། སྤྱིར་ཁྱབ་འཇུག་གིས་ལྷ་མ་ཡིན་བཅོམ་པའི་གཏམ་རྒྱུད་མང་ཞིང༌། བྱེ་བྲག་ད་ལྟ་
གངྒཱ་མི་ཡུལ་དུ་གནས་པ་ཁྱབ་འཇུག་ལྷ་མིན་ལས་རྒྱལ་བའི་བྱ་དགར་ཚངས་པས་ཞབས་བསིལ་དུ་
བྱིན་པར་གྲགས་པ་ལ། ལྷ་མ་ཡིན་རྣམས་དོགས་པ་མེད་ཅིང་། ཞེས་བཀོད་པ་སོགས་སྐྱོན་གྱི་ཆ་དུ་
མ་ཡོད་པས་བཏང་སྙོམས་སུ་བྱས་ནས། འདིར་ཤོང་སྟོན་ཆེན་པོས། འཕྲོག་བྱེད་རྐང་པ་ཛ་དྣའི། །
མོའི་ཆུ་གོས་རྩེ་ལ་བཏགས། །ལྷ་མིན་དོགས་མེད་ལྷ་དགའ་བའི། །དགའ་སྟོན་རྒྱལ་མཚན་རྒྱལ་
གྱུར་ཅིག །ཅེས་ཏེ།འཕྲོག་བྱེད་དེ་ཁྱབ་འཇུག་གི་རྐང་པ་དེ་ཉིད།ཛདྣ་བུ་མོར་གྲགས་པ་གངྒཱའི་ཆུ་དེ་
གོས་སམ་བ་དན་དུ་བྱས་པའི་རྩེར་བཏགས་ནས་ཏོག་གི་ངོ་བོར་བཀོད་པ་ན། ལྷ་མིན་གྱི་གནོད་པ་
འབྱུང་བའི་དོགས་པ་མེད་པའི་ཕྱིར་ལྷའི་ཚོགས་རྣམས་དགའ་བའི་དགའ་སྟོན་དུ་བཙུགས་པའི་རྒྱལ་
ང་པ་སྟེ།
མཚན་འདི་ཉིད་རྒྱལ་བར་གྱུར་ཅིག་ཅེས་ཤིས་པ་བརྗོད་པ་སྟེ། འཆི་མེད་མཛོད་ལས། གངྒཱ་ཁྱབ་
འཇུག་རྐང་ལྡན་དང༌། །ཛིདྣ་བུ་མོ་ལྷའི་ཆུ་བོ། །ཞེས་སྦྱར་གཞི་གཏམ་རྒྱུད་རྒྱས་པ་ཁྱད་པར་འཕགས་
བསྟོད་ཀྱི་འགྲེལ་པ་སློབ་དཔོན་ཤེས་རབ་གོ་ཆས་མཛད་པར་འབྱུང་ངོ༌། །
དྲི་བ་ཉེར་གཅིག་པ། ཁྱད་པར་དང་བཅས་ཞེས་དང་ཁྱད་པར་། །ཚོགས་ཀྱི་གཟུགས་ནི་
ཁྱད་པར་ཅན་མིན་ནམ། །དེས་ན་ཁྱད་པར་ཅན་ཉིད་དཔེ་ཡིན་ནམ། །གཟུགས་སུ་བཀོད་ལ་དེ་ལྟར་
བཏགས་སམ་ཅི། །ཁྱད་གཞི་གངྒཱ་ཉིད་ཆུ་གོས་རྒྱལ་མཚན་གཟུགས་སུ་བཀོད་ཅིང་།ཁྱད་པར་གྱི་ཆོས་རྐང་པ་གཟུགས་སུ་མ་
བཀོད་པར་དེའི་ཏོག་ཏུ་སྒྲ་གཏོགས་པ་ཙམ་ལ་ཁྱད་པར་དང་བཅས་པའི་གཟུགས་ཅན་དུ་བཞག་པ་མིན་ནམ།ཞེས་པའི་ཁྱད་པར་
གྱི་དོན། དཔང་ལོ་ཆེན་པས། དེ་ལ་རྒྱན་ནི་བ་དན་ནོར་བུ་དང་སེང་གེ་དང་ཆུ་སྲིན་ལ་སོགས་པས་
241

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཚོན་པའོ། །ཞེས་གསུངས་པ་བཞིན།རྒྱལ་མཚན་གྱི་ཏོག་ཡིད་བཞིན་གྱི་ནོར་བུ་སོགས་འཇིག་
རྟེན་ན་མཆོག་ཏུ་གྲགས་པ་ཞིག་དགོས་པ་ལ། འདིར་རྐང་པ་ལུས་ཀྱི་དམའ་ཤོས་དམན་པའི་དངོས་
པོ་དེ། རྒྱལ་མཚན་གྱི་ཏོག་མངོན་པར་མཐོ་ཞིང་མཆོག་གི་གནས་སུ་བཀོད་པ་དེས། ལྷ་མིན་གྱི་
འཇིགས་པའི་དོགས་པ་མེད་པས་ལྷ་རྣམས་དགའ་བའི་བྱ་བ་ཆེས་ཆེར་འགྲུབ་པ་ནི། སྔོན་མེད་པའི་
ཏོག་དང་བ་དན་ལ་སོགས་པ་ཚོགས་པའམ་ལྡན་པའི་རྒྱལ་མཚན་ཁྱད་པར་བ་སྟེ། ཁྱད་དུ་ཐོན་པའི
རྒྱལ་མཚན་ཡིན་པས་ཁྱད་པར་བཅས་པ་ཞེས་བྱ་སྟེ། རྗེ་ཉིད་ཀྱིས་མཆན་བུར་ཏོག་དང་རྒྱན་ཐ་དད་
དུ་མཛད་ཀྱང༌།ཏོག་གི་སྐད་དོད་ཀེ་ཏུ། རྒྱལ་མཚན་ལའང་འཇུག་སྟེ། སྣ་ཚོགས་གསལ་བ་ལས་ཀེ་
ཏུ་གཟའ་ཡི་བྱེ་བྲག་དང་། གྱེན་དུ་འགྲོ་དང་འོད་མཚོན་བྱེད། །རྒྱལ་མཚན་དང་ནི་དགྲ་ལའོ །ཞེས་
རྣམ་གྲངས་ཡིན་ལ།རྐང་པ་གཟུགས་སུ་མ་བཀོད་པར་ཏོག་ཏུ་སྒྲོ་བཏགས་གསུང་བའང༌།ཏོག་ཏུ་སྒྲོ་
བཏགས་པ་དེ་ཀ་གཟུགས་སུ་བཀོད་པ་མིན་ན།གཞན་གཟུགས་སུ་བཀོད་ཁྱེར་ཇི་ལྟར་བྱ་བ་གསུང་
དུ་གསོལ་ལོ །
དྲི་བ་ཉེར་གཉིས་པ། རང་གི་བྱ་བ་བྱས་མིན་གཞན་གྱི་ནི། །བྱ་བ་བྱས་ལ་བྱ་བ་འགལ་ལོ་
ཞེས།།ཅོལ་ཆུང་བྱིས་པའི་ལྕེ་རྩེ་ཀུན་བསྐུལ་ཡང༌། །འགལ་ཟླའི་བྱ་བ་གཞན་ལ་དམིགས་སམ་ཅི། །
ཚ་ཟེར་ཅན་ནི་ནུབ་གྱུར་ཏེ།།ལུས་སྐྱེས་དག་ནི་རྣམ་པར་རྒྱས།།ཞེས་པ་ལྟ་བུ་བྱ་བ་ཕན་ཚུན་གཉིས་འགལ་བ་བྱ་བ་འགལ་བར་རིགས་སོ།།
འདི་ནི་ཟླ་བའི་བྱ་བ་པདྨ་ཁ་ཟུམ་པ་དང༌། ནམ་མཁའ་ལ་འགྲོ་བ་གཉིས་མི་བྱེད། དུག་གི་མཚོན་གྱི་
བྱ་བ་སྲོག་འཕྲོག་པ་བྱེད་པས། ཟླ་བའི་བྱ་བ་བྱ་མིན་དང་། གཞན་གྱི་བྱ་བ་བྱ་བ་འདིར་ཞེས་པས་བྱ་
མིན་དང་བྱ་བ་འགལ་བ་ཡིན་གྱི། བྱ་བ་འགལ་བ་ཞེས་སྣར་ཐང་པ་མན་གྱིས་བཤད་པ་ཅུང་རྩིང་ལ།
ཚ་ཟེར་ཅན་སོགས་བྱ་བ་ཕན་ཚུན་འགལ་བ་ཡིན་ཀྱང་གཟུགས་ཅན་ནི་མིན་ནོ། །རང་ལན་དུ། སྲེག་
བྱེད་ཀྱི་དངོས་པོའི་བྱ་བ་བདག་ནི་སྲེག་པར་བྱེད་དོ་ཞེས་བྱ་བ་འགལ་བའི་གཟུགས་ཅན་ནོ། །གསུང་
བ་ཡང༌།གཞུང་དུ་སྲེག་པར་བྱེད་པའི་འཕྲོས་མེད་ན། །ཅིའི་འབྲུ་གནོན་ཡིན་ཆ་མ་འཚལ་ལོ། །
དྲི་བ་ཉེར་གསུམ་པ། འཆི་མེད་བཏུང་བྱའི་ཟླ་རྒྱས་བདུད་རྩི་དང༌། །སྲེད་ལྡན་སླུ་བྱེད་
གདོང་གི་ཟླ་བ་གཉིས། །ཆོས་མི་མཐུན་ན་མཛེས་སོགས་ཡོན་ཏན་གྱི། །ཆོས་མཐུན་གསལ་བའི་རི་
242

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
མོ་བསུབ་རིགས་སམ། །རྩ་བར།ལྷ་རྣམས་ཀྱིས་ནི་ཟླ་བ་དང༌།།ཞེས་སོགས་གཙོ་བོ་དང་ཕལ་པ་ཆོས་མི་མཐུན་དུ་བཤད་སྣང་
ཡང་བར་ཤུན་འབྱེད་ལུགས་ཤིག་དགོས་སམ འདི་ལ་དྲི་དགོས་པ་ཙམ་མིན་ཏེ། གཞུང་ལས། གཙོ་བོ་དང་ནི་
ཕལ་པ་། །ཆོས་མཐུན་ཆོས་མི་མཐུན་མཐོང་བས། །དཔེ་དང་ལྡོག་པ་ཅན་ཞེས་པའི། །གཟུགས་
ཅན་རྣམ་པ་གཉིས་འདོད་དཔེར། །ཞེས་དངོས་སམ་གཙོ་བོ་ནམ་མཁའི་ཟླ་བ་དང་། བཏགས་པའམ་
ཕལ་པ་གདོང་གི་ཟླ་བ་གཉིས་ཁྱད་གཞིར་བྱས། དེ་གཉིས་ལ་ཁྱད་ཆོས་མཐུན་པའི་ཆ་ཡང་མཐོང་ལ་
མི་མཐུན་པའི་ཆ་ཡང་མཐོང་བས མཐུན་པའི་ཆ་ནས་དངོས་སུ་མཚུངས་པ་རྟོགས་པ་དཔེའི་
གཟུགས་ཅན་དང༌། མི་མཐུན་པའི་ཆ་ནས་ཤུགས་ལ་མཚུངས་པར་རྟོགས་པ་ལྡོག་པ་ཅན་གྱི་
གཟུགས་ཅན་གཉིས་འདོད་གསུང་བར་འདུག་གི མཛེས་པ་སོགས་ཀྱི་ཆོས་མཐུན་སུབ་མཁན་སུ་
འདུག་བསྟན་དགོས་སོ། །
དྲི་བ་ཉེར་བཞི་པ། གར་བྱེད་ནི་ཙུ་ལ་ཡི་ཕང་བར་བྱེད། །སུ་ཞིག་གིས་ན་མཇུག་སྒྲོ་ཅན་
གྱིས་བྱེད། །ཅེས་བཤད་མེས་པོའི་ངག་ལ་བདེན་འཆའ་ན། །ཐོག་མའི་ལས་བྱེད་རྒྱན་དུ་སོང་མིན་
ནམ། །འགྲེལ་ཚུལ་དེ་ལྟར་པཎ་ཆེན་སངྒ་ཤྲཱི་དང༌། རྗེས་སུ་འཇིག་རྟེན་དབང་ཕྱུག་གིས་ཏེ་གཞན་
གྱིས་མ་ཡིན་ལ།འདི་ཐོག་མའི་གསལ་བྱེད་དུ་འཁྲུལ་དོན་མེད་དེ།གར་བྱེད་ཞེས་པས་རྐང་རྣམ་བཤད་
ཕལ་ཆེར་ལ་འབྲུ་གནོན་འདི་ལྟར་མཛད་པ་འོག་མ་དག་གི་དོན་ཇི་ལྟར་བཤད་མཁས་ཀྱང་ཇི་བཞིན་དུ་གསལ་
མི་ནུས་ལ།འོ་ན་ཇི་ལྟར་ཞེ་ན།གར་བྱེད་། །ནི་ཙུ་ལའི་ཕང་བར་གླུ་ཡང་ལེན་ནོ། །དགའ་བ་རྒྱས་
པའི་མིག་དག་ཀྱང་ཆུ་འཛིན་ལ་གཏོད་པར་བྱེད་། །ཞེས་པའི་བྱ་བ་གསུམ། བྱེད་པ་པོ། བར་ན་
གནས་པའི་མཇུག་སྒྲོ་ཅན་ཏེ་རྨ་བྱའི་རིགས་བརྗོད་པའི་སྒྲས་གསལ་བར་བྱས་པ་སྟེ།ཡང་དང་ཀྱང་
ཞེས་པས་བྱེད་པ་པོ་གཅིག་གིས་བྱ་བ་དུ་མ་སྡུད་པའི་སྒྲ་སྟེ། སྨྲ་ཏིས། ཀྱང་དང་ཡང་ནི་སྡུས་པའི་ཚིག །
ཅེས་སོགས་དོན་བརྒྱད་ལ་འཇུག་པར་གསུངས་ཤིང༌། སུམ་ཅུ་པར། ཨཱ་ལི་ཕྱིས་ནས་གཉིས་པ་སྦྱར། །
ཚིག་རྒྱན་གཉིས་དང་སྡུད་པར་འགྱུར།།ཞེས་སོ །རྒྱ་དཔེར་ཡང་སྦྱོར་ཚུལ་འདི་བཞིན་ཡོད་།།
དྲི་བ་ཉེར་ལྔ་པ། བྱ་ཚིག་བར་གྱི་གསལ་བྱེད་དཔེར་བརྗོད་འདི། རྐང་པ་དང་པོ་གོང་མའི་
ཚིག་དག་དང༌། འབྲེལ་ཆགས་དོན་ལྡན་འཆད་ཚུལ་མི་སྣང་བས དཔྱད་བཟོད་ལེགས་བཤད་
243

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
གསར་འཁྲུངས་དགོས་མིན་ནམ། །འཇམ་དབྱངས་ཁ་ཆེསདྲི་གཞོན་དལ་བུས་གདུང་བར་འགྱུར་བར་བྱེད།ཅེས་དང་།ས་
སྤྱོད་དབང་པོ་དྲི་གཞོན་དལ་བུས་ལྡང་བ་ནི་སྲེད་པའི་ཚ་བས་སྐོམ་པ་ཟད་པ་མེད་པར་འཕེལ་བར་འགྱུར་བྱེད་དེ་བཅས་པ་ཙམ་ལས་བར་
གྱི་གསལ་བྱེད་རྐང་པ་དང་པོ་ལ་ཕན་རྒྱུ་ཅི་ཡང་མ་བྱུང་ངོ༌།།འདི་ལ་འཇམ་དབྱངས་ཁ་ཆེས། གདུང་བར་འགྱུར་བར་
བྱེད་དེ། ཞེས་པ་ནི། འབྲུ་གནོན་ཙམ་ལས་གསལ་བྱེད་ཀྱི་རྣམ་སྤྱི་མ་ཤར་ལ།དྲི་བཞོན་དལ་བུ་
འགྱུར་བྱེད་དེ། །ཅེས་གཞུང་བཅོས་ཤིང༌།ལྷོ་ཕྱོགས་རི་བོ་མ་ལ་ཡའི་དྲི་བཞོན་ཙནྡན་གྱི་ངོས་ལ་
བརྡར་ཞིང༌། དལ་བུར་ས་གཞིའི་ངོས་ལ་འགྱུ་བར་བྱེད་པ་ཤིན་ཏུ་བསིལ་བ་དེ་ཉིད་ཀྱི་བྱེད་ལས
ཤར་ཕྱོགས་རི་བོའི་ཅོད་པན་ལས་འོང་བའི་ཟླ་བ། ཞེས་སོགས་ཚིག་རྐང་དང་པོ་གཉིས་གཅིག་
བསྡོམས་པའི་ཟོལ་གྱིས་འབྲུ་སྐྱོག་པར་མཛད། ལྷ་འཇིག་རྟེན་དབང་ཕྱུག་གིས།དྲི་བཞོན་དལ་བུས་
འགྱུར་བྱེད་དེ་ལྡང་བ་ནི་སྲེད་པའི་ཚ་བས་སྐོམ་པ་ཟད་པ་མེད་པར་འཕེལ་བར་འགྱུར་བྱེད་དེ་ཞེས་
སོགས་ཀྱང༌།རང་ལ་འདི་ཡིན་མེད་པར་ཊཱི་ཀ་སྔ་མ་རྣམས་ཀྱི་ཚིག་སྣ་རིགས་མི་མཐུན་བསྡུས་པ་འདྲ་
ཞིག་ལས་མ་བྱུང་མོད་ཀྱི། རྒྱ་དཔེར། མནྡོ་གནྡྷ་བ་ཧཿཀྱཱ་བནྣི་རིནྡུ་ཤྩ་ཛཱ་ཡ་ཏེ། ཙརྩ་ཙནྡན་པཱ་རཤྩ་
ཤསྟ་པཱ་ཏཿཔྲ་བཱ་སི་ནམ། ཞེས་པ། དྲི་བཞོན་དལ་བུ་འགྱུར་བྱེད་དང༌། །ཟླ་བ་དག་ཀྱང་མེ་རུ་
འགྱུར། །ཙན་ལྡན་བྱུག་པ་ལྷུང་བ་ཡང༌། མཚོན་ལྷུང་འཁྱམས་པ་རྣམས་ལའོ །ཞེས་བསྒྱུར་བའི་
རྐང་པ་དང་པོར་ཀྱྰ་རོ་ཞེས་ཡོད་པ་འགྱུར་བྱེད་ཀྱི་སྐད་དོད་ཀྱྰ་རཿ རྣམ་བཅད་ཨུར་གྱུར་པ་དང་
མཚམས་སྦྱར་བ་ཡིན་ལ འགྱུར་བྱེད་ཀྱི་དོན།རྔོག་གི་ལན་ཚྭ་དང༌། ཡེ་ཤེས་སྡེས་བུལ་ཏོག་ཏུ་
བསྒྱུར། ས་པཎྜི་ཏས།དལ་བའི་དྲི་ལེན་བ་ཚ་སྟེ། །ཟླ་བའང་མེ་ཉིད་དུ་ནི་འགྱུར། །ཙནྡན་བརྡར་བའི་
སྡོང་པོ་ཡང༌། །མཚོན་གྱིས་བཏབ་གྱུར་འཁྱམས་རྣམས་ལ། །ཞེས་བ་ཚྭར་བསྒྱུར། དཔང་ཊཱིཀྲ་ལས།
རྒྱ་ཚྭ་ལ་སོགས་པར་འགྱུར་ཏེ། །ཞེས་འབྱུང་བ་བཞིན། མགྲོན་པོ་བུད་མེད་དང་བྲལ་ཏེ་བྱེས་སུ་
འཁྱམས་པ་རྣམས་ལ།དྲི་བཞོན་དལ་བུར་ལྡང་བ་ཡང་སྲེད་པ་སྐྱེད་པ་ལན་ཚྭའི་དངོས་པོ་དང༌། ཟླ་
བ་དག་ཀྱང་སྲེག་བྱེད་ཀྱི་མེ་རུ་འགྱུར་ཞེས་ཀྱང་གི་སྒྲས་ཚིག་གོང་མ་བསྡུས་ཤིང༌། དེར་མ་ཟད།
ཙནྡན་གྱི་བྱུག་པ་བསིལ་བ་ཡང་མཚོན་ལྷུང་བ་ལྟར་འགྱུར་ཞེས་བྱ་བ་བརྗོད་པ་འགྱུར་ཞེས་པའི་ཚིག་
བར་ན་གནས་པས་ངག་ཀུན་གསལ་བར་བྱེད་པའི་ཕྱིར་ཀླན་ཀ་བྱར་མེད་དེ་དཔང་ལོ་ཆེན་པོས་ཀྱང་
244

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
དེ་བཞིན་དུ་བཤད་དོ། །དེ་རྗེ་ཉིད་ཀྱིས་རང་ལན་དུ དངོས་པོ་གསུམ་ཀ་མེ་རུ་འགྱུར་བའི་འབྲུ་
གནོན་དང༌།འགྱུར་བྱེད་ཅེས་པ་གཡོ་བྱེད་ཀྱི་དོན་ཡིན་ཏེ།དྲི་བཞོན་ཞེས་པ་དང་འགྲིག་གོ་གསུང་བ་
ཡང་ཆ་མེད་ཀྱི་རྒྱུས་གཏམ་དུ་གོ་བར་འགྱུར་།
དྲི་བ་ཉེར་དྲུག་པ།མཉམ་དུ་བྱ་ཞེས་མཐའ་ཡི་བྱ་ཚིག་འདི། །གོང་དུ་སྨོས་པའི་ངག་གཞན་
འཇུག་ཐོགས་སུ །ཕན་ན་མཐའ་ཡི་གསལ་བྱེད་མིང་ཐོབ་ཀྱང༌། །སྔ་མ་གཞན་ལ་ཕན་འདོགས་ཇི་
ལྟར་བྱ། །ཁྱོད་ཀྱི་ཨུཏྤལ་རྣ་བ་ལ།།ཞེས་སོགས་འདི་དིང་སང་གི་འཆད་ཚུལ་ལྟར་ན་གསལ་བྱེད་ཀྱི་དྲི་ཙམ་ཡང་ག་ལ་། ཞེས་
པའི་ལན་ནི། མཛེས་མ་འགའ་ཞིག་གིས་ཨུཏྤལ་རྣ་རྒྱན་དུ་བྱས་པའི་ཚེ། མཛའ་བོས་ངོ་བསྟོད་ཀྱི་
ཚུལ་། ཁྱོད་ཀྱིས་ཨུཏྤལ་རྣ་བ་ལ་རྒྱན་དུ་དང༌། དུས་དེར་འདོད་པའི་ལྷས་མེ་ཏོག་གི་མདའ་ནི་
མདའ་སྟན་ཏེ་གཞུ་ལ་འགོད་པ་དང༌། ངས་སམ་བདག་གི་ཀྱང་སེམས་ཆགས་པས་བརྒྱལ་ཏེ་འཆི་བ་
ལ་ཕྱོགས་པ་ཏེ བྱ་བ་གསུམ་པོ་འདི་ནི་དུས་མཉམ་དུ་བྱས་སོ །ཞེས་སྔ་མར་ཕན་ལུགས་དེ་ལྟར་
ཡིན་ལ། རྗེ་ཉིད་ཀྱིས། རང་ཤུགས་ཀྱིས་མ་ཕན་ན། གསུམ་པོ་བསྡོམས་ནས་མཉམ་དུ་བྱས་ཞེས་པ་
གསལ་བྱེད་དུ་མི་འགྲོ་གསུང་བ། གཞུང་དུ། རིགས་དང་བྱ་བ་ཡོན་ཏན་དང༌། །རྫས་ཚིག་གཅིག་ལ་
གནས་པ་ཡིས། །གལ་ངག་ཀུན་ལ་ཕན་ན། །ཞེས་པ་ཙམ་ལས་ཤུགས་ལ་ཕན་དགོས་པའི་ངེས་པ་
མ་མཛད་ཀྱང་། དངོས་སུ་གསལ་བས་གསལ་བྱེད་དུ་མི་འགྲོ་ན་དེ་སྟོན་པའི་གཞུང་ཚིག་གང་ཡིན།
བས་གསལ་ཁྱད་དུ་མ་
ས ང་ལ་ཉིང་ང་
རང་ལན་དུ། ཐམས་ཅད་མཁྱེན་པ་ཀླུ་སྒྲུབ་རྗེའི་གསུང་ལས། ད་ལྟ་ཉིད་དུ་མཉམ་དུ་བྱས། །ཞེས་
སྦྱར་ན་ལེགས་གསུང་བ་དེའི་རྗེས་སུ་འབྲངས་པ་ལས་སྨྲ་བ་གཞན་མ་མཆིས་སོ །ཞེས་ལུགས་དེ་
དཔེ་བྲལ་དུ་རློམ་ལ་ཁད། འོན་ཀྱང་མཉམ་དུ་ཞེས་པ་གོང་གི་ཚིག་གང་ལ་ཡང་མི་འབྱོར་ཏེ། གང་
དང་གང་མཉམ་དུ་བྱས་བསྟན་རྒྱུ་མི་སྣང་བའི་ཕྱིར་རོ །ཞེས་སྐྱོན་ཅན་དུ་འཕངས་ནས། ད་ལྟ་ཉིད་
དུ་བྱས་པ་ཡིན །ཞེས་པ་ལས་འོས་མེད་དོ། །ཞེས་གསུང་བ་གཏད་སོ་མེད་པ་གང་དྲན་གྱི་རང་
ལུགས་སྨྱོན་པའི་གར་བཞིན་བཞད་གད་ཀྱི་རྒྱུའོ །ཅིའི་ཕྱིར་ན། རྐང་པ་ཕྱི་མའི་རྒྱ་དཔེར ཏྲ་མ་མེ་
ཏརྨ་མི་ཀྲྀ་ཏམ། ཞེས་གསུམ་དང་མཉམ་ཞེས་པའི་སྐད་དོད་ཏྲ་མ་དང་ས་མི་དངོས་སུ་ཡོད་པ་དོར་
ནས། ད་ལྟ་ཉིད་དུ་ཞེས་གསར་བཟོའི་ཚིག་ངོམ་པ་ནི། ཐམས་ཅད་མཁྱེན་པ་རྣམ་གཉིས་ཀྱི་མཁྱེན་
245

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རླབས་ཧ་ཅང་ཆེས་པའི་ལྦུ་འཕྲེང་ངོ་། །དྲི་བར་མ་དཔྱད་པར། བསྐོར་བ་ཅན་ནམ་བཟློག་པའི་རྒྱན་
གྱི་མཚན་ཉིད། གསལ་བྱེད་ཀྱི་ནི་གནས་ཉིད་དུ། །དོན་བསྐོར་དང་ནི་ཚིག་བསྐོར་དང༌། །གཉིས་ཀ་
བསྐོར་བ་ཞེས་པ་ཡི། །རྒྱན་གསུམ་པོ་དག་འདོད་དེ་དཔེར། །ཞེས་གསལ་བྱེད་ཀྱི་གནས་ཐོག་མཐའ་
བར་གསུམ་གང་རུང་དུ། དོན་ཁོ་ནའམ།ཚིག་ཁོ་ནའམ། ཚིག་དོན་གཉིས་ཀ་བསྐོར་ཡང་བརྗོད་
ཚུལ་གྱིས་དོན་གཅིག་པའི་སྐྱོན་དུ་མི་འགྱུར་བ་ཞིག་དགོས་རྒྱུ་ལ།དོན་བསྐོར། ཀ་དམྤ་ནི་རྣམ་པར་
རྒྱས། །ཀུ་ཊ་ཛོརྐ་མ་རབ་གསལ། །ཀནྡ་ལྱ་ནི་རབ་ཏུ་བྱེ། །ཀ་ཀུ་བྷ་ཡང་གྱེས་པར་གྱུར །ཞེས་པའི་
ཤིང་དེ་བཞི་ཀ་དུག་མོ་ཉུང་གི་ཤིང་ཁོ་ནའི་རྣམ་གྲངས་ཡིན་པར་སངྒ་ཤྲཱི་བཞེད་ཟེར་མཁན་སྔ་མོ་ཞིག་
ནས་བྱུང་ཞིང༌།དཔེར་བརྗོད་མང་པོ་དེའི་རྒྱུན་འབྱམས་ཀྱང༌།བཀླགས་པས་དོན་འགྲུབ་ཉིད་དུ་ཤིང་
གི་ངོས་འཛིན་མི་སྣང་བས་སྐུར་འདེབས་ཁོ་ན་སྟེ་དེ་ལྟ་ན།དོན་ཉིད་དམ་ནི་སྒྲ་ལ་ཡང༌། །ཁྱད་པར་
མེད་པར་སྔར་བརྗོད་ནས། །གལ་ཏེ་སླར་ཡང་རབ་བསྒྲགས་པ། །དེ་ནི་དོན་གཅིག་པར་འདོད་
དཔེར། །ཞེས་པའི་སྐྱོན་དུ་འགྱུར་ཞིང་། རྐང་པ་རེ་རེའི་དོན་བསྐོར་བ་ལ། གསལ་བྱེད་ཀྱི་ནི་གནས་
ཉིད་དུ། །ཞེས་པ་ཇི་ལྟར་འགྲེལ། ཞིབ་མོར་དཔྱད་ན་སྤང་ཊཱིཀ་ལས། ཀ་དམྤ་ཞེས་པ་ནི་ཤིང་སྡོང
པོའི་བྱེ་བྲག་ཡིན་ཅིང༌། ཀུ་ཊ་ཛ་ནི་དུག་མོ་ཉུང་གི་ཤིང་སྟེ། ཨུརྒ་མ་ནི་ཁ་འབུས་པའོ། །ཀནྡ་ལྱ་དང་
ཀ་ཀུ་བྷ་ཡང་ཤིང་སྡོང་པོའི་བྱེ་བྲག་གོ།འདི་ནི་དོན་བསྐོར་བ་སྟེ། རྣམ་པར་རྒྱས་པ་དང་རབ་ཏུ་
གསལ་བ་དང་རབ་ཏུ་བྱེ་བ་དང་གྱེས་པ་རྣམས་ནི་རྒྱས་པའི་དོན་གཅིག་ཁོ་ན་རྣམ་གྲངས་དུ་མས་ཡང་
དང་ཡང་དུ་གསལ་བར་བྱེད་པའི་ཕྱིར་རོ། །ཞེས་འབྱུང་བ་ཉིད་ཚད་མ་སྟེ། ཤིང་གི་རྣམ་གྲངས་མི་
གཅིག་པ་བཞི། རྒྱས། གསལ། བྱེ། གྱེས་ཞེས་ཚིག་མི་འདྲ་བ་བཞིར་ཟློས་ཀྱང༌།རྒྱས་པའི་དོན་དུ་
གཅིག་པས་དོན་བསྐོར་དུ་བཞེད་པ་ཡིན་ཤིང་དེ་བཞི་སོ་སོ་ཡིན་པ་ཇི་ལྟར་བཤད་ན། འཆི་མེད་
མཛོད་དུ། ནཱི་པ་དགའ་བྱེད་ཀ་དམ་པ། གཤོལ་ལྡན་དགའ་བར་བྱེད་པའོ། །ཞེས་པའི་འགྲེལ་པར།
ནཱི་པ་ལ་སོགས་པ་བཞི་ནི་ཤིང་ཀ་དམ་པའི་མིང་སྟེ། ཞེས་དང་། ཡང་འདོད་འཇོ་ལས། ཀུ་ཊ་ཛ་ལ་
སོགས་པ་བཞི་ནི། ཀུ་ཊ་ཡ་ཞེས་གྲགས་པ་དུག་མོ་ཉུང་ནི་ཤིང་གི་མིང་ངོ་། །ཞེས་དང་། ཀ་ད་མཱི་དང་
རམྦྷ་ལ་སོགས་པ་དྲུག་ནི་ཆུ་ཤིང་གི་མིང་ངོ་། །ཞེས་དང་། འཆི་མེད་མཛོད་དུ། ཀ་ཀུ་བྷ་དང་ཨནྡྲ་ན།
246

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཞེས་སོགས་བཤད་ལ། དེ་དང་མཐུན་པར་ཁ་ཆེ་ཟླ་དགས་མཛད་པའི་སྨན་མིང་སྒྲ་སྦྱོར་ངེས་པ་ལས།
ཀ་དམྤ། ནནྲ་པུ་ཋ། ཀྵུ་པི་ཏྲམྤ། པ་ལ་སྲི་མ། ཀ་དམྤ་རྒྱ།ཤརྨ་དེ་ཡ། ཧ་ལ་དེ་ར་སྲི་ཡ། དེ་དག་ནི་
ཀ་དམྤའི་མིང་གི་རྣམ་གྲངས་སོ། །ཀུ་ཊ་ཛ། པརྩ་ཏུརྫ། བྲིཀྵ་ཀགོ་རི་མ་ལི་ཀབ་ན་ཏིཀྟ།ཤ་ཀྲ་
བྲྀ་ཀྵ། ཀུ་ཊ་ཛི། ན་ལ་ཡཤཊི་ཀ་དང་དེ་དག་ནི་དུག་མོ་ཉུང་གི་ཤིང་གི་མིང་ཡིན་། །ཀནྡ་ལི། དིརྒ་
པ་ཏྲ། མུ་ཙ། ཧསྟིབྷིཤ ཨ་ས་ར། ཀུ་སུ་པ་ར། རམྦྷ། གྲནྠི་། དེ་དག་ནི་ཆུ་ཤིང་གི་མིང་གི་རྣམ་
གྲངས་སོ། །ཨཛུ་ན།ཀ་ཀུ་བྷ། སདྡྷ། ན་དེ་པམབྱ།ད་ནནྫ་ཡ། མ་དུ་གནྠི མ་རྡུ་པུ་ཥྱ། ཕལྒ་ན་ཤེ་ཏ་
བ་ཧ། ཤེ་ཏྲ་ཡོ་ནི། དེ་དག་ནི་ཨརྫུ་ནའི་མིང་ངོ་། །ཞེས་སོ་སོར་བཤད་པས་དུག་མོ་ཉུང་ཁོ་ནའི་མིང་
མ་ཡིན་པར་གསལ་ཞིང༌། ལྷ་འཇིག་རྟེན་དབང་ཕྱུག་གིས། ཀ་དམྤ་པདྨ་ལ་ངོས་བཟུང་བའང་འདི་
ཐམས་ཅད་ཤིང་ཡིན་ཕྱིར་མི་འཐད་པས་གཞུང་ལུགས་གཞན་དང་བསྟུན་དགོས་སོ །ཚིག་བསྐོར་གྱི་
སྐབས་སུ། སྤང་ཊཱིཀྲ་ལས། རྨ་བྱའི་ཚོགས་རྣམས་འདོད་ལྡན་བྱེད། །ཅེས་སྒྲ་བཟླས་པའི་རྣམ་པ་
གསལ་བར་བྱ་བའི་ཆེད་དུ་བསྒྱུར་ཡང༌།དོན་ནི་རྨ་བྱའི་ཚོགས་རྣམས་སྒྲ་སྒྲོགས་བྱེད། །ཅེས་པ་སྟེ་
དགའ་བོས། ཞེས་དང་། འདིར། ཨུརྐཎྛ་ཡ་ཏིའི་སྒྲ་སྔ་མ་སྒྲ་སྒྲོགས་པ་ལ་འཇུག་ཅིང༌། ཕྱི་མ་འདོད་
ཆགས་དང་ལྡན་པར་བྱེད་པ་ལ་འཇུག་པས་སྒྲ་བསྐོར་ཡང་དོན་མི་འདྲ་བ་བརྗོད་པར་བྱེད་
པའོ །ཞེས་པ་འདི་དག་ཀྱང་འགྲེལ་ཚུལ་རྨད་དུ་བྱུང་བ་ཤིན་ཏུ་གཅེས་པ་ཞིག་ཡིན་ཀྱང༌། འཇམ་
།ཞས་པ་འད་་དག་་
དབྱངས་ཁ་ཆེས་མ་འཁྱོགས་པར་བཤད་ལ། སྣར་ཐང་པ་མན་ཕྱི་མ་རྣམས་ཀྱིས་འདོད་ལྡན་བྱེད་ཁོ་
ན་ལ་འབྲུ་མནན་པ་ཅུང་ཟད་རྩིང་བའོ། །
དྲི་བ་ཉེར་བདུན་པ། སྔར་བྱུང་འགོག་རྒྱན་འཆད་ཚེ་རྣམ་བཤད་སྣར་ཐང་པ་དང་ས་སྤྱོད་དབང་པོ་
འགར། །མདའ་ལྔས་ཀུན་ལས་རྒྱལ་གྱུར་མི་བདེན་པར། །འཛིན་པའི་བློ་ཉིད་འགོག་ཅེས་ཅ་ཅོའི་
འཁུན། །ཆུ་ཤིང་སྙེ་མའི་ཁུར་གྱིས་ནོན་མིན་ནམ། །མདའ་ལྔས་ཀུན་ལས་རྒྱལ་བར་གྱུར་མི་
སྲིད། །སྲིད་ན་རྣོ་ཞིང་རྩུབ་པའི་དངོས་པོ་ཡི། །ནུས་པ་རྣམ་པར་བཀྲའམ་ཞེས་པ་འདི །མུན་པའི་
ལམ་དུ་དཀྲུགས་ལ་དགོས་པ་། །གཞུང་ཉིད་ལས།ཅེས་པ་འདི་ནི་རྒྱུ་སྟོབས་ཀྱིས །ལུས་མེད་རྒྱལ་བར་མི་རིགས་
བློས།།དེ་ལྟར་གྱུར་བཀག་ཞེས་གསལ་བར་བཤད་བཞིན་དུ་གཞུང་བཅོས་ནས།རང་བཟོའི་སྙོན་འདིང་པ་ནི་ཡིན་མི་ཤེས་སོ།ཞེས་
247

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྐུན་མ་གཡག་མགོར་ཞོན་པའི་ཤགས་ཚིག་དམ་པའི་ཞལ་ལ་མི་མཛེས་ཏེ། གཞུང་ལས། ལུས་མེད་
ཀྱིས་ནི་མེ་ཏོག་གི །མདའ་ལྔས་ཀུན་ལས་རྒྱལ་བར་གྱུར། །ཅེས་པ་མི་སྲིད་ཡང་ན་ནི། །དངོས་པོའི་
ནུས་པ་རྣམ་པར་བཀྲ། །ཞེས་པ་འདིར་ནི་རྒྱུ་སྟོབས་ཀྱིས། །ལུས་མེད་རྒྱལ་བར་མི་རིགས་བློ། །དེ་
ལྟར་འགྱུར་བཀག་གང་གི་ཕྱིར། །བྱུང་བ་འགོག་པ་དེ་འདི་འདྲ། །ཞེས་པ་ལ། སྣར་ཐང་པ་དང་ས་
སྤྱོད་དབང་པོར་མ་ཟད། སྤང་སྟོན་ལོ་ཙཱ་བ་ཆེན་པོས་ཀྱང༌། ལུས་མེད་འདོད་པའི་ལྷས་ནི་ཤིན་ཏུ་
འཇམ་པའི་མེ་ཏོག་གི་རང་བཞིན་ཅན་གྱི་མདའ་ཤིན་ཏུ་ཉུང་བ་ལྔས་འགྲོ་བ་ཀུན་ལས་རྒྱལ་བར་གྱུར་
ཅེས་པ་མི་སྲིད་དེ།རྒྱུ་དེ་ལས་འབྲས་བུ་དེ་འདྲ་མི་རིགས་ཞེས་པ་དགག་བྱའོ། །དེ་འགོག་པ་ནི།ཡང་
ན་དེ་འདྲ་སྲིད་དུ་རུང་སྟེ དངོས་པོ་རྣམས་ཀྱི་ནུས་པ་རྣམ་པར་བཀྲ་ཞིང་བསམ་གྱིས་མི་ཁྱབ་པས་ན།
འདོད་པ་དང་མདའ་རྣམས་ཀྱི་ནུས་པའང་དེ་ལྟ་བུར་འགྱུར་རོ། །ཞེས་དང་གང་གི་ཕྱིར་རྒྱུ་མེ་ཏོག་གི་
མདའ་ལྔ་ལས་མེད་པ་ལ་སོགས་པའི་སྟོབས་ལས། ལུས་མེད་ཀྱིས་སྲིད་པ་གསུམ་ལས་རྒྱལ་ཞིང་
དབང་བྱེད་པ་མི་རིགས་སྙམ་པའི་བློ་འདི་ལྟ་བུའི་རྣམ་པར་གྱུར་ཟིན་པའི་དགག་བྱ་སྟེ། དངོས་པོའི་
ནུས་པ་སྣ་ཚོགས་མཐོང་བའི་རྒྱུའི་སྟོབས་ལས་བཀག་པ་དེའི་ཕྱིར ཞེས་བཀའ་སྩལ་པས་འགྲེལ་
མཛད་དེ་དག་གི་གསུང་ཁོ་ན་གཞུང་གི་དགོངས་པར་གནས་ཏེ། ལུས་མེད་རྒྱལ་བར་མི་རིགས་
བློ། །ཞེས་པའི་བློའི་སྐད་དོད་རྒྱ་དཔེར་བུདྡྷིར་ཞེས་བྱུང་བ། བུདྡྷ་ཁོང་དུ་ཆུད་པའི་བྱིངས་ལ། བུད་
དད་དཔར་བཟླར་ཞས་བྱུང་བ
མེད་ལ་ཀྟི་འོས། རྐྱེན་ཀྟི། ཀ་ཡིག་ཡོན་ཏན་འགོག་དོན་ཡིན་པས་ཕྱིས། གྷ་དྡྷ་དྷ་བྷ་རྣམས་ལས་དྷཱ་
མིན་པ་ལ་ཏ་ད་དག་གི་དྷའོ །ར་དྷ་རུ་སོང་།དྷུཊ་རྣམས་ནི་བཞི་པ་ལ་གསུམ་པ་རྣམས་སོ། །དྷ་སྔ་མ་
ད་རུ་བསྒྱུར། དང་པོའི་སམ། ཨི་རྗེས་འབྲེལ་ཕྱིས། ས་རྣམ་བཅད། ན་མིན་གྱི་ཕ་རོལ་རའོས།རྣམ་
བཅད་རར་བསྒྱུར་བ་ཡིན་པས།བོད་སྐད་རྣམ་དབྱེ་དང་པོའི་གཅིག་ཚིག་ལ། མིང་ཚིག་ཁྱད་པར་
མེད་པ་ལྟར་བྱུང་ཡང༌། རྒྱ་དཔེར་རྣམ་དབྱེ་དང་པོའི་རྐྱེན་གྱི་རྗེས་གསལ་བར་ཡོད་བཞིན་དུ། བློས་
ཞེས་རྣམ་དབྱེ་གསུམ་པའི་མཐའ་ཅན་དུ་གཟུ་ལུམ་ཀྱིས་བཅོས་པའི་ཁར།རྒྱ་དཔེར་ཇི་བཞིན་སྒྱུར་བ་
པོ་དག་ལ་རང་བཟོའི་ཁག་འཇོག་པ་ཅུང་མི་རིགས་པས་སོ །འབྲུ་ཀྱོག་པར་ཡང་མི་འགྱུར་ཏེ། དེ་
ལྟར་གྱུར་ཞེས་གཞུང་རང་དུ་འདས་ཚིག་ཡོད་པས་ཕྱིར།ཡང་རང་ལན་དུ། གཞན་དུ་བློ་དགག་བྱ་
248

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཡིན་ན་གཞུང་འདི་དང་སྔ་མ་གཉིས་འགལ་ཏེ། སྔ་མར་ནི་མདའ་ལྔས་ཀུན་ལས་རྒྱལ་བར་གྱུར་པ་
དགག་བྱར་བྱས་ནས། དེ་མི་སྲིད་ཅེས་དགག་ཚིག་དངོས་སུ་བརྗོད་ལ། ཕྱི་མར་ཀུན་ལས་རྒྱལ་བར་
གྱུར་པ་མི་སྲིད་སྙམ་པའི་བློ་དགག་བྱར་བསྟན་པའི་ཕྱིར། གསུང་བའང༌། མཚན་ཉིད་ཀྱི་རིགས་པ་
ཁོ་བྱི་ལའི་མཇུག་མའི་གཤོག་ཚལ་བཞིན་གྱུར་པས་དབུ་འཁོར་བ་ཡིན་། མདའ་ལྔས་ཀུན་ལས་
རྒྱལ་བ་དགག་བྱ་དང་མི་སྲིད་དགག་ཚིག་ཏུ་བྱས་པ་དེ་ལྟ་ན་སླར། ཡང་ན་ནི། དངོས་པོའི་ནུས་པ་
རྣམ་པར་བཀྲ། །ཞེས་སྨོས་པ་ལ་དགོས་པ་མ་བྱུང་སྟེ། རྐང་པ་ཕྱེད་གསུམ་གྱིས་དགག་བྱ་དང༌། དེ་
འགོག་བྱེད་ཀྱི་དགག་ཚིག་གཉིས་ཀ་བསྟན་གྲུབ་པའི་ཕྱིར། ཡང༌། མདའ་ལྔས་ཀུན་ལས་རྒྱལ་བ་མི་
སྲིད་དོ་སྙམ་པའི་བློ་འདིའི་དགག་བྱ་ཡིན་ན། སྲིད་པ་དེ་བསྒྲུབ་བྱར་སོང་གསུང་བ། འདོད་དེ།
དངོས་པོའི་ནུས་པ་བསམ་གྱིས་མི་ཁྱབ་པ་ཡང་དེའི་སྒྲུབ་བྱེད་དུ་སོང་བ་ཡིན་ནོ། །དེ་བཞིན་མ་ཡིན་
པར། མདའ་ལྔས་ཀུན་ལས་རྒྱལ་བ་དགག་བྱ། དེ་མི་སྲིད་ཅེས་པ་དགག་ཚིག་བརྗོད་མཐར། ཡང་
དངོས་པོའི་ནུས་པ་རྣམ་པར་བཀྲ་བ་བཀོད་པས་དེ་ཡང་འགོག་པར་སོང་བས། འདས་པ་འགོག་པ་
ཡང་འགོག་པ་ཞེས་གསུང་རིགས་པར་འགྱུར་ཏེ།ཡང་ན་ནི་ཞེས་པའི་ཚིག་གི་ནུས་པས་སོ།།
དྲི་བ་ཉེར་བརྒྱད་པ། མཛའ་བོར་མི་འདུད་ང་རྒྱལ་ལྡན་མ་ལ །ཁེངས་ལྡན་མ་ཞེས་ཀུན་
ཀྱང་རི་རྣམ་བཤད་སྔ་མ་གཅིག་ཏུ་དེ་ལྟར་བཤད་པའི་རྒྱུ་མཚན་གྱིས་བོང་ཅལ། ། ཁོ་ཅག་ལྟར་ན།ཁྱིམ་ཐབ་བརྟུལ་
ཞུགས་འཛིན་པའི་ཁེངས་ལྡན་མས། །བདེན་པར་སྨྲ་ཞེས་སྔོན་ལ་དམ་བཅས་ནས། །བདག་ཉིད་
ལོག་གཡེམ་ལོངས་ལ་སྤྱོད་པ་ནི། །བདག་པོ་ཁྲོས་པའི་མིག་ལམ་རྔོ་མི་ཐོག །ཞེས་འདི་ཇོ་བོ་ཁྲོས་
པའི་གནོད་པ་དག །འབྱུང་འགྱུར་འགོག་པར་བྱེད་པའི་རྒྱན་མིན་ནམ། །ཁེངས་ལྡན་མ་ངོས་མ་ཟིན་པའི་སྐྱོན་
གྱིས་རྣམ་བཤད་རྣམས་ལས།དོན་མེད་ཀྱི་འཆལ་གཏམ་མང་པོ་བྲིས་སྣང་སྟེ།གཞུང་དོན་གྱི་ཕྱོགས་ཙམ་དུ་ཡང་མ་ཕྱིན་ནོ།།ཞེས་རྗེ་
ཉིད་ཀྱིས་དྲི་བ་དང་རང་ལན་གཉིས་སུ་འབྲུ་མནན་པ་འདི་ཉིད་པཎ་ཆེན་སངྒ་ཤྲཱིའི་བཞེད་པ་དང་ཕལ་
ཆེར་མཐུན་པའི་ཁུལ་དུ་འདུག་ཀྱང་ལེགས་པར་མི་སེམས་ཏེ། ཙུམྤ་ན་ཞེས་པ་ཁ་སྤྲད་ནས་འོ་བྱེད་
པའི་དོན་ཡིན་གྱི། ལོག་གཡེམ་མ་ཡིན་པ་དང༌།རྔོ་མི་ཐོག་པའང་མ་ཡིན་གྱི་ཕྱིས་མི་མཐོང་བའི་དོན་
དུ་བཤད་པས་སོ །གཞུང་ལས ཇོ་བདེན་པར་སྨྲ་བདག །གཞན་དང་ཙུམྤ་ནས་འཕོས་པ། །རྒྱ་
249

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྐྱེགས་ཀྱིས་དམར་མིག་གིས་ནི། །ཁྱོད་ནི་མཐོང་བར་འགྱུར་མ་ལགས། །ཞེས་པའི་དོན་དཔང་ལོས་
བཀྲལ་བའི་སྙིང་པོ། ཇོ་བོ་ཞེས་བོད་ནས། བདེན་པར་སྨྲ་ཏེ། གཞན་གྱི་བུད་མེད་དང་ཁྱོད་ཉིད་ཙུམྤ་
ན་ལས་འཕོས་པའི་རྒྱ་སྐྱེགས་ལྟར་དམར་བའི་མིག་བྱེད་པས་ནི་བྱེད་པ་པོ་ཁྱོད་ཀྱི་ལས་སུ་གྱུར་པ་
བདག་མཐོང་བ་ཐོབ་པར་འགྱུར་བ་མ་ལགས་ཏེ། དེ་ཁོ་མོས་མི་བཟོད་པས་དེ་ཚེ་ཁོ་ནར་འཆི་ཞིང་
བལྟ་བྱ་མེད་པར་འགྱུར་བས་། །ཞེས་པའི་དོན་དུ་བཤད་ཅིང༌། གང་གི་ཕྱིར་ཁེངས་པ་དང་ལྡན་
པས་ཞེས་པ་ཙམ་ལས་མ་བྱུང་བས་ཁེངས་ལྡན་མ་ངོས་མ་ཟིན་ཀྱང་དོན་མེད་པའི་འཆལ་གཏམ་དུ་
འགྲོ་བ་ཙམ་མིན་པ་འདྲ་ཞིང༌།ཤོང་འགྱུར་དུ། ཁྱོད་ཀྱིས་ཞེས་བྱེད་ཅན་དུ་བསྒྱུར་བ་ལྟར་ན། ཁྱོད་
ཀྱིས་ཁོ་མོ་མཐོང་བར་འགྱུར་བ་མ་ལགས་ཏེ་འགུམ་པར་འགྱུར་ཞེས་པའོ། །འདིའི་རྒྱ་དཔེར། ཁྱོད་
ཀྱི་སྐད་དོད་ཏྭམ་ཞེས་བྱུང་བ། ཡུཥྚི་འཚེ་བ་ལའོ། །ཞེས་པའི་བྱིངས་ལ། ཨཱི་དབྱི་ཡུཥི་ཨ་སི་དག་ལས་
མ་དིཀྲ་འོས།མ་དིཀྲ་བྱིན།ཀ་ཡིག་ཀ་ལ་ཡཎ་སོགས་ཀྱིས་དབྱི།ཨི་བརྗོད་དོན།དྲངས་པས་ཡུཥྨད
ཞེས་པའི་རྟགས་ཚིག་ཏུ་བསྒྲུབ་པ་ལ། དང་པོའི་སི་བྱིན། ཨི་ཕྱིས། སི་ལ་རྣམ་དབྱེ་དང་བཅས་པ་
དག་གིས་ཏྭམ་། ཡུཥྨད་རྣམ་དབྱེ་དང་བཅས་པ་ཏྭམ་དུ་བསྒྱུར་བས་རྣམ་དབྱེ་དང་པོའི་རྗེས་ཡོད།
དེ་ལྟར་ན་བྱེད་ཅན་དུ་བསྒྱུར་བ་ཅི་ཞེ་ན།བརྡའ་སྤྲོད་སྙིང་པོ་གསལ་བར། བྱེད་ཅན་བརྗོད་ན་དང་པོ་
ཉིད།ཅེས་དམིགས་བསལ་གྱི་དབང་ལས་ཏེ་གསུམ་པའོ་དོན་གྱི་དང་པོའོ །ལྷ་འཇིག་རྟེན་དབང་
ཕྱུག་གིས། ནམ་ཡང་མཐོང་བར་འགྱུར་མ་ལགས། །ཞེས་འོལ་ཚོད་ཀྱིས་བསྒྱུར་བའི་རྗེས་སུ་ཁྱེད་
ཀྱང་འབྲངས་ནས་འབྲུ་གནོན་པར་འདུག་སྟེ། རྒྱ་དཔེར། ནམ་ཡང་གི་སྐད་དོད་མེད་ཅིང་། ཁྱོད་ཀྱི་
སྐད་དོད་ཏྭཾ་ཡོད་ངེས་ཁུངས་མེད་དུ་གཏོང་མི་རིགས་སྙམ།
དྲི་བ་ཉེར་དགུ་པ། མཛེས་དང་མི་མཛེས་ཁྱད་པར་ཆོས་ཡིན་ཕྱིར། །དེ་ལ་མཛེས་དང་མི་
མཛེས་ཀྱི་རྣམ་དབྱེ། །འགོག་ལ་ཆོས་ཅན་འགོག་གི་དོན་ཉིད་། །མཛེས་མ་ཡིན་མིན་རྣམ་དབྱེ་
འགོག་མིན་ནམ། །དེ་ནི་མཛེས་སམ་མ་ཡིན་ཞེས།རྣམ་དབྱེ་འདི་ནི་ཅི་ལ་སྐྱེས།།ཞེས་པ་ལ་ཆོས་ཅན་འགོག་པའི་དོན་མི་སྣང་བས།
དེ་ནི་མཛེས་མ་མ་ཡིན་ཞེས་འཆད་དགོས་སམ འདི་ལ་རྒྱ་དཔེར། པུནྡ་རཱི་ཞེས་བྱུང་བས་མཛེས་མར་བསྒྱུར་རུང་
ཡང༌།འབྲུ་ཇི་ལྟར་གནོན་པ་དཔྱད་དགོས་ཏེ།དེ་མཛེས་མ་ཞིག་གམ་འོན་ཏེ་མི་མཛེས་པ་ཞིག།ཅེས་
250

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
པར་འགྲེལ་ན་ནི་ཁྱད་པར་མེད་ལ། སྔར་ངོས་བཟུང་གི་ཡུལ་མཛེས་མ་ཞིག་ཡིན་ནམ་མིན་གྱི་རྣམ་
དབྱེ་འགོག་པར་འབྱེད་ན་ནི། ཆོས་ཅན་འགོག་པར་མ་སོང་སྟེ། ཡིན་ནམ་མིན་སྙམ་པའི་ཐེ་ཚོམ་གྱི་
བློ་དེ་འགོག་པར་སོང་ལ། དེ་ནི་འདི་སྐབས་ཀྱི་ཆོས་ཆོས་ཅན་གང་ཡང་མ་ཡིན་པའི་ཕྱིར་རོ། །གཞུང་
ལས། དེ་ནི་མཛེས་སམ་མ་ཡིན་ཞེས། །རྣམ་རིག་འདི་ནི་ཅི་ལས་སྐྱེས། །དེར་ནི་འོད་ཙམ་གཡོ་བ་
ཉིད། །མཐོང་བར་གྱུར་གྱི་རྟེན་མ་ཡིན། །ཞེས་པ།སྤང་ཊཱིཀྲ་ལས།ཅི་ལས་སྐྱེས་ཏེ་སྐྱེ་བར་རིགས་པ་
མིན་ནོ། །ཅིའི་ཕྱིར་ཞེ་ན།དེར་ནི་སྟེ། མཛེས་མ་དེ་ལ་འོད་ཙམ་གཡོ་བའི་ཆོས་མཐོང་བར་གྱུར་གྱི།
འོད་ཀྱི་རྟེན་མཛེས་མ་མཐོང་བ་མ་ཡིན་པས་ན། གཞི་མ་གྲུབ་པ་ལ་ཁྱད་པར་ལ་དཔྱོད་པ་མི་འཐད་
པས་སོ །ཞེས་དང༌།ཆོས་རྗེ་པཎྜི་ཏས་ཀྱང༌།ཆོས་ཅན་འགོག་པའི་དཔེ་དེ་མཛེས་མི་མཛེས་ཀྱི་རྣམ་
དཔྱོད་ཅི་སྟེ་སྐྱེ།འོད་ཙམ་མཐོང་གི་རྟེན་མ་ཡིན། །ཅེས་གསུངས་པ་དག་ཚད་མར་ངེས་སམ་སྙམ་ཏེ་
སྐྱོན་ཡོད་ན་འབུལ་བ་ཞུ དེ་བཞིན་མ་ཡིན་པར་མཛེས་ཆོས་འགོག་པ་ཁོ་ནར་བཞེད་ན།འོད་གཡོ་
བ་དེ་ཡང་མཛེས་ཆོས་སུ་འགྱུར་བས་གནོད་དོ།།རང་ལན་དུ།རྣམ་བཤད་རྣམས་ལས།རྟེན་མ་ཡིན།
ཞེས་པ་ཆོས་ཅན་འགོག་པ་ཡིན་གསུང་བ་ནི་མི་འཐད་དེ།སྐབས་འདིའི་ཆོས་ཅན་ནམ་ཁྱད་གཞི་ནི
གང་ཕྱིར་གཟུགས་ཅན་མའི་མཚར་ཞེས་པར་གཟུགས་ཅན་མ་དེ་ཡིན་ཞིང་། གཟུགས་ཅན་མའི་
ལུས་རྟེན་དང་གཟུགས་ཅན་མ་སོ་སོ་ཡིན་པའི་ཕྱིར།སོགས་གསུང་བར་འདུག་ཀྱང་།གཟུགས་ཅན་
ལུས་རྟན་དང་གཟུགས་ཅན་མ་ས
མའི་ལུས་རྟེན་དང་གཟུགས་ཅན་མ་སོ་སོ་ཡིན་པ་གང་ཞིག །འོད་གཡོ་བ་གཟུགས་ཅན་མའི་ཁྱད་
ཆོས་མ་ཡིན་པར་ཐལ། ལུས་རྟེན་གྱི་འོད་ཡིན་པའི་ཕྱིར། འདོད་ན།ཁྱད་གཞི་གཟུགས་ཅན་མ་ཆོས་
ཅན།འོད་དེ་དེའི་ཁྱད་ཆོས་ཡིན་དགོས་པར་ཐལ། གང་ཕྱིར་གཟུགས་ཅན་མའི་ངོ་མཚར། བརྗོད་
པར་འདོད་པའི་འོད་ཅེས་པའི།ཆོས་འདི་ཁས་བླངས།ཞེས་པའི་གཞུང་གིས་དངོས་སུ་བསྟན་པའི་
ཕྱིར།དེས་ན་གཟུགས་ཅན་མའི་དོན་ནི་གཟུགས་མཛེས་པ་ཅན་ཏེ། སྨྲ་ཏིས། པའམ་ཅན་ནི་བདག་
པོའམ། །ལྡན་པའི་དོན་དུ་སྦྱར་བར་བྱ། །ཞེས་གསུངས་ཏེ་སེམས་ཅན་དང་ཅུང་མི་འདྲ། གཟུགས་
ཅན་མའམ། མཛེས་ལྡན་མ་སྟེ་མཛེས་མ་དེ་ཀ་ཆོས་ཅན་ནམ་རྟེན་ཡིན་མོད་ཀྱང་། རིགས་པ་བཟང་
པོས་དབུ་འཁོར་བ་ཡིན་། །
251

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དྲི་བ་སུམ་ཅུ་པ། འགོག་དང་འགོག་པར་བྱེད་པའི་ཆོས་གཉིས་ཀ དངོས་སུ་བརྗོད་དང་
འགོག་བྱེད་ཙམ་སྨོས་པས། །དགག་བྱ་ཤུགས་འགོག་རིམ་པ་གཉིས་མཐོང་མོད། །འགོག་པ་ཙམ་གྱི་
རང་བཞིན་དམིགས་སམ་ཅི། །བརྡ་གསར་བཏགས་གོ་དཀའ་བའི་དྲི་ཚིག་འདིའི་འགྲེལ་པ་ལྟ་བུར།
རང་ལན་ལས། གཞུང་འདིར་འདས་ད་ལྟར། ཆོས་ཆོས་ཅན་སོགས་ལ་དགག་བྱ་འགོག་པ་དང༌།
འགོག་བྱེད་གཉིས་ཀ་དངོས་སུ་ཚང༌། འབྱུང་འགྱུར་རྗེས་གནང་མ་གུས་ཤིས་བརྗོད་སོགས་འགོག་
བྱེད་ཙམ་དངོས་སུ་སྨོས་དབང་གིས་འགོག་པས་འགོག་པ་ཙམ་སྟེ། མཛའ་བོ་འགྲོ་མི་བྱ། ཞེས་
དགག་བྱ་འགོག་པ་དངོས་སུ་བསྟན་ཅིང་། འགོག་བྱེད་དངོས་སུ་མ་བསྟན་པའི་ཕྱིར ཞེས་འབྱུང་
ངོ༌། །འདི་ནི་མཐའ་མ་ཆོད་པ་ལ་རིགས་པས་གཞལ་བས་ཟིང་ཟིང་པོར་གྱུར་པ་སྟེ། སྤང་ཊཱིཀྲ་ལས་
ཚུལ་གང་ཡང་རུང་བས་དགག་པ་མེད། མ་འགྲོ་ཞེས་པ་ལ་སོགས་པ་བརྗོད་པར་བྱེད་པ་ཅེས་མཚན་
ཉིད་རྗེས་སུ་བརྗོད་པ་དེས འགོག་པ་ཞེས་མཚོན་བྱ་བསྒྲུབ་པ་ཡིན་ལ། ཞེས་གསུངས་པ་བཞིན།
དགག་བྱ་འགོག་བྱེད་གཉིས་སྦྱར་བ་ལས་འགོག་པ་འབྱུང་བར་ངེས་ཤིང་། དེ་ཉིད་བརྗོད་ཚུལ་གྱིས་
དངོས་ཤུགས་ཅི་རིགས་སུ་འགྱུར་ལ། དབང་གིས་འགོག་པ་ཡང༌། མཛའ་བོ་འགྲོ་བར་སྦྱོར་བའི་
བཤད་ནས། །དབང་ཆེ་རྟགས་སུ་བཀོད་པའི་ཚིག །འགྲོ་མི་བྱ།ཞེས་པས་འགོག་པ་དེ་ཀ་ལ་འགོག་
བྱེད་ཟེར་གྱི་འགོག་བྱེད་མེད་པར་འགོག་པ་བྱུང་བ་ག་ལ་ཡིན། རྗེ་ཉིད་ཀྱིས་དགག་བྱ་རེ་རེ་བཞིན།
དགག་ཚིག་ལ་འགོག་པ།རྒྱུ་མཚན་ལ་འགོག་བྱེད་དུ་མིང་བཏགས། དེ་གསུམ་མི་འགྲིག་བཞིན་དུ་
བསྒྲིགས་པས་འགོག་རྒྱན་གྱི་རྣམ་གཞག་ཐམས་ཅད་འཁྲུགས་པའོ །
དྲི་བ་སོ་གཅིག་པ། མྱ་ངན་གྱིས་ནི་འགོག་རྒྱན་དཔེར་བརྗོད་འདི། །བསམ་བྱ་དངོས་པོ་
གཞན་ལ་བསམ་པའམ། །འོན་ཏེ་ཨུཏྤལ་ཉིད་ལ་སྐབས་དོན་ཡིན། །ཕྱི་མ་ལྟར་ན་ད་དུང་ནུས་
འདོན་ཅི། །རྣམ་བཤད་རྣམས་འཆད་ཚུལ་དང་མི་འདྲ་བའི་ནུས་པ་ཁྱད་པར་བ་གཅིག་འདོན་རིགས་། །ཞེས་པའི་ལན།
བསྡུས་བརྗོད་ཀྱི དངོས་པོ་འགའ་ལ་བསམ་བྱས་ནས །ཞེས་སོགས་ལྟ་བུའི་བསམ་དོན་སྟོན་པ་ནི་
མེད་ལ། ཨུཏྤལ་རྐྱང་པ་ཡང་སྐབས་དོན་མ་ཡིན་ཏེ།འོ་ན་ཇི་ལྟར་ན། གཞུང་ལས། མ་སྣོམ་བུ་མོས་
རྣ་བ་ལ །མ་བྱས་ཆང་ལ་མ་བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་ཟེགས་ཤིང་རྙིང་
252

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
པར་གྱུར །ཞེས་དངོས་སུ་ཨུཏྤལ་ཉིད་ལ་སྣོམས་པ་སོགས་འོས་པའི་ལས་གསུམ་ཡོད་པ་དེ་དགག་བྱ།
དེ་དག་གང་ཡང་མ་བྱས་པ་ཟེགས་ཤིང་རྙིང་བ་དེ་འགོག་བྱེད་ཡིན་ལ།དེས་དགྲ་ཟླའི་གནས་སྐབས་
ཤུགས་ལས་གསལ་བར་གྱུར་པར་བསམ་དོན་ཡིན་། །དེའི་ཕྱིར། མྱ་ངན་བཅས་བཞིན་ཨུཏྤ་ལ །དེ་
འོས་ལ་ནི་ཟློག་བྱས་ནས། །མྱ་ངན་འོས་པའི་སྐབས་དོན་ཕྱིར། །འདི་ནི་མྱ་ངན་གྱིས་འགོག་
པའོ །ཞེས་འབྱུང་བ་ལགས རང་ལན་དུ།ཨུཏྤལ་ལོངས་སྤྱོད་རྒྱུ་བྱུང་བ་དགག་བྱ་ཡིན་གསུང་བ་ནི
བརྗོད་ཚུལ་གྱི་ཉམས་འགྱུར་ཅི་ཡང་མེད་པས་མི་ལེགས་ཤིང༌།འོན་ཀྱང་བསྡུས་བརྗོད་ནི་མ་ཡིན་ཏེ
ཁྱོད་ཀྱི་དགྲ་ཡི་རྫིང་ཉིད་དུ། །ཞེས་སྐབས་དོན་གྱི་བརྗོད་བྱ་དངོས་སུ་གསལ་བས་། །གསུངས་པ་
ནི་དེ་དེ་བཞིན་ནོ།།
དྲི་བ་སོ་གཉིས་། སྦྱིན་པ་པོ་ཞེས་བསྟོད་མིན་སློང་བས་ནི། །ཁྱོད་ནོར་རང་གི་ཉིད་དུ
བསམ་ནས་ལེན། །ཞེས་འདི་རྒྱུ་མཚན་གྱིས་ནི་འགོག་མིན་ནམ།རྒྱུ་ཡིས་འགོག་པ་བཤད་འདི་ཇི
ལྟར་གྲང༌། །མི་བསྟོད་།ཞེས་པའི་མཇུག་ཐོགས་སུ་རྒྱུ་མཚན་ཀ་དཔེ་མ་བཀོད་འདུག་པས་སོ སྤྱིར་རྒྱུ་ལ།མཛོད་ལས།
བྱེད་རྒྱུ་ལྷན་ཅིག་འབྱུང་བ་དང༌། །སྐལ་མཉམ་མཚུངས་པར་ལྡན་པ་དང༌། །ཀུན་ཏུ་འགྲོ་དང་རྣམ་
སྨིན་དང༌། །རྒྱུ་ནི་རྣམ་པ་དྲུག་ཏུ་འདོད། །ཅེས་གསུངས་པ་ལས། །འགྲེལ་པ་འདོད་འཇོར།ཧི་འགྲོ་
བ་ལའོ །ཞེས་པ་འགྲོ་ཞིང་ཡོངས་སུ་འགྱུར་བའི་བྱ་བའི་རང་བཞིན་ལ།ཀ་མི་མཱ་ནི་ཛ་ནི་ཧི་རྣམས་
ལས་ཞེས་པས རྒྱུ་རྐྱེན་དུ་བྱིན་པས་ཧེ་ཏུ། ཞེས་འབྱུང་བ། རྒྱུ་དང༌། རྒྱུ་མཚན་ཙམ་དུ་མ་ཟད།
གཏན་ཚིགས་ལའང་འཇུག་པས་དེ་ལྟར་ཡང་བསྒྱུར་རུང་མོད།སྒྲ་སྦྱོར་བམ་པོ་གཉིས་པ་ལས།ཧེ་ཏུ་
ཞེས་བྱ་བ། ཧེ་ཏུ་བཱི་ཛ་དྷརྨ་ཡོ་གེ་ན་ཞེས་འབྱུང་བས། ས་བོན་གྱི་ཆོས་ཀྱི་ཚུལ་གྱིས་ཕུང་པོ་ལྔའི་རྒྱུར་
གྱུར་པས་ན་རྒྱུ་ཞེས་བྱ། ཞེས་བཀས་བཅད་པ་བཞིན།ཤོང་སྤང་གིས་རྒྱུས་འགོག་པར་མཛད་དེ།
དེའི་འགྱུར་གཞན་གྱིས་མ་བསླད་པའི་གཞུང་དུ། སྦྱིན་པ་ཞེས་ནམ་ཡང་ནི། །མི་དབང་ཁྱོད་ལ་མ་
བསྟོད་དེ། །གང་ཕྱིར་སློང་བས་ཁྱོད་ཀྱི་ནོར། །རང་གི་ཉིད་དུ་བསམ་ནས་ལེན། །ཞེས་པ་ལ་སོགས་
འགོག་པ་ནི། རྒྱུ་འགོག་པ་ཞེས་བཤད་པ་སྟེ། ཞེས་སྟེ། སྦྱིན་པ་པོ་ཞེས་བསྔགས་ནས་ཡང་མི་དབང་
ཁྱོད་ལ་མ་བསྟོད་ལ། དེའི་རྒྱུ་སློང་བ་པོ་རྣམས་ཁྱོད་ཀྱི་ནོར་ལ་རང་ནོར་དུ་བསམ་ནས་ལེན་པས་
253

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
། །ཞེས་པ་ཙམ་ཞིག་ཐོབ་པར་སྣང་ལ་དེའི་ཕྱིར་མི་བསྟོད་དེ། ཞེས་པ་ནི་ཅུང་ཟད་མ་དག་
པའོ། །རང་ལན་ལས།འོ་ན་གོང་དུ། ཁྱོད་ཀྱི་མིག་དག་དམར་གྱུར་ཅིང༌། །སོགས་ཀྱང་རྒྱུས་འགོག་
པར་འགྱུར་ཏེ། ཉེས་པ་མེད་པས་ཞེས་པ་འགོག་བྱེད་རྒྱུ་མཚན་དང་། བདག་མི་འཇིགས། དགག་བྱ་
འཇིགས་པ་དངོས་སུ་བཀག་པ་ཡིན་པས་སོ། །ཞེ་ན། འདི་ལ་རིན་སྤུངས་པས་རྒྱུ་འགོག་པ་ཞེས་
དང༌། སངྒ་ཤྲཱིས་རྒྱུས་འགོག་པ་ཞེས་བཤད་ལ། རིན་སྤུངས་པ་ལྟར་ན་འགོག་ལན་གཉིས་བསྟན་
པས་ཟློས་རྐྱེན་འབྱུང༌། སངྒ་ལྟར་ན།གང་ཕྱིར་མཛའ་མོ་མཁས་པ་ཡིས། །འཇིགས་པ་ཡི་ནི་ཡི་
གཙོ །རང་གི་ཉེས་པ་འགོག་བྱེད་པ།།དེ་དག་འདིར་ནི་རྒྱུ་འགོག་པའོ། །ཞེས་པ་དང་སྦྱོར་བར་སྣང་
ཡང༌།དཔེར་བརྗོད་ཀྱི།ཉེས་པ་མེད་པས་ཞེས་པའི་རྒྱུ་མཚན་གྱི་ཚིག་དང་ཅུང་མི་སྦྱོར་བས་ཅུང་ཟད་
དཀའ་བའི་གནས་སོ། །ཞེས་སོགས་མང་པོ་ཞིག་གསུང་སྣང་ཡང་། དེ་ཙམ་དུ་མི་དཀའ་ལགས་། །
འགྲེལ་པ་གཉིས་ཀྱི་དཔེ་དག་པར། །ཁྱོད་ཀྱི་མིག་དག་དམར་གྱུར་ཅིང༌། །སོགས་རྒྱུ་འགོག་པར་
མཐུན་སྟེ། འཇིགས་པའི་རྒྱུ་ཉེས་པ་ནི་དགག་བྱ།མེད་ཅེས་དེ་བཀག་པ་ཉིད་འགོག་བྱེད་དེ། འབྲས་
བུ་འཇིགས་པ་རང་བཞིན་གྱིས་མ་བྱུང་བ་ཡིན་པས། འདི་ནི་རྒྱུ་དེ་རང་དགག་བྱར་བྱས་ནས་འགོག་ལ།
ཕྱི་མ་ནི་གོང་དུ་བཀྲལ་བ་བཞིན།རྒྱུ་དཔེ་འགོག་བྱེད་བྱས་ནས་དགག་བྱ་གཞན་འགོག་པ་ཡིན་པས།
རྒྱུས་འགོག་པ་ཅེས་བྱེད་ཚིག་ཡོད་པས་མི་འདྲ་མོད་ཀྱང་། ཉེས་པ་མེད་པ་འགོག་བྱེད་དུ་བྱས་ནས་
འཇིགས་པ་འགོག་པ་སོགས་ཐོག་མར་དཔེ་མ་དག །དེ་རྗེས་གོ་བ་ཡང་ལོག་ན་འདི་རིགས་མང་པོ་
འབྱུང་བར་ངེས་ལགས།
དྲི་བ་སོ་གསུམ་པ བསྒྲུབ་བྱའི་དངོས་པོ་འགའ་ཞིག་ཉེར་བཀོད་ནས། །ཕྱི་ནས་སྒྲུབ་བྱེད་
ནུས་ལྡན་འགོད་ཐམས་ཅད། །དོན་གཞན་བཀོད་པར་ངེས་སམ་དེ་ལྟ་ན། །སྒྲུབ་བྱེད་དོན་དང་ལྡན་
ཀུན་ཐལ་མིན་ནམ། །སྦྱིན་པ་པོ་ཞེས་ནམ་ཡང་ནི། སོགས་ཀྱང་དོན་གཞན་བཀོད་པར་ཐལ་ལོ
ཞེས་པའི་རང་ལན་དུ།བསྒྲུབ་བྱའི་རྗེས་ལ་སྒྲུབ་བྱེད་ནུས་པ་ཅན་བཀོད་པས་ཀྱང་དོན་གཞན་བཀོད་
པར་འགྲོ་བའི་ངེས་པ་མེད་།སྒྲུབ་བྱེད་ནུས་པ་ཅན་ཡིན་པའི་སྟེང་དུ་བསྒྲུབ་བྱ་ལས་དོན་གཞན་གྱི་
དངོས་པོ་བཀོད་པ་ལ་དགོངས་ནས། དངོས་པོ་གཞན་དག་འགོད་པ་དེ། །ཞེས་གསུངས་པའི་ཕྱིར།
254

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
དེས་ན་འདི་ལ་མཚན་ཉིད་ཀྱི་ཟུར་གསུམ་ལྡན་ཏེ། བསྒྲུབ་བྱ་སྔོན་ལ་བཀོད་པ། དེའི་སྒྲུབ་བྱེད་དུ་
ཚིག་ནུས་པ་ཅན་བཀོད་པ། སྒྲུབ་བྱེད་དེ་ཡང་བསྒྲུབ་བྱ་ལས་དོན་གཞན་པའོ། །དེ་ཡང་ཟུར་དང་
པོས་སྒྲུབ་བྱེད་སྔོན་ལ་བཀོད་པ་རྣམས་སེལ། གཉིས་པས་སྒྲུབ་བྱེད་དོན་དང་མི་ལྡན་པ་དང་ནུས་པ་
ཆུང་བ་རྣམས་སེལ། གསུམ་པས་སྒྲུབ་བྱེད་གཉིས་དཔེ་ལ་མི་རྟག་པའི་ཤེས་བྱེད་དུ་བྱས་པ་བཀོད་པ་
སོགས་བསྒྲུབ་བྱ་དེ་ལས་དོན་གཞན་མ་ཡིན་པ་རྣམས་སེལ་ལོ །ཞེས་པ་ནི་མཚན་ཉིད་གསལ་བར་
སྟོན་པའི་ལེགས་བཤད་བསྔགས་པར་འོས་པའོ། །
དྲི་བ་སོ་བཞི་པ། འཇིག་པར་ངེས་ལ་འདུས་བྱས་སུ་ཡིས་འགོང༌། །ཞེས་འདི་ཁ་ཅིག་སྣར་
ཐང་པབསྒྲུབ་བྱའི་དངོས་པོར་འདོད། །དེ་ཚེ་བསྒྲུབ་བྱ་སྒྲུབ་བྱེད་འབྲེལ་ཆགས་ཀྱང༌། །དོན་གཞན་
བཀོད་པའི་ནུས་པས་དབེན་མིན་ནམ། །སྔ་ཕྱི་གོ་བསྒྱུར་བ་འདི་སྒྲུབ་བྱེད་ནུས་ལྡན་དུ་སོང་ཡང་།བསྒྲུབ་བྱའི་དངོས་པོ་
ལས་དོན་གཞན་གྱི་དངོས་པོ་བཀོད་པར་ཅུང་མི་འགྲོའམ་སྙམ།སྔ་ཕྱི་གོ་སྒྱུར་བ་པོའི་ཐོག་མ་གུང་ཐང་པ་བདེ་བའི་བློ་
གྲོས་ཡིན་མོད།ཁོང་གིས་བཀའ་འགྲེལ་མཛད་པ་དེའི་འཇུག་།འགྲེལ་པ་ལ་བརྟན་དུ་མེད་ཅིང་བློ་
ཡི་མཐུ་ཆུང་བས། གཞུང་གི་དོན་ལོག་པར་བཤད་པ་སྣང་ན་ཡང་མཁས་པ་རྣམས་ཀྱིས་བཟོད་པར་
རིགས་སོ །ཞེས་འབྱུང་བ་ཡིན་ཀྱང་། པཎ་ཆེན་སངྒ་ཤྲཱིས། མ་དཔྱད་པར་སྐྱར་ཟློས་སུ་མཛད་པ་ལ།
རྗེ་ཉིད་ཀྱི་རང་ལན་ལས་སང་ཤྲཱིར་གྱི་དེ་ལ་སྐྱོན་གཉིས་འབྱུང་སྟེ། ཀུན་ཁྱབ་ཀྱི་དོན་མ་ཚང་བ་དང༌།
དོན་གཞན་བཀོད་པའི་དོན་མ་ཚང་བ་གཉིས། དང་པོ་ནི།བྱེ་བྲག་ཟླ་བ་དང་ཉི་མ་འཆར་ནུབ་བྱེད་པ་
དེ་འདུས་བྱས་ཀྱི་དངོས་པོ་ཀུན་ལ་མ་ཁྱབ་པས་ན་ཀུན་ཁྱབ་ཏུ་མི་འགྲོ། མདོར་ན་བསྒྲུབ་བྱ་དང་སྒྲུབ་
བྱེད་རྒྱ་ཆེ་ཆུང་གོ་ལྡོག་པའི་སྐྱོན་ཡོད་། །གཉིས་པ་ནི། ཟླ་བ་དང་ཉི་མ་སྐྱེ་འཇིག་བྱེད་པ་དེ་འདུས་
བྱས་ཀྱི་སྐྱེ་འཇིག་བྱེད་པ་ལས་དོན་གཞན་མ་ཡིན་ཅིང༌། དེའི་ནང་དུ་འདུས་པས་ན་དོན་གཞན་
བཀོད་པའི་ནུས་པ་མ་ཚང་ལ།ངེས་པ་ལ་ནི་སུ་ཡིས་འགོང༌། །ཅེས་སྒྲུབ་བྱེད་དུ་བྱས་པའི་ཚེ།དངོས་
པོ་བྱེ་བྲག་པ་ཟླ་བ་དང་ཉི་མ་འཇིག་པ་ལས་རྒྱ་ཆེ་ཞིང་དེའི་ནང་དུ་མི་འདུས་པས་བསྒྲུབ་བྱ་ལས་དོན་
གཞན་པར་འགྲོ་བ་ཡིན་ནོ། །ཞེས་པ་ཡང་ལེགས་བཤད་དེ་སྐྱོན་དེ་སོང་ཞིང་འགྲེལ་ཚུལ་དེ་ལྟར་
ཡིན་པའི་ཕྱིར་རོ། །འོན་ཀྱང་ཡང་གི་སྒྲས་ནི་དངོས་པོ་གཞན་ལྟ་ཅི་སྨོས་པ་དང༌། ངེས་པ་ནི་སྐྱེ་བ་
255

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཅན་ཐམས་ཅད་འཇིག་པའི་མཐའ་ཅན་དུ་གསུང་པ་ལས་མི་འདའ་བའོ། །དྲི་བ་སོ་ལྔ་པ།ཆུ་འཛིན་
འཕྲེང་བས་ལུས་ཅན་གདུང་བ་འཕྲོག །ཅེས་འདི་བསྒྲུབ་བྱའམ་གཞན་བདག་ཐོབ་མིན་ནམ་དང་སྦྲེལ་ནས་
འཆད། །གང་ལྟར་རི་མོའི་མར་མེ་བཞིན་མིན་ནམ། །བློ་གྲོས་མིག་ལྡན་མཆིས་སམ་གསོང་པོར་
སྨྲོས། །འདི་ལ་པཎ་ཆེན་སངྒ་ས།གཞན་གྱི་སྡུག་བསྔལ་ཞི་སླད་དུ། །བདག་ཐོབ་མིན་ནམ་ཆེན་པོ་
རྣམས། །ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་བ་འཕྲོག་པར་བྱེད། །ཅེས་གཞུང་ཚིག་
གོ་དཀྲུགས་པའི་རྐང་པ་དང་པོ་གཉིས་བསྒྲུབ་བྱ། ཕྱི་མ་གཉིས་སྒྲུབ་བྱེད་དུ་མཛད་པ་ཟླ་བོ་དངོས་
པོའི་དཔེ་དང༌། རིན་སྤུངས་པས། རྐང་པ་སྔ་མ་གསུམ་བསྒྲུབ་བྱ་དང༌། གཞན་གྱི་སྡུག་བསྔལ་ཞི་
སླད་དུ། །ཞེས་པ་སྒྲུབ་བྱེད་དུ་མཛད་པའང་ཁྱད་གཞི་མེད་པའི་ཁྱད་ཆོས་དེ།སྒྲུབ་བྱེད་འབྲེལ་མེད་
དུ་ཅིས་ཀྱང་སོང་ལ། རྗེ་ཉིད་ཀྱིས་ལེགས་བཤད་དུ་བསྔགས་པ་དེར་ཡང་། བསྒྲུབ་བྱ་སྒྲུབ་བྱེད་ཀུན་
བེམ་པོའི་དངོས་པོ་ལ་བྱས་པས་ཤེས་བྱ་མཐའ་བཀག་པས་ཉམས་དང༌། དེར་མ་ཟད་ཚ་བའི་གདུང་
བ་སེལ་བ་ཉི་མ་ལ་སོགས་པ་ཞེས་བྱ་བ་ནི་འཇིག་རྟེན་དང་མངོན་སུམ་དུ་འགལ་བའོ། །འོ་ན་གང་
ཡིན་ཞེ་ན།ཆུ་འཛིན་འདི་དག་ལུས་ཅན་གྱིས། །ཡོངས་སུ་གདུང་བ་འཕྲོག་པར་བྱེད། །ཆུ་འཛིན་ཏེ་
སྤྲིན་འདི་དག་ལུས་ཅན་གྱི་ཚ་གདུང་འཕྲོག་པར་བྱེད་ཅེས་པ་བསྒྲུབ་བྱ སྒྲུབ་བྱེད། གཞན་གྱི་སྡུག་
བསྔལ་ཞི་སླད་དུ། །བདག་ཐོབ་མིན་ནམ་ཆེན་པོ་རྣམས། །ཞེས་པ་འདི་འཆད་དུས། ཆེན་པོ་རྣམས།
བསྔལ་ཞུ་སླད་དུ།
ཞེས་པ་ཁྱད་གཞིར་བྱས་ཏེ། སྤྱིར་ཆེན་པོ་རྣམས་ནི་སེམས་ཅན་གཞན་ཀུན་གྱི་སྡུག་བསྔལ་ཞི་བའི་
ཆེད་དུ་བདག་ཉིད་ཐོབ་པ་མིན་ནམ་དེ་ཡིན།ཞེས་པར་འགྲེལ་ལོ། །
དྲི་བ་སོ་དྲུག་པ། བསིལ་ཟེར་དྲི་མ་ལྡན་ཡང་དགའ་བ་བསྐྱེད། །གཉིས་སྐྱེས་སྐྱོན་དང་
ལྡན་ཡང་གཞན་རྗེས་འཛིན །ཞེས་འདི་ཟླ་བོ་དངོས་པོར་སོང་མིན་ནམཕྱི་མ་དེ་སྔ་མ་དེའི་ཆོས་མཐུན་དུ་སོང་
བས་སོ།། ། ཡང་ན་དེ་ཀུན་དོན་གཞན་བཀོད་ཡིན་ནམ། །གཞུང་ལས། མཚན་མོར་བྱེད་འདི་དྲི་མ་
དང༌། །ལྡན་ཡང་འགྲོ་བ་དགའ་བ་བསྐྱེད། །གཉིས་སྐྱེས་དབང་པོ་སྐྱོན་ལྡན་ཡང༌། །གཞན་དག་རྗེས་
སུ་འཛིན་པར་ནུས། །ཞེས་པའི་སྔ་ཕྱི་ཆོས་མཐུན་ཙམ་མིན་ཏེ། ཟླ་བ་དྲི་མ་དང་ལྡན་ཡང་སྐྱེ་འགྲོ་
དགའ་བ་བསྐྱེད་དོ། །ཞེས་དམ་བཅས་པ དེ་སྒྲུབ་པ་ལ་བྲམ་ཟེའི་རྒྱལ་པོ་སྐྱོན་དང་ལྡན་ཡང་གཞན་
256

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
རྗེས་སུ་འཛིན་ནུས་པའི་ཕྱིར་ཞེས་བསྒྲུབ་བྱ་སྒྲུབ་བྱེད་དུ་འབྲེལ་བ་འདི་ལྟ་བུ་ཡོད་པའི་ཕྱིར་རོ །ཟླ
བོ་དངོས་པོ་ལ་ཆོས་མཐུན་གྱི་དོན་གཞན་ཙམ་བཀོད་ཀྱང་སྒྲུབ་བྱེད་འགྱུར་མི་དགོས་སོ །དེ་ལྟར་
ཡང་། དཔང་ལོས། འོ་ན་འདི་དང་ཟླ་བོ་དངོས་པོའི་དཔེ་གཉིས་ལ་ཁྱད་པར་ཅི་ཡོད་དེ། གཉིས་ཀ་
ལའང་དོན་གཞན་འགོད་པར་བྱེད་པས་སོ་ཞེ་ན། ཁྱད་པར་ཡོད་དེ། དེ་ལ་ནི་འདྲ་བའི་དོན་གཞན་
ཙམ་བཀོད་ཀྱི། སྒྲུབ་བྱེད་དུ་གྱུར་པ་མ་ཡིན་ལ། འདིར་ནི་བཀོད་པའི་དོན་དེ་དང་འདྲའམ་མི་འདྲ་
ཡང་རུང༌། སྒྲུབ་བྱེད་དུ་གྱུར་པ་ཁོ་ན་འགོད་པས་སོ། །ཞེས་དོགས་པ་སྔར་ནས་སྤངས་ཟིན་ཏེ། དཔེ་
ནི་རྗེ་ཉིད་ཀྱི་རང་ལན་དུ། འདིར་དཔེ་སྔོན་ལ་བཀོད་ནས་དོན་རྗེས་ལ་བཀོད་འདུག་པས་ཟླ་བོ་
དངོས་པོར་འགྱུར་བ་མ་ཡིན། སོགས་དང༌། སྤྱིར་ཟླ་བོ་དངོས་པོ་ཀུན་དོན་གཞན་བཀོད་པ་ཡིན་།
འདི་ལ་དོན་གཞན་བཀོད་པའི་མཚན་ཉིད་ཚང་བས་སོ །ཞེས་སོགས་ཀྱང་རྟ་རྒྱུགས་པའི་ཞོར་ལ་མེ་
ཏོག་འཐོར་བ་དང་འདྲ་བར་བྱས་པའོ། །
དྲི་བ་སོ་བདུན་པ།འོས་ཤིང་མི་འོས་དེ་ལས་བཟློག་པ་ཡི། །དཔེར་བརྗོད་འདི་དག་སྒྲུབ་
བྱེད་ཕུར་ཚུགས་མར། །སོང་བས་རྒྱན་འདིའི་མཛེས་ཆ་སྟོང་མིན་ནམ། །ངེས་པ་ནི་སུ་ཡིས་འགོངས།།ཅེས་
དང༌།འདོད་ལྡན་རྣམས་ཀྱི་སྡིག་འདི་འདྲ།།ཞེས་པ་ལྟ་བུ་སྒྲུབ་བྱེད་རྒྱག་རང་མིན་ཙམ་གྱི་ནུས་པ་ཅན་ཞིག་བྱུང་ན་ལེགས་སོ།།གཞུང་
ལས།བསིལ་ཟེར་ཅན་གྱིས་ཉམས་བྱེད་མོད། །དཔྱིད་ཀྱིས་བདག་ནི་ཅི་ལ་གདུངས། །དྲི་མ་ཅན་
ས་དངོས་པོ་བེ་བག་
གྱིས་སྤྱོད་པའི་ལས། །དག་པས་མི་འོས་པ་མིན་ནམ། །ཞེས་དངོས་པོ་བྱེ་བྲག་པ་ཟླ་བས་གདུང་འོས་
ཀྱང་དཔྱིད་ཀྱིས་མི་འོས་ཞེས་དམ་བཅའ། དེ་སྒྲུབ་པ་ལ། སྤྱིར་དྲི་མ་ཅན་གྱིས་སྤྱོད་པའི་ལས་གང་
ཡིན་པ་དེ།དྲི་མ་མེད་པ་དག་པའི་རང་བཞིན་ཅན་གྱིས་བྱ་བར་མི་འོས་ཞེས་སྤྱི་ཁྱབ་ཀྱི་སྐྱོན་ཡོན་
བཀོད་པས་སྒྲུབ་བྱེད་ཕུར་ཚུགས་མ་མ་ཡིན།ཕྱི་མ་དེ་ཟློག་པ། གཞུང་ལས། ཀུ་མུད་ལྡན་ཡང་སྲེག་
བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་བས་བཟུང་རྣམས་རྩུབ་པ་ན། །ཉི་མས་བཟུང་བ་
འཇམ་མི་འགྱུར། །ཅེས་པ།ཀུ་མུཏ་ལྡན་པས་ཀྱང་གདུང་འོས་ན། པདྨའི་འབྱུང་གནས་ཀྱིས་ཅིས་མི་
འོས་པའི་དམ་བཅའ། དེ་སྒྲུབ་པར་བྱེད་པས། ཟླ་བ་མཐའ་གཅིག་ཏུ་བསིལ་བས་བཟུང་བ་རྩུབ་ན།
ཉི་མ་ཚ་བས་བཟུང་བ་དེ་འཇམ་པོར་མི་འགྱུར་རོ་ཞེས་དོན་གཞན་རེག་བྱ་འཇམ་རྩུབ་བཀོད་པས་
257

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འདི་ཡང་ཕུར་ཚུགས་སུ་མི་འགྱུར་ལགས།
དྲི་བ་སོ་བརྒྱད་པ། འགྲོ་ཀུན་སངས་རྒྱས་རྒྱུ་ཡི་དངོས་པོ་རུ །བཀོད་པའི་ཕྱི་ནས་བདེ་
བར་གཤེགས་པའི་ཁམས། །ཀུན་ལ་ཁྱབ་པ་འགོད་པ་སྒྲུབ་བྱེད་ཙམ། །འཚོལ་ཕྱིར་ངལ་བ་དྲག་པོའི་
དབང་སོང་ངམ། །ས་སྤྱོད་དབང་པོས སེམས་ཅན་ཐམས་ཅད་སངས་རྒྱས་ཀྱི།དངོས་པོར་འགྱུར་འདི་གཟིགས་མོར་ཆེ།།འབྲས་
བུ་བདེ་གཤེགས་སྙིང་པོའི་ཁམས།།ཀུན་ལ་ཁྱབ་པ་སུ་ཡིས་འགོག།ཞེས་པའང་སྒྲུབ་བྱེད་ཀ་དཔེ་མ་ཙམ་དུ་བས་ཏེ།།སེམས་ཅན་ཐམས་
ཅད་སངས་རྒྱས་ཀྱི་ཡིན་པའི་སྒྲུབ་བྱེད་དུ།བདེ་གཤེགས་སྙིང་པོ་ཀུན་གྱི་རྒྱུད་ལ་ཁྱབ་པ་བཀོད་འདུག་པས།དཔེར་བརྗོད་གཙང་མ་
ཞིག་བསྣམས་བྱོན་ཞིག།གསུང་བ་ནི། དེ་དེ་བཞིན་ནོ། །དཔེར་བརྗོད་གཙང་མ་ནི། གྲོགས་དག་ཉམས་
ལེན་ཟབ་མོའི་གནད། །གང་ཡིན་སྙིང་ལ་གཅེས་པར་ཟུངས །སེམས་ཅན་ཀུན་གྱི་སྙིང་པོའི་
ནོར།།ཡང་དག་ཆོས་ཀྱི་འཁོར་ལོ་གསུམ། །ཞེས་པ་ལྟ་བུའོ། །
དྲི་བ་སོ་དགུ་པ། སྔ་མའི་སྒྲུབ་བྱེད་ཁོ་ནར་བསམ་མིན་ཡང༌། །ཚིག་གི་ནུས་པ་གཞན་ལས་
ལྕི་སྟོབས་ཀྱིས། །རང་བབས་ཉིད་ཀྱིས་སྒྲུབ་བྱེད་དུ་འགྲོ་ན། །དེ་ལ་རྒྱན་འདིའི་ནུས་པ་རྫོགས་སམ་
ཅི། །རྟོགས་བརྗོད་རིན་པོ་ཆེ་ནས་བྱུང་པའི་དོན་གཞན་བཀོད་པའི་རྒྱན་རྣམས་ལ་ནུས་པ་འདི་ལྟ་བུ་ཚང་བས་སོ །སྔ་མའི་སྒྲུབ་
བྱེད་དུ་བསམ་པ་མིན་པའི་སྒྲུབ་བྱེད་གནམ་བབས་མ་ཡང་ཤིན་ཏུ་འབྱུང་དཀའ་ཞིང་རྟོགས་བརྗོད
རིན་པོ་ཆེའི་དོན་གཞན་བཀོད་པ་རྣམས་ལ།སྒྲུབ་བྱེད་སྔ་མ་ལ་ཆེད་དུ་དགོངས་ནས་མཛད་དམ། མ་
ག་ཅག་སོ་སོ་སྐྱེ་བོས་དགོངས་པར་རང་བབས་སུ་སོང་བའི་གང་ཡིན་བདག་ཅག་སོ་སོ་སྐྱེ་བོས་རྟོགས་པར་མ་ནུས་ལ་རྗེ་
ཉིད་མངོན་པར་མཁྱེན་པ་དྲུག་ལ་ལོངས་སྤྱོད་པས་མཁྱེན་བཞིན་དུ་བཀའ་སྩལ་བ་ཞིག་ན་ངོ་མཚར་
གྱི་ཕུལ་ལོ །སྤྱིར་གཞུང་ལས། དེ་ཡི་སྒྲུབ་བྱེད་ནུས་པ་ཅན། ཞེས་འབྱུང་བས། མངོན་གསལ་ཅན་
མ་ཡིན་པར་སྤྱི་ཁྱབ་ཀྱི་ཚུལ་དུ་བརྗོད་པ་ངག་གི་ནུས་པས་སྒྲུབ་བྱེད་དེ་སྒྲུབ་པར་བྱེད་པ་ལ་ཕུལ་ཅན
དུ་འགྱུར་བ་ཞིག་སྒྲུབ་བྱེད་དུ་འདོད་ལ་དེ་ནི་བསམ་པ་ལས་འབྱུང་གི མ་བསམ་པ་དོགས་པའི་དོན་
མི་སྣང་ངོ་། །
དྲི་བ་བཞི་བཅུ་པ། བཟློག་པ་ཅན་སྐབས་སྒྲ་དག་འཇུག་པ་དང༌། །ཤུགས་ལས་རྟོགས་པ་
ཞེས་གསུང་སྒྲ་ནི་གང༌། །ཤུགས་ལས་གང་རྟོགས་རྣམ་བཤད་ཕལ་ཆེར་ན། །བྲག་ཆའི་རོལ་མོར་
258

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
འགྲན་བཞིན་བརྗོད་བྱ་དབེན། །དངོས་སུ་ཟིན་པའི་སྒྲ་ཞེས་དང༌།མཚུངས་པར་རྟོགས་པར་འགྱུར་ཞེས་པ་ཙམ་ལ་ནུས་པ་
ཡང་མི་སྣང་།།ཞེས་ལྡོག་པ་ཅན་ལ་དཔང་ལོས། སྒྲས་ཟིན་པའི་མཚུངས་པ་ལས་འབྱེད་བྱེད། དོན་
གྱིས་གོ་བའི་མཚུངས་པ་ལས་འབྱེད་བྱེད། འབྱེད་བྱེད་མཚུངས་པ། རིགས་མཐུན་ལས་འབྱེད་པ་
བཞིར་མཛད་པའི། སྒྲས་ཟིན་པའི་དོན། བརྟན་དང་ཆེ་བའི་བདག་ཉིད་དང༌། །ལ་ཝ་ནྱ་སོགས་
བརྗོད་འདོད་སྐྱེས་བུ་དང༌། རྒྱ་མཚོ་གཉིས་ཀའི་ཡོན་ཏན་གྱི་རྣམ་པའམ། ཁྱད་ཆོས་སྒྲས་དངོས་སུ་
ཟིན་པར་བྱས་ནས་དེ་ལས་འབྱེད་པ་སྟེ་རྣམ་གྲངས་ལྔ།གཉིས་པ་ཤུགས་ལས་རྟོགས་པ་ནི། ཁྱོད་ཀྱི་
གདོང་དང་པདྨ་སྟེ། །ཞེས་སོགས་ཁྱད་གཞི་སོ་སོའི་སྟེང་གི་ཡོན་ཏན་ནམ་ཆོས་སྒྲས་དངོས་སུ་གསལ་
བ་མེད་ཀྱང༌།དོན་གྱི་ཤུགས་དང་སྐབས་ལས་རྟོགས་པར་བྱས་ནས་འབྱེད་པ་རྣམ་གྲངས་གཉིས།
གསུམ་པ སླར་ཡང་མཚུངས་པའི་ལྡོག་པ་ཅན། །གཞན་དག་རབ་ཏུ་བསྟན་པར་བྱ །ཞེས་པའི་
མཚུངས་པ་ནི་འབྱེད་བྱེད་ཀྱང་མཚུངས་པ་སྟེ།ཡོན་ཏན་འབྱེད་བྱེད་གཉིས་ཀ་དངོས་སུ་དང༌། འབྱེད་
བྱེད་དངོས་སུ་བསྟན་པས་ཡོན་ཏནཤུགས་ལས་གོ་བ་སྟེ་གཉིས བཞི་པ་།རིགས་མཐུན་ཀྱང་
མཚན་ཉིད་མི་མཐུན་པས་འབྱེད་པ་ཡིན་པར་རྣམ་བཤད་ཀུན་ཏུ་གསལ་ཞིང་རྫོགས་པ་དེ་ཙམ་ཞིག་
བཤད་པ་ཀུན་བྲག་ཆའི་རོལ་མོ་ལྟར་སོང་ནས་ནུས་པ་མི་འབྱིན་པ་ཞིག་ན།ཐབས་ནི་ཅི་ཡང་ཡོད་མ་
ཡིན། །ཞེས་པ་ལྟར་ཆུ་ནང་གི་རྡོ་བའོ། །རང་ལན་དུ། འདི་ཀུན་དཔེ་རྒྱན་ཡིན་ཏེ། དངོས་པོ་ཉིད་ནི་
མཚུངས་གྱུར་པ། །ཞེས་གསུང་པའི་ཕྱིར། གསུང་བ་དེ། མཚུངས་པ་ཡོད་པ་ཙམ་ལ་བྱེད་དམ།
མཚུངས་པར་སྟོན་པ་ལ་བྱེད།ཡོད་པ་ཙམ་ལ་བྱེད་ན། བསྡུས་བརྗོད་དང་། སྦྱར་བ་སོགས་ཀྱང་དཔེ་
རྒྱན་དུ་འགྱུར། སྟོན་པ་ལ་བྱེད་ན། འདིར་ནི་མཚུངས་པ་སྟོན་ཕྱིར་མ་ཡིན་གྱི། འབྱེད་བྱེད་སྟོན་ཕྱིར་
ཡིན་པས་སོ།།དེའི་ཕྱིར།མིང་གི་རྣམ་གྲངས་ཀྱང་འབྱེད་བྱེད་ཀྱི་རྒྱན་ཟེར་བ་ལགས།
དྲི་བ་ཞེ་གཅིག་པ། མ་འཐུངས་མྱོས་དང་མ་ཕྱིས་དྲི་མ་མེད། །ཞེས་སོགས་ཚིགས་བཅད་
ཟུང་འདི་རབ་གྲགས་རྒྱུ། །བཟློག་ནས་རྒྱུ་གཞན་སྟོན་ཞེས་ཁ་ཅིག་སྨྲ། །གཞན་དག་སྔ་མ་རབ་
གྲགས་བཟློག་ཙམ་དང༌། །ཕྱི་མ་རྒྱུ་གཞན་ཅན་ཞེས་ནན་གྱིས་སྒྲུབ། །འོ་ན་གཞུང་འདིའི་དཔེར་
བརྗོད་དག་ལ་ནི། །རྒྱུ་གཞན་ཅུང་ཟད་བསྟན་པ་གཟིགས་སམ་། །གཟིགས་ན་སྲིད་པ་ཅན་གྱི་ནུས་
259

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པ་ཡལ། །སྨིག་སྒྱུའི་ཐང་ལ་བློ་གྲོས་ངལ་མིན་ནམ། །འོག་གི་གཞན་ཅན་ཞེས་པ་དེས་འཁྲུལ་གཞི་བྱས་འདུག་ཀྱང་
གནས་ཚུལ་ལ།རྒྱུ་གཞན་ཞིག་ཡོད་པ་ལ་དགོངས་མོད།རྒྱུ་དངོས་སུ་བསྟན་ན་སྲིད་པ་ཅན་ཉམས་སོ།།གནས་ཚུལ་ལ་ཡོད་པ།རྒྱུ་གཞན་
ཅན་གྱི་མིང་འདོགས་ན།།བསྒོས་པ་མེད་པར་ཁ་དྲི་ཞིམ།།ཞེས་སོགས་ལ་ཡང་དེའི་མིང་འདོགས་རིགས་པ་ལས།རྣམ་པར་བརྟགས་ན་
འགལ་བའི་ཕུང་པོ་ཆེན་པོའོ །འདིར་གཞུང་ཤོང་འགྱུར་བཅོས་མེད་ལ། །རབ་ཏུ་གྲགས་པའི་རྒྱུ་བཟློག་
ནས། །གང་ཞིག་རྒྱུ་གཞན་ཅུང་ཟད་དམ། །གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་
ཅན། །ཞེས་པའི་དོན། སྤང་ཊཱིཀྲ་ལས། འཇིག་རྟེན་ལ་རབ་ཏུ་གྲགས་པའི་མཐོང་བ་དང་མ་མཐོང་
བ་དག་གི་ངེས་པ་དེ་བཟློག་ཅིང་བཀག་ནས། གྲགས་པའི་ལས་རྒྱུ་གཞན་རྗེས་སུ་མཐུན་པ་གང་
ཅུང་ཟད་སྟོན་པ་རྟོགས་པར་བྱེད་པའམ། ཡང་རབ་ཏུ་གྲགས་པའི་བསལ་ཞིང་རྒྱུ་གཞན་གང་རུང་
ལའང་མི་བལྟོས་པ་རང་གི་ངོ་བོ་དངོས་པོའི་ཆོས་གྲུབ་པ་ཉིད་སྟོན་པ་དེ་ནི་སྲིད་པ་ཅན་ནི་སྟོན་པར་
བྱེད་པའི་རྒྱན་ཏེ། ཞེས་སྤྱིའི་དབྱེ་བ་གཉིས་སུ་བཤད་པའི་དང་པོ་ལ མ་འཐུངས་མྱོས་པའི་ཀ
དམ་པ། །སོགས་ནི། མྱོས་འགྱུར་མ་འཐུངས་ཀྱང་མྱོས་པ་ཀ་དམ་པ་སྟེ་ཆུ་བྱ་མཐིང་རིལ་དང༌། མ་
ཕྱིས་ཀྱང་དྲི་མ་མེད་པའི་ནམ་མཁའ། ཀེ་ཏ་ཀ་སོགས་ཀྱིས་དྲུངས་པར་མ་བྱས་ཀྱང་དྭངས་པའི་ཆུ་
གསུམ་གྱིས་ཕྱིའི་གཞན་སྟོན་གྱི་དུས་དང༌། ཡང་མིག་སྨན་གྱིས་མ་བཀུས་ཀྱང་ནག་པའི་མིག་
དང༌།མ་མནན་ཀྱང་དམའ་བའི་སྨིན་མ།ཚོན་མ་བསྒོས་ཀྱང་དམར་བ་མཛེས་མའི་མཆུ་གསུམ་གྱིས།
ནང་གི་རྒྱུ་གཞན་ལང
ནང་གི་རྒྱུ་གཞན་ལང་ཚོ་དར་བ་དཔག་པར་ནུས་པས་ཅུང་ཟད་སྟོན་པ་ཞེས་བྱ་སྟེ། དཔང་ལོས། རྒྱུ་
གཞན་དངོས་སུ་མ་སྨོས་ཀྱང་ཤུགས་ལས་རྟོགས་པ་སྟེ། ཞེས་གསུངས་ཀྱི། རྒྱུ་དངོས་སུ་བསྟན་པར་
སུ་ཞིག་འདོད། རང་ལན་དུ། མཁས་པའི་དབང་པོ་དཔང་ལོ་ཆེན་པོས། དཔེར་བརྗོད་འདི་གཉིས་
རབ་ཏུ་གྲགས་པའི་རྒྱུའི་གཙོ་བོ་བཀག་ནས། གང་གི་གཞན་ཅུང་ཟད་དང་བཅས་པའི་འབྲས་བུ་
རང་གི་ངོ་བོ་སྟོན་པ་ཡིན་ཞེས་དང༌། ཞེས་བྱུང་བ་ནི། གང་ཞིག་ཡོད་པ་མི་མཐོང་མེད་མཐོང་བ། །འདི་
ལྟའི་མུན་ནག་རྣམ་པ་འདི་གང་ཞིག །ཞེས་པ་དེའོ །དབྱེ་བ་གཉིས་པ་འོག་མ་ནི་འདི་དང་མི་
མཚུངས་ཏེ། རབ་གྲགས་ཀྱི་རྒྱུ་བཟློག་ཅིང་རྒྱུ་གཞན་ལའང་མི་བལྟོས་པར་རང་གི་ངོ་བོ་དངོས་པོའི་
ཆོས་གྲུབ་པ་ཉིད་སྟོན་པ།བསྒོས་པ་མེད་པར་ཁ་ཞིམ། །སོགས་ལ་གོང་མ་འདྲ་བའི་རྒྱུ་གཞན་སྟོན་
260

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
རྒྱུ་ཅི་ཡང་མེད་དེ། བསྒོས་པ་མེད་སོགས་ཚིག་གིས་འདིར་རྒྱུ་ནི་དངོས་སུ་རབ་བཟློག་ཅིང་། །ཞེས་
གྲགས་མ་གྲགས་མ་ཕྱེ་བར རྒྱུ་ནི་ཞེས་སྤྱིར་བརྗོད་ཅིང་། དངོས་སུ་དང་རབ་བཟློག་ཅེས་ཚིག་ལ་
རུས་བཏོན་པ་བཞིན་རྒྱུའི་རིགས་མཐའ་དག་ཚིག་གིས་འབད་ནས་བཀག་ཅིང་དངོས་པོ་རང་གི་ངོ་བོ་
ཙམ་ཞིག་བསྟན་པའོ། །ངག་དོན་བསྡུ་ན། དཔེར་བརྗོད་ཐམས་ཅད་རབ་གྲགས་ཀྱི་རྒྱུ་དངོས་སུ་
བཟློག་པར་འདྲ་ཡང་།གོང་མ་གཉིས་ལ་ཕྱི་ནང་གི་རྒྱུ་ཅུང་ཟད་ཤུགས་ལས་སྟོན།ཕྱི་མ་ལ་དེ་ཡང་མི་
སྟོན་པར་རང་གི་ངོ་བོ་ཙམ་ཞིག་བརྗོད་པར་འཆད་པ་ནི་ཤིན་ཏུ་མཁས་པའི་སྲོལ་། །དྲི་བའི་འཕྲོར
རབ་ཏུ་གྲགས་པའི་རྒྱུ་དག་བཟློག་པ་དང༌། །རྒྱུ་གཞན་ཅུང་ཟད་བཟློག་ནས་འབྲས་བུ་ནི། །སྟོན་པ་
གཉིས་སུ་འདི་ཀུན་འོས་མིན་ནམ །གཞུང་ཁ་གཅིག་ཏུ གང་ཞིག་རབ་གྲགས་རྒྱུ་དག་དང་།།རྒྱུ་གཞན་ཅུང་ཟད་དག་
བཟློག་ནས །ཞེས་སྣང་བ་ལྟར་དགོས་སོ །མ་འཐུངས་མ་ཕྱིས་ལ་སོགས་ཚིག་རྣམས་ཀྱིས །མྱོས་པ་ཉིད་སོགས་རྒྱུ་གཞན་ཅན་ཡིན་
ཀྱང་།།རྒྱུ་མེད་ལྟ་བུར་བརྗོད་ལ་འགལ་བ་མེད།།ཞེས་བཤད་གསལ་བའི་འཛུམ་དེ་མ་མཐོང་ངམ།།གསུང་བ།གང་ཕྱིར་མ་འཐུངས་ལ་
སོགས་ཀྱིས།།ཞེས་སོགས་འདིར་གསལ་བར་བཤད་བཞིན་དུ། ས་སྤྱོད་དབང་པོས།དབྱེ་བ་མི་འདྲ་བ་གསུམ་སྟོན་བྱེད་དུ་བློ་གྲོས་ངལ་
བཞིན་དུ་ཡང་འཐེན།འཇམ་ཁས་ཀྱང༌།མ་འཐུངས་ལ་སོགས་སྐྱེས་ཞེས་པ་ལ་འབྲུ་གནོན་བྱས་པ་བཞད་གད་ཀྱི་གནས་སོ། །གང་
ཞིག་རབ་གྲགས་དག་གིརྒྱུ་གཞན་ཅུང་ཟད་དག་བཟློག་ནས། །གང་དུ་རང་གི་ངོ་བོ་ཉིད། །ཞེས་
པཎ་ཆེན་སངྒ་ས་བཅོས་པའི་འགྱུར་ཡིན། དེ་ལ་རྗེ་ཉིད་ཀྱིས། རབ་གྲགས་ཀྱི་རྒྱུ་བཀག་ནས་རང་
གི་ངོ་བོ་ཙམ་སྟོན་པ་དང༌།།གྲགས་ཆུང་བའི་རྒྱུ་གཞན་ཅུང་ཟད་བཀག་ནས་རང་གི་ངོ་བོ་ཙམ་སྟོན་པ་
གཉིས། དང་པོའི་དཔེར། མ་འཐུངས་མྱོས་པའི་ཀ་དམ་པ །སོགས་ཚིགས་བཅད་གཉིས་དང༌།
གཉིས་པ་ནི བསྒོས་པ་མེད་པར་ཁ་དྲི་ཞིམ་སོགས་ལྟ་བུ། ཞེས་ངོས་བཟུང་མ་ཐག་ཡང་མ་འཐུངས་
མྱོས་པ་སོགས་གྲགས་ཆེ་བའི་རྒྱུ་བཀག་ན་འབྲས་བུ་སྟོན་པ་དང༌། སྨན་མ་བཀུས་པར་སོགས་རྒྱུ་
གཞན་ཅུང་ཟད་དེ་རབ་ཏུ་གྲགས་པ་མ་ཡིན་པ་བཀག་ནས་འབྲས་བུ་སྟོན་པར་བྱས་པ་གཉིས་རང་
ལན་དུ་བཀོད་སྣང་བ། དེའི་བཞེད་པ་སྔ་མ་ལྟར་ན། རབ་གྲགས་ཀྱི་རྒྱུ་བཟློག་པ་དཔེར་བརྗོད་
གཉིས་འགོད་པའི་རྒྱུ་གང་། རྐྱེན་ཅི། ཕྱི་མ་ལྟར་ན། གྲགས་ཆེ་ཆུང་གི་གཉིས་གོང་དུ་བཟློག་ཟིན།
འདིར། བསྒོས་པ་མེད་སོགས་ཀྱིས་བཀག་པའི་རྒྱུ་དེ་གང་ཞིག་ཡིན། སོགས་ཞིབ་ཆ་ཞུས་པས་
261

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མཐིལ་མཐོང་བར་འགྱུར་བ་ལགས་སོ །དྲི་བའི་ཚིགས་བཅད་ཕྱི་མ་འདི་ཡང་མ་འབྲེལ་ཏེ། རྒྱུ་
གཞན་ཅན་ཡིན་ཀྱང་།ཞེས་པ་གཞན་བཀག་པའི་ཤེས་བྱེད་དུ་མི་རུང་བའི་ཕྱིར་རོ །མཆན་བུར།
འཇམ་ཁས མ་འཐུངས་ལ་སོགས་སྐྱེས ཞེས་པ་ལ་འབྲུ་གནོན་བྱས་པ་བཞད་གད་ཀྱི་གནས་སོ། །
ཞེས་དང་རང་ལན་དུ་ཚིག་ཟུར་སྐྱེས། ཞེས་པ་ནི་མ་དག་ཅིང༌། དེ་ལ་འབྲུ་གནོན་པའང་ཤེས་རབ་ཀྱི་
ཀླད་ཆུང་བ་ཡིན།ཞེས་བཀོད་པའང་དཔྱད་པར་བྱ་སྟེ། རྒྱ་དཔེར།ཡ་ད་སཱི་ཏཱ་དི་ཛནྫ་པྱ།ཞེས་འབྱུང་
བའི། ཡ་ད་གང་ཕྱིར། ཨ་སཱི་ཏ་མ་འཐུངས། ཨ་དི་ལས་སོགས། ཛནྫ་སྐྱེས་པ། པྱ་རྣམ་དབྱེ་དྲུག་པ་
ཡིན་ལ། དེའི་ཕྱིར། ཛ་ྨ་པྱ། སྐྱེས་པའི་ཞེས་པར་འགྱུར་བ་ཇི་བཞིན་བསྒྱུར་བ་པོའི་ལོ་པཎ་དང༌།
འཇམ་དབྱངས་ཁ་ཆེར་མ་ཟད་འགྲེལ་མཛད་སྔ་རབས་པ་ཀུན་གྱིས་དེ་བཞིན་བཀྲལ་བ་རྣམས་
མཁྱེན་རབ་ཀླད་ཆུང་བ་དང་། བཞད་གད་ཀྱི་གནས་སུ་འགྱུར།འོལ་ཚོད་ཀྱིས་རྣམ་དབྱེ་གསུམ་པར་
བསྒྱུར་ནས་འབྲུ་གནོན་པ་ཚོ་མཆོག་ཏུ་རློམ་པ་འདི་ཡང་སྙིགས་མའི་རང་རྟགས་གཅིག་གོ།དྲི་བར་
མ་དཔྱད་པ། བསྡུས་བརྗོད་ལྗོན་པ་ལ་སྦྱར་བའི་དཔེར་བརྗོད་གཉིས་ལ། ཁྱད་ཆོས་འབྲས་བུ་ཞེས་
པའི་ཚིག་ཡོད་མཉམ་། གཅིག་ཐུན་མོང་དུ་འགྱུར།གཅིག་ཐུན་མོང་མ་ཡིན་པར་འགྱུར་བ་ཅི་ཡིན་
སྙམ་དུ་རྣམ་པར་དཔྱད་ན། སྤང་ཊཱིཀྲ་ལས། ཕྱི་མའི་དཔེར་བརྗོད་ནི་ཡལ་ག་ཞེས་པ་རྐང་པ་སྔ་མ་
གཉིས་ཀྱིས་བརྗོད་པའི་ཁྱད་པར་ནི་ཤིང་སྡོང་ཉིད་ལ་ཡོད་པའོ། །ཞེས་འགྲེལ་པ་གཉིས་ཀས་འཆད་
དེ་བརྗོད་འདོད་ཙམ་དུ་ཟད་དོ། །ཞེས་བཤད་པས་རྒྱ་འགྲེལ་གཉིས་ན་དེ་ལྟར་ཡོད་ན་དེ་ཀ་བཙན་པ་
གཞིར་བཅས་པས།དེ་ལྟར་གྱི་ཚེ་སྔ་མ་ལ་འབྲས་བུ་ཡོད་པ་ཙམ་གྱིས་ཁྱད་ཆོས་ཐུན་མོང་དུ་འགྲུབ་
པ་མིན་གྱི།དེས་སློང་བ་རྣམས་རྒྱས་པར་བྱེད་པའི་བྱེད་ལས་དང་བཅས་པས་འགྲུབ་པ་ཡིན ཞེས་
སམ།ཡང་ན་ཕྱི་མ་ལ།གུང་ཐང་པའི་འགྲེལ་པར།དེ་ལ་ཁྱད་པར་གྱི་ཆོས་ཡལ་གའི་ཁྱོན་ཆེ་བ་དང༌།
མེ་ཏོག་ཕུན་སུམ་ཚོགས་པ་ནི། ཁྱད་པར་ཅན་སྐྱེས་བུ་ལ་ཡོད་པར་མ་གྲགས་པས་དངོས་སུ་མེད་
ཅིང༌།འབྲས་བུ་ཕུན་སུམ་ཚོགས་པ་དང་དམ་པའི་གྲིབ་བསིལ་ནི་སྐྱེས་བུ་ལ་ཡང་ཡོད་པར་གྲགས་ཏེ་
སྐྱེས་བུས་འབད་པའི་འབྲས་བུ་དང༌།གཅིག་གི་གྲིབ་མས་མང་པོ་སྐྱིད། །ཅེས་པ་བཞིན་ནོ། །ཞེས་
བཤད་པར་འཐད་པར་བྱེད་དགོས་ཏེ།གཞན་དུ་འགལ་བ་སྤང་དཀའོ །ཡང་ཕྱི་མ་ལ། རྐང་པ་དང་
262

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
པོ་གཉིས་ལྗོན་ཤིང་གི་ཁྱད་ཆོས་རང་གར་བརྗོད་པ་ལས། དངོས་པོ་གཞན་ལ་མི་འཇུག་ན། གཞུང་
ལས དངོས་པོ་འགའ་ལ་བསམ་བྱས་ནས། །དེ་དང་མཚུངས་པའི་དངོས་པོ་གཞན །བསྡུས་པའི་
ཚུལ་གྱིས་བརྗོད་བྱེད་པ། །ཞེས་པ་དང་མ་མཐུན་ཏེ།མི་མཚུངས་པ་ཡང་བརྗོད་པས་སོ །ཞེས་རྒོལ་ན།
དེ་ལ་ཁྱད་ཆོས་རང་དགར་བརྗོད་པའི་རྐྱེན་དུ་མི་འགྱུར་།ཇི་སྐད་དུ།གང་དུ་དོན་ནམ་སྒྲ་ཡིས་དོན་
དེ་ཉིད། །ཉེ་བར་མཚོན་པར་བྱས་ཤིང་རང་གི་དོན། །གསལ་བར་གྱུར་པ་སྙན་ངག་ཁྱད་པར་ཏེ། །སྒྲ་
ཙམ་ཞེས་པར་མཁས་པ་རྣམས་ཀྱིས་བཤད། །ཅེས་འབྱུང་བས། བསམ་དོན་སྐྱེས་བུར་ངེས་ཀྱང༌།
དངོས་དོན་ལྗོན་པ་ཉིད་བར་བསྔགས་དགོས་པའི་ཕྱིར་དང༌།དེ་ལ་མཚུངས་པ་ཡང་རྣམ་པ་ཐམས་
ཅད་མཚུངས་དགོས་པར་མ་ངེས་ཏེ། འགའ་ཞིག་གིས་ཀྱང་མཚོན་དུ་རུང་བའི་ཕྱིར་དང༌། དངོས་པོ་
གཞན་བསྡུས་པའི་ཚུལ་གྱིས་བརྗོད་པར་ཡང་གསུངས་པའི་ཕྱིར་ཏེ། དཔང་ལོ་ཆེན་པོས། འདི་ནི་
འདྲ་བའི་དོན་གཞན་ཡང་འཛིན་པས་ན་རང་གི་དོན་ཙམ་འཛིན་པ་མ་ཡིན་པའོ །ཞེས་ཡང་གི་སྒྲ་
སྨོས་པ་དང་དགོངས་པའི་དོན་ཉིད་གཙོ་བོ་ཡིན་གྱི། སྒྲ་ཇི་བཞིན་པའི་དོན་ནི། ཉེ་བར་མཚོན་བྱེད་
ཙམ་ཡིན་པས་ལྷུར་བླང་བར་བྱ་བ་མ་ཡིན་ནོ།།ཞེས་ཀྱང་གསུངས་སོ།།
དྲི་བ་ཞེ་གཉིས་པ། སྔོན་མེད་བསྡུས་པ་བརྗོད་གི་སྦྲུལ་ངན་དང༌། །འགྲོགས་དང་བྲལ་བ་
ལ་སོགས་ཁྱད་ཆོས་ཙམ། །སྔོན་མེད་བསྡུས་པ་བརྗོད་པར་སོང་མིན་ནམ། །ཁྱད་གཞི་སྔོན་མེད་
བརྗོད་པ་རྣམ་དཔྱད་ཅི། །སྐབས་འདིའི་ཁྱད་གཞི་རྒྱ་མཚོ་དང་སྐྱེས་བུ་ཡིན་པས།དེ་གཉིས་སྔོན་མེད་བརྗོད་པ་མིན་ལ།དེ་
གཉིས་ཀྱི་ཁྱད་ཆོས་སྔོན་མེད་བརྗོད་པར་སོང་བ་འདྲ།གསུང་བ་ལ། ཁྱད་གཞི་སྔོན་མེད་དུ་རང་ཤུགས་ཀྱིས་འགྲོ་སྟེ
ཁྱད་ཆོས་སྦྲུལ་དང་བ་ཚྭའི་རོ་བཟློག་པའི་རྒྱ་མཚོ་དེ།ཁྱད་གཞི་རྒྱ་མཚོ་སྔོན་མེད་ཡིན་པའི་ཕྱིར་རོ།11
བསམ་དོན་སྐྱེ་ངན་པ་འགྲོགས་པ་དང་བྲལ་ཞིང་རང་བཞིན་བཟང་པོའི་རོས་མངར་བའི་ཁྱད་ཆོས་
སྔོན་མེད་དེས། ཁྱད་གཞི་སྐྱེས་བུའི་ལྡོག་པ་གསལ་བར་བྱས་པ་ཡིན་པས། པཎ་ཆེན་སངྒ་དང་།
འཇིག་རྟེན་དབང་ཕྱུག་གིས།སྦྲུལ་ངན་པ་ཀླུ་དང་ཞེས་པ་ལས་གཞན་པའི་བཤད་ཚུལ་མ་མཛད་པས་
རྗེ་ཉིད་ལའང་ཐུགས་རྟོག་མ་ཤར་མོད། རྒྱ་དཔེར། ནི་ཏྟ་བྱཱ་ལ་སམ་སརྒོག་རི་སརྒོ་མ་དྷུ་རཱ་ཤ་ཡཿ
ཞེས་སོགས་འབྱུང་བའི་བྱུ་ལ་སྦྲུལ་དང་སྐྱེ་བོ་ངན་པ་གཉིས་ལ་འཇུག་པས། སྦྲུལ་ངན་ཞེས་གཉིས་
263

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཀའི་སྒྲ་བསྡུས་ནས་བསྒྱུར་བ་ཡིན་པའི་ཕྱིར།སྦྱར་བ་བཞིན་འཆད་ཚུལ་སོ་སོར་བྱ་དགོས་སོ། །
དྲི་བ་ཞེ་གསུམ་པ། འཇིག་རྟེན་གྲགས་པ་ལས་བརྒལ་འུད་ཆེན་གྱི། །གཏམ་གྱི་སྦྱོར་བ
ཕུལ་བྱུང་རྒྱན་ཡིན་ན། །འབྱུང་མིན་དཔེ་དང་སྙོན་དོར་གཟུགས་ཅན་སོགས། །ཕུལ་བྱུང་རྒྱན་དུ་ཐལ་
བ་གང་གིས་བཟློགརྣམ་བཤད་རྣམས་ལས།འཇིག་རྟེན་མཚམས་ལས་བརྒལ་བའི་དོན་གྲགས་པ་ལས་བརྒལ་བ་ལ་བཤད་ཀྱང་
གཞན་ཞིག་འཚོལ་དགོས་སོ།།ཞེས་པ། ཁྱད་པར་གྱི་ནི་བརྗོད་འདོད་གང༌། །འཇིག་རྟེན་མཚམས་ལས་
བརྒལ་གྱུར་པ། །ཕུལ་དུ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར། །ཞེས་པའི་དོན།
ཁྱད་པར་གྱི་སྟེ་མཆོག་ཏུ་གྱུར་པ་བརྗོད་པར་འདོད་པ་གང་ཞིག །འཇིག་རྟེན་ན་ཇི་ལྟར་གནས་པ་
ལས་བརྒལ་ཏེ་བརྗོད་ཚུལ་མཚར་བས་ཕུལ་དུ་བྱུང་བའི་ནུས་ལྡན་དུ་བརྗོད་ན་ཆེས་ཡིད་འཕྲོག་པས་
རྒྱན་གྱི་དམ་པ་སྟེ། དེ་ཡང་སྦྱོར་ཚུལ། མལླི་ཀ་ཡི་འཕྲེང་ཚོགས་ཅན། །ལུས་ཀུན་ཁྱབ་པའི་ཙནྡན་
གཤེར། །དཀར་བའི་གོས་ཅན་ངན་འགྲོ་མ། །ཟླ་བའི་འོད་ལ་མཚོན་མ་ཡིན། །མལླི་ཀ་སྟེ་མེ་ཏོག་
དཀར་པོའི་འཕྲེང་བ།ཙན་དན་དཀར་པོའི་བྱུག་པ། དཀར་བའི་གོས་གྱོན་པའི་སྔོན་འགྲོ་མ་ནི་ཟླ་
བའི་འོད་ལ་འདྲེས་ནས་སོ་སོར་མཚོན་པར་མ་ནུས་སོ། །ཞེས་པའི་ལ་ཡིག་ནི་གནས་གཞིའི་དོན།
དེས་ཁྱད་འཕགས་ལྡན་པར་ཤུགས་ཀྱིས་བརྗོད་པའོ །དེ་བཞིན་ཐེ་ཚོམ་འཆར་མི་སྲིད་པ་ལ་ཐེ་ཚོམ་
དང་། མངོན་སུམ་གྱི་ཡུལ་གཏན་ཚིགས་ཀྱིས་ངེས་པར་བྱེད་པ་སོགས་བརྗོད་པའི་ཤུགས་སམ་ནུས་
པས་ཕུལ་ཅན་དུ་འགྲོ་བ་ཞིག་དགོས་རྒྱུ་ལ། ལྷ་འཇིག་རྟེན་དབང་ཕྱུག་གིས། ཟླ་བའི་འོད་ཀྱིས་
མཚོན་མ་ཡིན། །ཞེས་རྣམ་དབྱེ་གསུམ་པར་བསྒྱུར་བས་ཚིག་ནུས་ཞིག་སྟེ་དཔེ་རྒྱན་འུད་ཆེ་ཙམ་ཞིག་
ཏུ་སོང་ངོ༌། །བྱུང་མིན་དཔེ་ནི། དེ་ལྟ་བུའི་དཔེ་བྱུང་བ་མིན་པ་ཙམ་ལས་ཕུལ་བྱུང་གི་མཚན་ཉིད་གང་
ཡང་མེད་ལ ཡིན་པ་ལ་མིན་ཞེས་བརྗོད་པའི་སྙོན་དོར་གཟུགས་ཅན་ནི་ཕུལ་བྱུང་དང་འཁྲུལ་དོན་
མེད་། །
དྲི་བ་ཞེ་བཞི་པ། ཁ་ཅིག་རང་བཞིན་བརྗོད་ལའང་ཕུལ་བྱུང་གི །རྒྱན་གྱིས་མཛེས་པའི་
སྐལ་བ་བཟང་ཞེས་སྨྲ། །བརྗོད་བྱ་རང་བཞིན་བརྗོད་ལ་རྒྱན་ཀུན་གྱིས། །མཛེས་པར་རིགས་མོད་
བརྗོད་ཚུལ་རང་བཞིན་ནི། །བརྗོད་ཚེ་དྲང་པོ་སྨྲ་ན་འུད་གཏམ་ཟུམ། །འུད་ཀྱི་རླུང་ཆེན་ལངས་ཚེ་
264

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
དྲངས་པོ་འབྲོས། །ཕན་ཚུན་བློ་གྲོས་གོ་ས་གཅིག་ཏུ་ནི། །འཆར་བའི་གོ་སྐབས་དཔྱོད་ལྡན་སུ་ཡིས་
འབྱེད །ས་སྤྱོད་དབང་པོས་དཔང་ལོའི་བཞེད་པ་ཡིན་ཟེར་བཤད་བཤད་འདྲ་བྱས་འདུག།འདི་ལ་ལྷ་འཇིག་རྟེན་དབང་
ཕྱུག་གིས། འདིར་མཁས་པའི་དབང་པོ་དཔང་ལོ་ཙཱ་བས། ཕུལ་བྱུང་བརྗོད་པ་ཁོ་ནར་མ་ཟད། འདི་
ནི་རྒྱན་གཞན་མ་རྣམས་ཀྱི་ཡང་རྒྱན་ཡིན་པས། འཁྱོག་པོར་བརྗོད་པ་རྣམས་ལ་ལྟ་སྨོས་ཀྱང་ཅི་
དགོས། རང་བཞིན་བརྗོད་པ་ལ་ཡང་སྦྱར་དུ་རིགས་པ་བཤད་མོད།དེ་ཡང་སྦྱོར་བའི་ཡུལ་གཙོ་སྟེ།
སོགས་དང༌། རྗེ་ཉིད་ཀྱིས། བརྗོད་བྱ་རང་བཞིན་བརྗོད་པ་ལ་ཡིན་ན་འཐད་ཅིང་། བརྗོད་ཚུལ་རང་
བཞིན་བརྗོད་པ་ལ་ཡིན་ན་དྲང་པོར་བརྗོད་པ་དང་། འུད་གཏམ་ཤིན་ཏུ་ཆེ་བ་གཉིས་འགལ། ཞེས་
སོགས་ནི་ཧ་མ་གོ་ཡུས་ཆེ། ཨ་ཙ་ར་སྣ་ཆེ་བས་དཔེས་སླེབ་པར་འདུག །ཇི་ལྟར་སྙམ་ན། སྤང་ཊཱིཀྲ་
ལས། རང་བཞིན་གྱི་རྒྱན་ཇི་ལྟ་བ་བཞིན་གྱི་དངོས་པོའི་ངོ་བོ་བརྗོད་པ་ཡང་ཁྱད་པར་བརྗོད་པའི་སྒོ་
ནས་ཕུལ་བྱུང་གི་རྒྱན་དང་ལྡན་ན་མཛེས་ཀྱི། མི་ལྡན་ན་སྙན་ངག་གི་རྒྱན་དུ་མི་འགྱུར་ན། འཁྱོག་
པོར་བརྗོད་པ་དཔེ་དང་གཟུགས་ཅན་ལ་སོགས་པ་རྣམས་ལྟ་ཅི་སྨོས ཞེས་རུས་ཕྱེ་བའི་ཕྱིར།
མཚན་ཉིད་ཚང་མ་སྦྱོར་བའི་གསུང་རིགས་སུ་མི་སྣང་ལ དེ་ཡང་ཁྱད་པར་བརྗོད་པའི་སྒོ་ནས་
གསུངས་པའི་ཁྱད་པར་ནི།པཎ་ཆེན་སངྒ་ཤྲཱིས།རང་བཞིན་ལ་ཡང་།རང་བཞིན་བཟང་པོ་དེ་བརྗོད་
ན་རྒྱན་དུ་ཆེ་ཡི། རང་བཞིན་ངན་པ་བརྗོད་ན་རྒྱན་དུ་མི་ཆེ་བས་རང་བཞིན་བརྗོད་པའི་རྒྱན་དུ་མི་
འགྱུར་། །དེས་ན་རང་བཞིན་ངན་པ་རྣམས་སྤངས་ནས། རང་བཞིན་བཟང་པོ་རྣམས་བརྗོད་པར་
བྱའོ། །ཞེས་གསུངས་པ་དང་གནད་གཅིག་པ་ཡིན་། རང་བཞིན་བཟང་པོ་དེ་ཀ་ཕུལ་བྱུང་གི་ཡོན་
ཏན་གྱི་ཆ་ཤས་ཡིན་པ་དགོངས་འཚལ་ལོ། །དེའི་ལྡོག་ཟླ་ངན་པ་ཡང་། པཎ་ཆེན་ཤཱཀྱ་མཆོག་ལྡན་
པའི་རྣམ་ཐར་ན། པཎ་ཆེན་བློ་བརྟན་པའི་དྲུང་དུ། སྙེ་ཐང་བདེ་བ་ཅན་པའི་སློབ་དཔོན་ཁམས་པ་
ཅིག་གིས། མཆུ་ནི་ནག་ཅིང་གུག་པ་དང༌། །གཤོག་པའང་ནག་ཅིང་ཟོར་བ་འདྲ། །རྐང་པ་གཉིས་
ཀྱང་ལྕགས་ལས་བྱས །བྱ་རོག་འདི་ནི་ཚིག་རྩུབ་སྒྲོག །ཟེར་བས་དེར་ཚོགས་པ་ཀུན་བཞད་ཆ་ཆེ་
ཞིང་།པཎ་ཆེན་བློ་བརྟན་པ་ཡང༌།ཡང་ཡང་རང་སྐྱོར།དེའི་རིང་ཇ་གྲལ་ལ་བཀའ་སྩལ་དུ་གསུང་
དེ་གཅིག་པུ་འབྱོན་པ་ཞིག་བྱུང༌། གསུང་བ་དེ་ལྟ་བུའོ། །ཕུལ་བྱུང་གི་མཚན་ཉིད་ཀྱང་ངོས་ཟིན་པ་
265

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དགོས་ཏེ། གནས་ཚོད་དང་མི་མཐུན་པའི་སྟོང་འུད་གང་ཆེ་ཕུལ་བྱུང་དུ་བྱེད་པའི་ལུགས་ནི་སྡེ་པ་དྲང་
སྲོང་གི་སྐད་ཆ་ཕུལ་བྱུང་གི་ཏོག་ཏུ་འདོན་པར་འདོད་པའོ། །རང་ལན་དུ།ཤཱཀྱ་ཐུབ་པའི་སྤངས་
རྟོགས་སུས་ཀྱང་མཚོན་པར་མི་ནུས་ཤིང༌། འཇིག་རྟེན་ཁམས་ན་འདི་ཁོ་ན་མཆོག་ཡིན། འདི་ལས་
ཕྱོགས་གཞན་མེད།ཅེས་པ་འཇིག་རྟེན་གྱི་གྲགས་པ་ལ་བརྒལ་བའི་ཕུལ་བྱུང་ཡིན་པས་རྣམ་དབྱེ
འདི་བཞིན་ཕྱེད་པར་གྱིས་ཤིག །གསུང་བའང་ཤིན་ཏུ་མི་འོས་ཏེ། དེ་རང་བཞིན་དུ་རྗོད་ཚེ། སངས་
རྒྱས་ཀྱི་སྤངས་རྟོགས་གཞན་གྱིས་མཚོན་ནུས་པ་དང༌། འཇིག་རྟེན་ཁམས་ན་འདི་ཁོ་ན་མཆོག་མ་
ཡིན་པ་དང་། དེ་ལས་མཆོག་གཞན་ཞིག་ཡོད་པ་སོགས་འདོད་དགོས་ཏེ། ཕུལ་བྱུང་ནི་འུད་གཏམ་
ཤིན་ཏུ་ཆེ་བས་རང་བཞིན་བརྗོད་དང་ལྷན་ཅིག་མི་གནས་པའི་འགལ་བར་ཁྱེད་འདོད་པའི་ཕྱིར།
འདོད་ན། སངས་རྒྱས་པས་ཀྱང་དེ་ལྟར་སྨྲ་ན།མུ་སྟེགས་ཅན་གྱིས་ཅིས་ཕྱིར་མི་སྨྲ།དེའི་ཕྱིར་དེ་འདྲ་
བའི་རྣམ་དབྱེ་ནི་ནམ་ཡང་ཕྱེད་པར་མ་གྱུར་ཅིག །བདག་ཅག་སངས་རྒྱས་ལ་ཕུལ་བྱུང་གིས་
བསྔགས་ཀྱང་རང་བཞིན་ཇི་ལྟ་བ་བརྗོད་དཀའ་བར་འདོད་དེ། རྒྱ་ཆེ་རོལ་པར། ཁྱོད་ལ་བསྟོད་པ་
བསྐལ་པར་བརྗོད་ཀྱང་ནི། །ཁྱོད་ཀྱི་བ་སྤུ་ཁུང་བུའི་མཐའ་མ་མཆིས། །ཡོན་ཏན་རྒྱ་མཚོ་འཇིག་རྟེན་
རྣམ་པར་གྲགས།།དེ་བཞིན་གཤེགས་པ་ཁྱོད་ལ་མགོས་ཕྱག་འཚལ།།ཞེས་པས་མཚོན་ནོ། །
དྲི་བ་ཞེ་ལྔ་པ། འགྲུབ་བྱེད་རྣམ་འགྱུར་ངོ་བོ་དེ་ཉིད་ལ། །ལྟོས་ཞེས་སྨྲ་བའི་ཞལ་རླངས་
དྲག་ཕྱུར་ཡང༌། །ངོ་བོ་ཅི་ཡིན་དེ་ལ་ལྟོས་ཚུལ་གྱི། །ཤེས་བྱེད་མགྲིན་པའི་རྩ་བར་ཡལ་ལམ་ཅི།། འབྲུ་
གནོན་གྱི་ཁྲལ་འཇལ་ཙམ་ལ་དམིགས་པ་འདྲ བརྟགས་ན་རྒྱུ་མཚན་ཅི་ཡང་མི་སྣང་།ཞེས་པ། འགྲུབ་བྱེད་ཀྱི་རྒྱུ་ལ་སྐྱེད་
བྱེད་ཉམས་བྱེད་ཀྱི་རྒྱུ་གཉིས་སུ་ཡོད་པའི། དང་པོའི་དཔེར་བརྗོད། མ་ལ་ཡ་ཡི་རླུང་གིས་ནི། །
ཙནྡན་ལྗོན་པ་གསར་པ་ཡི། །ཡལ་འདབ་སྐྱོད་པར་བྱེད་པ་འདིས། །ཀུན་གྱི་དགའ་བ་སྐྱེད་པར་
བྱེད། །ཞེས་མ་ལ་ཡའི་རླུང་བྱེད་པ་པོ།ཙནྡན་ལྗོན་པ་ནི་ལས། དེ་སྐྱོད་པ་ནི་བྱེད་པ། དགའ་བ་སྐྱེས་
པ་བྱ་བ་ཡིན་པས་རླུང་དེས་འབྲས་བུ་དགའ་བ་དངོས་པོར་གྱུར་པ་སྐྱེད་དོ། །གཉིས་པ།མ་ལ་ཡ་ཡི་
ཆུ་རྒྱུན་ལ། །རེག་ཅིང་ཙནྡན་ནགས་བསྐྱོད་ནས། །རླུང་འདི་མགྲོན་པོ་རྣམས་དག་ནི། །ཉམས་པར་
བྱ་ཕྱིར་ཉེ་བར་གནས། །ཞེས་པ་རླུང་བྱེད་པ་པོ། ཆུ་རྒྱུན་དང་ཙནྡན་གྱི་ནགས་ནི་ལས། རེག་ཅིང་
266

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
བསྐྱོད་པ་བྱེད་པ། མགྲོན་པོ་ཉམས་པར་བྱས་པ་བྱ་བ་སྟེ རླུང་དེས་འབྲས་བུ་ཉམས་པ་དངོས་མེད་
བསྐྱེད་། །དེས་ན་དེ་གཉིས་ཀའི་རྒྱུ་ནི་བྱེད་པ་པོ་རླུང་དེ་ཡིན་ནོ། །དེ་ལྟ་ན་རྒྱུ་འབྲས་ཀྱི་དངོས་པོ་
བརྗོད་པ་ཙམ་རྒྱན་དུ་འདོད་དམ་ཞེ་ན།ཙན་དན་གྱི་ལྗོན་པ་བསྐྱོད་པ་སོགས་དྲི་བཟང་ཞིང་བསིལ་
བས་དགའ་བར་འོས་པའི་ཁྱད་པར་གསལ་བར་བྱས་ལ།འོ་ན་དེ་ཉིད་ཉམས་པའི་རྒྱུར་ཇི་ལྟར་ཞེ་ན།
དགའ་མ་དང་བྲལ་བའི་ཡིད་གདུང་བར་བྱེད་པའི་ཕྱིར་ཏེ་ཡུལ་ལ་བལྟོས་པའོ། །རྣམ་འགྱུར་གྱི་ནི།
ལོ་འདབ་གསར་འཁྲུངས་ནགས་ཚལ་དང༌། །འདམ་སྐྱེས་རབ་ཏུ་རྒྱས་པའི་རྫིང་། །ཟླ་བ་རྒྱས་པ་
འདོད་པ་ཡིས། །མགྲོན་པོ་ལྟ་བའི་དུག་ཏུ་བྱས། །ཞེས་བསྒྱུར་བྱ་ནགས་ཚལ་སོགས། སྒྱུར་བྱེད་
སེམས་རྒྱུད་ཀྱི་འདོད་པ། དེས་མིག་གི་དུག་ཏུ་བསྒྱུར་བས། རྒྱུ་བྱེད་པ་པོ་འདོད་པ་དེའོ། །དེ་ལྟ་ན།
འགྲུབ་པར་བྱ་དང་རྣམ་འགྱུར་ལ། །དེ་ཉིད་ལ་བལྟོས་རྒྱུ་ཉིད་། །ཞེས་པའི་དོན་གང་ཞེ་ན། འགྲུབ་
བྱའི་རྒྱུ་རླུང་དཔེ་དགའ་བ་བསྐྱེད་པ་དང་ཉམས་པ་གཉིས་བྱེད། རྣམ་འགྱུར་གྱི་ཡིད་འོང་དུག་ཏུ་བྱེད་
པ་ཡང༌། འགྲུབ་བྱ་དང་རྣམ་པར་འགྱུར་བའི་ཡུལ་སྤྱི་བྱེ་བྲག་དེ་དག་ཉིད་ལ་བལྟོས་པ་ཡིན་ནོ །
ཞེས་སྟོན་པའོ །རང་ལན་དུ།བྱེད་པ་པོ་དེ་ཉིད་ལ་བལྟོས་པ་སྟེ་དེ་ཉིད་རྒྱུར་བཞག་པ་ཡིན་ཞེས་པའི་
དོན་ནོ། །གསུང་སྟེ། དེ་ལྟ་ན་བྱེད་པ་པོ་རྒྱུར་བཞག་རང་གསུངས་ཆོག་པ་ལས དེ་ཉིད་ལ་བལྟོས་
ཞེས་སྦྱོར་བ་མགོ་རྨོངས་པར་བྱེད་པའི་ཐབས་སོ། །
དྲི་བ་ཞེ་དྲུག་པ།ཐོབ་བྱེད་ལས་ཀྱི་རྒྱུ་རྒྱན་དཔེར་བརྗོད་འདིར།རྒྱུ་ཙམ་དངོས་སུ་བསྟན་
ནམ་འབྲས་བུའང་བསྟན། །ཐོབ་བྱེད་རྒྱུ་ལས་འདོད་བྱའི་འབྲས་ཐོབ་པར །སྟོན་རྣམས་སྐྱེད་ཆེད་
རྒྱན་ཐལ་མིན་ནམ། །གཞུང་ལས། ཁེངས་པ་གོམས་པར་བྱའོ་ཞེས། །གྲོགས་མོ་མཛའ་བོའི་གནས་
བཀོད་ལ། །བུ་མོ་སྨིན་འཁྱོག་མིག་གཡོན་གྱིས། །མཆུ་ནི་གཡོ་ཞིང་ལྟ་བར་བྱེད། །ཅེས་པ་ལ་པཎ་
ཆེན་སངྒ་ཤྲཱིས། ཁེངས་པ་ཟུང་ཞིག་པའི་ངག་ལས་གྲོགས་མོས་གཞན་དུ་བྱས་ཏེ། མཛའ་བོ་ལ་གུས་
པར་ལྟ་བ་དེ་ཉིད་མཛའ་བོ་ཐོབ་པའི་རྒྱུར་བཞེད་དེ། གུས་པས་ལྟ་བ་ཐོབ་པའི་རྒྱུ་ཡིན་མོད། དེའི་
སྔོན་དུ་བསླབ་བྱ་དང་དེ་ལ་མ་ཉན་པ་བཀོད་མ་བཀོད་ལ་ཁྱད་པར་གང་ཡང་མེད་དེ། དེ་ལ་ནུས་པ་
ལྷག་པོ་མི་སྣང་བའི་ཕྱིར་།ཡང་འཇིག་རྟེན་དབང་ཕྱུག་གིས། བསླབ་བྱ་དེ་ལ་གྲོགས་མོ་ཁྲོ་བ་
267

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྐྱེས་པའི་རྣམ་འགྱུར་སྨིན་མ་འཁྱོག་པ་སོགས་མཛའ་བོ་ཐོབ་པའི་རྒྱུར་བཤད་པའང་མི་འཐད་།དེ་
ལ་ཁྲོ་བ་སྐྱེས་སུ་ཆུག་ཀྱང་། ཁྲོ་བའི་རྣམ་འགྱུར་དེ་མཛའ་བོ་ཐོབ་རྒྱུར་མི་རིགས་པའི་ཕྱིར་། །འོ་ན་
གང་ཞེ་ན།ཁེངས་པ་གོམས་པ་སྟེ་ཚུགས་ཐུབ་པར་གྱིས་ཤིག་ཅེས་རང་གི་གྲོགས་མོ་མཛའ་བོའི་
གནས་སུ་བཀོད་པ་ལ། མཛའ་བོར་བུ་མོ་གཞན་འགའ་ཞིག་གིས་སྨིན་མ་འཁྱོག་པོའི་མིག་ཟུར་ཚུར་
གཡོ་བ་དང་བཅས་ཅུང་ཟད་ལྟ་བར་བྱེད།ཅེས་སྒྲུབ་བྱེད་དང་རྣམ་འགྱུར་བྱེད་ལས་ཐ་དད་པ་གྲོགས་
མོའི་ཡུལ་ཅན་གྱི་མཛའ་བོ་དེ་ལ་ལྟ་བ་ཙམ་ཞིག་བུ་མོས་སྒྲུབ་པར་བྱེད་པ་འདི། ཤུགས་ལས་ཐོབ་
བྱའི་ལས་མཛའ་བོ་དང་འགྲོགས་པའི་རྒྱུ་སྟེ། ཀ་ལཱ་པའི་མིང་ལེ་བཞི་པར། གང་གིས་བྱ་བ་དེ་བྱེད་
པའོ །གང་བྱ་བ་དེ་ལས་།གང་བྱེད་མཁན་དེ་བྱེད་པ་པོའོ། །གང་བྱེད་དུ་འཇུག་པ་དེ་རྒྱུ་ཡང་ངོ༌། །
ཞེས་དང་། དཔང་ལོས།ཐོབ་བྱ་སྟེ་བྱ་བ་ཡིས་འབྲེལ་བར་བྱ་བ་རིག་བྱེད་བཀླགས་པས་ཐོབ་པར་བྱ་
བ་ལྟ་བུའི་ལས་ལ་རྒྱུ་ཉིད་དུ་འགྱུར་བ་བྱ་བ་ལ་བལྟོས་པ་ཡིན་གྱི། ལས་ཀྱི་ངོ་བོ་ལ་བལྟོས་པ་མ་ཡིན་
ནོ།།ཞེས་འབྱུང་བས་སྐྱེད་བྱེད་དང་མི་འདྲའོ། །
དྲི་བ་ཞེ་བདུན་པ། ལྷ་ཅིག་ཁྱོད་ཞབས་ཉི་གཞོན་ལ་རེག་པས། །ས་སྐྱོང་ལག་པའི་པདྨོ་
ཟུམ་པར་བྱེད། །ཅེས་འདི་འགལ་རྒྱན་དུ་ཡང་འགྱུར་ཞེ་ན། །ཆུ་དང་འོ་མ་སོ་སོ་འབྱེད་ནུས་སུ།། འདི་
འདྲའི་རིགས་འགལ་རྒྱན་འདྲ་མོ་ནི་མིན།འོན་ཀྱང་བློ་གྲོས་གསལ་པོས་སོ་སོར་འབྱེད་ཐུབ་པ་བྱུང་ན་མ་རུང༌། འགལ་རྒྱན་འདྲ་
མོ་མིན་ན་འགལ་རྒྱན་དུ་འགྱུར་གསུང་བ་ཅི། འགལ་རྒྱན་ནི། ཇི་སྐད་དུ། འགལ་ཟླ་སྒྲུབ་བྱེད་སླད་
དུ་ནི། །གང་དུ་དངོས་པོ་འགལ་བ་རྣམས།།ཡང་དག་འགྲོགས་པར་རབ་བསྟན་པ།།དེ་ནི་འགལ་བ
ཞེས་འགལ་ཟླ་ཕན་ཚུན་ལྷན་ཅིག་ཏུ་འགྲོགས་པ་ཞིག་དགོས་པ། འདིར་ཉི་མས་པདྨ་ཟུམ་པར་བྱེད་
པ་མི་རིགས་པ་ཙམ་ལས དེའི་འགལ་ཟླ་ཕྱེ་བ་ལྟ་བུ་ཞིག་སྟོན་རྒྱུ་མེད་པས་མཚན་ཉིད་འབྱེད་
སླའོ །འདིའི་རང་ལན་འཕྲོར།ཤེས་བྱེད་ཀྱི་རྒྱུ་རྒྱན་གཉིས་ལ་འབྲས་བུའི་ཤེས་བྱ་ཇི་ལྟར་བསྟན་ཞེ་།
ཉི་མ་ནུབ་གྱུར་ཟླ་བ་མཛེས། འདབ་ཆགས་རྣམས་ནི་གནས་སུ་སོང་། །ཞེས་པ་འདི་ཡང་། ཞེས་པས་ནི།
ཕྱི་ཤེས་བྱེད་ཀྱི་རྒྱུ་དང༌། དུས་ཀྱི་སྐབས། ཞེས་པས་ཤེས་བྱ་འབྲས་བུ་བསྟན། གསུང་བ། དཔེར་
བརྗོད་དངོས། རྐང་པ་སྔ་མ་གཉིས་སུ་ཤེས་བྱའམ་འབྲས་བུ་ཚིག་ཟིན་ལ་མ་བསྟན། རྐང་པ་གསུམ་
268

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
པ་དུམ་བུར་བྱས་ནས་ཤེས་བྱའི་འབྲས་བུ་སྟོན་བྱེད་དུ་བྱེད་ན། རྐང་པ་བཞི་པ། གོ་བར་བྱེད་པ་
ལེགས་པ་ཉིད། །ཞེས་པ་འདི་གང་དུ་བསྡུ། རང་ཉིད་དཔེར་བརྗོད་ཀྱི་ཁ་འགེངས་དོན་བཤད་པ་ལ་
རེ་བཞིན་དུ།རྣམ་བཤད་རྣམས་ལས།དཔེར་བརྗོད་འདིར་ཤེས་བྱེད་ཀྱི་ཙམ་ལས་ཤེས་བྱ་གསལ་
བར་ཐོན་པ་མི་སྣང་བས་ཤེས་བྱ་ཟུར་ནས་ཁ་སྐོང་བ་ནི་གཞུང་ལ་མཁྱེན་པའི་སྤྱན་རས་ཅེ་རེ་ལོང་དུ་
སོང་བའི་སྐྱོན་། །ཞེས་བཤད་པ་ནི་སྐྱུང་ཁས་ཕུག་རོན་ལ་ནག་ཆུང་མ་ཞེས་འཕྱ་བ་བཞིན་ནོ། །
ལར་དཔང་ལོས།སྙན་དངགས་ལ་ཐམས་ཅད་དུ་དོན་སྒྲས་ཟིན་པས་མ་ཁྱབ་ཅིང་། རིག་པ་དང་དོན་
གྱི་ཤུགས་ཀྱིས་རྟོགས་པ་ཡང་ཡོད་པར་བཤད་ཟིན། གསུང་བ་ལྟར་ཡིན་གྱི།རྒྱུ་འབྲས་གཉིས་ཀ་
དངོས་སུ་ཚིག་གིས་ཟིན་དགོས་ན།རྒྱུ་འབྲས་ཀྱི་རྒྱན་ཅེས་འདོགས་རིགས་པར་འགྱུར་།།
ངེ་བ་ཞེ་བརྐང་པ།ཕ
དྲི་བ་ཞེ་བརྒྱད་པ།ཕྲ་མོའི་རྒྱན་ལ་མཚོན་དོན་དངོས་སུ་ནི། །བརྗོད་དམ་མི་བརྗོད་གལ་
མི་བརྗོད་ན། །ཕྲ་མོ་དོན་གྱི་དངོས་ནས་བཞག་མིན་ནམ། །བརྗོད་ན་དཔེར་བརྗོད་དག་ལས་མི་
འབྱུང་། །འདི་ནི་ཟུར་དང་རྣམ་པ་ལ་བརྟེན་ནས་དོན་མཚོན་ཞིང་རྟོགས་པར་བྱེད་པ་ཡིན་གྱི། །
མཚོན་དོན་དངོས་སུ་མི་བརྗོད་དེ།ཟུར་དང་རྣམ་པ་ངག་ཏུ་བརྗོད་པ་ལས་དོན་རྟོགས་པ་དེ་ཕྲ་བའི་
ཕྱིར་ཕྲ་མོ་བཞག་པ་ཡིན་ཏེ་ཟུར་དང་རྣམ་པ་མཚོན་པའི་དོན། ཕྲ་ཕྱིར་ཕྲ་མོར་ཞེས་བྱར་བཤད། །
ཅེས་པའི་རྒྱ་དཔེར། ཨིངྒི་ཏཱ་ཀཱ་ར་ལཀྵོརྠསཀྵཎྚཀྵ་ཨི་ཏི་སྨྲེ་ཏཿ ཞེས་འབྱུང་བ། ཟུར་དང་རྣམ་པ་
དོན་མཚོན་པ། ཕྲ་ཕྱིར་ཕྲ་མོ་ཞེས་པར་དྲན།ཅེས་པར་ཡང་བསྒྱུར་རུང་བའི་ཕྱིར། དེ་ཡང་ཟུར་དང་
རྣམ་པས་མཚོན་བྱའི་དོན་དེ་དངོས་སུ་མི་བརྗོད་པ་ཡིན་གྱི།མཚོན་བྱེད་དེ་དང་འབྲེལ་བའི་ངག་གི
འཕྲེང་བ་ཇི་ལྟར་འཚམས་པ་བརྗོད་པ་ལ་ནི་འགལ་བ་མེད་ལ། མཚོན་བྱའི་དོན་དངོས་སུ་བརྗོད་ན་
ཟུར་དང་རྣམ་པས་ཅི་ཞིག་བྱ་སྟེ།དེ་ཟད་པའི་ཕྱིར་རོ། །
དྲི་བ་ཞེ་དགུ་པ། ཀུན་ལས་མ་རྒྱལ་མཆོད་སྦྱིན་མ་བྱས་པར། །བདག་ཉིད་པ་ཡི་བདག་
པོར་གྱུར་ཞེས་ལ། །དཔའ་བའི་ཉམས་ཀྱི་རོ་ནུས་ཇི་ལྟར་སྒྲུབ། །ཞུམ་དང་འཇིགས་པ་མེད་ན་དཔའ་
མིན་ནམ། །མཁས་འཇུག་ལས།དཔའ་བ་འཇིགས་མེད་བརྟུལ་ཞུགས་སྤྱོད།།ཞེས་གསུངས་སོ།།གཞུང་ལས། མཚོར་
བཅས་པ་ལས་མ་རྒྱལ་ཞིང༌། །རྣམ་མང་མཆོད་སྦྱིན་མ་བྱས་ལ། །སློང་ལ་ནོར་རྣམས་མ་བྱིན་
269

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པར། །ས་སྐྱོང་དུ་བདག་ཅི་ལྟར་གྱུར། །ཞེས་པ་ལ་དཔའ་བའི་ཉམས་ཀྱི་རོ་ནུས་ཡོད་དེ། དཔའ་བའི་
སྐད་ཀྱི་བྱིངས་ལ། བཱི་ར་རྣམ་པར་གནོན་པ་ལའོ །ཞེས་འབྱུང་བས། རྒྱལ་པོར་འགྱུར་བའི་རྒྱུ་དེ་
དག་གང་ཡང་མ་བྱས་པར། བདག་ཉིད་ས་སྐྱོང་བའི་དབང་ཕྱུག་ཏུ་ཅི་ལྟ་བུ་ལས་གྱུར་ཏེ།རྨི་ལམ་
མིན་ནམ་སྙམ་པ་ཙམ་དུ་རྣམ་པར་གནོན་པའི་མཐུ་ཁོ་ནས་རྒྱལ་པོར་གྱུར་པ་ལ་སྤྲོ་བ་ལྷག་པར་
འཕེལ་བར་བསྟན་པའི་ཕྱིར། །ཞེས་པ་སྤྲོ་བ་ཁྱད་འཕགས་དག །དཔའ་བའི་ཉམས་ཀྱི་བདག་ཉིད་
གནས། །ཞེས་པ་བཞིན། འཆི་མེད་མཛོད་ལས། སྤྲོ་བ་འཕེལ་བ་དཔའ་བ་ཡིན། །ཞེས་དང་།
འགྲེལ་པ་ཀ་མ་རྡེ་ནུར། སྤྲོ་བའི་བདག་ཉིད་ནི་བཱི་ར་དཔའ་བ་སྟེ། །དེ་ནི་འབྱོར་པ་དང་དུལ་བ་
དང༌། །དཀའ་ཐུབ་ཀྱི་སྟོབས་དང་རྣམ་པར་གནོན་པའོ །དེ་ཡང་རྣམ་པ་གསུམ་སྟེ། སྦྱིན་པ་ལ་
དཔའ་བ་དང་། ཆོས་ལ་དཔའ་བ་དང་། གཡུལ་ལ་དཔའ་བ་རྣམས་སོ། །ཞེས་འབྱུང་བ་ཡིན་ནོ། །དེ་
ཙམ་གྱི་སྤྲོ་བ་འཕེལ་བའི་གནས་སྐབས་སུ་ཞུམ་པ་དང་འཇིགས་པ་ཡོད་པར་སུ་ཞིག་འདོད།
དྲི་བ་ལྔ་བཅུ་པ།རྒྱུ་མའི་དོ་ཤལ་འཕྱང་བའི་སྲིན་པོ་ཡི། །སྤྱོད་ཚུལ་ཉམས་དག་ངམ་པར་
བཤད་བཞིན་དུ། །མི་སྡུག་ས་རུ་ནན་གྱིས་སྒྱུར་བྱེད་པ། །རྣམ་དཔྱོད་འཁྱོག་པོའི་གཡང་ལ་ལྷུང་མིན་
ནམ། །མཁས་འཇུག་ལས།དམ་པ་གཞན་ལས་འཕགས་པའི་སེམས།།འཇིག་རྟེན་པ་ཡི་འབྱོར་པ་དང་། །མཁས་པའི་ཡོན་ཏན་ཕུན་
ཚོགས་པས། །ཕ་རོལ་ཟིལ་གྱིས་གནོན་པའོ །ཞེས་གསུངས་པ་ལྟར་ན།གཟི་བརྗིད་ཀྱི་སྒོ་ནས་གཞན་ལས་རྒྱལ་བ་ལ་ངོམ་པར་རིགས།
རྒྱ་དཔེར།ཏ་ཐཱ་པ་རེ་ཡི་བཱི་བྷཱ་རྨ་ཧཱ་པྱུདྷཱུ་ཏ་བྷ་ཡཱ་ན་ཀཱཿ ཞེས་པའི།ཏ་ཐཱ་དེ་བཞིན།པ་རེ་གཞན།ཨ་
པི་ཀྱང་ངམ་ཡང༌།བཱི་བྷཱས་མི་སྡུག་པ། ཧཱ་པྱ་བཞད་གད། ཨནྡྷུ་ཏ་རྨད་བྱུང༌། བྷ་ཡཱ་ན་ཀཱཿའཇིགས་
རུང་ངོ༌། །ཞེས་ཤོང་སྤང་གི་འགྱུར་མཐུན་པར་དེ་བཞིན་གཞན་ཡང་མི་སྡུག་དང༌། །བཞད་གད་རྨད་
བྱུང་འཇིགས་རུང་ངོ༌། །ཞེས་ཐད་འགྱུར་དུ་མཛད་ལ། སྤང་ཊཱིཀ་ལས། དེ་བཞིན་འགྱུར་བ་གཞན་
ཡང་སྨད་པ་དང་། རྒོད་བྲོ་བ་དང་། ངོ་མཚར་བ་དང་། འཇིགས་པ་བཞི་འཕེལ་བ་ཡང་། རིམ་པ་
བཞིན་དུ་མི་སྡུག་པ་དང་། བཞད་གད་དང༌།རྨད་བྱུང་ངམ་ངམ་པ་དང་། འཇིགས་རུང་གི་ཉམས་སུ་
བརྗོད་། །ཞེས་སྐྱུག་བྲོ་བའི་སྨད་པ་འཕེལ་བའི་ཉམས་མི་སྡུག་པ་ཡིན་པར་གསུང་བ་ཉིད་འཐད་དེ
མུ་ཏིག་འཕྲེང་བར།བཱི་བྷཱརྨ་ནི་སྲིད་སྒྲུབ་དང་། མི་སྡུག་གཙོག་དང་འཆེ་བ་ལ།ཞེས་དང༌།འགྲེལ་པ་
270

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
འདོད་འཇོར་སྨད་པའི་བདག་ཉིད་ནི་བཱི་བྷཱརྨ་མི་སྡུག་པ་སྟེ། མི་སྡུག་པ་དང་རུལ་བའི་ལ་སོགས་པ་
མཐོང་བ་དང་ཐོས་པ་དང་གྲགས་པ་རྣམས་སོ། །ཞེས་འབྱུང་བའི་ཕྱིར་རོ །པཎ་ཆེན་སངྒ་ཤྲཱིས། དེ་
བཞིན་གཞན་ཡང་ངམ་པ་དང༌། །ཞེས་གཞུང་བཅོས་ཤིང༌། ངམ་པའམ་མི་སྡུག་པའི་ཉམས་ནི།ཞེས་
རྣམ་གྲངས་སུ་བཞེད་པ་ལྟར་ཡང་མི་རུང་སྟེ།རྔམ་པའམ་ངམ་པ་ནི་དཔང་ལོས་རྨད་བྱུང་དང་གཅིག་
པར་གསུངས་པ་བཞིན།ཀ་མ་དྷེ་ནུར། ངོ་མཚར་བ་ཉེ་བར་སྡུད་པའི་བདག་ཉིད་ཨཏྤུ་ཏ་རྨད་དུ་བྱུང་
བའི་ངམ་པ་སྟེ། ཁང་བཟང་དང་སྐྱེད་མོས་ཚལ་དང་བྲག་རི་ལ་སོགས་པ་བཟང་པོ་མཐོང་བ་དང་།
འདུན་པ་དང་གཞལ་མེད་ཁང་དང་སྒྱུ་མ་དང་མིག་འཕྲུལ་དང་བཟོ་ལ་སོགས་པ་མཐོང་བ་སྟེ། དེ་ནི་
སྙིང་ལ་འདོད་པའི་འབྱོར་པ་ཐོབ་པ་ལས་བྱུང་བའོ །ཞེས་འབྱུང་བས་གོང་གི་བཞེད་པ་དེ་དང་རྗེ་
ཉིད་ཀྱིས་མཁས་འཇུག་གི་ལུང་དང་བཅས་བསྒྲུབས་པའི་སྒྱུ་མ་ཐམས་ཅད་ཅིག་ཅར་དུ་གསལ་བར་
བྱས་པའོ །
དྲི་བ་ང་གཅིག་པ། བསིལ་བའི་རང་བཞིན་ཅན་གྱི་དངོས་པོ་ནི། །བསྲེག་བྱའི་རང་བཞིན་
སྤྲོ་ཞེས་བརྗོད་པ་འདི། །སྙོན་དོར་དངོས་སམ་དོན་གཞན་ཅུང་ཟད་ཡིན། །སྔ་མ་ལྟར་ན་དོན་གཞན་
གང་དུ་བསྟན། །གཞན་གྱི་ངོར་བསིལ་ཞེས་གྲགས །ཅེས་པ་ལ་ནི་དོན་གཞན་ཅུང་ཟད་ཀྱི་ནུས་པ་ཅི་ཡང་མི་སྣང་ངོ་།།འདི་ལ་
བཞེད་པ་རང་ལན་དུ་བཀོད་པ་ལྟར་ཕལ་ཆེར་ཡིན་ཀྱང༌། གཞན་གྱི་ངོར་ནི་བསིལ་ཞེས་གྲགས།
ཞེས་པ་ཅུང་མ་དག་ཤོང་འགྱུར་དུ། གཞན་གྱི་ངོར་ན། ཞེས་དང་། དཔང་ལོས། གཞན་གྱི་ངོར་ནི་
བསིལ་ཞེས་གྲགས །ཅེས་འབྱུང་བའི་ཕྱིར་རོ། །དེའི་དོན་ཅི་ཞེ་ན། ཙན་དན། ཟླ་བའི་འོད།ལྷོ་
ཕྱོགས་ཀྱི་དྲི་བཞོན་དལ་བུ་འདི་དག །མེའི་རང་བཞིན་གདུང་བ་སྤྲོ་བར་བྱེད། །ཅེས་པས་བསིལ་བ་
ལས་དོན་གཞན་ཡུལ་ཚ་བའི་རེག་བྱ་བསྟན། དེའི་ཕྱིར། གཞན་གྱི་ངོར་ནི་བསིལ་ཞེས་གྲགས། །
གྲགས་པ་ཙམ་དེ་མི་བདེན་ན། །ཞེས་པའི་དོན་ཏེ་སྙོན་དོར་དངོས་ཡིན།ནི་དགར་བ།ལོ་གྲག།ཟེར་
ཞེས་པ་མ་རང་པའི་ཚིག་གོ །གྲགས་ཞེས་བརྗོད་ན།འཇིག་རྟེན་ན་ཇི་ལྟར་གྲགས་པ་ནི། རེ་ཞིག་
བདེན་པར་བྱ་དགོས་པས་སྙོན་དོར་འཇིག་གོ།འདི་ནི་དབང་ཡུལ་ལྔའི་ཡ་གྱལ། རེག་བྱ་བསིལ་བ་
ཚ་བར་སྙོན་པ་ཡིན་ལ། དཔང་ལོས། ངག་འདི་ནི་ཡུལ་འགའ་ཞིག་ལ་བལྟོས་ནས་དངོས་པོའི་བོ
271

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ལ་སྙོན་གྱི། ཡུལ་ཀུན་ལ་ལྟོས་ཏེ་མིན་པས་ཡུལ་ལ་སྙོན་དོར་ཞེས་བྱའོ །ཞེས་པའང་གཞན་མི་
འཐད་པ་མེད་ཀྱི། དངོས་པོ་དེ་རང་གི་ངོ་བོ་ལ་སྙོན་པ་མ་ཡིན། བྱེད་ལས་ལ་སྙོན་པ་ཡིན་།
གཞན་གྱི་ངོར་ན། ཞེས་པ་གཞན་གྱི་ངོར་ཡིན་ན་བསིལ་ཞེས་གྲགས་རུང༌།བདག་ལ་ཚ་བར་མངོན་
སུམ་དུ་བྱུང་ཞེས་པའི་དོན་ཡིན་ཀྱང༌། བདག་གསང་བས་ཡུལ་ལ་གསང་བ་ཞེས་བཤད་པའི་ལུགས་
ཀྱང་ཡོད་དེ་རྣམ་གྲངས་སོ། །
དྲི་བ་ང་གཉིས་པ།ཡུལ་ལ་སྙོན་དང་རང་བཞིན་ལ་སྙོན་པའི། །ཁྱད་པར་ཅི་ཡིན་འདི་ཡང་
རང་བཞིན་ལ། །སྙོན་དོར་རྒྱན་དུ་སོང་བ་མ་ཡིན་ནམ། །ཐ་སྙད་ལམ་ལ་ཞིབ་མོའི་རྣམ་དཔྱོད་སུ། །
བདུད་རྩི་ཟག་པའི་ཞེས་སོགས་རང་བཞིན་ལ་སྙོན་དོར་ཡིན།སྔ་མར་དེ་ལྟར་མ་ཡིན་པ་ལ་བརྟགས་ན་འབྲེལ་ཅི་ཡོད།ཡུལ་ལ་སྙོན་
པའི་ཚིག་གོང་དུ་སོང༌། རང་བཞིན་ལ་སྙོན་པ། བདུད་རྩི་ཟག་པའི་འོད་ཟེར་ཅན། །ཟླ་བ་ཞེས་པར་
བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་ཉིད། །ཅེས་པ
བདུད་རྩི་ཟག་པའི་འོད་ཟེར་ཅན་ཞིག་ཟླ་བ་ཞེས་པར་བདག་ཅག་འདོད་པ་ལ།དོན་གྱི་བདག་ཉིད་
ད་ལྟའི་དངོས་པོ་འདི་ནི་གཞན་ཡིན་། བདུད་རྩིའི་འགལ་ཟླ་དུག་ཟག་པའི་འོད་ཟེར་དང་ལྡན་པས་
དེ་མ་ཡིན། ཞེས་བོའམ་རང་བཞིན་ལ་བསྙོན་ལ། སྔ་མ་ནི། ཙན་དན་སོགས་ཙན་དན་མིན་ཞེས་
མ་བསྙོན་གྱི།དེའི་རེག་བྱ་བསིལ་བ་དེ་ཚ་བར་སྙོན་དོར་བའི་ཁྱད་པར་ཡོད་།།དྲི་བར་མ་དཔྱད་པ།
གཞུང་ལས། དཔེ་ཡི་སྙོན་དོར་སྔར་ཉིད་དུ། །དཔེ་རྣམས་ལ་ནི་རབ་བསྟན་། །ཞེས་པ་དཔང་ལོས་
དགག་པའི་དཔེ་ལ་ངོས་བཟུང་བ་ཕྱོགས་འདྲ་ཙམ་ཡིན་སྲིད་རུང་། སྙོན་དོར་གཟུགས་ཅན་ཡོད་ངེས་
འདོར་དུ་ག་ལ་རུང༌། སངྒ་ཤྲཱིས། གཟུགས་ཅན་སྙོན་དོར་སྔར་ཉིད་དུ། །གཟུགས་ཅན་རྣམས་ལ།
ཞེས་བསྒྱུར་བ་གཟུགས་ཅན་སྙོན་དོར་ཡོད་པ་དང་འགྲིག་ཀྱང༌། གཟུགས་ཅན་གྱི་སྐད་དོད་རཱུ་པ་ཀ་
དགོས་རྒྱུ་ལ་རྒྱ་དཔེར། ཨུ་པ་མཱ་སཧཱུ་ནིཿཔཱུརྦ་མུ་པ་མཱ་སྭེ་བ་དརྴ་ཏཱ། ཞེས་དཔེའི་སྐད་དོད་ཨུ་པ་མཱ་ཁོ་
ན་བྱུང་བའི་འགལ་བ་མ་སྤང་ལ། ལྷ་འཇིག་རྟེན་དབང་ཕྱུག་གིས། སྙོན་དོར་དཔེ་ནི་སྔར་ཉིད་དུ། །
དཔེ་རྣམས་ལ་ནི་རབ་བསྟན་ཏོ །ཞེས་བཅོས་ནས་སྙོན་དོར་གྱི་དཔེའི་བྱེ་བྲག་ནི་སྔར་ཉིད་དམ་གོང་
དུ་ཆོས་ལ་བསྙོན་པ་སོགས་དཔེར་བརྗོད་པ་གསུམ་དུ་བསྡུས་པ་རྣམས་ལ་རབ་ཏུ་བསྟན་ཟིན་། །
272

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཞེས་འབྲོས་ཁུངས་ཙམ་སྣང་ཡང༌།སྔར་བསྟན་ཟིན་པ་རྣམས་ལ་དེ་མ་ཐག་སྔར་བསྟན་ཡོད་དོ་སྨོས་
ཅི་དགོས་ཏེ།དེ་འདྲ་ཆང་བཟི་བའི་གྲུབ་མཐའ་ཡིན་པས་འདིར་མི་མཁོའོ །འོ་ན་གང་ཡིན་ན།སྔར་
གཟུགས་ཅན་འཆད་སྐབས།ཐ་དད་སྣང་མིན་གྱུར་པ་ཡི། །དཔེ་ཉིད་ངོ་བོ་ཅན་འདོད་དཔེར། །ཞེས་
གཟུགས་ཅན་ཀྱང་དཔེ་དཔེ་ཅན་ཐ་དད་མི་སྣང་བར་བྱས་པ་ཙམ་དུ་བཤད་ཅིང༌། མཇུག་ཏུའང༌།
གཟུགས་ཅན་དཔེ་ཡི་རྣམ་རྟོག་ནི། །ཞེས་སོགས་རིགས་མཐུན་དུ་བསྡུས་པ་ཡོད་པ་བཞིན། འདིར་
ཡང་གཟུགས་ཅན་ཀྱང་དཔེའི་ཕྱོགས་སུ་བསྡུས་པ་།དོན་ལ། འདི་ནི་གདོང་མིན་འདི་པདྨ། །ཞེས་
སོགས་སྙོན་དོར་གཟུགས་ཅན་ཉིད་ཡིན་པར་བྱ་དགོས་སོ། །
དྲི་བ་ང་གསུམ་པ། ས་འདིར་རྩུབ་པའི་ཚེར་མ་པདྨ་ཡི། །ཡུ་བ་ཙམ་ལ་དམིགས་སོ་འོན་
ཀྱང་ནི། །ཡིད་སྲུབ་ལོངས་ལ་སྤྱོད་པ་དག་ལའང་མཐོང་། །ཞེས་འདི་གང་སྦྱར་གང་ལ་སྦྱར་ཚུལ་ཅི། །
དཔེར་བརྗོད་འདི་ངེས་འགོག་ཙམ་དུ་ནི་སོང་མོད།སྦྱར་རྒྱན་རང་ཟེར་མི་འདུག་པས། ལྷ་འཇིག་རྟེན་དབང་ཕྱུག་གིས
ངེས་འགོག་ཙམ་ལས་སྦྱར་ཚུལ་ཞིབ་ཆ་མ་བཤད་ཀྱང༌། གང་སྦྱར་ན། རྒྱ་དཔེར། པདྷཱ་ནཱ་མེ་བ་དཎྜེ་
ཥུཀཎྜ་ཀསྟཱ་ཡི་རཀྵ་ཏི། སོགས་ཡོད་པའི་ཀཎྜ་ཀ་ཚེར་མ་དང་སེམས་ཅན་མ་རུངས་པ་དང༌། པདྨའི་
ཡུ་བའི་སྤུ་དང༌།སྤུ་ལོང་རྣམས་ལ་འཇུག་པས། དེ་དག་སྒྲ་སྦྱར། གང་ལ་སྦྱར་ན། རྒྱལ་པོ་ཞིག་ལ
ཚུལ་ཇི་ལྟར་སྦྱར་ན། ལྷ་ཁྱོད་ཀྱིས་བསྲུང་བའི་ས་གཞིའི་ཁྱོན་ལ། བདག་འབྲས་ངན་པ་མ་སྨིན་པས་
ཚེར་མ་དང་།དཔེ་མཚོན་ཡིད་དུ་མི་འོང་བའི་དངོས་པོ་མེད་ལ། སེམས་ཅན་མ་རུངས་པ་ཡང་མེད་
མོད།དེའི་ཕྱིར།ཀཎྜ་ཀ་ནི་པདྨའི་ཡུ་བ་ལ་ཡོད་པའི་སྤུ་ཙམ་ཞིག་གོ།ཅེས་ངེས་བཟུང་བྱས་ནས།དེ་
འགོག་པ་ལ།འོན་ཀྱང་མ་ངེས་ཏེ།ཆགས་ཅན་འཁྲིག་པ་ཕན་ཚུན་འཁྱུད་པའི་ལུས་ལ།ཆགས་པས་
སྐྱེས་པའི་སྤུ་ལོང་ཡང་མཐོང་ངོ་། །ཞེས་པ་། སངྒ་ས། བཤད་པ་དོན་ལ་གནས་ཤིང་། རྗེ་ཉིད་
ཀྱིས་ཚེར་མའི་དོན་རྩུབ་པ་ཙམ་ལ་བཞག་པ་དང༌།ལུས་ཀྱི་བ་སྤུ་ལ་འཇུག་ཅེས་གསུང་བ་རྣམས་ཅུང་
ཟད་ཚིག་སྤོམ་པར་དོགས་སོ། །དྲི་བར་མ་དཔྱད་པར། འགལ་མིན་གྱི་སྦྱར་བ་ས་འཛིན་ཀང་ཀ་མང་
ཞིང་། །ཞེས་པ་ལ། དཔང་ལོས། ས་འཛིན་ནི་རིའམ་རྒྱལ་པོ་སྟེ་ཁྱད་པར་ཅན་ཡིན་ལ།ཁྱད་ཆོས་
ཀ་ཊ་ཀ་རི་ངོས་སམ་ལག་གདུབ་ཆེ་ལ་མང་བའོ། །ཞེས་དང་། པཎ་ཆེན་སངྒ་ཤྲཱིས་རྣམ་གྲངས་སུ།
273

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྒྱལ་ཕྲན་མང་བ་ཞེས་ཀྱང་བསྒྱུར་མོད། གུང་ཐང་པས། ཀ་ཊ་ཀ་མང་བ་ནི་ཕོ་བྲང་འཁོར་མང་
བའོ །ཞེས་བཤད་པ་གྲགས་ཆུང་ཡང་འཐད་པར་མཐོང་སྟེ།མུ་ཏིག་འཕྲེང་བར།ཀ་ཊ་ཀི་ནི་རི་ངོས་
དང་། །རི་ཞོལ་རྒྱལ་པོའི་ཕོ་བྲང་དང༌། །གདུ་བུ་རྒྱ་མཚོའི་ལན་ཚྭ་དང༌། །རྒྱན་དང་གླང་པོའི་ཡོལ་
བའོ །ཞེས་འབྱུང་བས་སོ། །
དྲི་བ་ང་བཞི་པ།ཉམས་མེད་ཡིན་ཡང་ཆོས་སྤྱོད་ཡིན་ཞེས་པ། །ཁྱད་གཞི་ཕན་ཚུན་འགལ་
ལམ་ཁྱད་ཆོས་འགལ །ཡང་ན་ཉམས་པའི་སྐྱོན་གྱིས་དབེན་པ་དང༌། །འཚེ་བའི་ཆོས་མི་སྤྱོད་པ་
འགལ་ལམ་ཅི། །ས་སྤྱོད་དབང་པོའི་རྣམ་བཤད་ལས།ཁྱད་ཆོས་ཐ་དད་པ་གཉིས་ཀྱིས་འགལ་ལོ་ཞེས་བཤད་པ་ནི།མུན་ཚོད་ཙམ་
སྟེ་ཁྱད་ཆོས་ཐ་དད་བསྟན་པས་འགལ་ཟེར་རྒྱུ་ཡིན་ན།བཟློག་པ་ཅན་ཐམས་ཅད་འགལ་བར་ཐལ་བ་བཟློག་ཐབས་མེད་།།འདི་
ཐད་ཀྱི་གཞུང་ཡང་བརྡའ་མ་དག་པ་རྒྱུད་མར་འབྱམས་ཤིང༌། སྤང་ཊཱིཀྲ་ཙམ་མ་གཏོགས་རྣམ་བཤད་
རྣམས་སུའང་འོལ་སྤྱི་ཙམ་ལས། མཐའ་ཆོད་པར་མ་བཀྲལ་བས། འཚེ་བའི་ཆོས་སྤྱོད་མི་སྤྱོད་ཀྱི་
འགལ་ཟེར་བ་ལྟ་བུར་འཁྲུལ་ནས་ལྡོག་པ་ཅན་ལས་ཁྱད་པར་མི་ཆེ་བ་འདི་གྱུར་མོད། ད་དུང་། ཇི་
སྐད་དུ། གང་ཕྱིར་ལུག་དང་རྨོངས་པའི་འཕྲེང༌། །གཅིག་སོང་རྗེས་སུ་རྒྱུག་པ་ཉིད། །ཅེས་པའི་ལུང་
དོན་མི་སྐྱོང་བར།རྟོག་ཅིང་དཔྱོད་པའང་བརྒྱ་ལམ་སྲིད་པ་ལྟར་ན། འདི་ནི་ཐམས་ཅད་སྒྲ་སྦྱར་བར་
ཡོད་པ་གང་ཞིག །ཁྱད་གཞི་མི་འགལ། ཁྱད་ཆོས་ཀྱང་ཕྱོགས་གཅིག་ལ་འགལ། གཅིག་ལ་མི་
འགལ་བ་མཚར་ཆེ་བ་ཞིག་ཡིན་ཏེ། རྒྱ་དཔེར།ཨ་ཙཱུ་ཏོ་པྱ་བྲྀ་ཥོ་ཙྪེ་རཱ་ཛཱ་སྱ་བི་དི་ཏ་ཀྵ་ཡཿ དེ་བོ་སྱ་
བི་བུ་ཛ་ཛྙ་ཤམ་ཀ་རོ་སྱ་བྷུ་ཛ་ག་ནཱན། ཞེས་པ། ཉམས་མེད་ཡིན་ཡང་ཆོས་གཅོད་མིན། །རྒྱལ་པོ་
ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད། །ཤེས་སོ་ལྷ་ཡང་མཁས་བྲལ་
མིན། །ཞེས་བསྒྱུར་འདུག་པའི་རྐང་པ་དང་པོ། ཁྱད་པར་ཅན་ནི།ཁྱབ་འཇུག་རྟག་པའི་གོ་འཕང་ལ་
གནས་པ་དང་། ལུགས་ལས་མ་ཉམས་པའི་རྒྱལ་པོ་ལ་ཉམས་མེད་ཅེས་སྒྲ་སྦྱར ཁྱད་ཆོས་ཨ་བྲྀ་ཙྪེ་
དཱི་ཡང་སྒྲ་སྦྱར་བ་སྟེ།གླང་མི་གཅོད་པ་དང་ཆོས་མི་གཅོད་ལ། དེ་ཡང་ཁྱབ་འཇུག་གིས་གླང་ཟོས་
པར་གྲགས་པས་དེ་མི་གཅོད་པ་འགལ་ཞིང༌། རྒྱལ་པོ་ཆོས་མི་གཅོད་པ་མི་འགལ་ཏེ་བསོད་ནམས་
ཀྱི་རྒྱུན་མི་གཅོད་པས་སོ།།དེ་ཡང་།བྲྀཥ་ཁྱུ་མཆོག་གམ་གླང་ལ་འཇུག་པར་ཡོངས་ལ་གྲགས།ཆོས་ལ།
274

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
རྣམ་བཤད་རིགས་པར།ཆོས་ནི་ཤེས་བྱ་ལམ་དང་ནི། །མྱ་ངན་འདས་དང་ཡིད་ཀྱི་ཡུལ། །བསོད་
ནམས་ཚེ་དང་གསུང་རབ་དང༌། །འབྱུང་འགྱུར་ངེས་དང་ཆོས་ལུགས་ལའོ །ཞེས་དོན་བཅུ་ལ་འཇུག་
པར་གསུང་པ་ལས། །འདིར་ནི་བསོད་ནམས་ལ་འཇུག་པ་ཡིན་ཏེ།དེ་ལྟར་ཡང༌། འགྲེལ་པ་ཀ་མ་དྷེ་
ནུ་ལས ཚིགས་བཅད་ཕྱེད་ཀྱིས་ཆོས་ཏེ། ཐམས་ཅད་འཛིན་པས་ན་དྷརྨ་ཆོས་། །ཎྱ་ནི་བསོད་
ནམས་དང༌། ཤྲེ་ཡ་སཱི་རབ་ཏུ་བསྔགས་པས་དགེ་ལེགས་དང་སུ་ཀྲྀ་ཏཾ་ནི་ལེགས་བྱས་དང༌། བྲྀ་ཥ་ནི།
བཱཉྪི་ཏམ་ཞེས་བྱ་སྟེ། འདོད་པར་བྱ་བ་ཡིན་པས། བྲྀ་ཥ་ལ་ཨིཀྲ་མཐའ་ཉེ་ལས་ཀ་རྐྱེན་དུ་བྱས་
པའོ། །ཞེས་སོ། །དེ་བཞིན་མུ་ཏིག་འཕྲེང་བར་ཡང་བཤད་དོ། །དེ་ཡང་ངན་འགྲོར་ལྟུང་བ་ལས་
འཛིན་པའི་དོན་གྱིས་ན་ཆོས་སོ །དེས་ན་གཅོད་ཅེས་པའང་དུམ་བུར་གཅོད་པའི་དོན་ཏེ། ཙྪེ་དིར
དུམ་བུར་གཅོད་པའི་བྱིངས། ཨིར་འགྲོ་བ་ལ་ཡང་ན་། ཨིར་རྗེས་འབྲེལ། གདོན་མི་ཟ་བ་དང་
བུ་ལོན་ལེན་པ་དག་ལ་ཎི་ནི་འོས ཎི་ནི་རྐྱེན། དེའི་ཁྱད་དོན་གྱིས་ཎ་ན་གཉིས་ཕྱིས། སྲོག་གི་ཨི་
བཞག་མཚུངས་འདྲ་བྱས་པས།ཨཱི།དབྱངས་མེད་དྲངས།མཐར་སི།ཐུང་ངུ་ནཱ་དི་ཤྲདྡྷ་ལས་སི་ཕྱིས་
པས ཙྪེ་དཱིགྲུབ།དེ་བཞིན་རཱ་ཛིར་གསལ་བའི་བྱིངས་ལས་ཁྱད་པར་ཅན་ཟླ་བ་དང་རྒྱལ་པོ་ལ་རཱ་ཛ་
ཞེས་སྒྲ་སྦྱར། ཀྵ་ཡ་འཁྲུག་པའམ་ཟད་པའི་བྱིངས་ལ་དགག་པའི་ཨ་སྦྱར་བས། ཁྱད་ཆོས་ཟད་མི་
ཤེས་པ་ཟླ་བ་ནག་ཕྱོགས་ལ་འཛད་པས་འགལ།རྒྱལ་པོ་ཡིད་མི་འཁྲུགས་པ་ཞི་བའི་ངང་ཚུལ་ཅན་
ནམ་གཞན་གྱིས་བསྐྱོད་པར་མི་ནུས་པ་མི་འགལ་ལོ །ཡང་ཁྱད་པར་ཅན་བདེ་བྱེད་དབང་ཕྱུག་ཆེན་
པོ་དང་གཞན་བདེ་བར་བྱེད་པ་རྒྱལ་། ཁྱད་ཆོས་ལག་འགྲོ་ནི་སྦྲུལ་དང་སྐྱེ་བོ་ངན་པ་ལ་འཇུག་པ་
སྒྲ་སྦྱར་དབང་ཕྱུག་ལ། གདེངས་ཀ་འཛིན་པས་རལ་ཐོད་བཅིངས །བྲང་འགྲོས་རྣ་བས་རྒྱན་
བྱས་པ །ཞེས་འབྱུང་བས་སྦྲུལ་མེད་པ་འགལ། རྒྱལ་པོ་སྐྱེ་བོ་ངན་པ་དང་མི་འགྲོགས་པས་མི་
འགལ། ཡང་ཁྱད་པར་ཅན་ལྷ་ནི་ལྷའི་འགྲོ་བ་དང་མིའི་ལྷ་རྒྱལ་པོ། ཁྱད་ཆོས་ནི་བུདྡྷ་མ་ཡིན་ནི་རྣམ་
སད་མིན་དང་མཁས་བྲལ་མིན་དུ་འགྱུར་བ་སྒྲ་སྦྱར། ལྷའི་འགྲོ་བ་ལ་རྣམ་སད་མ་ཡིན་པ་འགལ།
དམན་དང་མཁས
རྒྱལ་པོ་ལ་མཁས་བྲལ་མིན་མི་འགལ་ལོ། །རྐང་པ་བཞི་པ་འདི་བསྒྱུར་ལུགས་མི་འདྲ་ཙམ་མང་ཡང་
ལྷ་ཡང་བི་བུདྡྷ་མ་ཡིན་བྱས་ན་སྒྲ་སྦྱར་བ་འགྲེལ་སླའོ། །དེ་ལྟར་ཁྱད་བཞི་ཁྱད་ཆོས་གཉིས་ཀ་སྒྲ་སྦྱར་
275

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བ་འབའ་ཞིག་ལ་ཁྱད་ཆོས་སྔ་མ་ལ་འགལ། ཕྱི་མ་ལ་མི་འགལ་བ་ན་སྟོན་པས ཤིནྟུ་སྦྱར་དཀའ
འབྱོར་ན་མཚར་ཆེ་བ་ཞིག་ཡིན་། །མཚན་ཉིད་དེ་ལྟར་ངོས་མ་ཟིན། གྱ་ཚོམ་དུ་སྦྱར་བས་ཕྱིས་ཀྱི་
དཔེར་བརྗོད་ཐམས་ཅད་ལྡོག་པ་ཅན་ཕྱོགས་འདྲ་ཞིག་ལས་མ་བྱུང་བ་ཡིན་ནོ། །
དྲི་བ་ང་ལྔ་པ། ཁྱད་པར་ཞེས་པ་གཞན་ལས་ཁྱད་པར་རམ། །ཡང་ན་ཁྱད་པར་ཅན་གྱི་
ཁྱད་པར་ཡིན། །ཇི་ལྟར་སྒྱུ་མའི་ཁང་བུ་ཇི་བཞིན་དུ། །བརྟགས་ན་འདུས་བྱས་ངང་ཚུལ་སྟོན་ནམ་ཅི། །
ས་སྤྱོད་དབང་པོའི་གསུང་ལས།ཡོན་ཏན་སོགས་མ་ཚང་བ་ཉིད་དུ་བསྟན་ནས།བརྗོད་བྱའི་ཡུལ་དེ་ཡོན་ཏན་དེ་དང་དེ་ཚང་བ་ལས་ཀྱང་
ཁྱད་པར་འཕགས་པ་ཞིག་སྟོན་པ་ཞེས་བཤད་པ་ལ་ཡང་སྙིང་པོ་མི་སྣང་སྟེ།འོ་ན་ཤིང་རྟ་འཁོར་ལོ་གཅིག་པ་སོགས་ཀྱི་ཉི་མ་དེ།ཤིང་རྟ་
འཁོར་ལོ་གཉིས་ཚང་བ་སོགས་ཀྱི་དངོས་པོ་ཅི་འདྲ་ཞིག་ལས་ཁྱད་པར་འཕགས་སྨྲ་དགོས་སོ །གསུང་བ། གཞུང་ལས་ཁྱད་
པར་རབ་ཏུ་བསྟན་པའི་ཕྱིར། ཡོན་ཏན་རིགས་དང་བྱ་བ་སོགས། །གང་ཞིག་མ་ཚང་ཉིད་སྟོན་པ། །
དེ་ནི་ཁྱད་པར་བརྗོད་པར་འདོད། །ཅེས། གཞན་ལས་ཁྱད་པར་ཏེ་ཁྱད་དུ་ཐོན་པར་བསྟན་པའི་ཕྱིར་དུ།
ཡོན་ཏན་སོགས་དེ་དག་མ་ཚང་བ་ཆེད་དུ་བསྟན། དེའི་དགོས་པའི་འབྲས་བུ་ལྷག་པར་འགྲུབ་པ་
ཞིག་རྒྱན་འདིའི་མཚན་ཉིད་ཡིན་ཏེ། དཔེར་བརྗོད་པ་ལས་དེ་ལྟར་མཐོང་བའི་ཕྱིར། དེ་ཕུལ་བྱུང་གི་
རྒྱན་དུ་སོང་ངོ་གསུང་ན། ཕུལ་བྱུང་གི་ཡོན་ཏན་གྱི་ཆ་ཤས་ཙམ་ནི་ཡིན་ཏེ། དེ་ནི། རྒྱན་ནི་གཞན་པ་
རྣམས་ཀྱི་ཡང༌། །ཞེས་སོགས་ཆ་ཤས་གཞན་ལའང་སྦྱར་རིགས་པར་གསུངས་པ་མ་ཡིན་ནམ།ཐུན་
མོང་མ་ཡིན་པ་ནི། འདི་ལ་ཡོན་ཏན་རིགས་དང་བྱ་བ་སོགས་མ་ཚང་བར་སྟོན་པ་དང་། ཕུལ་བྱུང་ལ་
དེའི་ངེས་པ་མེད་ཀྱི་མཚན་ཉིད་གཞན་ཡོད་པས་ཇི་ལྟར་འགྲོ། གཟུགས་ཅན་ལས། ཁྱད་པར་
གཟུགས་ཅན་ནི་རྒྱན་འདི་འདྲེས་པ་སྟེ་གནད་གཅིག་།ཤིང་རྟ་འཁོར་ལོ་གཅིག་པ་སོགས་ཤིང་རྟ་
སྤྱི་ལ་འཁོར་ལོ་དང་འདྲེན་བྱེད་སོགས་ཆ་མཉམ་དགོས་པ་དེ་བཞིན་མ་ཚང་བར་སྟོན་པ་སྟེ་གོ་དཀའ་
ཤོས་སུ་མི་འདུག་པ།དོན་སྤྱི་ཙམ་འཆར་ལ་རེའོ །
དྲི་བ་ང་དྲུག་པ། གཅིག་ལ་དཔེས་མཚོན་ན།རྣོ་ཞིང་རྩུབ་པའི་རེག་བྱ་དང་བྲལ་ཡང༌། །གཟུགས་
མེད་ཡིད་ཀྱི་མེ་ཏོག་མདའ་ལྔ་ཡིས། །འགྲོ་གསུམ་བཅོམ་ཞེས་མཚར་ཡ་མཚན་མ། །ཁྱད་པར་
མཚན་གྱི་བསྔགས་བརྗོད་མཛེས་མིན་ནམ། །གཞུང་ལས། མེ་ཏོག་གཞུ་ཅན་དག་གི་མཚོན། །རྩུབ་
276

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
པ་མ་ཡིན་བའང་མིན། །མེ་ཏོག་གཞུ་ཅན་ཏེ་འདོད་པའི་ལྷ་དག་གི་མེ་ཏོག་གི་རང་བཞིན་གྱི་མཚོན་
མདའ་ལྔ་འདི་རྩུབ་པ་མ་ཡིན་ཞིང་བའང་མིན་ཞེས་མཚོན་ཆ་སྤྱིའི་ཡོན་ཏན་དེ་དག་མ་ཚང་བར་
བསྟན། འདིའི་འང་ནི། ནི་པཱ་ཏའི་མིང་ཅན་གྱི་མི་ཟད་པའི་ནང་ཚན་གྱི་ཙ་བསྒྱུར་བ། འབྱེད་སྡུད་
འགལ་བ་གསུམ་ལ་འཇུག་ཀྱང་། འདིར་སྡུད་པ་ལའོ །དེ་ལྟར་ན་ཡང་འདི་ཡིས་ནི། །ས་གསུམ་
རྣམས་ལས་རྒྱལ་བར་གྱུར། །ཡོན་ཏན་མ་ཚང་བ་དེ་ལྟར་ན་ཡང་ས་གསུམ་གྱི་འགྲོ་བ་ཀུན་ལས་རྒྱལ་
བར་གྱུར།ཅེས་པས་འབྲས་བུ་ལྷག་པར་འགྲུབ་པའམ་སྲིད་པར་སྟོན་པ་སྟེ།དེ་ལྟར་ན་ཡང་། ཞེས་
པའི་རྒྱ་དཔེར།ཏ་ཐཱ་ཡི་ཞེས་བྱུང་བའི་ཨ་སི་ནི།འཆི་མེད་མཛོད་ལས།སྨོད་སྡུད་བ་དགོས་པ་དང་
སྲིད་པ་རྣམས་ལ་ཨ་སིའོ །ཞེས་ཚིག་རྒྱན་ལྔའི་དོན་ལ་འཇུག་པར་གསུངས་པས་སོ། །དེ་དག་གི་
ཕྱིར། སྔར་བཤད་པ་བཞིན་མཚོན་ཆ་གཞན་ལས་ཁྱད་དུ་ཐོན་པའི། །སྔོན་མེད་པའི་མཚོན་ཆར་
འགྱུར་བ་ཡིན་། །འོག་མ་རྣམས་ལའང་མཚོན་པར་བྱའོ། །
དྲི་བ་ང་བདུན་པ། ཕྲ་བ་ཉིད་དང་སྦོམ་སོགས་ཁྱད་གཞི་དེའི། །ཡོན་ཏན་ཕན་ཚུན་འགལ་
བ་མ་ཡིན་ནམ།།དེས་ན་ཡོན་ཏན་འགལ་བའི་རྒྱན་ཉིད་དུ། །བཤད་ན་སྟོབས་ལྡན་ས་འོག་ཏུ་འཛུལ་
ལམ། །ས་སྤྱོད་དབང་པོས།གཞི་གཅིག་གིས་ཆོས་དུ་མ་འགལ་བ་ཞེས་བཤད་ལ།སྤྱིར་འགྲོ་བཏང་སྙོམས་སུ་མུན་པའི་མདའ་འཕེན་ནོ་
གཞུང་ལས། སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་དམའ་ཞིང་ནུ་
མ་མཐོ །བུད་མེད་ལུས་ཀྱིས་སུ་མ་བཅོམ །ཞེས་ལུས་ཀྱི་ཆ་ཤས་སོ་སོར་ལྡན་པའི་ཕྲ་སྦོམ་སོགས་
ནི་དེ་ལས་གཞན་མ་ཡིན་པའི་ཕྱིར་རྫས་ཁོ་ནར་འདོད་དགོས་ཏེ། རིགས་པའི་ལམ་ལས་ཀྱང༌།ལྡོག་
པ་དུ་མ་འབྲལ་མི་ཤེས་པར་འདུས་པ་རྫས་ཞེས་སོགས་འབྱུང་ལ།གཞུང་འདི་ཉིད་རང་དུའང་།ཡོན་
ཏན་དེ་ལྡན་ཀྱི་དངོས་པོ་ཉི་ཚེ་བ་རྫས་སུ་བཤད་དེ། རང་བཞིན་གྱི་རྫས་བརྗོད་དུ། མགྲིན་སྔོན་ལག་
ན་ཐོད་པ་ནི། །དང༌།སྣུམ་ཞིང་དམར་བའི་རལ་པ་ཅན།།ཞེས་སོ། །དེ་ལྟར་ས་སྐྱའི་མཧཱ་པཎྜི་ཏ་ཉིད་
ཀྱང་བཞེད་པ་ཡིན་ཏེ། རྫས་ནི་ཕྱོགས་གཅིག་ཉི་ཚེ་བ་སྟེ། དབང་ཕྱུག་ཁོ་ནའི་རལ་པའོ། །མཛེས་པ་
དང་བློ་ལ་སོགས་པ་ཡོན་ཏན་དེ་དག་དང་ལྡན་པ་རྫས་སོ །ཞེས་གསུངས་པ་མ་ཡིན་ནམ། ཁྱེད་ལྟར་ན།
རིགས་བརྗོད་ཀྱི། མཆུ་ནི་དམར་ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །མགྲིན་པ་
277

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཁ་དོག་གསུམ་འཕྲེང་ཅན། །ཞེས་སོགས་ཀྱང་ཡོན་ཏན་བརྗོད་པར་བཞེད་དགོས་ཏེ། དེ་དག་
གཟུགས་ཀྱི་ནང་ཚན་དབྱིབས་དང་ཁ་དོག་བརྗོད་པ་ནི་ངེས་པ་ཡིན་པའི་ཕྱིར་རོ །དེས་ན་འདི་ནི་
དཔང་ལོའི་བཞེད་པ་བཞིན་རྫས་འགལ་བ་ཁོ་ནར་འཐད་པ་རྒྱ་འགྲེལ་གྱི་དོན་ཡིན་པར་སྣང་ངོ་། །
དྲི་བ་ང་བརྒྱད་པ།ཙུ་ཏ་ཙམྤ་ཀ་ཡི་རྡུལ།།ཞེས་སོགས་འདི་བཞིན་གཅིག་གི་ལས་འགལ་བར་ངོས་འཛིན་མཛད་ཀྱང་
དོན་གནས་ཡིན་མིན་བརྟག་དགོས་སོ །རེག་པ་མིན་ཡང་མཆི་མ་ཟགས་པར་བྱེད། །ཞེས་པ་ལ་ཉིད་འགལ་
བའི་རྒྱན་ཡིན་ན། རེག་པ་མིན་པ་ལས་སུ་ཇི་ལྟར་འགྲོ། །དེས་ན་དགག་པ་བརྗོད་ཀུན་ཐལ་མིན་
ནམ།།འོ་ན།མ་མཐོང་བ་དང་།མ་མྱོང་པ་དང༌།མ་ཉན་པ་དང་།མ་སྣོམ་པ་སོགས་ཀྱང་ལས་སམ་བྱ་བར་ཐལ་ལོ།གཞུང་ལས།
སྐྱེད་ཚལ་རླུང་གིས་རབ་བསྐྱོད་པའི། །ཙཱུ་ཏ་ཙམྤ་ཀ་ཡི་རྡུལ། །རེག་པ་མིན་ཡང་མགྲོན་པོ་ཡི། །མིག་
ལ་མཆི་མ་ཟགས་པར་བྱེད། །དཔང་ལོ་ཆེན་པོས། འདི་ཉིད་གཞི་གཅིག་པའི་བྱ་བ་འགལ་བར་ངོས་
བཟུང་བ་ཉིད་འཐད་དེ། མགྲོན་པོར་སྐྱེད་ཚལ་གྱི་ལྗོན་པ་མཛེས་པ་དང་རླུང་དེས་དགའ་མ་དྲན་ནས་
མཆི་མ་བྱུང་བའི་ཚེ སྤྱིར་རྡུལ་མིག་ལ་རེག་པ་ཡང་མཆི་མ་ཟགས་པའི་ཡིན་ཏེ། འདིར་སྐྱེད་མོས་
ཚལ་ན་རླུང་གིས་བསྐྱེད་པའི་ཨམྲ་དང་ཙམྤ་ཀའི་མེ་ཏོག་གི་རྡུལ་ཡོད་པས་རེག་པ་མིན་ཞེས རེག་པ་
བཀག་པ་དེ་དང༌། བྲལ་བས་ཉེན་པའི་མགྲོན་པོའི་མིག་ལ་མཆི་མ་ཟགས་པར་བྱེད་པ་འགལ་སྟེ།
གཞི་མིག་གི་སྟེང་དུ་དགག་སྒྲུབ་ཀྱི་བྱ་བ་གཉིས་འགལ་བ་འགྲོགས་པར་བསྟན་པའི་ཕྱིར་དེ་ལྟར་
ཡང་།དཔང་ལོས། འདིར་རེག་པ་བཀག་པ་དང་མཆི་མ་འཛག་པའི་བྱ་བ་དག་འགལ་བའོ། །ཞེས་སོ། །
དེ་ལྟར་མ་བཤད་ན། མ་རེག་པ་ཙམ་ལས་དང་བྱ་བ་གང་དུའང་མི་འགྱུར་ལ། བྱ་མིན་དང་བྱ་བ་
འགལ་གསུང་བའང་ཚོད་འཇོག་ཙམ་མོ། །ལས་འགལ་བར་ངོས་འཛིན་པ་པོ་དག་གིས་ཀྱང་བྱ་བྱེད་
ལས་གསུམ་ངོས་མ་ཟིན་པ་ཡིན་ནོ།།
དྲི་བ་ང་དགུ་པ། དོན་གཞན་དཔེ་ཡི་འཇུག་པས་དེ་དང་ནི། མཚུངས་པའི་དོན་འགའ་
མཆོག་གམ་མཆོག་མིན་དུ། །སྟོན་པ་ངེས་པར་བསྟན་པའི་རྒྱན་ཡིན་ན། །དཔེ་རྒྱན་ནང་སེལ་ཙམ་དུ་
སོང་ངམ་ཅི། །ས་སྤྱོད་དབང་པོས།ཕྱོགས་གླང་གིས།གང་ཞིག་མིག་སྨན་དང་མཚུངས་པའི །ཞེས་སོགས་འདིའི་དཔེར་བརྗོད་དུ་
མཛད་ཀྱང༌།དེ་ནི་ངག་དོན་དཔེ་ཙམ་ཡིན་།རྗེས་འཛིན་གྱི་ནུས་པ་ཆེར་མི་སྣང་། འདི་ནི་དཔེ་རྒྱན་དང་ཕྱོགས་མི་འདྲ་སྟེ།
278

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
གཞུང་ལས། གལ་ཏེ་དོན་གཞན་འཇུག་པ་ཡིས། །དེ་དང་མཚུངས་པའི་འབྲས་བུ་འགའ །མཆོག་
གམ་མཆོག་མིན་སྟོན་བྱེད་པ། །དེ་ནི་ངེས་པར་བསྟན་པ་ཡིན། །ཞེས་གལ་ཏེ་ངེས་པར་བསྟན་བྱ་དེ་
ལས་དོན་གཞན་པ་ཉི་མ་ལྟ་བུའི་འཆར་ནུབ་ལ་སོགས་པའི་འཇུག་པ་དེས། དེ་མཚུངས་ཀྱི་འབྲས་བུ་
འགའ་ཞིག་མཆོག་གམ་མཆོག་མ་ཡིན་པར་མཚོན་ཞིང་སྟོན་པར་བྱེད་པ་ཡིན་ཏེ། དེ་ཡང་དཔེར་ན།
ཉི་མ་འཆར་བ་ཉིད་ཀྱིས་ནི། །ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་རྗེས་འཛིན་བསྟན་
པའི་ཕྱིར། །པདྨ་རྣམས་ལ་དཔལ་སྟེར་བྱེད། །ཅེས་ཏེ། ཉི་མ་འཆར་བའི་འཇུག་པ་ཅིའི་ཆེད་དུ་རྩོམ་
ན་འདི་ཉིད་ཀྱིས་ནི་ཕུན་སུམ་ཚོགས་པ་རྣམས་ཀྱི་འབྲས་བུ་གྲོགས་པོ་རྗེས་སུ་འཛིན་པའི་ངང་ཚུལ་
སྟོན་པའི་ཕྱིར་རམ་ཆེད་ཁོ་ནར་པདྨའི་ཚོགས་རྣམས་ལ་དཔལ་སྟེར་བར་བྱེད་པ་ཡིན་ནོ །ཅེས་ཉི་མ་
ལ་དངོས་སུ་དེ་ལྟ་བུའི་རྟོག་པ་མེད་ཀྱང་སྙན་ངག་མཁན་གྱིས་སྒྲོ་བཏགས་པའི་ཚུལ་གྱིས་བརྗོད་པའི་
ཚིག་ཉམས་དེ་ལྟ་བུ་ཡོད་པའི་ཕྱིར་རོ། །དེས་དཔེར་བརྗོད་གཉིས་པའང་མཚོན་ལ། སློབ་དཔོན་
ཕྱོགས་ཀྱི་གླང་པོས། འདི་ལྟར་མིག་སྨན་དང་མཚུངས་པའི། །ཅོད་པན་འཕྲེང་བས་མཛེས་པ་ནི། །
ཉོན་མོངས་བུད་ཤིང་ཡེ་ཤེས་མེའི། །དུ་བའི་རི་མོ་ལྟ་བུར་མཚོན། །ཞེས་པ་སྤང་ཊཱིཀ་ཏུའང་དྲངས་ཏེ།
ཉོན་མོངས་པའི་བུད་ཤིང་ཡེ་ཤེས་ཀྱི་མེས་བསྲེགས་པའི་དུ་རིས་སུ་མཚོན་པ་དེ་ཀ་ནུས་པ་ཡིན་གྱི།
གཞན་རྩལ་ཅན་རྭ་ཅོ་གནམ་དུ་གཟེངས་པའི་ནུས་པ་ཅན་སུ་ཞིག་འོང་བར་འགྱུར།
དྲི་བ་དྲུག་ཅུ་པ། རྒྱན་གྱི་བྱེ་བྲག་གཉིས་དང་གསུམ་བསྲེས་པ། །སྤེལ་མར་འདོད་ན་སྔར་
ཡང་སོང་མིན་ནམ། །ཡན་ལག་ཡན་ལག་ཅན་ཀུན་རང་བཞིན་དང༌། །ཐམས་ཅད་འཁྱོག་པོར་
བརྗོད་གཉིས་སྤེལ་མ་ལ། །རབ་སྤེལ་རྒྱན་ཞེས་གཞུང་འདིར་བསྒྲགས་མིན་ནམ། །ཡང་ན་བའི་བུ་
ག་སུ་ཡིས་བཀགརྩ་བར།ཡན་ལག་ཡན་ལག་ཅན་དངོས་ཀྱི།།སྐབས་དང་ཐམས་ཅད་སྟོབས་མཚུངས་ཉིད།།ཞེས་པའི་ལུགས་
གཉིས་སྤེལ་མ་ཡི།།ཞེས་གསལ་བར་ཡོད་པ་འདི་ཟིང་ཟིང་པོར་དཀྲུགས་ནས་ཅི་བྱེད་པ་ཡིན། འདི་ནི་འཇམ་དབྱངས་ཁ་ཆེ་
པཎྜི་ཏས།རྒྱན་གཉིས་བསྲེས་པ་ནི།གང་ཅུང་ཟད་གཙོ་ཆེ་བའི་མིང་གི་ཐོག་མས་གཉིས་ཀ་བསྡོམས་
ནས་བརྗོད་པ་སྟེ།དཔེར་ན།དཀར་ནག་ཞེས་དང༌།སེར་སྐྱ་ཞེས་པ་ལྟ་བུ་སྟེ།སྙོན་དོར་གྱི་གཟུགས་
ཅན་ཞེས་པ་ལྟ་བུའོ། །ཡང༌། རྒྱན་གསུམ་ཕན་ཆད་ཆ་ཉམས་པ་ལ་རབ་སྤེལ་ཞེས་བརྗོད་དེ། དཔེར་ན།
279

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཁ་དོག་གསུམ་ཚོགས་ཕན་ཆད་ཁྲ་བོ་ཞེས་བརྗོད་པ་ལྟ་བུ་སྟེ།ད་ལྟ་ཉིད་དཔེར་བརྗོད་པ་ལྟ་བུ།ཞེས་
གསུངས་པ་དོན་ལ་གནས་ཏེ། གཞུང་ལས། ཐ་དད་རྒྱན་རྣམས་བསྲེས་པ་ནི། །སྤེལ་མ།ཞེས་པས་
ནི་ངོ་བོ་སྟེ། ཐ་དད་པའི་རྒྱན་རྣམས་ཞེས་མང་ཚིག་ཡོད་པས་གསུམ་ཕན་ཆད་བསྲེས་པ་རབ་སྤེལ་
ལམ་སྤེལ་མ། ངག་ཏུ་བརྗོད་པ་སྟེ། ཡན་ལག་ཡན་ལག་ཅན་དངོས་ཀྱི །སྐབས་དང་ཐམས་ཅད་
སྟོབས་མཚུངས་ཉིད། །ཅེས་པའི་ལུགས་གཉིས་སྤེལ་མ་ཡི། །རྒྱན་དག་ལ་ནི་མཚོན་པར་བྱ། །ཞེས་
པས་དེ་ལའང་གཉིས་སུ་བརྗོད་དེ། །ཡན་ལག་སྒྲུབ་བྱེད་ཕན་འདོགས་བྱེད་དང༌། ཡན་ལག་ཅན་
བསྒྲུབ་བྱ་ཕན་གདགས་བྱའི་དངོས་པོར་འབྲེལ་བ་ལྟོས་པ་ཅན་དང༌། འདྲེས་པའི་རྒྱན་ཀུན་ཕན་ཚུན་
མི་ལྟོས་པ་རང་དབང་ཅན་སྟོབས་མཚུངས་སྟེ་ལུགས་གཉིས་ཡོད་དོ། །སྔ་མའི་དཔེར་བརྗོད།མཛེས་
མ་ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་པར་བྱེད། །ཅེས་བསྒྲུབ་བྱ་ཡན་ལག་ཅན་དུ་
གནས་པ་ནི་དཔེའི་རྒྱན་ཏེ་གོ་སླ།མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །
ཅེས་པའི་རྒྱ་དཔེར་ཥདཎྜ་པ་མ་གྲཱ་ཎཱམ། སོགས་ཡོད་པའི་ཀོ་ཥ་མཛོད་དེ་པདྨའི་སྙིང་པོ་དང་བང་
མཛོད་ལ་འཇུག །དཎྜ་པདྨའི་ཡུ་བ་དང་ཡན་ལག་བཞི་པའི་དཔུང་ལ་འཇུག་པས་སྒྲ་སྦྱར་ཕྱིར་སྦྱར་བ།
དེ་སྒྲུབ་བྱེད་དུ་འབྲེལ་ཚུལ་ནི པདྨའི་སྙིང་པོ་ཡུ་བ་བཅས་པའི་ནོར་གྱི་བང་མཛོད་ཡན་ལག་བཞི་
པའི་དཔུང་དང་བཅས་པ་ཕུན་སུམ་ཚོགས་པའི་དངོས་པོ་འདི་ལ་བྱ་དཀའ་བ་ཅི་ཡང་མེད་དེ་ཐམས་
ཅད་སྒྲུབ་པར་ནུས་སོ །ཞེས་པ་སྒྲུབ་བྱེད་ནུས་པ་ཅན་ཡན་ལག་ཉིད་དུ་གནས་པས་དོན་གཞན་
བཀོད་པ་སྦྱར་བའི་སྙིང་པོ་ཅན་ནོ།།འདིར་མཛོད་དང་དཔུང་ཞེས་པ་ཇི་ལྟར་འབྲེལ་ན་འདུལ་ལུང་
དུ་དྲངས་པ་དེ་རྒྱལ་རིགས་ཀྱི་བསྟན་བཅོས་ལས མཁས་པ་རྣམས་ནི་གཞོམ་པ་དང༌། །རབ་ཏུ་སྦྱིན་
དང་བསླུ་བ་དང་། །ཀུན་ཏུ་དཔྱད་དང་ལྔ་པར་ནི། །དཔུང་གིས་དོན་རྣམས་སྒྲུབ་པར་བྱེད། །ཅེས་
དགྲ་ཐབས་ལྔ་བཤད་པའི་གཉིས་པ་ནོར་སྦྱིན་པས་བསྡུ་བ་དང་། ལྔ་པ་དཔུང་གིས་རྒྱལ་བར་བྱེད་པ་
ལ་དགོངས་པ་ཡིན་ནོ། །དེ་ལྟ་ན་བསྒྲུབ་བྱ་སྒྲུབ་བྱེད་དུ་འབྲེལ་བ་ལ་དོན་གཞན་བཀོད་པ་དགོས་པ་
བདེན་མོད།དེ་སྦྱར་བ་དང་འབྲེལ་དགོས་པ་ཅི་ཞེ་ན།དེའི་ཕྱིར་གསུངས་པ།རང་བཞིན་བརྗོད་དང་
འཁྱོག་བརྗོད་ཅེས། །ངག་གི་རང་བཞིན་ཐ་དད་གཉིས། །འཁྱོག་པོར་བརྗོད་པ་ཐམས་ཅད་ལ། །ཕལ་
280

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཆེར་སྦྱར་བས་དཔལ་རྒྱས་བྱེད། །ངག་གི་རང་བཞིན་དེ་གཉིས་ལས་འཁྱོག་བརྗོད་ཕལ་ཆེར་སྦྱར་
བས་མཛེས་པར་བྱེད་པའི་ཕྱིར་ཏེ། བརྗིད་ཅིང་ཚིག་བརླིང་བ་དང༌། འགྲེལ་ཚུལ་དུ་མ་འབྱུང་བ་
སོགས་སོ། །ཕལ་ཆེར་གྱི་སྒྲས་སྦྱར་མི་འོས་པའང་ཡོད་དེ། དེས་ན་ལྟོས་པ་ཅན་ལ་སྦྱར་བ་དང་དོན་
གཞན་བཀོད་པ་ཡོད་པའི་གསུམ་བསྲེས་ངེས་པར་དགོས་ལ། སྟོབས་མཚུངས་འགྲུབ་སླ་བས་གཞུང་
དུ་དཔེར་མ་བརྗོད་མོད་། ལྷ་འཇིག་རྟེན་དབང་ཕྱུག་གིས།ངོ་བོ་ཉིད་རང་བཞིན་མཛེས་པའི་སྐུ། །
སྲུབས་མིན་རི་བོང་མཚན་མའི་བཞིན་རས་ཅན། །རྣ་བའི་བཅུད་དུ་འབབ་པའི་དབྱངས་ལྡན་
མས། །བློ་དང་ངག་གི་དབང་ཕྱུག་ལྷན་ཅིག་སྩོལ། །ཞེས་རྐང་པ་གསུམ་པར་ཏིང་ངེ་འཛིན་གྱི་ཆོས་
བཀོད་པ་ཐུན་མོང་མ་ཡིན་པའི་ཡོན་ཏན་འདིར་མི་འོས་ཀྱང་། གཞན་དེ་ལྟ་བུར་ངེས་སོ། །འདི་ཡང་
འཁྲུལ་སོ་ཆེ་བས་གཞུང་རྫོགས་པར་བཀྲལ་ཞིང་མཐའ་དཔྱོད་བགྱིས་པའོ། །
དྲི་བ་རེ་གཅིག་པ། པདྨས་མཛེས་མའི་བཞིན་འགོག་རང་བཞིན་དང་། །མཛོད་དང་ཡུ་བ་
ཕུན་སུམ་ཚོགས་འདི་ལ། །བྱ་དཀའ་མེད་ཅེས་འཁྱོག་བརྗོད་སྤེལ་མ་ཡིས །པདྨའི་ཆེ་བ་བསྔགས་པ་
ལྟ་བུ་ལ། །རྒྱན་འདིའི་ནུས་པ་ཡོངས་སུ་རྫོགས་མིན་ནམ། །ཕུལ་ཕྱིན་གཏམ་སྐྱེས་ཡོད་ན་སྨྲ་བར་
འོས། །ཡན་ལག་ཅན་ནི་མཛེས་མ།ཡན་ལག་ནི་དེའི་བཞིན།པདྨས་དེ་འགོག་པ་ནི་དྲང་པོའོ།།ཡང་།ཡན་ལག་ཅན་ནི་པདྨ།ཡན་
ལག་ནི་དེའི་མཛོད་དང་ཡུ་བ།དེས་བཞིན་གྱི་མཛེས་པ་འགོག་པ་ལ་བྱ་དཀའ་ཅི་ཡང་མེད་ཅེས་པ་ནི་འཁྱོག་བརྗོད་།།དེ་ལྟ་བུའི་རང་
བཞིན་དང་འཁྱོག་བརྗོད་གཉིས་བསྲེ་རྒྱུ་མ་བྱུང་ན་འཁྱོག་བརྗོད་ཙམ་གྱི་རིགས་མི་འདྲ་བ་སྟོང་ཕྲག་ཚོགས་ཀྱང་སྤེལ་བར་ནི་མི་འགྲོའོ།།
འཁྲུལ་གཞི་འདི་གོང་གི་སྦྱར་བ་དགོས་པའི་སྒྲུབ་བྱེད་དེས་བྱས་པ་སྣང་ཡང༌། དེ་ལྟ་ན། མཛེས་མ་
ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་པར་བྱེད། །འདིའི་འགོག་པར་བྱེད། དཔེ་གསལ་
བྱེད་དུ་ནི་ཁྱེད་མི་བཞེད། །པདྨ་སེམས་མེད་ཀྱིས་བཞིན་གྱི་དཔལ་འགོག་པར་བྱེད་པ་འཁྱོག་བརྗོད་
དུ་སོང་གི་དྲང་པོའི་དོན་མ་ཚང་། མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །
འདི་ཡང་སྦྱར་བ་ཡོད་པར་མ་མཛད་བྱིན། པདྨའི་སྒོས་ཆོས་བརྗོད་ནས་དཀའ་བ་མེད་པར་བྱས་པ་
ཙམ་ལ་འཁྱོག་བརྗོད་ཀྱི་དོན་མ་ཚང༌། རང་བཞིན་དྲང་པོར་བརྗོད་པ་དང་། གནས་ལུགས་ལས་
བརྒལ་བའི་འཁྱོག་བརྗོད་སྦྱོར་བ་གཅིག་ལ་བྱེད་པ་དོན་འགལ་ཡིན་གྱི་རྒྱན་དུ་ག་ལ་འགྱུར། ཞེས་
281

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རྒོལ་བ་དག་བྱུང་ན་ལན་དུ་འོས་པ་ཅི་ཞིག །རང་ལན་ལས། རྐང་པ་གཉིས་པར་འགོག་པར་
བྱེད། །ཅེས་པ་ནི་འགོག་པ་མཚན་ཉིད་པ་ཡིན་ཅིང༌།དཔེ་གསལ་བྱེད་མ་ཡིན་ཏེ།ཅོ་འདྲི་བ་དང་
འགོག་པ་དང་། །ཞེས་པ་ནས། དེ་ཡི་རྗེས་སུ་བྱེད་ཅེས་པའི །སྒྲ་རྣམས་མཚུངས་པ་གསལ་བྱེད་
ཡིན། །ཞེས་གསུངས་པའི་དོན་ནི། དོན་དེས་དཔེ་དེ་ལ་ཅོ་འདྲི་བ་དང༌། དེས་འགོག་པ་དང༌། དེ་ལ་
རྒོད་པ་དང༌། དེ་ལ་ཕྲག་དོག་བྱེད་པ་ནས དེའི་རྗེས་སུ་བྱེད་པའི་བར་རྣམས་དཔེ་གསལ་བྱེད་དུ་
བསྟན་གྱི། དཔེ་དེས་དོན་དེ་ལ་ཅོ་འདྲི་བ་དང་། དོན་དེ་འགོག་པ་སོགས་འདིའི་དོན་མ་ཡིན་པའི་
ཕྱིར། གསུང་བ་། སྣ་འཐེན་ནས་ཁར་འཇུག་འདོད་པ་ཡིན་ཏེ།མཐའ་གཅིག་ཏུ་དེ་ལྟར་བཞེད་ན་
དཔེས་དོན་འཇལ་བ་ཡང་མི་འཐད་པར་འགྱུར་ལ། དཔེས་དཔེ་ཅན་མཚུངས་པ་གསལ་བར་ནུས་
ཕྱིན་མཚུངས་གསལ་གྱི་སྒྲ་རྣམས་ཕྱོགས་གཅིག་ཁོ་ན་ལ་སྦྱོར་བའི་ངེས་པ་མེད་དེ། བཟློག་པའི་
དཔེས་མཚོན་ནོ།།དེ་སྤྱིར་བཏང༌།ཅོ་འདྲི་བ་མན་སྦྱར་མི་འོས་པ་དམིགས་བསལ་ལོ །གསུང་ན་ནི
དེ་ལྟར་སྟོན་པའི་ལུང་དང་རིགས་པ་གཞུང་ཚིག་གི་ཁུངས་དང་སྦྱར་བའི་སྒྲུབ་བྱེད་ཡང་དག་བསྟན་
དགོས་སོ། །གཞུང་འདིའི་དཔེར་བརྗོད་ལ་མ་མཐོང་བས་སོ་སྙམ་ན། །འདིར་མཚུངས་གསལ་གྱི་སྒྲ
མེད་པའི་དཔེ་རྒྱན་ཡང་ཡོད་ལ། ཡོད་པའང་ཁ་ཅིག་ཏུ་ཟད་པས་དེ་འདྲས་ག་ལ་འགྲུབ། ཡང་རང་
ལན་དུ། སྤེལ་མའི་སྐབས་འདིར་མཁས་པ་དག་གིས་འབྲུ་གནོན་ཕྱིན་ཅི་ལོག་གི་བཤད་ཚུལ་མཐའ་
འབྲུགཞན
ཡས་ཀྱང་དགག་པར་ག་ལ་ལང་སྟེ། དཔལ་ཆོས་ཀྱི་གྲགས་པས། ལོག་པའི་ལམ་ལ་མཐའ་མེད་
ཕྱིར། །དེ་དག་འདིར་ནི་སྤྲོ་བྱ་མིན། །ཞེས་གསུངས་པ་ལྟར་རོ། །ཞེས་འཕགས་བོད་ཀྱི་འགྲེལ་
བཤད་ཐམས་ཅད་ལོག་པའི་ལམ་དུ་འདྲེན་པ་ནི་རྐུན་མ་ཁ་སྐྱེངས་ཀྱིས་མི་གསོད་པའི་དཔེའོ།།
དྲི་བ་རེ་གཉིས་པ། སྙན་ངག་མཁན་གྱིས་བསམ་ཞིང་བརྟགས་པ་ལས། །འབྲས་བུ་སྙན་
ངག་གྲུབ་པར་གང་གནས་པ། །དེ་ཡང་རྒྱུན་གྱི་ཡུལ་ཡོད་ཡོན་ཏན་གྱི། །ཁྱད་པར་ཅན་ཀུན་དགོངས་
པ་ཅན་ཡིན་ན། །དོན་ལྡན་སྙན་པའི་ཚིག་ཀུན་ཐལ་མིན་ནམ། །གསུང་བ། འདི་ལ་རྒྱུ་དང་ངོ་བོས་
ཁྱད་གཞི་མདོར་བསྟན་པ་དེ། ཁྱད་ཆོས་བཞི་ལྡན་གྱིས་རྒྱས་པར་བཤད་དགོས་པ་ལ། གཞུང་དུ།
སྙན་ངག་མཁན་བསམ་དགོངས་པ་སྟེ། །སྙན་ངག་གྲུབ་པར་གང་གནས་པ། །རྒྱུན་གྱི་ཡུལ་ལ་ཡོད་
282

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
ཡོན་ཏན། །དེ་ནི་དགོངས་པ་ཅན་ཞེས་བརྗོད། ཅེས་སྙན་ངག་མཁན་གྱིས་སྙན་ངག་གི་རྒྱུན་སྒྲུབ
པར་བྱེད་པའི་བསམ་པ་དགོངས་པ། ཁྱད་པར་ནི།ཐོག་མཐའ་བར་དུ་ཁྱབ་བྱེད་ཀྱི་བསམ་པ་ཉི་
ཚེ་བ་མ་ཡིན་པ།ངོ་བོ་ནི།བསྟན་བཅོས་ཀྱི་ལུས་བཅད་ལྷུག་སྤེལ་གསུམ་གང་ཡིན་དེའི་ཚིག་རྒྱུན་གྱི་
ཡུལ་ལ་ཡོད་པའི་ཡོན་ཏན་གྱི་ཁྱད་པར་དེ་ལ་དགོངས་པ་ཅན་ཞེས་བརྗོད་དོ། །དེ་ཉིད་ཁྱད་
གཞིའོ །དེ་ལྟར་ཡང་སློབ་དཔོན་ངག་གི་དབང་ཕྱུག་གིས། འདི་གཞུང་གི་རྒྱུན་ལ་ཡོད་པ་ཡིན་པས།
ཚིག་བཅད་གཅིག་དང་གཉིས་ལ་སོགས་པའི་ཡུལ་ལ་ཡོད་པ་ཡིན་པ་བསལ་ལོ། །ཞེས་དང༌། དཔང་
ལོ་ཆེན་པོས། འདི་ནི་རྒྱན་ཐམས་ཅད་ཀྱི་རྒྱན་དུ་གྱུར་པ་སྟེ། དང་པོ་དང་བར་དང་ཐ་མ་རྣམས་སུ་རྒྱུན་ལ་
རྗེས་སུ་འཇུག་པའོ །ཞེས་གསུངས་སོ། །དོན་ལྡན་སྙན་པའི་ཚིག་ཀུན་དེར་ཐལ་བ་ནི་འདོད་དོ། །
དེའི་ཁར་རང་ལན་། སོ་སོ་སྐྱེ་བོས་བརྩམས་པ་གསུང་བ་བསྣན་མོད་ཀྱང་།རྩོམ་པ་པོས་འཕགས་
ས་ཐོབ་དགོས་པའི་བཤད་ཁུངས་མེད་ཕྱིར་དེ་ཡང་འདོད་པ་ཡིན་ནོ། །བཅད་ལྷུག་སྤེལ་མ་གསུམ
ཀའི་ཡུལ་ལ་དགོངས་པ་ཅན་གྱི་ཡོན་ཏན་ནམ་ཆོས་དགོས་པར་གསུངས་པ་ལ རང་ལན་ལས།
བཅད་ལྷུག་སྤེལ་མ་གསུམ་ཀ་དགོངས་པ་ཅན་ལ་ཚང་དགོས་ན་ཞེས་ཐལ་བ་འཕེན་པ་ཡང་ཤིན་ཏུ་
རྩིང་བའི་རིགས་པའོ། །
དྲི་བ་རེ་གསུམ་པ།བརྗོད་རིམ་ཤུགས་ལས་དོན་གྱི་དངོས་པོ་གཞན། །ཟབ་མོ་དག་ཀྱང་
གསལ་བ་ཞེས་གསུངས་ན། །རྒྱན་གཞན་དག་དང་མ་འབྲེལ་དཔེར་བརྗོད་ཅི། །རྩ་བར།བརྗོད་རིམ་སྲོལ་
ལས་དངོས་པོ་ནི།།ཟབ་མོ་དག་ཀྱང་གསལ་བ་སྟེ།།ཞེས་པའི་ཚིག་གི་ནུས་པ་མྱངས་ན་འདི་ལའང་དཔེར་བརྗོད་ཁྱད་པར་གཅིག་དགོས་
སམ་སྙམ།གསུང་བ། སྔར་བཤད་པའི་དགོངས་པ་ཅན་གྱི་ཁྱད་གཞི་དེ་ལ། ཡོན་ཏན་ནམ་ཁྱད་ཆོས་
བཞི་ལྡན་དགོས་ཏེ། དང་པོ་གཞུང་ལས།དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་
ཉིད་ཅན། །དངོས་པོ་བསྟན་བཅོས་དེའི་ཚིག་ཀུན་ཕན་ཚུན་ཕན་པར་བྱེད་པ་བལྟོས་ཤིང་འབྲེལ་པ་
ཅན་། རང་དབང་ཅན་ལྕགས་ཀྱི་ཐུར་མ་གཤིབས་པ་ལྟར་མ་འབྲེལ་ན་རྒྱུན་རྩོམ་མི་ནུས་པས་སོ །
གཉིས་པ།དོན་དང་བྲལ་བའི་ཁྱད་པར་རྣམས། །མ་བྱས། ཞེས་ཏེ། དགོས་དོན་དང་བྲལ་བ་ཉེར་
མཁོ་མེད་པའི་ཚིག་མ་བྱས་པ་སྟེ་དོན་དང་བཅས་དགོས་པས་སོ །གསུམ་པ།གནས་སུ་བསྔགས་པ་
283

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དང༌། ཞེས། དེ་ཡང་དུས་དང་སྐབས་སུ་གང་བབ་བསྔགས་པ་སྟེ། སྐབས་སུ་སྨྲ་བ་ཉིད་ནི་རྣམ་པར་
འཛེགས་སོ །ཞེས་བྷ་ར་ཝིས་བཤད་པ་ལྟར་རོ །བཞི་པ།བརྗོད་རིམ་སྟོབས་ལས་དངོས་པོ་ནི། །
ཟབ་མོ་དག་ཀྱང་གསལ་བ་སྟེ། །བསྟན་བཅོས་ཀྱི་ཚིག་རྒྱུན་རིམ་པར་བརྗོད་པའི་སྟོབས་ལས་བརྗོད་
འདོད་ཀྱི་དངོས་པོ་ཟབ་མོ་རྟོགས་དཀའ་བའང་རང་བཞིན་གྱིས་གསལ་བ་སྟེ། བཞི་པོ་འདི་དག་རྒྱུན་
ལ་ཁྱབ་པའི་ཆོས་རིགས་མི་རིགས་འབྱེད་པ་ཡིད་ཀྱི་འབྲས་བུ་ཡིན་པས་བསམ་པ་ཁོ་ནའི་དབང་དུ་
གྱུར་པའི་ཕྱིར། དགོངས་པ་ཅན་ཞེས་བྱ་བའི་རྒྱན་དུ་རིག་པར་བྱའོ། །ཞེས་སྟོན་པ་ལ། དེ་ཀུན་
དགོངས་པའི་དབང་གྱུར་ཕྱིར། །དེ་རྣམས་དགོངས་པ་ཅན་ཞེས་རིག །ཅེས་གསུངས་པ་། ཐམས་
ཅད་བསྟན་བཅོས་ཆེན་པོའི་རྒྱུན་ལ་ཁྱབ་དགོས་པ་ཡིན་པས།ཚིགས་བཅད་རེ་གཉིས་ཀྱིས་དཔེར་
ཆོད་པ་སྙད་བྱེད་པ་ནི་
བརྗོད་པ་སྐད་བྱེད་པ་ནི་དོན་མ་རྟོགས་སོ་ཞེས་གཞན་ལ་ངོམ་པའི་སྒོ་ཡིག་མཚལ་ཁྲ་མའོ། །
དེ་ལྟར་སྙན་ངག་གི་རིག་པ་ལ། འཇམ་མགོན་ས་སྐྱ་པཎྜི་ཏས། མཁས་འཇུག་རང་འགྲེལ་དུ།
ཚིག་སྣ་བསྡུས་པའི་ལུང་དང་རྣམ་བཞག་འོས་རིགས་འགོད་པར་མཛད་ནའང་རྟོགས་པར་དཀའ་
བས་ཕན་མི་ཆེ་ལ་ཤོང་སྟོན་ལོ་ཙཱ་བ་ཆེན་པོས། གཞུང་འདི་ཉིད་དང༌། དཔག་བསམ་འཁྲི་ཤིང་
སོགས་གཞི་འགྱུར་མཛད། འཆད་ཉན་གྱི་སྲོལ་ལེགས་པར་ཕྱེ་ཡང་རྣམ་བཞག་མཛད་པ་ཆེར་མེད།
དཔང་ལོ་ཆེན་པོས། དེའི་ལེགས་བཤད་ཀྱི་རྒྱུན་དང་། སློབ་དཔོན་རཏྣ་ཤྲཱི་དང་། ངག་གི་དབང་ཕྱུག་
གི་རྒྱ་འགྲེལ་གྱི་ལེགས་ཆ་རྣམ་པར་བཤད་པ་ཚིག་དོན་ཕུན་སུམ་ཚོགས་ཀྱང་། མཁས་པའི་ལེགས་
བཤད་ཆེས་བརླིང་བས་དགོངས་དོན་ཇི་བཞིན་འཚལ་དཀའ་ནས། དེང་སང་ཀུན་གྱི་སྤངས་པ་ལྟ་
བུར་གྱུར་མོད། དཔྱོད་ལྡན་ཡོད་ན་དོན་གྱི་སྙིང་པོ་བླང་འོས་པ་འདི་སྟེ།ཆུ་མགོ་གངས་ལ་ཐུག་པ་ལྟ་
བུར་སྣང་བས་སོ། །དེའི་རྗེས་སུ་འཇམ་དབྱངས་ཁ་ཆེས། །སྤང་ཊཱིཀྲ་གི་གནད་བཟུང་བའི་འགྲེལ་
བཤད་རྒྱས་བསྡུས་འཚམས་ལ། སྒྲ་རྒྱན་ན་དཔེར་བརྗོད་མཚར་ཞིང་ཟུར་ཁྱད་འགའ་ཡང་ཡོད་མོད།
ཕྲ་མོ་དང༌། དཔེར་བརྗོད་ཐོར་བུ་དཔགས་པའི་མས་ནས་འཕྱས་འདོགས་པའང་རི་བོང་ཅལ་གྱི་དཔེ་
ཡིན་པས་མི་རིགས་ལ་པཎ་ཆེན་སངྒ་ཤྲཱིས་མཛད་པའི་རྣམ་བཤད། གཟུགས་ཅན། དོན་གཞན་
བཀོད། ཉམས་རྒྱན་སོགས་ན་ཕྲན་བུའི་སྐྱོན་ཆགས་ཀྱང༌། མཆོད་བརྗོད། སྦྱར་བའི་ཡོན་ཏན།
284

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
མཚུངས་གསལ་གྱི་སྒྲའི་འགྱུར་སོགས་སྔོན་མེད་པའི་ལེགས་བཤད་མང་ལ། གསལ་ཞིང་བཟུང་བདེ་བ།
གཞན་ལ་ཕན་པས་འཇེབས་པ་སོགས་ནི་ཐུགས་བསྐྱེད་དང་སྨོན་ལམ་གྱི་མཐུ་ཡིན་པར་ཡང་སེམས་སོ །
ལྷ་འཇིག་རྟེན་དབང་ཕྱུག་གིས་ཀྱང་དེ་དག་གི་ལེགས་བཤད་ལ་བརྟེན། མཐའ་དཔྱོད་ཀྱི་ཚེ་རྒྱ་
དཔེར་དཔྱད་མ་དཔྱད་ཀྱིས་ཅི་རིགས་པ་དང་དོན་ལ་ནོར་འཁྲུལ་བག་རེ་ཡང་མཐོང་མོད།མཁྱེན་
རབ་རྨད་དུ་བྱུང་བས་ཚིག་སྦྱོར་ཆེས་ལེགས་པ་སྟེ་འགྲེལ་བཤད་དེ་དག་གི་མཐུ་དང༌། །མཚུངས་བྲལ་
བླ་མ་ངག་གི་དབང་ཕྱུག་བུདྡྷ་བཛྲ་ཡབ་སྲས་ཀྱི་བཀའ་དྲིན་ལས་རྨོངས་པ་བདག་ལྟ་བུས་ཀྱང་
དགོངས་དོན་ཆ་ཤས་ཙམ་འཚལ་བ་འདི་ཡིན་ནོ། །དེང་སང་དུས་ཀྱི་དབང་ལས། སྙན་ངག་སྨྲ་བ་
རྣམས་གཞུང་ཁྱུར་མིད་རྒྱག་པའི་སྐབས། རྗེ་ཉིད་དྲི་ཚིག་རྣམ་པར་སྤེལ་བ་འདི་ཡང་ལེགས་བཤད་
ཀྱི་རོ་མྱང་བའི་ཐབས་མཁས་ཆེན་པོ་དང༌། །རང་ལན་ཀྱང་ཐུགས་རྗེ་རྨད་དུ་བྱུང་བའི་རྟགས་དང་
མཚན་མ་ནར་སྣང་ངོ་། །
འོ་ན་དེ་ལ་ཁྱོད་འདི་ལྟར་དུ་རྟོག་ཅིང་དཔྱོད་པ་ཅི་ཞེ་ན། བརྗོད་པར་བྱ་སྟེ། མདོ་ལས།
དགེ་སློང་དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་བཞིན་དུ། །ལེགས་
པར་བརྟགས་ལ་ང་ཡི་བཀའ།།བླང་བར་བྱ་ཡི་གུས་ཕྱིར་མིན། །ཞེས་རྒྱལ་བའི་བཀའ་ལའང་བརྟག་
ཅིང་དཔྱད་དགོས་པར་མ་གསུངས་སམ རྗེ་འདི་པ་བཙུན་མཁས་བཟང་བའི་ཡོན་ཏན་བླ་ན་
འཕགས་པར་མ་ཟད། འཕྲལ་གྱི་མཛད་པ་ཙམ་ཡང་ཕལ་གྱི་སྤྱོད་ཡུལ་ལས་འདས་པར་ཐོས་ན།མི་
གུས་པའི་ཆ་ནི་གཉིད་ཀྱི་རྨི་ལམ་ན་ཡང་འབྱུང་བ་ལྟ་ཞོག་གི དཔང་ལོ་ཆེན་པོས། མཁས་པ་ཉི་མའི་
འཕྲིན་ལས་ལ། །སྲིན་བུ་མེ་ཁྱེར་ལྟ་བུ་ཡིས། །མཁས་འདོད་བྱ་བར་མི་འོས་ཀྱང་། །བསམ་པ་དག་
པས་སྐྱོན་མེད་སྙམ། །ཞེས་པའི་དོན་བཞིན། འཕགས་ཡུལ་གྱི་གཞུང་འདི་པ་སྐད་ཀྱི་བྱིངས་ལ་
སོགས་པ་རང་བཞིན་ལ་རྐྱེན་དང་རྣམ་འགྱུར་གྱི་ཆོ་གས་བསྒྲུབས་པའི་དོན་གཞན་དུ་འཆུག་པ་མེད་ལ
དེའི་ངེས་པ་ཡང་རྒྱ་དཔེ་དང་ལོ་པཎ་ཚད་མའི་གསུང་ལ་བརྟེན་ནས་རྟོགས་དགོས་པས། རྣམ་དཔྱོད་
ཀྱི་རྩལ་དང་རིག་པའི་འཐེན་ཁྱེར་ཁོ་ནས་ཀྱང་ཅིར་འགྱུར་མི་ཐིངས་པ་ནས། དེའི་ཕྱིར་གཟུ་བོའི་
བློས་ཞིབ་མོར་བརྟགས་པ་ཡང༌། གཞུང་དང༌།རྣམ་འགྲེལ་སྔ་མ་རྣམས་ཀྱི་ཞབས་ཏོག་དང༌། རང་
285

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དང་སྐལ་མཉམ་གྱི་ཤེས་པར་འདོད་པ་འགའ་ལ་བརྒྱ་ལམ་ན་ཕན་པ་ཡང་སྲིད་པ་ལྟ་ཞིག་སྙམ་དུ་བཀོད་
མོད་ཀྱི།གལ་ཏེ་ནོངས་པའི་ཆ་མཆིས་ན་མཁས་པ་རྣམས་ཀྱིས་བཟོད་པར་མཛད་རིགས་སོ། །
སེམས་ཅན་ཁམས་ཀྱི་བསམ་པའི་རི་མོ་ནམ་མཁའ་མཉམ་པར་སོང་བའི་ལམ། །གཏི་
མུག་མུན་པའི་དྲ་བ་ཀུན་གཅོད་ཡེ་ཤེས་སྣང་བའི་མཚོན་ཆེན་པོ །ལྔ་རིག་ཤེས་བྱའི་ཆོས་ཀྱི་འཁོར་
ལོ་དུས་གསུམ་བསྒྱུར་བའི་ཤུགས་རྗེས་སུ །ཡང་དག་འགྲོ་བའི་ཕུན་སུམ་ཚོགས་ཀུན་ལོངས་ལ་
སྤྱོད་དེ་བསྔགས་པར་འོས །རྣམ་པ་ཐམས་ཅད་མཁྱེན་རྣམས་རྩེ་དགའི་ཡུམ། །དབྱངས་ཅན་མ་
ཉིད་རིག་པའི་ཁྱད་པར་།སྨིན་པའི་མཚར་སྡུག་བརྒྱ་ལ་མཁས་རྣམས་ཡིད། །འདེབས་དང་འཆིང་
བྱེད་སྙན་ཚིག་རིག་པའི་གཞུང༌། །དཔལ་ལྡན་དཎྜི་དགོངས་ཟབ་མ་དྲོས་མཚོ། །རྣམ་པར་འགྲེལ་
བའི་ཆུ་ཀླུང་ཆེན་པོ་བཞིའི། །གཡས་སུ་བསྐོར་ནས་རང་བློའི་རྒྱ་མཚོ་ཆེར། །ཉིན་བཞིན་འབབ་ལ་
རྒོལ་བའི་ཀླན་ཀ་སུ། །ཐམས་ཅད་མཁྱེན་པའི་འབྲས་བུ་བསྐྲུན་པ་ཡི། །བདུད་རྩིའི་གཏམ་ལས་ཉེར་
འཁྲུངས་དཔག་བསམ་ཤིང་། །རྟོག་ཅིང་དཔྱོད་ལ་ཆགས་པའི་ཐོས་འཛིན་སྣོད། །ལེགས་བཤད་རིན་
ཆེན་ཆར་གྱིས་འགེངས་པ་སྙམ། །དྲི་བྲལ་ལྷག་བསམ་ཆེན་པོའི་ཁྱིམ་གང་དུ། །དབྱངས་ཅན་རིག་
པའི་བང་མཛོད་འབུམ་འཁྱིལ་བའི། །ཆ་ཤས་རེར་ཡང་དཔྱད་གསུམ་དག་པའི་དངོས། །ཟད་མི་ཤེས་
པའི་ཚིག་དང་དོན་གྱིས་བཟང༌། །སྨྲ་བའི་ཡལ་ག་འཁྱོག་པོ་ཆེར་འཛིངས་པས །གཞུང་དོན་
གསལ་བའི་དངོས་པོ་སྒྲིབ་པའི་གེགས། །ཞིབ་མོར་དཔྱད་དུས་སྙིང་པོའི་ཚུལ་འཛིན་
བཤད་གསར་པར་རློམ་རྣམས་ངལ་གསོ་མཛོད། །རྣམ་འདྲེན་གསུང་གི་ཉི་ཟེར་གྱིས་སྨིན་པ། །རང་
བློའི་པདྨ་ལེགས་བཤད་འབའ་ཞིག་པའི། །རྡུལ་འཕྲེང་གསེར་དུ་འཛག་པའི་རྣམ་འགྱུར་འདི། །བསླུ་
མེད་ཕན་པ་སྦྱིན་པའི་ཉེར་བསྟན་ཡིན། །དེ་ལྟའི་ལེགས་བྱས་ཕུན་ཚོགས་གཏེར་གྱི་སྒོ། །གྲོལ་བ་
ཀུན་ལ་སྙོམས་པའི་མཆོད་སྦྱིན་རྒྱས། །རིས་མེད་འགྲོ་ལ་ཕན་དང་བདེས་གཤེར་མཐར། །བྱང་ཆུབ་
སྙིང་པོའི་ཁྲི་ལ་འཇོག་གྱུར་ཅིག །།
ཅེས་བྱ་བ་འདི་ནི། གནས་ལྔའི་རིག་པ་ལ་མཁྱེན་རབ་ཀྱི་སྣང་བ་རྒྱས་པ་གུང་ཐང་ལོ་ཙཱ་བ
བཤེས་གཉེན་རྣམ་པར་རྒྱལ་བའི་གསུང་གིས་བསྐུལ་བ་ལས། ཀུན་མཁྱེན་ངག་གི་དབང་ཕྱུག་
286

སྙན་ངག་མེ་ལོང་གི་དོན་གྱི་རྒྱན་ལ་དོགས་པ་དཔྱོད་པའི་འབེལ་གཏམ་ལེགས་པར་བཤད་པའི་རོལ་མཚོ
སངས་རྒྱས་རྡོ་རྗེ་ཡབ་སྲས་ཀྱི་གསུང་ལས་སྐྱེས་པའི་སྙན་ངག་མཁན།བོད་མཁས་པ་མི་ཕམ་དགེ་
ལེགས་རྣམ་པར་རྒྱལ་བའི་ལྷས། རྒྱལ་བ་རྒོད་ཚང་པ་ཆེན་པོའི་འཕྲིན་ལས་ཀྱི་སྒོ་འཕར་ཕྱེ་བའི་བསྟི་
གནས། རྒྱལ་ཕུ་དཔལ་གྱི་སྟེང་འགྲོར་དབུ་བརྩམ། ཕུར་བུ་ཞེས་པ་ས་སྤྲེལ་ཆུ་སྟོད་ཟླ་བའི་དཀར་
ཕྱོགས་རྒྱལ་བ་དང་པོའི་ཚེས་ལ་ཁྱུང་རྩེར་གྲུབ་པར་བགྱིས་པ་མངྒ་ལཾ་ཀུཪྵཱནྟུ། ༸རྗེ་དེ་ཉིད་རང་གི་
ཕྱག་བྲིས་འཁྲུལ་མེད་བྱིན་རླབས་ཀྱི་གཟི་འོད་འབར་བ་ལས་ཅི་ལྟ་བ་བཞིན་བྲིས།། །།
287

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་
གི་དུས་སྟོན་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས།
ན་མོ་ཝཱ་གིནྡྲ་བུདྡྷ་བཛཱ་ཡ། ཤེས་པར་བྱ་བའི་ཆུ་ཀླུང་ཇི་སྙེད་ཀུན། །རང་རིག་གདོད་མའི་
རྒྱ་མཚོར་རོ་གཅིག་པའི། །ཡིན་ལུགས་གདེངས་ཀ་ཕྱར་ནས་ཆོས་ཀྱི་མཛོད། །འབྱེད་མཁས་དཀར་
བརྒྱུད་ཀླུ་ཡི་དབང་པོས་སྐྱོངས། །ཀུན་མཁྱེན་ཚངས་པའི་དག་བྱེད་མཚོ་འཇིང་ལས། །སྔོན་མེད་
ཚིག་གི་གཏེར་བརྒྱ་འབྱེད་པའི་ལྷ། །རྡོ་རྗེ་དབྱངས་ཀྱི་རྒྱལ་མོས་མགྲིན་འཁྱུད་ལ། །ངག་ལ་ངག་གི་
དབང་ཕྱུག་སྩོལ་བར་མཛོད། །ཡུན་རིང་སྦྱངས་པའི་ནོར་རྒྱས་སྲུབ་ཐག་གིས །ངལ་བའི་ཕྱོགས་
ལྷུང་བློ་གྲོས་རི་བོའི་ཆས། །གཞུང་ལུགས་ཆུ་གཏེར་བསྲུབས་ཀྱང་ཁེངས་པའི་དུག །འབའ་ཞིག་
འབྲས་བུར་འབྱིན་ལ་མཚར་ཅི་ཆེ། །དཎྜིའི་བཞེད་དགོས་འཁྲུལ་མེད་འཆར་བའི་སྣོད། །ཤེས་བྱའི་
དཀྱིལ་འཁོར་རྫོགས་པའི་མེ་ལོང་ལ། །ལྟ་བའི་མིག་ནི་གཡོ་མེད་མཁའ་འདྲ་བས། །གཞན་ཕན་
བདུད་རྩིའི་གོ་སྐབས་དབྱེ་བར་འདོད།།
དེ་ཡང་།བཅོམ་ལྡན་འདས་ཉིད་ཀྱིས་མདོ་ལས། དམ་པའི་ཆོས་གསལ་བར་བྱ་བའི་ཕྱིར་
སྙན་ངག་བྱའོ། །དཀོན་མཆོག་གསུམ་ལ་བསྟོད་པ་བྱའོ། །དེ་ལས་བླ་ན་མེད་པའི་བྱང་ཆུབ་ཐོབ་པར་
འགྱུར་རོ །ཞེས་བཀའ་བསྩལ་པ་དང༌།རྟོགས་བརྗོད་དཔག་བསམ་འཁྲི་ཤིང་ལས་རྒྱལ་པོའི་སྲས་
ལེགས་བཤད་ཚོལ་གྱི་ཡལ་འདབ་ཏུ། མཁས་པ་ཉིད་ནི་མེད་ན་བློ་གྲོས་རྣམས་ཉམས་མི་རྣམས་འཚོ་
བ་དོན་ཡོད་མིན། །མཚུངས་མེད་རྒྱས་པའི་སྙན་ངག་མེད་ན་མཁས་པ་ཉིད་ནི་ནེའུ་ཙོའི་ཀློག་དང་
288

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན།
མཚུངས། །སྙིང་ཡོད་རྣམས་ཀྱི་ནང་གི་དེ་ཉིད་དཔྱོད་པ་མེད་ན་རབ་མཛེས་སྙན་ངག་ནི། །སྟོང་པ་ཉིད་
དེ་དབེན་པའི་ཁྲོན་པའི་མར་མེ་བཞིན་དུ་ནང་དུ་རྟེན་པར་གྱུར། །ཞེས་སོགས་དགོས་དོན་རྒྱ་ཆེན་པོ་
དང་ལྡན་པའི་རིགས་ལམ་འདིའི་བསྟན་བཅོས་ཀུན་གྱི་མཆོག་གམ་བླ་མར་གྱུར་པ་ནི། སློབ་དཔོན་
ཆེན་པོ་དཎྜིས་མཛད་པའི་སྙན་ངག་མེ་ལོང་འདི་ཉིད་དེ། འདི་ལའང་མཁས་པ་སོ་སོའི་བཞེད་པས་
འགྲེལ་ཚུལ་མི་མཐུན་པ་འགའ་སྣང་བ་དང་། ཇི་སྐད་དུ། དགེ་སློང་དག་གམ་མཁས་རྣམས་ཀྱིས །
བསྲེགས་བཅད་བརྡར་བས་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་
ཡི་གུས་ཕྱིར་མིན། །ཞེས་རྒྱལ་བའི་བཀའ་ལའང་བརྟག་དཔྱད་བྱ་བར་གསུངས་པའི་ཕྱིར། བློ་
གསལ་རྣམས་ཀྱིས་བརྟགས་ཤིང་དཔྱད་ནས་ཚིག་དོན་གྱི་སྙིང་བླང་དགོས་སོ། །
མཁས་པ་འཇམ་དབངས་དགེ་
དེ་ལ་ཕྱིས་ཀྱི་མཁས་པ་འཇམ་དབྱངས་དགེས་པའི་བཤེས་གཉེན་གྱིས། རིག་བྱེད་སྨྲ་བ་
དག་ལ་གཏམ་དུ་བྱ་བ་ཨུཏྤ་ལའི་འཕྲེང་བ་ཞེས་བྱ་བར།ཡོང་ཡེ་མཁྱེན་དང་བརྩེ་ལྡན་སྐྱབས་ཀྱི་
མཆོག །མང་དུ་ཐོས་པ་ཀླུ་སྒྲུབ་རྒྱ་མཚོ་ཞེས།།མཚན་བཟང་སྙན་པོ་ཐོས་མ་ཐག་ཏུ་ཡང༌། །སྲིད་པའི་
རྒུད་པ་སེལ་དེས་ཡུན་རིང་སྐྱོངས །ཞེས་པའི་མཆོད་བརྗོད་ཀྱི།ཚིག་འཕྲོས་སུ།གཅིག་ཤེས་ཀུན་
ལ་མཁས་ཞེས་སྟེང་ཟོབ་དང་། ཞེས་དཀར་རྒྱུད་རིན་པོ་ཆེའི་བཞེད་དགོངས་གསང་ཆེན་གྱི་གཏམ་
ཟབ་མོ།རྟོག་གེ་སྐམ་པོའི་སྤྱན་ལམ་དུ་མ་བདེ་བའི་ཀུན་སློང་ཕྱོགས་ལྷུང་ཁ་ལ་རྟགས་གསུམ་ལུ
ཀྱི་ལོ་མ་སྐམ་པོས་ཁ་བརྒྱན་པར་མཛད་འདུག་པ་ནི།ཇི་སྐད་དུ།རྡོ་རྗེ་སྙིང་འགྲེལ་ལས།རྟོག་གེའི་
བསྟན་བཅོས་ང་རྒྱལ་གྱིས། །རྣམ་འབྱོར་སྤྱོད་ལ་བརྙས་པར་བྱེད། །ཞེས་པ་དེར་སྣང་བས་ཅུང་ཟད་
བརྗོད་རིགས་ཀྱང་། འདིར་སྐབས་དང་མ་འབྲེལ་ཞིང༌། ཟབ་དོན་སྲང་མདོར་འགྲིམས་པ་ལ་སྤྲོ་བ་
མེད་པས་བཞག ཀུན་ཤེས་གཅིག་ལ་རྡུགས་པའི་སྙིང་རུལ་། །ཁེངས་པའི་གཏེར་དེ་དག་སྐུ་
གཟུར་ལ། །ལྷག་བསམ་རྣམ་དག་མཁས་རྣམས་འདིར་ལན་ཞུ། །ཞེས་པར་རྫུན་གྱི་འོས་སུ་དྲང་པོ་
བཟང་བར་དགོངས་པའི་གསུང་རིགས་སུ་སྣང་ཡང༌།སྤྱིར་ཐ་སྙད་མཁན་པོ།སྒོས་མཚན་ཉིད་སྔོན་
སོང་རྣམས་ཆེར་སྙེམས་ཀྱི་བཞུགས་གྲལ་དོག་པས་སྐུ་གཟུར་བའི་རིགས་སུ་མི་སྣང་ཡང༌། ཁོ་བོ་
ཅག་སྐྱེས་སྦྱངས་ཀྱི་བློ་གྲོས་ཆ་ཕྲ་ཡང་ལམ་འདིར་ཡོངས་འཛིན་མཁས་པའི་བཀའ་དྲིན་གྱི་བགོ་སྐལ་
289

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཐོབ་པ་དང་།ལྷག་པའི་བསམ་པ་ཙམ་ཞིག་རྒྱུ་མཚན་དུ་བྱས་ནས་ཅུང་ཟད་སྨྲ་བར་སྤྲོའོ །
༈ དེ་ལས་དྲི་བ་དང་པོར། སྙན་ངག་གཞུང་རྩོམ་བྱེད་པོ་དཎྜི་འདི། ཕྱི་ནང་ཐུན་མོང་བ་
ཞེས་ཀུན་གླེང་མོད།དེ་ལྟའི་ཤེས་བྱེད་རྣམས་དག་གང་གིས་བསྒྲུབ། །གཞུང་འདི་ཐུན་མོང་ཙམ་གྱིས་
དེར་མི་འགྱུར། །ཞེས་པའི་ལན། གཞུང་འདི་ལ་ཕྱི་ནང་སུས་ཀྱང་ཐུན་མོང་དུ་བསླབ་ཏུ་རུང་བ་མད་
ཀྱང༌། རྩོམ་པ་པོ་དངོས་ནི་ཕྱི་རོལ་པའི་པཎྜི་ཏ་ཡིན་ཏེ། དམངས་དྭ་ཧར། དབྱུ་གུ་དབྱུག་གསུམ་
ལེགས་ལྡན་གཟུགས། །འཆང་ཞིར་དུས་སུ་མཆོད་པ་དང༌། །ཞེས་མུ་སྟེགས་བྱེད་ཁ་ཅིགལྷ་ཆེན་
གསུམ་པོ་གཟུགས་གཅིག་པ་ཉིད་དུ་བསམས་ནས་དབྱུ་གུ་གཅིག་འཆང་བར་བྱེད་ལ།གཞན་དག་དེ་
གསུམ་གཟུགས་ཐ་དད་པར་བསམས་ནས་དབྱུ་གུ་གསུམ་རྩ་བ་དང་བར་དང་རྩེ་མོ་རྣམས་སུ་ཆིངས་
མས་བཅིངས་ཏེ་དུས་དང་དུས་སུ་མཆོད་པ་བྱེད་དོ། །ཞེས་ཕྱི་རོལ་པའི་འདོད་པ་བརྗོད་པའི་སྐབས་
སུ་གསུངས་ལ། དེ་ལྟ་བུའི་རྟུལ་ཞུགས་ལ་གནས་ཤིང་གཞོལ་བས་ན་མཚན་ཀྱང་དབྱུག་པ་ཅན་ཞེས་
བྱའི། སངས་རྒྱས་ཀྱི་བསྟན་པའི་སྒོར་ཞུགས་པའི་དགེ་བསྙེན་ནམ་རབ་ཏུ་བྱུང་བ་གང་ཡིན་ཀྱང་།བླ་
དྭགས་ཀྱི་མིང་ངན་ཡིན་ན་མ་གཏོགས་གཞན་དེ་འདྲ་འོང་པ་མེད་ལ།ལྷག་པར་རབ་དུ་བྱུང་བ་རྣམས་
ལ་ཉན་ཐོས་སྡེ་པ་སོ་སོའི་མིང་ལ་དྲས་ནས་འདོགས་པར་བཤད་པ་དང་། འོན་ཀྱང་འོད་སྲུང་ཆེན་པོ་
དང༌།འོད་སྲུང་སྟོབས་བཅུ་པ་ཞེས་སོགས་ཀྱི་མིང་ནས་སྨོས་པ་དང༌།ཤཱ་རིའི་བུ་དང༌།རྡོ་རྗེ་མོའི་བུ་
ས་སོགས་ཕ་མའི་མིང་ནས་སྣེཞེས་སོགས་ཕ་མའི་མིང་ནས་སྨོས་པ་དང༌། གཞན་ཡང་ཡུལ་དང་ལས་མཐའི་མིང་ནས་སྨོས་པ་
སོགས་ནི་མང་དུ་འབྱུང་མོད། དབྱུག་པ་དང་ཐོ་བ་ལ་སོགས་པ་མུ་སྟེགས་དང་འབྲེལ་བའི་ཁྱིམ་པ་ལ་
བཏགས་པ། སྔོན་རྒྱལ་པོ་གཙུག་ཕུད་ཅན་གྱི་སློབ་དཔོན་གཉིས་ལ་བཏགས་པར་བཤད་པ་ལྟ་བུའོ། །
འོན་ཀྱང་སློབ་དཔོན་འདི་རང་གཞན་གྱི་གཞུང་དང་གྲུབ་མཐའ་མང་པོ་ལ་མཁས་པ་ཞིག་ཡིན་པ་ནི་
དཔེར་བརྗོད་པ་དག་གིས་ཤེས་པར་འགྱུར་རོ། །ཞེས་བདག་ཅག་གི་འདྲེན་པ་མཆོག་ཉིད་བཞེད་དེ་
ཀླན་ཀའི་གནས་དང་བྲལ་བའོ། །
༈དྲི་བ་གཉིས་པར ལྷོ་ཤར་ལམ་འདིར་ཤིང་རྟའི་སྲོལ་འབྱེད་བཞིན།།མཁས་ལ་གྲགས་
མེད་དེ་ལས་གཞན་པ་ཡི། །སྙན་ངག་སྲོལ་འབྱེད་འཕགས་ཡུལ་དབུས་ནུབ་སོགས། །འཆད་ཚུལ་མི་
290

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
འདྲའི་རང་གཞུང་འགའ་ཡོད་དམ། །ཞེས་པའི་ལན།བསྟན་བཅོས་སྔ་མ་རྣམས་བསྡུས་ཤིང༌། ཞེས་
པའི་སྐབས་འགྲེལ་མཛད་སྔོན་མ་དག་གིས། སྔོན་དྲང་སྲོང་རྒྱས་པས་ཚོགས་བདག་གིས་ཡིག་
མཁན་བྱས་ནས་བྲིས་པར་གྲགས་པའི་སྙན་ངག་བྷ་ར་ཏ།མེ་བཞིན་འཇུག་གི་བུ་མོས་བྱས་པའི་སྙན་
ངག་སྒོམ་པའི་ཆོས། དྲང་སྲོང་གྲོགས་མཁར་གྱིས་བྱས་པའི་སྙན་ངག་རྭ་མ་ཡ་ན། མཀཻཎྜ་ཡས་བྱས་
པའི་སྙན་ངག་སྔོན་རབས་ཀྱི་ཆོས ཀཱ་ལི་དཱ་པ་སྟེ་ནག་མོའི་འབངས་ཀྱིས་བྱས་པའི་སྙན་ངག་གཞོན་
ནུ་འབྱུང་བ། གཞན་ཡང་ར་མ་ཤརྨས་མཛད་པ་སོགས་སྙན་ངག་གི་བསྟན་བཅོས་ནི་ཤིན་ཏུ་རྒྱ་ཆེ་བ་
བྱུང་བར་བཤད་མོད། དེ་དག་གི་དོན་ཕལ་ཆེ་བ་བསྟན་བཅོས་ཆེན་པོ་འདི་ཉིད་ཀྱི་ནང་འདུས་པར་
གསུངས་ཏེ། གཞུང་འདིར་ནི་ཐུན་མོང་བའི་རྒྱན་རྣམས་མ་གཏོགས། ཐུན་མོང་མ་ཡིན་པ་ལྷོ་ཤར་གྱི་
ལམ་འདི་ཉིད་ལས་གཞན་པའི་ལུགས་སྲོལ་མི་འདྲ་བ་ཡོད་པར་མ་གསུངས། ལྷག་པར ཕན་ཚུན
དབྱེ་བ་ཕྲ་མོ་ཅན།ཚིག་གི་ལམ་ནི་དུ་མ་ཡོད། དེ་ལ་བེེདརྦྷ་དང་ནི། གོ་ཌཱ་བའི་ཁྱད་གསལ་བར་བྱ།
ཞེས་དཔྱད་པའི་དོན་གྱིས་རྒྱ་གར་དབུས་ནུབ་སོགས་ལ་སོ་སོར་རང་རྐང་ཚུགས་པའི་བཤད་སྲོལ་
ཁྱད་པར་བ་ཡོད་པར་མི་བཞེད་ལ། ནང་གསེས་ཕྲ་མོ་ཙམ་ནི། སྙན་ངག་མཛེས་པར་བྱེད་པ་ཡི། །
ཆོས་རྣམས་རྒྱན་ཞེས་རབ་ཏུ་བརྗོད། །དེ་ད་ལྟའང་རྣམ་རྟོག་སྟེ། །དེ་དག་མ་ལུས་སུས་འཆད་ནུས།11
ཞེས་ཀྱང་གསུངས་སོ། །
༈དྲི་བ་གསུམ་པར།མཆོད་བརྗོད་སྐབས་སུ་སྦྱར་བའི་གཟུགས་ཅན་ཞེས། །མཁས་ཀུན་
འཆད་མོད་འབྲུ་མོད་འབྲུ་འགྲེལ་བྱེད་པ་འགས།ཕྱི་ནང་གསང་གསུམ་ཡང་ཕྱི་ནང་གི །བཤད་པ་
མཛད་པ་འཁྱོག་བཤད་ཙམ་མ་གཏོགས། །དོན་ཐོག་འབབ་དང་མི་འབབ་ཇི་ལྟར་ཡིན། །འབབ་ན་
ངོ་མཚར་རྒྱན་འདིའི་མཚན་ཉིད་གཅིག །རང་གཞུང་འདིར་ནི་འཆད་རིགས་མི་འབབ་ན། །དེ་ཙམ་
སྤྲོས་པ་བྱེད་པའི་དགོས་པ་ཅི། །ཞེས་པའི་ལན།སྣར་ཐང་ལོ་ཙཱ་བ་སངྒྷ་ས་བཀླགས་པ་དོན་འགྲུབ་
ཅེས་བྱ་བའི་འགྲེལ་པར།ཕྱི་ནང་གསང་གསུམ་གྱི་སྦྱར་བཤད་རྒྱ་ཆེར་མཛད་པ་ནི་རྗེས་འཇུག་བློ་
གྲོས་འཕེལ་བའི་ཆེད་དུ་ཡིན་ལ།དེ་ཉིད་གཞུང་དོན་ལ་མ་ཞུགས་པའི་ཉེས་པའང་མེད་དེ།དོན་ཐོབ་
ལ་དེ་བཞིན་གནས་པའི་ཕྱིར་དང༌། སྤྱིར་རྒྱན་གྱི་རྣམ་གྲངས་ལ་གཞུང་འདིར། སྙན་ངག་མཛེས་པར་
291

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བྱེད་པ་ཡི།།སོགས་སྔར་དྲངས་པ་དང༌། ཁྱད་པར། སྦྱར་བ་གཟུགས་གཅིག་ལྡན་པའི་ཚིག །དུ་མའི་
དོན་ཅན་ཡིན་པར་འདོད། །ཞེས་དང་། གཟུགས་ཅན་པོ་ཡི་རྣམ་རྟོག་ནི། །མཐའ་ཡོད་མ་ཡིན་དེ་ཡི་
ཕྱིར། །བློ་ལྡན་རྣམས་ལ་ཕྱོགས་ཙམ་བསྟན། །མ་བརྗོད་རྗེས་སུ་དཔག་པར་བྱ། །ཞེས་སྦྱར་བ་དང་
གཟུགས་ཅན་རྒྱན་གྱི་དབྱེ་བ་ཇི་སྙེད་བཤད་བཞིན་དུ། སྦྱར་བ་དྲུག་ལྡན་ལྟ་བུ་སྔོན་མེད་པའི་རྟོག་
བཏགས་སོ།།ཞེས་ཁ་ཟེར་བ་ནི་ཅུང་ཟད་མི་རིགས་སམ་སྙམ། །
༈དྲི་བ་བཞི་པར། ཞར་བྱུང་ལྷ་ཆོས་རྩོམ་བཞི་ཁྱད་འཕགས་སུ །བསྒྲུབ་སྐབས་ཕྱི་ནང་
ཐུན་མོང་ཙམ་ཁོ་ན། །འཆད་པར་དམ་བཅས་རྒྱུ་རྒྱན་དཔེར་བརྗོད་དུ། །མ་བརྟགས་སྤྱོད་པ་འཕགས་
པས་སྤངས་ཞེས་དང་། །བདེ་གཤེགས་འདུས་བྱས་འཇིག་པར་གསུང་བ་། །བདེན་མོད་ཙ་ཀོ་ར་ཡི་
མིག་ཅན་མ། །བདག་གི་སྙིང་ལ་གནས་ཞེས་ཀུན་མཁྱེན་གྱི། །ལུང་བསྟན་སྙན་ངག་སྐྱོན་དུ་བཤད་
པ་ཡི། །ཚིག་འདི་ནང་པ་ཁོ་ནའི་ཁྱད་ཆོས་ཙམ། །འདྲ་ན་འགལ་ལམ་མི་འགལ་འདི་དོན་གང་། །
ཞེས་པའི་ལན། དཔེར་བརྗོད་དང་པོའི་སྐབས་སུ་དཔང་ལོའི་འགྲེལ་ཆེན་ནས། མ་བརྟགས་པ་དམ་
པ་དང་དམ་པ་མ་ཡིན་པ་མ་དཔྱད་པའི་སྤྱོད་པ་སྐྱོན་གྱི་ངོ་བོ་འཕགས་པ་རྣམས་ལ་སྟེ་དམ་པ་ཀུན་ལ་
ཤིན་ཏུ་ཡོད་པ་མ་ཡིན་ཏེ། རྟག་ཏུ་དཔྱད་ནས་བྱེད་པའི་ཕྱིར་རོ། །ཞེས་གསུངས་ཏེ། དཔེར་ན།
འཇིག་རྟེན་གྱི་བསྒྲུབ་བྱ་གཡུལ་སྤྲད་པ་ལྟ་བུ་ལའང༌། རང་གི་སྙིང་སྟོབས་དང༌། དགྲ་བོའི་ནུས་པ་
སོགས་མ་བརྟགས་པར་གྱ་ཚོམ་དུ་སྤྱོད་པ་ནི་སྐྱེས་བུ་བློ་གྲོས་ཁྱད་པར་དུ་འཕགས་པའི་རང་བཞིན་
ཅན་ལ་ཡོད་པ་མ་ཡིན། །ཞེས་པ་ལྟ་བུ་སྟེ།དོན་དུ་འཕགས་པ་ནི། དམ་པའམ་མཆོག་གམ། ཁྱད་
པར་ཅན་གྱི་མིང་ཡིན་པས། དགྲ་བཅོམ་འཕགས་པ་དང༌། བྱང་འཕགས་སངས་འཕགས་ལྟ་བུ་རང་
ལ་བཞེད་མི་དགོས་པ་འདྲ་སྟེ། འཕགས་པའི་སྐད་དོད། ཨཱརྻནི། རྗེ་བོ་དང༌། ཡ་རབས་དང༌།
གཞན་ལས་ཁྱད་པར་འཕགས་པའི་དོན་ཏེ། བྲམ་ཟེ་དང་། རྒྱལ་པོ། རྗེ་རིགས་དང༌། དགེ་སྦྱོར་ཆེན་
པོ་སོགས་རིགས་དུས་ཆོ་འབྲང་བཟང་བ་དང༌། སྤྱོད་པ་ཕུན་སུམ་ཚོགས་པ་དང༌། རིག་པ་དང་བློ་
གྲོས་མཆོག་རྣམས་སོ །ཞེས་མཁས་པ་དག་གིས་གསུངས་པ་བཞིན་ནོ། །ཕྱི་མ་ཡང་བདེ་གཤེགས་
འདུས་བྱས་འཇིག་པར་ནི། སོགས་ཀྱི་ནང་པའི་རིགས་པ་དང་འགལ་བ།སེར་སྐྱས་གནས་ལ་ཡོད་
292

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
པ་ཉིད། སོགས་ཀྱི་ཕྱི་རོལ་པའི་རིགས་པ་དང་འགལ་བ་གཉིས་ཀ་དཔེར་བརྗོད་པས་ཐུན་མོང་ལས་
གཞན་པའི་སྐབས་ཨེ་འདུག གང་ལྟར་ཁོ་བོ་ཅག་གི སློབ་དཔོན་འདི་ཉིད་དངོས་གཞི་ཕྱི་རོལ་པ་
ཡིན་ཡང༌། རང་གཞན་གྱི་གྲུབ་མཐའ་མང་པོ་ལ་མཁས་པ་ཞིག་ཡིན་པར་འདོད་པ་ཡང༌། རྒྱུ་མཚན་
འདི་ལྟ་བུས་བདེན་པར་རྟོགས་པར་འགྱུར་།།
༈དྲི་བ་ལྔ་པར། ཆོས་འཁོར་བསྐོར་བར་བསྐུལ་བའི་ཚངས་པ་དང་། །རིག་བྱེད་སྨྲ་བའི་
ཚངས་པ་ཨེ་གཅིག་ན། །ཞེས་པའི་ལན།བཅོམ་ལྡན་འདས་ཀྱིས།རྒྱ་ཆེར་རོལ་པའི་མདོར།འཇིག་
རྟེན་ཀུན་ལ་སྙིང་རྗེ་མཐའ་ཡས་དང༌། །གཞན་གྱིས་གསོལ་བ་བཏབ་ལ་ང་མི་སྟོན། །སྐྱེ་བོ་འདི་ཀུན་
ཚངས་ལ་དད་པ་སྟེ། །དེ་ཡིས་གསོལ་བ་བཏབ་ན་འཁོར་ལོ་བསྐོར །ཞེས་གསུངས་པ་ཡང་། ཕྱི་
རོལ་པ་དག་ཚངས་པ་ནི་རིག་བྱེད་མཐའ་དག་དྲན་པ་པོ་ཡིན་པའི་ཕྱིར་སྟོན་པར་འདོད་ལ དེས་
གསོལ་བཏབ་ན་གཞན་ཡིད་ཆེས་པར་འགྱུར་བ་དང༌། རིག་བྱེད་སྨྲ་བ་བོ་གཞན་ལས་ཁྱད་པ་དུ་གྱུར་
པའི་ཡོན་ཏན་སྟོན་པའི་དགོས་པ་ཡོད་པར་གཟིགས་པའི་དབང་ལས་ཡིན་པས་དེ་གཉིས་ནི་གཅིག་ལ
སྟོང་གསུམ་གྱི་བདག་པོར་གྱུར་པའི་ཚངས་པ་ཞིག མི་མཇེད་ཀྱི་བདག་པོ་ཚངས་པ་ཞེས་གསུངས་
རབ་ལས་འབྱུང་བ་དཔྱད་བཞིར་སྣང་ཡང་འདིར་འཕྲོས་མ་བྱུང་ཞིང་། ད་ལམ་གྱི་བའི་སྐབས་དོན
དེ་ཀས་འགྲུབ། །
༈དྲི་བ་དྲུག་པར། མདོར་བསྟན་སྐབས་སུ་ད་ནི་ཞེས་པ་དང༌། །དེ་དག་གིས་ནི་ཞེས་པའི་
ལུགས་གཉིས་བྱུང༌།།དེ་དག་གིས་ནི་དག་ན་བསྟན་བཅོས་འདིའི། །ལུས་ཀྱི་མདོར་བསྟན་ཙམ་དུ་
རིགས་ཤིང༌། །ད་ནི་ཞེས་པ་དག་ན་དེའི་སྒྲུབ་བྱེད། །བརྡའ་སྤྲོད་མཁས་པའི་གཞུང་བཞིན་སྒྲུབ་པར
འོས། །ཞེས་པའི་ལན། ད་ནི་ཞེས་པ་ཅུང་མ་དག་ལ། དེ་དག་གིས་ནི་ཞེས་པ་ཡང་རྣམ་བཅད་ཉམས་
པ་སྟེ།འདིར།དེ་རྣམས་ཀྱིས་ནི་སྙན་ངག་གི།ལུས་དང་རྒྱན་ཡང་རབ་ཏུ་བསྟན།།ཞེས་སྔོན་གྱི་སློབ་
དཔོན་དེ་རྣམས་ཀྱིས་སྙན་ངག་གི་རིག་པའི་རྣམ་བཞག་ལ། འདོར་བསྡུ་བ་ལུས་དང་རྒྱན་ཞེས་པའི་
རིམ་པ་གཉིས་སུ་རབ་ཏུ་བསྟེན་ནོ། །ཞེས་པའི་དོན་ཡིན་པས་མ་ཚིག་སྦྱར་བ་དེ་རྣམས་ཀྱིས་ནི་ཞེས་
པ་དག་སྟེ། འདིའི་རྒྱ་དཔེར་ཏཻ་རཱི་རཾ་ཙ་ཞེས་སོགས་ཡོད་པའི ཏཻ་ཞེས་པའི་བོད་སྐད་དེ་རྣམས་
293

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཀྱིས་ཞེས་བསྒྱུར་དགོས་ཏེ།རྒྱུ་མཚན་དེ་ཞེས་པའི་སྐད་དོ་སརྦ་ནཱ་མའི་རྟགས་ཏཱཏྲ་བཞག་པ་ལ།བྱེད་
པ་པོ་ལ་གསུམ་པའོ །ཞེས་པས་རྣམ་དབྱེ་གསུམ་པའི་མང་ཚིག་བྷིས྄རྐྱེན། རྒྱན་སོགས་ཀྱི་ཆོ་ག་
དང་ཨཏྲ་ལས་བྷིས྄་ཀྱིས་ཨཻས་སུ་བསྒྱུར མཚམས་སྦྱར་བས། ཀྱཻདེ་རྣམས་ཀྱིས་ཞེས་པ་གྲུབ་སྟེ་
དཔང་ལོ་ཆེན་པོས་ཀྱང་དེ་ཁོ་ན་ལྟར་བཤད་། །དེས་ན་འདི་མདོ་བསྟན་དུ་འགྲོ་བ་ལ་ཀླན་ཀའི
གནས་མེད་ལགས། །
༈དྲི་བ་བདུན་པར། ལུས་སྲོག་རྒྱན་གསུམ་བཤད་པ་བདེན་ནམ་རྫུན། །བདེན་ན་གཞུང་
གི་དངོས་བསྟན་ཇི་ལྟ་བུ། །མི་བདེན་ན་ནི་ལུང་རིགས་སྐྱོན་བརྗོད་ནས། དཔང་གྱུར་ལེགས་བཤད་
གསར་པ་སྦྱིན་པར་འོས།ཞེས་པའི་ལན།བཤད་མ་ཐག་པའི་མདོར་བསྟན་དུ་ཡང༌། ལུས་དང་རྒྱན་
ཡང་རབ་ཏུ་བསྟན། །ཅེས་པ་ལས་མ་བྱུང་མོད་ཀྱང༌། ཟུར་མཁར་བ་བློ་གྲོས་རྒྱལ་པོ། བཅད་ལྷུག་
སྤེལ་གསུམ་ནི་ལུས། སྡེ་བཞི་ནི་སྲོག ཐུན་མོང་དང་ཐུན་མོང་མ་ཡིན་པ་ལ་སོགས་པའི་རྒྱན་ཏེ་
མཚན་ཉིད་གསུམ་དུ་མཛད་པ་ནི། རྗེ་ས་པཎ་གྱིས། སྲོག་གི་དབང་པོས་མ་བཟུང་བའི །མི་རོ་
བཟང་ཡང་སུ་ཞིག་ལེན། །གསུང་བ་ལྟར། སྲོག་མེད་པའི་ལུས་དེ་ལ་རོའི་དོན་སྤྱི་ཤར་མདོག་ཁ་ཡང༌།
དེ་ལྟར་ན་མིག་ལ་སོགས་པའི་དབང་པོ་གཞན་ཡང་ཅི་སྟེ་མི་དགོས།གོས་མེད་པའི་གཅེར་བུ་ལ་རྒྱན་
ཡང་མི་མཛེས་ཤིང་མི་འཚམ་པས དཀའ་ཚོགས་ཀྱི་ཁུར་འཛིན་དགོས་པ་འདྲ དེས་ན་སྡེ་བཞི་
སོགས་ཀྱི་སྙན་ངག་ཆེན་པོའི་མཚན་ཉིད་འཆད་པའི་སྐབས་ཡིན་པས་ཐམས་ཅད་དུ་ཚང་བ་ངེས་པར་
མི་དགོས། ས་བཅད་ཀྱང་བཅད་ལྷུག་སྤེལ་གསུམ་ངོས་འཛིན་པའི་ཁོངས་སུ་འདུས་པས་ལུས་ཁོ་ན་
ཡིན་ཅིང་།གཞུང་གི་དངོས་བསྟན་ལ་མེད་པ་ཙམ་དུ་མ་ཟད་བོད་ཊཱིཀྐ་ཁུངས་མ་དཔང་ལོའི་འགྲེལ་
ཆེན་དུ་ཡང་མ་བཤད་པས དངོས་བསྟན་བོར་ནས་ཤུགས་བསྟན་ཚོལ་བ་ཕོངས་པའི་ཁོ་ནར་
མཐོང་ངོ་། །
༈ དྲི་བ་བརྒྱད་པ། ལུས་ཀྱི་དབྱེ་བའི་སྐབས་སུ་གཞུང་འདི་དང༌། །མེ་ཏོག་ཆུན་པོར་
བཤད་ཚུལ་ཅུང་ཟད་ཙམ། །མ་མཐུན་པ་ལ་རི་བོང་ཅལ་ཁོ་ནས། །སེང་གེ་རྒན་པོ་ལུས་སེམས་བྲེལ་
བ་མཐོང༌། །དོན་གྱི་སྙིང་པོ་རྒྱུན་ཆགས་མཚན་ཉིད་། །དེ་ལ་རྐང་པས་བཅད་དང་མ་བཅད་གང༌། །
294

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
རིན་ཆེན་འབྱུང་གནས་དངོས་བསྟན་ལས་གཞན་པའི། །རྒྱུན་ཆགས་མེད་དམ་ཡོད་ན་ཇི་ལྟ་བུ། །
ཞེས་གཞི་གཅིག་ལས་འཕྲོས་པའི་དྲིས་ཚན་གསུམ་གྱི་ལན།སྡེབ་སྦྱོར་སྣ་ཚོགས་མེ་ཏོག་གི་ཆུན་པོར།
ཚིགས་སུ་བཅད་དང་རྐྱང་པ་དང༌། །རྒྱུན་ཆགས་ཞེས་བྱ་རྣམ་པ་གསུམ། །ཞེས་སྤྱིར་བསྟན་ནས། དེ་
ཡང་བཅད་དང་མ་བཅད་པའོ །ཞེས་རྐང་པས་མ་བཅད་པའི་རྒྱུན་ཆགས་བཞེད་པའི་རྒྱབ་སྐྱོར་དུ།
སྡེབ་སྦྱོར་གྱི་ཚོམས་ལས ཞེས་ལུང་འདྲེན་ཡང་མཛད་པ་ལ དཔང་ལོ་ཙཱ་བ་ཆེན་པོ་སོགས་ཀྱིས།
གཞུང་དེ་སྐད་ཅེས་བྱ་བ་ཡང་ཐ་སྙད་ཀྱི་གཙུག་ལག་དང་དེ་སྨྲ་བ་གཞན་ལ་གྲགས་པ་མ་མཐོང་ལ།
དེ་ལྟ་བུ་རྒྱུན་ཆགས་ཡིན་ན་བྱ་བའི་ཚིག་ཡོད་པའི་ལྷུག་པ་རྣམས་ཀྱང་རྒྱུན་ཆགས་སུ་ཐལ་བ་སོགས་
སྐྱོན་འཕངས་པ་ཐུགས་ཡུལ་དུ་མ་བདེ་པའི་ཁ་བུན་དུ་སྣང་མོད། ཚད་ལྡན་གྱི་བསྟན་བཅོས་གཞུང་
འདི་དང་སྡེབ་སྦྱོར་རིན་ཆེན་འབྱུང་གནས་གཉིས་ཀ་མཐུན་བར། བྲྀརྟ་དང་ཛཱ་ཏི་གཉིས་སུ་སྡེབ་སྦྱོར་
གྱི་དབྱེ་བ་མཐའ་དག་བསྡུས་ཤིང༌། དེ་ཐམས་ཅད་ཚིགས་བཅད་འབའ་ཞིག་ཏུ་བཤད་ནས། རྐང་
པས་མ་བཅད་པའི་རྒྱུན་ཆགས་ཡོད་པར་མ་གསུངས། ལྷག་པར། རྐང་པ་མེད་པའི་ཚིག་རྒྱུན་ནི། །
ལྷུག་པ་བརྗོད་པར་དག་དང་གཏམ། །ཞེས་འབྱུང་བས་དཔྱད་དགོས་པ་ནི་མད་ལ།འོད་ཀྱང་སྨྲ་བ་
པོ་དེ་གཉིས་ཀ་མཁས་པའི་དབང་པོ་ཚད་མར་གྱུར་པ་ཡིན་ཞིང་།ཤེས་བཞིན་དུ་དད་པ་ཐོབ་པ་ཁོ་
ཅག་ལྟ་བུས་ནི། ཁྱུ་མཆོག་གི་འགྲོས་ལ་སྤྲེའུས་གླེང་བར་རྔོ་མི་ཐོགས་པ་ཙམ་དུ་མ་ཟད། གཞུང་
ག་ལྟ་བུས་ན། ཁྱུ་
འདིར་ཚིགས་བཅད་རྐང་བཞི་པ་ཁོ་ནར་ངེས་བཟུང་མཛད་པ་ལ་ལུང་ལས་རྐང་པ་གཅིག་པ་ནས་
དྲུག་པའི་བར་དུ་བཤད་པས་རྒྱས་འགེབས་མི་དགོས་པ་བཞིན།དེ་ཡང་ཚིགས་བཅད་ལྷུག་པ་དང་། །
སྤེལ་མ་རྣམ་གསུམ་ཉིད་དུ་གནས། །ཞེས་སོགས་ཀྱི་གཞུང་ཞལ་གསལ་ཅན་ཡོད་བཞིན་དུ། དེ་དང་
མི་མཐུན་པའི་གཞུང་འགའ་འབད་པས་དེ་ཐོག་ཏུ་བཅུས་ཀྱིན་འཐེན་པ་ནི་དགོས་པ་ཆུང་བར་མཐོང་
ནས་བཞག་མོད་ཀྱི། ཅི་སྟེ་ད་དུང་ཐུགས་ཡུལ་དུ་མི་བདེ་ཞིག་ན། ཁྱེད་རང་གི་བླ་མ་གོང་མའི་བཞེད་
གཞུང་ཡིན་པས། དེ་ཁུངས་དང་ཇི་ལྟར་འབྲེལ་བ། ཡི་གེ་ལྕི་ཡང་གི་པྲསྟཱ་ར་འགོད་ཚུལ་སོགས་བྱི
ལའི་མཇུག་མའི་ལྷན་ཚལ་བཞིན་དུ་སྒྲུབ་བྱེད་ལྟར་སྣང་གི་དབུ་འཁོར་སློང་བ་ནི། དེའི་རྗེས་འཇུག
ཏུ་རློམས་པ་དག་ལ་སྐབས་སུ་བབ་པའི་ཁུར་རྩའོ། །
295

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༈དྲི་བ་དགུ་པར། གྲོལ་མཛོད་རིགས་འདུས་དབྱེ་སྐབས་བྱ་ཚིག་འདི། །གཉིས་པ་ལས་
བྱ་ཡིན་ནམ་དེ་མིན་གང་། །ཞེས་ལན་བྱ་བ་ལ་སྤྱིར་ཀྲྀ་ཏྱའི་རྐྱེན་སྦྱར་བའི་རྗེས་དང་། གཞན་གྱི་ཆེད་
དུ་བྱ་བ་ཨཱཏྨ་ནེའི་རྐྱེན་སྦྱར་བ་དང་། རྣམ་དབྱེ་གཉིས་པ་ལས་སུ་བྱ་བ་རྣམས་ལ་ནང་གསེས་ཀྱི་དབྱེ་
བ་མང་པོ་ཡོད་པ་ལས། འདིར་དང་པོ་བྱིངས་ལ། བྱ་བ་དུས་གསུམ་ཡུལ་ཅན་ཞེས་པ་ལྟར། འདས་
མ་འོངས་ད་ལྟར་དུས་གསུམ་གང་རུང་ལ་འཇུག་པའི་ཀྲྀ་ཏྱའི་རྐྱེན་གྱིས་རྟགས་སུ་བསྒྲུབས་རྗེས།
ཙནྡྲ་པར། ལས་སུ་བྱ་བ་ལ་གཉིས་པའོ ཞེས་བྱ་བའི་གཞི་ལ་ཡོད་པའི་ལས་སྟོན་པ་ལ་རྣམ་དབྱེ་
གཉིས་པ་སྦྱོར་བར་བཤད་པ་ལྟར་རམ། ཡང་ན་བརྡའ་སྤྲོད་སྙིང་གསལ་བར། བྱེད་ཅན་བརྗོད་ན་
དང་པོ་ཉིད།ཅེས་གསུངས་པ་ལྟར། བྱེད་ཅན་དྲུག་སོ་སོར་བརྗོད་པ་ལ་རྣམ་དབྱེ་དང་པོ་ཁོ་ན་སྦྱོར་
བའི་རིམ་པ་བཤད་པ་ལྟར་གྱིས་ཚིག་ཏུ་སྒྲུབ་དགོས་པས།དེས་ན་གཙོ་བོ་ཀྲྀཏ་བྱ་བའི་རྐྱེན་སྦྱར་བ་
ཞིག་དགོས་པར་མངོན་གྱི།རྣམ་དབྱེའི་ལས་བྱ་གཙོ་བོ་མ་ཡིན་།།
༈དྲི་བ་བཅུ་པ།ཟུར་ཆག་སོགས་ལས་སྙན་ངག་མཚན་ཉིད་པ། །མེད་དམ་ཡོད་འདྲི་མེད་
ན་སྐད་རིགས་བཞི། །ལུས་ཀྱི་དབྱེ་བ་བཤད་པ་དོན་མེད་འགྱུར། །ཡོད་ན་སྡེབ་སྦྱོར་ལྡན་པ་ཡོད་པ་
རིགས། །ཞེས་པའི་ལན སྐད་རིགས་བཞི་ཀ་ལ་སྙན་ངག་གི་བསྟན་བཅོས་མཚན་ཉིད་པ་ཡོད་པ་
རང་གཞུང་དུ་བཤད་མོད།ཐམས་ཅད་ལ་སྡེབ་སྦྱོར་འབྱུང་དགོས་པས་ཁྱབ་པ་མ་ཡིན་ཏེ།རྒྱུ་མཚན།
ག་པའི་སྡེབ་སྦྱོར་ནི་སུ་ལྷུག་པའི་སྡེབ་སྦྱོར་ནི་སུ་ཡང་མི་བཞེད།རྒྱུན་ཆགས་རྐང་པས་མ་བཅད་པ་དང་ལྷུག་པ་ཡང་ཁྱད་
ཆོས་དུ་མས་མི་གཅིག་པར་ཁྱེད་རང་འདོད་ལ། དེ་ལྟ་ན་གོང་གི་བསྟན་བཅོས་རྣམས་ཀྱང་ཚིགས་
བཅད་འབའ་ཞིག་ཡིན་པའི་ངེས་པ་ཅི་ཡོད། དེ་མེད་ཕྱིན་ན་བ་འདི་ཡང་དེར་ཟད། སྙན་ངག་
མཚན་ཉིད་པར་འགྱུར་བ་ལ་སྡེབ་སྦྱོར་གྱིས་ཁྱབ་དགོས་པ་གང་ཞིག ལྷུག་པར་སྦྱར་བ་ཐམས་ཅད་
སྙན་ངག་མཚན་ཉིད་པ་མ་ཡིན་པར་ཐལ།སྡེབ་སྦྱོར་སྒྲིག་ཏུ་མེད་པའི་ཕྱིར།འདོད་ན་གོང་དུ་ལུས་ཀྱི་
དབྱེ་བ་གསུམ་དུ་བཞག་པ་ལ་དགོས་པ་ཅི་ཞིག་ཡོད་དོ། །སྤྲོས་པས་ཆོག་གོ།ཅི་སྟེ་འདི་ལ་བའི་
ཁུར་ཞེས་དགོས་པ་ཞིག་ན།ཐོག་མར་དེ་དག་བཅད་ལྷུག་སྤེལ་བ་གསུམ་གང་དུ་སྦྱར་བ་ཡིན་ཀྱང་དྲི་
དགོས་པར་འགྱུར་ཏེ།མགོ་མ་ཚོས་བར་ལ་ཀླད་པ་མི་ལྡག་པ་མན་ངག་ཡིན་པའི་ཕྱིར་ནའོ།།
296

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
༈དྲི་བ་བཅུ་གཅིག་པར། ཐུན་མོང་མ་ཡིན་རྒྱན་བཅུ་རྩོམ་པའི་སྐབས། །ཐུན་མོང་རྒྱན་
རྣམས་འདྲེས་ན་འོང་ངམ་མི་ཡོང༌། །འོང་ན་ཐུན་མོང་མིན་པའི་རྣམ་དཔྱོད་ཉམས །མི་འོང་གཞུང་ལ་
འགལ་བ་འཛིན་པར་འོས །ཞེས་པའི་ལན། འདིར་སྒྲའི་རྒྱན་དང་སྦྱོར་ཚུལ་འོལ་སྤྱི་ཙམ་འདྲ་བ།
སྦྱར་བ་ལ་སོགས་པའི་ཡོན་ཏན་བཅུ་པོ་འདི་དག་ཕལ་ཆེར་དངོས་ལྷོ་པ་དང༌།བཟློག་པ་ཤར་པའི་
ལམ་གཉིས་སུ་ཕྱེ་བའི་རྒྱུ་མཚན་གྱིས གཙོ་ཆེ་བའི་དབང་དུ་མཛད་ནས་ཐུན་མོང་མ་ཡིན་པ་ཞེས་
བརྡའ་ཆད་དུ་མཛད། དེ་ལ་རྒྱན་གཞན་གྱི་མཚན་ཉིད་ཅུང་ཟད་འདྲེས་པ་ལྟར་སྣང་ཡང་གནོད་མི་
ནུས་ཏེ། སྐབས་འདིར་མ་གཏོགས་ཐུན་མོང་གི་རྒྱན་རྣམས་སུ་ཡོན་ཏན་བཅུ་པོ་འདི་དག་ཐ་སྙད་མི་
འདོད་པའི་རྒྱུ་མཚན་གྱིས་སོ། །འོན་ཏེ་ཚིག་འཁྲི་ལ་དགེས་པ་ཞིག་ན། ཐུན་མོང་མ་ཡིན་པའི་རྒྱན་
བཅུ་གསུང་བ་སྦྱར་བ་ལ་སོགས་པའི་ཡོན་ཏན་བཅུ་བཤད་ཀྱང༌། དེ་དག་ཕལ་ཆེར་བཟློག་པ་ནི།
ཞེས་ཚིག་ལ་རུས་འདོན་པའི་རྒྱུ་མཚན་ཡང་དོན་གསལ་དང་ཏིང་ངེ་འཛིན་གཉིས་ལ་ཤར་ལྷོའི་ལམ་
སྲོལ་སོ་སོར་མེད་ཅིང༌། ལྷག་པར་ཏིང་ངེ་འཛིན་ལ་དཔང་ལོས། དེས་ན་འདི་ནི་ལམ་གཉིས་ཀའི་
ཐུན་མོང་གི་ཡོན་ཏན་ནོ། །ཞེས་གསུངས་གནང་བ་ལ་ཇི་ལྟར།ལར་རྒྱན་གྱི་མཚན་ཉིད་ཅི་ཡིན་ཀྱང་།
སྐབས་འདི་འདྲར་ཡུལ་སྐད་ངན་པས་མ་སྤགས་པ་མན་ངག་གི་གནད་དམ་པར་འདོད་པ་ལགས། །
༈དྲི་བ་བཅུ་གཉིས་པར།དོན་སྒྲ་གབ་ཚིག་རྒྱན་ཞེས་ནུས་འདོན་ཅིང་། ཞེས་པའི་ལན།
ལུང་ལས་མིང་ཙམ་ལ་ནི་ཅི་ཞིག་རྩོད།ཅེས་འབྱུང་ཡང༌། དགོངས་སྦྱར་ཞུ་སྟེ། སྤྱིར་བརྗོད་བྱའི་དོན་
དང་རྗོད་བྱེད་ཀྱི་ཚིག་ཐམས་ཅད་ཀྱི་ཁྱབ་བྱེད་ཡིན་མོད། གནས་སྐབས་འཇུག་པ་གཙོ་ཆེ་ཆུང་གི་
དབང་ལས་དོན་རྒྱན་དང་སྒྲ་རྒྱན་དུ་བཞག་ལ། དེ་བཞིན་བརྗོད་བྱའི་དངོས་པོ་དེ་ཚིག་སྦྱོར་དམ་པོས་
སྦས་ཤིང་གབ་པ་ལྟ་བུར་གནས་པ།མཚན་ཉིད་ཤེས་པས་མ་གཏོགས་གཞན་གྱིས་རྟོགས་དཀའ་ཞིང་
མགོ་རྨོངས་པར་བྱེད་པའི་ཚིག་ལ་གབ་ཚིག་ཞེས་འཇིག་རྟེན་གྲགས་པ་ལྟར། དགོས་པ། རྩེ་མོའི་
འདུན་སར་བཞད་གད་དང༌། །དེ་ཤེས་ཚོགས་སུ་གསང་སྨྲ་དང༌། །ཕ་རོལ་ཀུན་ཏུ་རྨོངས་བྱེད་ལ། །
གབ་ཚིག་དག་ནི་ཉེར་མཁོ་ལྡན། །ཞེས་གསུངས་པ་དེ་ལྟ་བུའི་ཕྱིར་རོ།།
༈དྲི་བ་བཅུ་གསུམ་པར། རང་བཞིན་རྒྱན་ལ་རྒྱན་གཞན་འདྲེར་མི་རུང་། །དེས་ན་ཡོན་
297

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཏན་བརྗོད་པའི་རྒྱན་འདི་ལ། །རྒྱུ་རྒྱན་མཚན་ཉིད་ཚང་བས་མི་གནོད་དམ། །ཞེས་པའི་ལན། རང་
བཞིན་བརྗོད་ནི། དངོས་པོ་བརྗོད་བྱ་རྣམས་ཀྱི་རང་བཞིན་སྒྲོ་མ་བཏགས་པར་དེ་དང་དེའི་གནས་
སྐབས་སྣ་ཚོགས་དངོས་སུ་གསལ་བར་བྱེད་པའི་ཚིག་སྦྱོར་ཏེ།དེས་ན་འདི་ལ་རྒྱན་གཞན་འདྲེར་རུང་
མི་རུང་གི་ས་མཚམས་ཀྱང༌། དེ་ལྟ་བུའི་མི་མཐུན་ཕྱོགས་འཁྱོག་པོར་བརྗོད་པའི་ངག་འདྲེས་ན་རང་
བཞིན་བརྗོད་པའི་རྣམ་དཔྱོད་ལས་ཉམས་པར་རྟོགས་པ་ནའོ དེ་ལའང་ངེས་པ་མི་སྣང་སྟེ། ཡུལ་
རྫོགས་པའི་སངས་རྒྱས་ལྟ་བུ་ལ་རང་བཞིན་བརྗོད་པས་བསྔགས་ཀྱང་རང་བབས་ཀྱིས་ཕུལ་བྱུང་དུ་
འགྲོ་བ་མཐོང་སྟེ།དེ་ལྟ་བུ་ལས་ཕུལ་དུ་བྱུང་བའི་ཡོན་ཏན་སྲིད་པ་གསུམ་ན་འགའ་ཡང་མེད་པའི་
ཕྱིར། དེས་ན་གང་ཟག་མཆོག་དམན་གྱི་བློ་དང༌། སྙན་ངག་མཁན་གྱི་བསམ་པས་ཇི་ལྟར་བཏགས་
་བརྟེན་ནས་ངེས་པར་
པའི་ཚུལ་ལ་བརྟེན་ནས་ངེས་པར་བྱ་དགོས་སོ །
༈དྲི་བ་བཅུ་བཞི་པར།དཔེ་རྒྱན་ཙམ་དང་ལྡོག་ཅན་ཁྱད་པར་ཅི། །ཞེས་པའི་ལན།སྔ་མ་
ལ་མཚུངས་ཆོས་བསྟན་གྱི་འབྱེད་ཆོས་དགོས་པར་མ་ངེས་ལ།ཕྱི་མ་ལ་ནི་མཚུངས་ཆོས་དངོས་སམ་
ཤུགས་ལས་བསྟན་ནས། དེ་གཉིས་འབྱེད་བྱེད་ཀྱི་ཆོས་ངེས་པར་དགོས་པས སྔོན་དུ་མཚུངས་པ་
ཕྱིས་ལྡོག་པས་ལྡོག་པ་ཅན་ཞེས་བྱ་སྟེ་འཁྱེར་བདེ་བ་ལགས། །
༈དྲི་བ་བཅོ་ལྔ་པར།གཞུང་འདིར་ཐུན་མོང་མ་ཡིན་སྐབས། །རྒྱ་ཆེའི་རྒྱན་གཉིས་བཤད་
པ་འདི་གཉིས་ལ། །ཁྱད་པར་མེད་དམ་ཡོད་ན་ཇི་ལྟ་བུ། །ཞེས་པའི་ལན། ཐུན་མོང་མ་ཡིན་པ་དང་
ཐུན་མོང་བའི་རྒྱན་གྱི་རྒྱ་ཆེ་བ་གཉིས་མིང་ཙམ་མཚུངས་ཀྱང་ཁྱད་པར་ནི་ཡོད་དེ། སྔོན་མའི་སྐབས་
སུ་ལྷོ་པའི་ལུགས་དངོས་སུ་བརྗོད་པ་འགའ་ཞིག་གི་ཤུགས་ལས། ཡུལ་དེ་ཉིད་ཁྱད་འཕགས་ལྡན་
པའི་ཡོན་ཏན་རྟོགས་ནུས་པ་ཞིག་སྟེ། དེ་ལ་ཡང༌། ཞེས་པ་ཉིད་ཀྱི་ངག་འདི་ལ། །གཏོང་བ་ཁྱད་
འཕགས་ལེགས་པར་མཚོན། །ལམ་འདི་ཉིད་ཀྱིས་གཞན་དག་ཀྱང༌། །རིགས་པ་མཚུངས་པར་
དཔག་པར་བྱ། །ཞེས་འབྱུང་བ་དང་། གཽ་ཌཱ་བའི་ལུགས་ལའང༌། བསྔགས་པར་འོས་པའི་ཁྱད་པར་
དང་། །ལྡན་པ་རྒྱ་ཆེན་འགའ་ཞིག་འདོད། །ཅེས་པའི་དོན་གྱིས་སྤྱིའི་ཁྱབ་བྱེད་འབའ་ཞིག་ཏུ་བཤད་ལ།
ཕྱི་མ་འདི་ནི་བསམ་པ་དང་སྦྱོར་བའི་རྒྱ་ཆེ་བ་གཉིས་ཁོ་ནར་དམིགས་ཀྱིས་བསལ་ནས་བསྟན་པ་
298

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
ཡིན་ཏེ།རྒྱ་ཆེ་གཉིས་འདི་དག་ཀྱང༌། །གསལ་བར་རབ་ཏུ་མཚོན་པ་ཡིན།།ཅེས་པ་ལས་མི་འབྱུང་
བས་དེ་གཉིས་ཀྱི་ཁྱད་པར་ནི་དེའོ །དེས་ན་སྤྱིར་བཏང་དམིགས་བསལ་ལྟ་བུར་གནས་པ་ཤིན་
གསལ་ལོ །
༈དྲི་བ་བཅུ་དྲུག་པར། སྤེལ་བའི་རྒྱན་ལ་རྒྱན་གཉིས་བསྲེས་པ་ཡིས། །ཆོག་གམ་ངེས་
པར་གསུམ་བསྲེས་དགོས་པ་དཔྱད། །ཆོག་ན་དཔེ་ཡི་གཟུགས་ཅན་དེར་ཐལ་ཞིང༌། །མི་ཆོག་འགྲེལ་
མཛད་མཁན་པོས་བཤད་པ་འགལ། །ཞེས་པའི་ལན། འདིའི་སྐབས་སུ་དཔང་ལོའི་འགྲེལ་ཆེན་
ལས།ཐ་དད་པའི་རྒྱན་གཉིས་སམ་མང་པོ་རྣམས་བསྲེས་པ་སྦྱོར་བ་གཅིག་ལ་གནས་པ་ནི་སྤེལ་མའི་
རྒྱན་དུ་བརྗོད་པར་བྱའོ། །ནིའི་སྒྲ་ནི་རང་བཞིན་ལ་སོགས་པ་ལྟར་མཚན་ཉིད་ལེགས་པ་མེད་ཀྱི་དེ་
རྣམས་ཉིད་འདྲེས་པའོ་ཞེས་སྟོན་པའོ། །ཞེས་དང༌།འདིར་རྒྱན་གསུམ་བསྲེས་པའམ སྦྱར་བ་དོན་
གཞན་བཀོད་པའི་བདག་ཉིད་དུ་གནས་པས་ལོགས་སུ་མི་བགྲང་ན་གཉིས་སྤེལ་བའོ །ཞེས་འདམ་
ཀར་བཤད་ལ། དཔེ་གཟུགས་ལྟ་བུ་རབ་སྤེལ་གྱི་བྱེ་བྲག་ཙམ་དུ་འགྲོ་སྲིད་ཀྱང༌། རྒྱན་གཞན་ཕན་
ཚུན་བསྲེ་བའི་ཁྱབ་བྱེད་དུ་མི་རུང་ལ། འདིར་ནི་ཡན་ལག་སྒྲུབ་བྱེད་ཡན་ལག་ཅན་བསྒྲུབ་བྱའི་
དངོས་པོ་གཉིས་འབྲེལ་མཚུངས་སུ་བཀོད་པ་དང༌། འདྲེས་པའི་རྒྱན་ཐམས་ཅད་སྟོབས་མཚུངས་པ་
རང་དབང་ཅན་པ་གཉིས་སྤེལ་རྒྱན་སྤྱིའི་མཚན་ཉིད་དུ་བཞག་པ་ནི། རྒྱན་དུ་མ་ཞིག་འདྲིས་པ་ལ་
སྤོ༥རྒྱཞ
རབ་སྤེལ་ཞེས་མིང་འདོགས་སུ་རུང་བའི་དགོས་པ་དང་བཅས་པའོ་ཞེས་མཁས་པ་དག་བཞེད་པ་
ཡང་ལེགས་།ཐ་དད་རྒྱན་རྣམས་བསྲེས་པ་ནི།།སྤེལ་མ་དག་ཏུ་བརྗོད་པ་སྟེ། །ཞེས་སྨྲས་པའི་ཚིག་
ནུས་ལ་བརྟགས་པས་ཤེས་། །གལ་ཏེ་ཚིག་ཟུར་ལ་འཁྲིས་ཏེ་རྩོད་པ་ལྟར་ན། དཔེ་གཟུགས་
གཟུགས་ཅན་རྒྱན་ནང་ཚན་དུ་འདྲེན་པའང་མི་རིགས་། དེ་ཕྱོགས་ཅིག་ནས་གཟུགས་ཅན་ཡིན
རུང༌།ཕྱོགས་གཅིག་ནས་དཔེ་རྒྱན་དུ་ཡང་འགྱུར་བའ་ཕྱིར་རོ །ཟེར་ན་ལན་དུ་འོས་པ་ཅི་ཞིག།
༈དྲི་བ་བཅུ་བདུན་པར།སྒྲ་རྒྱན་ཚད་ལྡན་བོད་འདིར་ཡོང་ངམ་མི་ཡོང༌།།ཅེས་པའི་ལན།
སྒྲ་རྒྱན་ནི་རྣམ་པ་འདྲ་བ་ཙམ་ལས་ཚུལ་མཐུན་བོད་སྐད་ལ་མི་འབྱོར་ཏེ། དབྱངས་གནས་ཡི་གེ་ངེས་
པ་སོགས་རྒྱ་གར་གྱི་ལུགས་བཞིན་མི་འབྱུང་བའི་ཕྱིར་།ཞེས་དྲི་བ་དང་མཐུན་པར་ཀོང་ལུགས་
299

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཆུག་མེད་ཀྱི་ལན་ནོ། །
༈དྲི་བ་བཅོ་བརྒྱད་པར།སྐྱོན་བཅུ་སེལ་སྐབས་སྤྱིར་བཏང་དམིགས་བསལ་། །དབྱེ་
བས་དམིགས་བསལ་སྐྱོན་དུ་མི་འགྱུར་ན། །སྙན་ངག་སྐྱོན་ཅན་མེད་པར་མི་འགྱུར་རམ། །ཞེས་པའི་
ལན།དམིགས་བསལ་བཤད་པས་སྙན་ངག་སྐྱོན་ཅན་མེད་པར་ཅིའི་ཕྱིར་འགྲོ་སྟེ། དམིགས་ཀྱིས་
བསལ་བའི་སྐབས་དེ་དག་ཏུ་མ་གཏོགས། གནས་སྐབས་གཞན་དུ་སྐྱོན་དུ་འགྱུར་བར་བཤད་པ་དེ་
ཀར་འདུག་པ། དེ་ཡང༌།ཚིག་སྦྱོར་མི་ཤེས་པས་སྐབས་འགར་གང་བབ་བབ་ཏུ་གྱ་ཚོམ་དུ་སྦྱར་ན་
སྐྱོན་བཅུར་མ་ཟད་ཐམས་ཅད་སྐྱོན་གྱི་གོང་བུར་འགྲོ་སྟེ།ཇི་སྐད་དུ། དུས་སུ་མ་བབ་པ་ཡི་གཏམ། །
གང་སྨྲ་དེ་ལ་ཀུན་གྱིས་བརྙས། །མང་པོ་སྨྲ་བའི་གཏན་ཚིགས་ལས། །སྨྱོན་པར་རྗེས་སུ་མི་དཔོག་
གམ། །ཞེས་པ་དེར་འགྱུར་དུ་འོང་ལ། སྦྱོར་ཚུལ་ཤེས་པས་སྦྱར་ན་སྐྱོན་ཡང་ཡོན་ཏན་དུ་འགྱུར་བ་
སྨན་པ་མཁས་པས་དུག་ཀྱང་སྨན་དུ་བྱེད་པ་བཞིན་ཏེ། གཞུང་འདི་ཉིད་དུ། སྙན་ངག་མཁན་གྱིས་
བསམ་བྱས་བཏགས། །གང་དུ་ཡང་ནི་སྐྱོན་མི་འགྱུར། །འདོད་དོན་སྒྲུབ་ལ་སྒོ་རུ་ནི། །མཁས་པ་
རྣམས་ལ་ཅིས་མི་འགྱུར། །ཞེས་དང༌། འགལ་བ་མཐའ་དག་འདི་ལ་ཡང༌། །རེས་འགའ་སྙན་ངག་
མཁན་མཁས་པས། །སྐྱོན་གྱི་གྲངས་ལས་རབ་འདས་ནས། །ཡོན་ཏན་ལམ་ནི་རྣམ་པར་འཛིན། །
ཞེས་གསུངས་བ་ནི། སྙན་ངག་མཁན་ལ་ཅི་ཡང་རྒྱན། །མཁས་པས་བཤད་ན་ཅི་ཡང་བདེན། །ལྟོ་
འདུན་ཅན་ལ་ཅི་ཡང་ཟས། །འདོད་ཆེན་ཅན་ལ་ཅི་ཡང་ནོར། །ཞེས་པ་ཡང་གཞུང་དོན་ལ་ཞུགས་
པའི་གཏམ་ཡིན་ནོ། །
༈དྲི་བ་བཅུ་དགུ་པར། གཞུང་འདིའི་མཇུག་ཏུ་ཟློས་གར་མཚན་ཉིད་ཙམ། །སྟོན་པའི་
ལེའུ་ཡོད་ཅེས་སྨྲ་བ་ཐོས །ལེའུ་གོང་མར་ཟློས་གར་གཞན་ན་རྒྱས། །སྒྲ་རྒྱན་ཕྱིས་འཆད་ཅེས་པས་
མི་གནོད་དམ།།ཞེས་པའི་ལན།དེ་ལྟ་བུའི་སྨྲ་སྒོ་གསན་གཟུགས་འབྱུང་བ་ནི།།གང་ཞིག་ཡོད་པ་མི་
མཐོང་མེད་མཐོང་བ། །འདི་ལྟའི་མུན་ནག་རྣམ་པ་འདི་གང་ཞིག །ཞེས་པ་དེ་ཉིད་དེ། འགྲེལ་མཛད་
རྣམས་ཀྱིས།ཟློས་གར་གྱི་མཚན་ཉིད་དང་དབྱེ་བ་ནི་བྷ་ར་ཏ་དང༌། ཀོ་ཧ་ལ་ལ་སོགས་པ་ཟློས་གར་
གྱི་བསྟན་བཅོས་གཞན་རྣམས་ན་རྒྱས་སོ་ཞེས་དེ་དག་ཏུ་ཞལ་འཕངས་པ་ཤ་སྟག་འབྱུང་གི གཞུང་
300

སྙན་ངག་ལ་དཔྱད་པ་ཨུཏྤ་ལའི་འཕྲེང་བའི་ལན་སྣང་བ་མཆོག་གི་དུས་སྟོན
འདིའི་མཇུག་ན་ཡོད་པར་སྨྲ་བ་འདི་ཙམ་ལས་མ་ཐོས སྐྱོན་སེལ་སྐབས་སྒྱུ་རྩལ་ཡོངས་སུ་དཔྱད་པ་
ལ། དེ་ཡི་རང་བཞིན་གསལ་བར་འགྱུར། ཞེས་པ་ལ་མཁས་པ་ཁ་ཅིག གཞུང་འདིའི་མཇུག་ཏུ་སྒྱུ་
རྩལ་ཡོངས་སུ་དཔྱད་པ་ཞེས་པའི་ལེའུ་ཡོད་ཅེས་གསུང་མོད།དེ་ཡང་འཐད་པར་མི་མངོན་། །རྩོམ་
པར་དམ་བཅའི་ཚེ། སྙན་ངག་རྣམས་ཀྱི་མཚན་ཉིད་བྱ། །ཞེས་གསུངས་པ་ལ་དེ་སྙན་ངག་མ་ཡིན་
པའི་ཕྱིར་དང༌། སྙན་ངག་དང་འབྲེལ་ཆེ་ངེས་ཤེས་པའི་སྡེབ་སྦྱོར་དང་ཟློས་གར་སོགས་གཞན་དུ་
ཞལ་འཕངས་ནས སྒྱུ་རྩལ་གྱི་མཚན་ཉིད་ལེའུར་ལོངས་པ་བཤད་པ་ལ་དགོས་དོན་གང་དང་ཡང་
མ་འབྲེལ་བའི་ཕྱིར་། །དེས་ན་འཐད་པའི་ཕྱོགས་ནི། དཔང་ཊཱིཀྐ་ཏུ། སྒྱུ་རྩལ་ཡོངས་སུ་བཅད་པ་
སློབ་དཔོན་འདི་ཉིད་ཀྱིས་ལེའུ་བཞི་པ་མཛད་པ་ཡོད་ཅེས་གྲགས་ཏེ། ཞེས་འབྱུང་བ བསྟན་བཅོས་
ལེའུ་བཞི་པ་ཞིག་ལོགས་ན་ཡོད་པར་ཁོ་བོའི་རྗེ་བླ་མ་ཉིད་བཞེད་པ་ལྟར་ལེགས་པ་ཡིན་ནོ།།
དེས་ན་བ་འདི་ནི་འདྲེ་ཤར་སྒོར་གནས་པའི་ཡས་ཐགས་ནུབ་ཏུ་སྐྱེལ་བ་ལ་མཆན་བུ་དང་
བཅས་བྲོད་བྲོད་མོ་དཔེ་མེད་གནང་འདུག་ཀྱང༌།ཇི་སྐད་དུ། ལུང་རིགས་གཏན་ཚིག་མི་ལྡན་པར། །
གཞན་ལ་བབ་ཆོལ་སྨྲ་བ་ནི། །སྐྱེས་བུ་རྫ་ཡི་ཁུར་ཐོགས་ནས། །རྡོ་བའི་གཡུལ་ངོར་འཇུག་པ་འདྲ། །
ཞེས་པ་དེར་སོང་བའོ།དྲི་བའི་འཕྲོར།དེ་སྐད་རང་རྨོངས་བསལ་ཕྱིར་མཁས་ཚོགས་ལ། །གུས་པའི་
མགྲིན་པ་བཏེགས་ནས་འབད་པས་ཞུས། །ལེགས་བཤད་སྣང་བ་བརྒྱ་ཡི་གྲིབ་བསིལ་གྱིས །དོན་
གཉེར་རེ་བ་འགྲུབ་པའི་དགའ་སྟོན་སྩོལ། །གང་འདི་ཤམྦྷ་ལ་ཡི་གྲོང་ཁྱེར་བཞིན། །རིགས་ལྡན་ཆོས་
ཀྱི་རྒྱལ་པོས་སྐྱོང་བའི་འགྲམ། །རིག་བྱེད་ཁང་པ་བརྩེགས་པའི་བ་གམ་ནས། །ལེགས་བཤད་གཏམ་
གྱི་ཨུཏྤལ་དོག་པ་བསྐྲུན། །ཞེས་འབྱུང་སྟེ།དྲི་བ་འདི་ཉིད་མཛད་ནས་རིང་ཞིང་ལོན་པ་འདྲ་ཡང༌།
ལན་གྱི་རིམ་པ་ཇི་ལྟར་ཡོད་མ་ཤེས་ལ། རང་དང་སྐལ་བ་མཉམ་པའི་བློ་གསལ་ལམ་འདིར་འཇུག་
པ་གཞན་ཅུང་ཟད་ཕན་རེའི་ལྷག་བསམ་དགེ་བས་སྙིང་པོར་དྲིལ་བའི་ལན་འཕྲེང་རྣམ་པར་སྤེལ་བ་
རེ་ཞིག་དེ་ཙམ་མོ། །
ལྷག་བསམ་ཉི་གཞོན་གསེར་གྱི་ཁུ་བ་ཡིས །ཡོངས་སྦྱངས་བློ་གྲོས་ནོར་བུ་པི་ཙུ་ལ། །
ལེགས་བཤད་བསིལ་བའི་ཆབ་རྒྱུན་འབད་མེད་དུ། །འབྱིན་འདི་བློ་གསལ་སྙིང་གི་བཅུད་དུ་ལོང༌། །
301

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཚིག་ཏུ་མཛེས་པའི་དཔལ་དང་དོན་གྱི་བཅུད།།གང་ཡང་མི་ལྡན་དབྱི་མོང་མེ་ཏོག་འདྲའི། །ཉག་ཉོག་
རྩོམ་པར་རློམས་པའི་དུས་ངན་འདིར །དོན་དང་དོན་མིན་འབྱེད་པའང་རྒྱ་ལ་འགའ།རྙེད་བཀུར་
འདུ་ལོང་རྗེས་སུ་རྩོད་པ་དང༌། །མཐུན་འཇུག་བཅོས་མའི་ཚུགས་ཁྱེར་འགྱིང་བག་ལ། །བསྟན་པ་
འཛིན་པའི་རེ་མོས་བབ་དུས་འདིར །གཞུང་དོན་བརྟག་དཔྱད་བགྱིས་པ་མཐོལ་ཞིང་འཆགས། །
འོན་ཀྱང་འདིར་འབད་ལེགས་བྱས་ཕྲ་མོའི་སྤྲིན། །ལྷག་བསམ་ཆུ་རིས་འཁྲུག་པའི་དབྱངས་སྙན་
གྱིས། །ཐར་འདོད་མགྲིན་སྔོན་ཅན་ལའང་དགའ་བསྐྱེད་པས། །ཐུབ་བསྟན་དབྱར་གྱི་ལང་ཚོ་དར་
གྱུར་ཅིག།
ཞེས་བྱ་བ་ནི།བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷར་མིང་དུ་ཆགས་
པའི་རྣམ་གཡེང་མཁན་དེས་མྱུར་བར་བཀོད་པའི་དགེ་བས་སེམས་ཅན་ཐམས་ཅད་ཀྱི་སྙིང་ལ་ཡེ་
ཤེས་ཀྱི་སྣང་བ་དམ་པས་ཁྱབ་པར་གྱུར་ཅིག །།
302

༄༅།།སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་
ཤིང་རྟ་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས་རྣམ་རྒྱལ།
སྭ་སྟི་སྭ་སྟི། ཚིགས་སུ་བཅད་པ་འདིའི་རྐང་པ་ཕྱེད་དང་གསུམ་གྱིས་པདྨའི་ཁྱད་ཆོས་དང༌།ཕྱེད་དང་གཉིས་ཀྱིས་
དབྱངས་ཅན་མའི་ཁྱད་ཆོས་རྣམས་ཀྱི་སྒོ་ནས་བསྟན་པ་སྟེ།དོན་བསྡུ་ན།གསེར་གྱི་པདྨའི་ལྟེ་བར་རིག་བྱེད་ཀྱི་ཆོས་མཐའ་དག་གླུར་ལེན་
པ་ཚངས་པ་དང་མཚུངས་པའི་དབྱངས་ཅན་མ་ཞེས་པའོཕུན་ཚོགས་མི་འགྱུར་གསེར་གྱི་ཁམས་ལས་འཁྲུངས་པའི་
པདྨ་ཡ་མཚན་པ། །དཔལ་ལྡན་ཉིན་མོའི་འདྲེན་པས་ཕྱེ་བའི་ལེགས་བྱས་དྲི་བཟང་ཐིག་ལེའི་
མཛོད། །བཀྲ་ཤིས་འདབ་སྟོང་གྲོལ་བའི་ལྟེ་བར་རིག་བྱེད་མཐའ་ཡས་གླུར་ལེན་པ། །ཡབ་གཅིག་
ཚངས་པའི་སྤྱོད་དང་མཚུངས་པ་ངག་དབང་ལྷ་མོས་རྗེས་ཟུངས་ཤིག ༡ དེ་ཡི་དྲན་པའི་མཁྱེན་པའི་ལམ་
པའི་རོ་ནི་ཆོས་ཀྱི་ཚིག་དོན་ལམ་ང་
དུ་སྨིན་པའི་རོ་ནི་ཆོས་ཀྱི་ཚིག་དོན་ལམ་དུ་སྨིན་པའི་རོ །ཉམས་དང་འགྱུར་བག་སྙན་ངག་གི་ཉམས་འགྱུར་དེ་ཚལ་གྱི་
གཟུགས་སུ་སྦྱར་སྟོང་གི་ཚལ་ནང་ནས། །ལྷར་བཅས་འཇིག་རྟེན་ཀུན་དགའ་བསྐྱེད་པའི་གླུ། །མཁས་
པའི་མགྲིན་ལས་རྒྱུ་བ་སུ་ཡིས་བཟློག༢ དགའ་དགའ་སྤྲོའི་བ་སྤུ་གོས་ཀྱི་གཟུགས་སུ་སྦྱར དེ་འདྲའི་གོས་ཀྱིས་
གཏམས་པའི་བློ་གསལ་ཤེས་ལྡན་འདུས་པ་རྣམས་མཚོ་ལས་སྐྱེས་པའི་སྤྲིན་གཞོན་ནུ་དང་སྦྱར་ཏེ།དེ་དག་ལ་ཉོན་ཅིག་ཅེས་བསྐུལ་བའོ་
སྤྲོའི་སྤུ་ལོང་གོས་ཀྱིས་གཏམས་པའི་ལུས །ཡིད་བཞིན་མཚོ་ལས་ལངས་པའི་སྤྲིན་གཞོན་དང་།།
འགྲན་པའི་ཤེས་པར་ལྷག་རྣམས་ཡོངས་འདུས་ལ། །ཡིད་ཀྱི་ངལ་སོར་དག་པའི་ཚིག་འདི་།། ༣
ས་ལ་ཡིད་རབ་འཕྲོག་པའི་འཁྲི་ཤིང་གཞོན་ནུ་རྣམས་ཀྱི་མཛེས་པ་ནི་དཔྱིད་དུས་ཀྱི་མཐུས་བསྐྱེད་པ་དང༌།ནམ་མཁའ་ལས་འོད་ཟེར་
བཀྲ་བའི་མཛེས་པ་ནི་ཉི་མས་སྦྱིན་པ་དང༌།རིན་པོ་ཆེའི་དོ་ཤལ་གྱི་ཁོངས་ནི་སྲད་བུས་འཛིན་པར་བྱེད་པ་བཞིན་དུ།ལུས་ཅན་རྣམས་
303

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཁོར་བ་སྐྱེ་བའི་རྒྱུ་ཡང་ལས་ཉིད་དུ་ངེས་པར་བསྟན་པའོ།།སྙན་ཚིག་འདི་གཏམ་རྒྱུད་ལོ་རྒྱུས་གང་དང་སྦྱར་བ་ཡིན་ཆ་མ་རྟོགས་ཀྱང་
ཚིག་གི་དངོས་བསྟན་ལྟར་ན་ཡིད་རབ་འཕྲོག་པའི་ཆོམ་རྐུན་འཁྲི་ཤིང་ཚོགས་ཀྱི་མཛེས་པ་དཔྱིད་ཀྱི་མཐུ་
དཔལ་དང༌། །མཐོན་ནམ་མཁའ་དེ་མཛེས་མའི་ལུས་སུ་སྦྱར་མཐིང་ལྷས་རྩེན་དགའ་མའི་ལུས་ལ་འོད་ཟེར་
མཛེས་བཀྲའི་གོས་བཟང་སྦྱིན་པོ་ཉི་མ་སྟེ། །དྲི་མེད་རིན་ཆེན་དོ་ཤལ་ཁོངས་ནི་གསེར་གྱི་སྲད་བུས་
སྐལ་བཟང་འཛིན་པར་བྱེད་པ་བཞིན། །རྣམ་པ་འདི་ནི་ལུས་ཅན་སྐྱེ་བར་ངེས་པའི་ལོངས་སྤྱོད་ལས་
ཀྱི་རྒྱུན་གཅིག་ཡིན་ཞེས་ཐོས། ། ༤ བསྔགས་འོས་ས་ལ་ཞེས་སོགས་ཀྱི་ཚིག་བཅད་འདིས་གྲོང་ཁྱིམ་གྱི་བཀོད་པར་བསྟན།
སྔོན་སྐྱེའི་འཁྲི་ཤིང་ཞེས་སོགས་ཀྱིས་དེ་ན་གནས་བའི་བུད་མེད་བཟང་མོ་བསྟན།དེ་ཚེ་སེམས་ཀྱི་ཞེས་སོགས་ཀྱིས་བུད་མེད་དེའི་སེམས་
ལ་དགའ་སྤྲོའི་ཚོར་བ་སྐྱེས་པར་བསྟན་པ་སྟེ།ཚིག་བཅད་སྔ་མ་གཉིས་གཟུགས་ཅན་དང༌།ཕྱི་མ་དཔེའི་རྒྱན་བསྔགས་འོས་ས་
ལ་གྲུབ་པའི་གྲོང༌། །བཀོད་པའི་བྱ་བ་བྱེད་པོ་ཡིས །མིག་འཁྲུལ་བཟང་པོའི་སྒྱུ་མ་ལས། །འཐོན་
པའི་མཚར་སྡུག་རྫོགས་གང་ན། ། ༥ སྔོན་སྐྱེའི་འཁྲི་ཤིང་རིང་པོ་ལས །དཔྱངས་པའི་འབྲས་བུས་
མུཀྟི་ཀ །རང་འོད་བཞིན་དུ་རྩེ་དགའ་བའི། །རྒྱན་གྱི་མཚན་མར་དེ་བཟང་ལོ ། ༦དེ་ཚེ་སེམས་ཀྱི་
དཀྱིལ་འཁོར་ནི། །ཀུན་ཕན་སྤྲིན་གྱི་མིང་གླང་པོའི་ལུས་བཞིན་དུ །ཡངས་པའི་རྒྱན་དུ་དགའ་བ་
དང༌། །སྤྲོ་བའི་ཚོར་བ་གཉིས་བྱུང་གྱུར། ། ༧ ནམ་ཞིག་འདི་ནི་ནགས་ཀྱི་ནང་ནས་བྱང་ཆུབ་སེམས་དཔའ་འམ་
གཞོན་ནུའི་གཟུགས་ཅན་ཞིག་ནམ་ཞིག་གྲོང་ཁྱེར་དེ་དང་ཉེ་བར་རྒྱུ་བའི་དོན་ཏེ།ནགས་ཀྱི་གླང་པོ་དང་སྦྱར་བའོ་ནགས་ཀྱི་ས་གཞི་
ནས། །སཱ་ལ་ཀི་པའི་དྲིས་བོས་པའི། །སེམས་དཔའི་གཉིས་འཐུང་དམ་པ་ནི། །ཕྱོགས་དེར་རྒྱན་དུ་
མཚར་བར་གྱུར། ། ༨ ཨེ་འདིའི་ཚིག་བཅད་དང་པོས།གཞོན་ནུ་དེས་བུད་མེད་བཟང་དེ་རྗེས་སུ་འཛིན་ཕྱིར་རྒྱུ་བ་བསྟན།
གཉིས་པ་དང་གསུམ་པས་དེའི་དཔེར་ཟླ་ཟེར་གྱིས་ཀུནྡར་འཁྱུད་པར་བཀོད།བཞི་པས་སེམས་ཡུལ་དུ་དགའ་བ་བཀོད་པ་བསྟན་པ་འདྲའོ་
མ་སྲིད་པའི་མིག་ཡངས་ཟུར་གྱིས་རྗེས་སུ་འཛིན་བྱར་དཔལ་གོས་རལ་པ་དངོམ་པ་དང༌། །ཡར་ངོའི་
ཐེམ་སྐས་རིམ་པར་བསྟེན་པའི་ཟླ་གཞོན་གསར་པས་རིང་ནས་ཀུནྡྷའི་ན་ཆུང་མར། །འོད་ཟེར་ལག་
པས་རྣམ་པར་འཁྱུད་བཞིན་འཇོ་སྒེག་རོལ་པའི་དུས་སྟོན་དུས་ནི་གསལ་བྱེད་པ །རྣམ་པར་དཔྱད་
ན་རང་སེམས་ཡུལ་ལ་མཚར་བསྐྱེད་པའི་ལྟད་མོ་ཅི་ཡང་བྱུང་བར་གྱུར། ། ༩ སྐྱེ་བ་གཞན་དུ་སྒོམ་པའི་
ཞེས་སོགས་ཀྱིས་སྐྱེ་བ་སྔོན་གྱི་ལས་དང་དམ་བཅའི་དབང་གིས་རིགས་དང་ལང་ཚོས་མཛེས་པའི་བུད་མེད་དེ་ཡང་དེའི་ཕྱོགས་སུ་རྒྱུ་བར་
304

སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་ཤིང་།
བསྟན་སྐྱེ་བ་གཞན་དུ་གོམས་པའི་དམ་བཅའ་ཡིས །དྲངས་པའི་བསམ་པ་གོ་བྱེད་སྙིང་པོའི་
གཟུགས། །མཆོག་གི་རིགས་དང་ལང་ཚོས་མཛེས་པའི་ཚལ། །པདྨའི་ཕྲེང་ལྡན་མ་བཞིན་ས་ལ་། །
༡༠ དེར་ནི་ཉིན་བཞིན་ལྟ་འདོད་ལྷའི་སྒྲོན་མ། །རབ་ཕྱེད་འདོད་དགོངས་སྙིང་པོའི་རྟ་ཞོན་ཏེ། །འོད་
ཟེར་དམ་པས་བྲེས་པའི་ལམ་པོ་ཆེར། །ཐམས་ཅད་སོམས་ཉིའི་རྒྱ་ལ་འཐུམས་པ་སྒྲུབས །དེར་ནི་ཉིན་
བཞིན་ཞེས་སོགས་རིགས་པས་དཔག་ན་ཕན་ཚུན་འཕྲད་པར་འདོད་ཕྱིར་ལམ་དུ་ཞུགས་པའི་ཚེ་ལྷས་གྲོགས་བྱས་ཏེ་མའི་ཟེར་དང་
འདྲེས་པའི་འཇའ་ཚོན་གྱིས་བཀབ་པས་སྐྱེ་བོ་གཞན་དག་གིས་དེ་ཅི་ཡིན་སྙམ་ཐེ་ཚོམ་དུ་གྱུར་པའི་དོན་ཡིན་འདྲ།༡༡ ཕན་ཚུན་སྙིང་
གི་མེ་ལོང་ལ་ཞུགས་ཏེ །བག་ཆགས་སྐུད་པས་བར་མེད་བརྩེམས་པ་ལས །མི་ཕྱེད་སྲོག་གི་
གྲོགས་གྱུར་ཡིད་གཉིས་ཀྱི། །བར་མཚམས་ཤེས་པར་ལྡན་ལའང་ལྐོག་ཏུ་གྱུར། །ཕན་ཚུན་སྙིང་གི་ཞེས་
སོགས་ཀྱི་དོན།གཅིག་ལ་གཅིག་མཛའ་བའི་སེམས་ནམ་ཡང་མི་ཕྱེད་པ་སྐུད་པས་ཚེམས་པ་ལྟ་བུ་གྱུར་པ་ལས དེ་ལས་གཞན་དུ་སེམས་
པའི་བར་མཚམས་མེད་པ་ལྟ་བུར་གྱུར་པའི་དོན་ནོ །༡༢ དུས་དེར་སེམས་ལ་འབྲལ་དཀའི་དམ་ཚིག་ཀྱང༌། །དུས་
མིན་སྙིང་བྱེད་ལུས་ཀྱི་ཉག་ཕྲན་མདའ། །རྗེ་བོའི་བཀའ་ལུང་འཁྱོག་པོའི་མདའ་སྟན་ལ། །བརྟེན་
ནས་འདྲིས་མེད་ཡིད་སྐྱོའི་ས་མཐར་ཆས། །དུས་དེར་ཞེས་སོགས་ཀྱི་ཚིག་བཅད་འདི་ལ་དཔྱད་ན།དེའི་སྐབས་ཤིག་ན་
བུད་མེད་དེ་རྒྱལ་པོ་ཞིག་གི་བཙུན་མོའམ།གང་རིགས་ཞིག་ལ་འོང་དགོས་པའི་བཀའ་ལུང་དང་། འབོད་མི་བློན་པོ་སོགས་བྱུང་ཆེད་ལ་
བརྟེན།གོང་གི་མཛའ་བོ་དང་ནམ་ཡང་འབྲལ་བར་མི་འདོད་པའི་བརྩེ་གདུང་གི་དམ་ཚིག་སྙིང་ལ་གསར་དུ་སྐྱེས་མ་ཐག་པ་ལྟ་བུ་དེ་དུས་
མིན་དུ་རྙིང་པར་བྱེད་པའི་གདུང་སེམས་དང་བཅས་འདྲིས་མེད་ཀྱི་ས་མཐར་འགྲོ་བ་རྩོམ་དགོས་པར་གྱུར་པའི་དོན།༡༣སྐྱེས་རབ་
དུ་མར་བསྒྲུབ་པའི་བག་ཆགས་ཚོན་རིས་སྟོང་གི་རོལ་པ་ཅན། །ལས་སྣང་བཟོ་བོ་མཁས་པའི་འཕྲུལ་
རྩེད་རྣམ་པ་དུ་མས་ཡིད་བསླུས་ཏེ། །ལུས་ཅན་རྣམས་ཀྱི་སྙིང་གི་ངོས་ལ་བདེ་སྡུག་ཅིར་ཡང་སྣང་བའི་
ཚུལ །སྔོན་གྱི་བྱེད་པོ་མཁས་པའི་བློས་ཀྱང་མཚོན་པའི་ཡུལ་མིན་མཚར་ཆེའི་གནས། །སྐྱེ་བ་མ་ཞེས་
སོགས་ཀྱི་དོན།སྐྱེ་བ་དུ་མར་བྱས་ཤིང་བསགས་པའི་བག་ཆགས་དང་ལས་སྣ་ཚོགས་པ་བཟོ་བོ་མཁས་པས་བྱས་པ་ལྟ་བུའི་རྒྱུན་གྱིས་
བསླུས་པའི།ལུས་ཅན་རྣམས་ཀྱི་སྙིང་ལ་དགའ་བ་དང་སྡུག་བསྔལ་གྱི་ཚོར་བ་ཅི་ཡང་འབྱུང་བའི་ཚུལ་མཐའ་དག་ནི་འཇིག་རྟེན་གྱི་བྱེད་པོ་
ཚངས་པའི་བློས་ཀྱང་མཚོན་མི་ནུས་ཞེས་པའི་དོན་།།༡༤ ལུས་ཀྱི་གྲུ་རྫིང་འདུན་པའི་ཁ་ལོ་པས། །བཤུལ་རིང་
ལམ་གྱི་རྒྱ་མཚོར་འདྲེན་རྩོམ་ཡང༌། །རང་སེམས་མགྲོན་པོས་ཕྱི་ནས་མ་བཏང་བའི། །གོམ་རེ་ངལ་
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རེའི་རྣམ་པས་ཆས་ཙམ་ན། །ལུས་གྲུ་རྫིང་ཞེས་སོགས་ཀྱི་དོན་ནི།རྒྱལ་པོའི་བཀའི་དབང་གིས་འདུན་པ་སྟེ་བློན་པོ་སོགས་
ཀྱིས་དབང་མེད་དུ་ལུས་ཀྱི་གྲུ་རྫིང་ཤུལ་རིང་ལམ་གྱི་རྒྱ་མཚོར་འདྲེན་པར་ཙམ་ཡང་སེམས་ཀྱིས་འགྲོ་བར་མ་འདོད་པའི་གོམ་རེ་ངལ་རེ་ལྟ་
བུ་དལ་བུ་དལ་བུས་འགྲོ་བར་ཆས་པའི་དོན་།། ༡༥ དྲན་པའི་ཕོ་ཉ་དང་པོ་རི་དྭགས་མིག །རིན་ཆེན་འཁྲི་ཤིང་
འདར་བའི་ལུས་བཟུང་ནས །སེམས་ལ་མུན་པས་ལྕི་ཡང་དཀར་བའི་འཛུམ། །ཟླ་བའི་ཆ་བཞིན་
བསྐྱོད་པས་འདི་སྨྲས་ཏེ། །དྲན་པའི་ཉ་ཞེས་སོགས་ནི།འདོད་པའི་ཕོ་ཉ་དང་མཚུངས་པའི་རི་དྭགས་མིག་ཅན་བུད་མེད་དེ་
སེམས་སྡུག་བསྔལ་གྱིས་ནོན་ཅིང་ལུས་ཀྱང་མྱ་ངན་གྱིས་འདར་བར་གྱུར་ཀྱང་།མཛའ་བོ་ལ་དཀར་བའི་འཛུམ་གྱིས་བསུས་ནས་འདི་ལྟར་
སྨྲས་སོ ། ༡༦ རང་བཞིན་དག་པའི་མཁའ་དང་ཆུ་འཛིན་གཉིས། །མི་མཐུན་གནམ་ས་གཡོ་བའི་རླུང་
དམར་གྱིས །ནམ་ཞིག་འབྲལ་བའི་མཐའ་ཅན་འཁོར་བ་ན། །འདུས་བྱས་མཚན་ཉིད་འདི་འདྲས་
སློབ་པར་བྱེད། །འདི་མན་ཆད་ཤོ་ལོ་ཀ་གསུམ་གྱི་དོན་བསྡུས་ནས་བརྗོད་ན་བུད་མེད་དེས་མཛའ་ལ་སྨྲས་པ།དྲི་མ་དག་པའི་ནམ་
མཁའ་དང་ཆུ་འཛིན་གཉིས་ལྷན་ཅིག་ཏུ་འགྲོགས་པ་ནམ་ཞིག་རླུང་གིས་གཏོར་བ་བཞིན་དུ་འདུས་མཐའ་འབྲལ་བ་འཁོར་བའི་ཆོས་ཉིད་
འདིའི་དབང་དུ་རང་ཅག་སློབ་མ་ཡིན་པ་བཞིན་དུ་དབང་དུ་གྱུར་མོད།དེ་ལྟ་ན་འང་ཕན་ཚུན་མཛའ་བའི་བསམ་པ་གསེར་དང་འདྲ་བ་མི་
འགྱུར་བས་ཀུན་ནས་བསླངས་ཏེ་སོར་གདུབ་ཀྱི་ཕྲེང་བ་འདི་ཁྱོད་ཀྱི་ལག་པའི་རྒྱན་དུ་ལོང་ཞིག་ཅེས་སྨྲས་པའི་མཐར། ད་དུང་ཕན་ཚུན་
འབྲལ་མི་ཕོད་པའི་ཚིག་མང་དུ་སྨྲས་ཤིང་།བསམ་གཏན་ལ་མཉམ་པར་བཞག་པའི་མིག་བཞིན་དུ།གཅིག་གིས་གཅིག་གི་བཞིན་ལ་མིག་
གཡོ་བ་མེད་པར་རྩེ་གཅིག་ཏུ་བལྟ་བའི་དོན་།།༡༧རང་སེམས་མི་འགྱུར་གསེར་གྱི་ས་གཞི་ལས། །བཟང་པོའི་
སྤྱོད་པ་མཆོག་དང་ཆབས་ཅིག་པར། །ཉེ་བར་ལངས་པའི་སོར་གདུབ་ཕྲེང་བ་འདི། །ལག་སོར་པདྨ་
དཀར་པོའི་རྒྱན་དུ་ལོངས། ། ༡༨ དེ་སྐད་སྨྲས་པའི་མཐའ་དེར་དག་པའི་ཡིད། །ཕན་ཚུན་རྡོ་རྗེའི་
མན་ངག་ཆབས་ཅིག་ཏུ། །བྱིན་པའི་མིག་ནི་བསམ་གཏན་ལ་ཆགས་བཞིན། །གཡོ་མེད་བཞིན་གྱི
པདྨོར་རེས་ཀྱིས་ལྷུང༌། ། ༡༩ སྔོན་ཆད་སེམས་ཀྱི་རྣམ་འགྱུར་མང་པོའི་རྗེས། །ལུས་ཀྱིས་ཕྱིན་མིན་
དེ་ཚུལ་སློབ་འདོད་པས། །རང་སེམས་གཡོ་མེད་ཏིང་འཛིན་ལ་བཅུག་ནས། །འདུས་ཕུང་བཤུལ་རིང་
བགྲོད་དཀའི་ལམ་དུ་ཞུགས།། ༢༠ རྣམ་ཤེས་ཡུལ་དུ་ལུས་པའི་གོམ་སྟབས་མཁན། །བྱ་སྒྲོ་རླུང་གིས་
བཏེགས་པའི་སྤྱོད་ཚུལ་གྱིས། །རིམ་པ་མང་འདས་གོས་མེད་བྱེ་མའི་རིར། །འབད་པས་འཛེགས་
སྲོག་ཆགས་གྲོགས་མོས་བཞིན། །སྔོན་ཆད་སེམས་ཀྱི་ཞེས་སོགས་ཤོ་ལོ་ཀ་གཉིས་ཀྱི་དོན།སྔོན་ཆད་སེམས་ཀྱི་བསམ་པའི་
306

སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་ཤིང་།
ཡུལ་མང་ཡང་ལུས་ཀྱིས་སླེབས་པ་མིན་ན། ད་རེས་མ་བསམ་པའི་གནས་སུ་ནི་མ་སླེབས་པ་ཞིག་བྱུང་ན་སྙམ་པའི་འགྲོ་མི་འདོད་པའི་
བསམ་ཁོང་དུ་བཅུག་བཞིན་པར་ལུསཤུལ་རིང་གི་ལམ་དུ་ཞུགས་ནའང༌།རྣམ་ཤེས་ཤུལ་དུ་འཕྲེང་བའི་དབང་གིས་གོམ་པ་གར་བརྒྱབ་མ་
ངེས་བཞིན་དུ་བྱ་སྒྲོ་རླུང་གིས་ཁྱེར་བ་ལྟར་གྱུར་ནས་ལུང་པ་མང་ཙམ་འདས་པ་ནི་དགོས་མེད་དུ་སྲོག་ཆགས་གྲོག་མས་བྱེ་མའི་རི་ལ་
འཛེགས་པ་དང་མཚུངས་པར་བྱུང་ཞེས་། ༢༡ འདོད་ཡོན་མ་ཚང་མེད་པའི་སྒྱུ་མས་འཁྲུལ་པར་ལྡན་པའི་
ཡིད་བཀུག་ཀྱང༌། །སྐད་ཅིག་མི་གནས་ནམ་མཁའི་མཐར་འགྲོ་ཁྱོ་དང་བྲལ་བའི་ངུར་པ་མོ། །འོ་
མའི་ཆུ་གཏེར་རོ་ལྡན་ལའང་མི་སེམས་སྐྱོ་བས་ཉེན་པ་ཡིས །མགྲིན་པའི་གླིང་བུ་དལ་བར་སྒྲོགས་
བཞིན་ཤུགས་རིང་འཕེན་པས་ཉི་མ་ཟླ། །འདོད་ཡོན་ཞེས་སོགས་ཚིག་འདིའི་དོན། འདོད་པའི་ལོངས་སྤྱོད་སྣ་ཚོགས་ཀྱི་
བུད་མེད་དེའི་ཡིད་འགུགས་པར་བྱས་ཀྱང༌།དེའི་ཡིད་ནི་སྐད་ཅིག་ཀྱང་མི་གནས་པར་མཛའ་བའི་ཕྱོགས་སུ་འགྲོ་བ་།དཔེར་ན་ཁྱོ་དང་
བྲལ་བའི་ངུར་པ་མོ་ནི་འོ་མའི་མཚོ་རོ་བཅུད་དང་ལྡན་པ་ལ་མི་སེམས་པར་སྐྱོ་བས་ཉེན་པས་སྐད་ཀྱི་གླིང་བུ་དལ་བུས་སྒྲོགས་པ་དང་
མཚུངས་སོ་ཞེས་པའོ །ཉི་མ་ཟླ་ཞེས་པ་ཡི་གེ་མ་དག་པ་ཨེ་ཡིན་སྙམ་སྟེ།ཉི་མ་འདའ་ཞེས་སྡུག་བསྔལ་དེའི་ངང་དུ་ཉི་མ་འདའ་བའི་དོན་
ཡིན་འདྲ། ༢༢ གདུང་བས་ཉམ་ཐག་རྣམས་ལ་ཟས་ཀྱིས་ཅི །ནད་ཀྱིས་ཉོན་མོངས་གྱུར་ལ་མལ་
ཆས་། །མཛའ་བཅུག་གྲོགས་དང་བྲལ་བའི་འདོད་ལྡན་མ། །མཁོ་བའི་ཉེར་སྤྱད་རྣམ་པ་གཞན་
གྱིས་ཅི། །གདུང་བས་ཉམ་ཐག་སོགས་ནི་གོ་།༢༣ ཕྱོགས་དེར་ཡིག་གཟུགས་ཁོ་ནས་རོ་འཛིན་ལ། །སྔོན་
མེད་མདུད་པ་སྦྱིན་ཀྱང་ལས་ཆེན་གྱི། །འཁྲུལ་འཁོར་བྱད་མའི་གཤེད་དུ་འབེབས་རློམས་པ། །དེ་
དང་ཟླ་ལག་པས་བསྙབ་འདོད་མཚུངས། །ཕྱོགས་དེར་ཡིག་གཟུགས་ཞེས་སོགས་ཀྱི་ལོ་ཀ་གསུམ་པོ་འདི་གཏམ་
རྒྱུད་དངོས་གཞི་གང་ཡིན་མ་ཤེས་པས་དོན་ཇི་བཞིན་མ་རྟོགས་ཀྱང་ཚིག་ཟིན་ལྟར་ན།དེ་དང་ཉེ་བའི་ཕྱོགས་དེར་སྒོམ་ཆེན་རྒན་པོ་ལྟ་བུའི་
ཟོབ་བརྫུ་ཅན་ཡི་གེ་ཡང་མི་ཤེས་པ་ཞིགབྱད་བཟློག་སོགས་ལས་སྦྱོར་མང་པོ་ཤེས་ཁུལ་བྱས་ཀྱང་ཉི་ཟླ་ལག་པས་བསྙབ་པ་དང་མཚུངས་
ཞེས་པ་དང་།དེས་གཞན་ཞིག་ལ་གཡོ་སྒྱུའི་སྒོ་ནས་ཟབ་མོའི་གདམས་ངག་འགའ་ཞིག་ལེན་འདོད་བྱས་ཀྱང་མ་བྱུང་བའི་དོན་དང་།དེ་ལ་
ཟབ་གནད་བསྟན་ཀྱང་ཕན་ལན་གནོད་འཇལ་གྱིས་སླར་ཚུར་གནོད་པར་བྱེད་འདོད་ལ།དེ་ལྟར་མ་བསྟན་པས་འགྱོད་པ་མེད་པའི་དོན་
འདྲ་ཡང་བྱེད་པ་པོ་སུ་དང་སུ་ཡིན་ནི་གབ་ཚིག་གམ་བསྡུས་བརྗོད་དུ་སྣང་བས་ཆ་མ་འཚལ་ལགས། ༢༤ ཟབ་དོན་གདམས་
པའི་རིན་ཆེན་བག་མེད་པར། །ལེན་འདོད་ཆོམ་རྐུན་རྒན་པོས་གཡོ་སྒྱུའི་ལག །རིང་པོར་བརྐྱང་ལས་
འདོད་བྱའི་འབྲས་ཐོབ་ནས། །ནང་གི་ཕོངས་པ་སེལ་བ་བརྒྱ་ལ་འགའ། ། ༢༥ བྱས་ཤེས་དྲིན་དུ་མི་
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གཟོ་སྨན་གྱི་ལན། །སྲོག་འཕྲོག་ནག་པོ་བརྩེགས་པས་འཇལ་འདོད་དེར། །ཟབ་གནད་སྙིང་གི་
མདུད་པ་མ་བཀྲོལ་བས། །སེམས་ལ་འགྱོད་པ་མེད་པའི་གདེངས་ཚད་ལོན། ། ༢༦དེ་ནས་དེ་ཡི་བྱ་
འདབ་མི་རིང་བ། །འཁྲི་ཤིང་ལྗང་ལོ་མའི་གུར་ནང་ནས། །བུང་བ་སྦྲང་རྩིས་སྨྱོས་པའི་གླུ་ལེན་
སར། །མཐར་གྱི་རྒྱུ་དུས་ནགས་ཀྱི་ལྷ་མོ་ནི། །དེ་དང་ཐག་མི་རིང་བའི་ནགས་ཚལ་ཞིག་བུད་མེད་དེ་སླར་ཡང་སྔར་གྱི་
མཛའ་བའི་སར་འབྲོས་པར་འདོད་པས་རིམ་གྱིས་རྒྱུ་ཞིང་སོང་བ་ན།ནགས་ཀྱི་ལྷ་མོ་ཁ་དོག་སྟར་བུའི་ཁུ་བ་ལྟར་སེར་མདངས་ཅན་ཞིག་
གི་གཟུགས་བསྟན་ཏེ་ལམ་ལས་བཟློག་པར་བྱེད་ཀྱང་དེ་ལ་ཡིད་མི་བརྟོན་པར།མཛའ་བོ་དྲན་པའི་གདུང་བསཤུལ་རིང་གི་ལམ་གྱི་ངལ་
དུབ་མ་ཚོར་བར་རླུང་གི་བདས་པའི་སྤྲིན་བཞིན་དུ་མྱུར་བར་ཕྱིན་པའི་དོན། ༢༧ རང་བཞིན་སྐྱུ་རུ་ར་ཡི་མྱུ་གུའི་
ཚལ། །ལང་ཚོ་སྟར་བུའི་ཁུ་བས་བཅུས་པའི་འབྲས །ཟོས་པ་མིན་ཀྱང་འགྲམ་པར་ཆུ་འཛག་
པའི། །རྣམ་འགྱུར་ཅན་དེར་གུས་པ་ལྷོད་བྱས་ཏེ། ། ༢༨ མཛའ་བ་སྙིང་ལ་དྲན་པས་ནམ་མཁའི་
གློག །བྱིས་པའི་སྦར་མོས་བསྡམ་པར་མི་ནུས་ལྟར། །བཤུལ་རིང་ལམ་གྱིས་མ་དུབ་སྐད་ཅིག་ལ། །རླུང་
དང་འགྲོགས་པའི་སྤྲིན་རུམ་བཞིན་དུ་སོང་། ། ༢༩དུས་དེར་སྔར་འདྲིས་མཛའ་བ་ལི་ཤི་ཡི། །གུར་ཁྱིམ་
ནང་ན་བོད་པའི་གླུ་ལེན་པ། །བུང་བའི་བུ་མོ་སྦྲང་རྩིས་མྱོས་པ་རྣམས །རྩེ་ཞིང་འཕྱོ་བའི་དྲི་བཟང་
ནགས་སུ་འཁྱམས །དུས་དེར་ཞེས་སོགས་ཀྱིས་དེ་ལྟར་ཕྱིན་པ་ན་སྔར་འདྲིས་མཛའ་བོ་དེ་ཡང་རང་གི་བསྟི་གནས་ནགས་ཚལ་
མཛེས་པའི་ནང་དུ་འགྲོ་ཞིང་འཆག་པ་དང་འཕྲད་པ་ན།ག་པུར་གྱི་རྒྱུན་དང་མཚུངས་པའི་ཁ་དོག་དཀར་བ་འོ་མ་ལྟ་བུའི་བདུད་རྩི་བཏུང་བ་
ཞིག་བྱིན་པ་མགྲིན་པར་འཁྱུད་པ་བཞིན་དུ་རོལ་བ་དང་ལྷན་ཅིག་བག་ཕེབས་པས་དགའ་བའི་རྩེད་འཇོ་དང་བཅས་གནས་པའི་དོན་ནོ།།
༣༠ ཕན་ཚུན་རབ་མཛེས་བཞིན་གྱི་སྐྱེད་ཚལ་དུ། །ལྡང་བ་སྨིན་འཁྱོག་ཡིད་སྲུབ་རེ་བའི་ཤིང༌། །
འདྲེན་བྱེད་ཡིད་འོང་བུང་བ་ཁྱོ་ཤུག་གི །རྩེ་དགའི་འོད་ཟེར་འདྲེས་པའི་ཚལ་ན་རྩེ། །དེ་ཚེ་ཕན་ཚུན་ཡིད་
སྲུབ་ཏེ་འདོད་པའི་བདེ་བ་འདོད་པས་བཞིན་གྱི་དཀྱིལ་འཁོར་ལ་སྨིན་མ་འཁྱོག་པོར་གཡོ་བའི་འདྲེན་བྱེད་གཅིག་ལ་གཅིག་བལྟ་ཞིང་
འཛུམ་པའི་སྒོ་ནས་འདོད་པའི་དགའ་བ་ལ་རོལ་བ་དེ་ནགས་སུ་བུང་བ་ཁྱོ་ཤུག་རྩེ་བ་དང་སྦྱར་བའོ།། ༣༡ ས་ལ་སྐབས་གསུམ་
བདུད་རྩིའི་མ་མ་ཡི། །ལོངས་སྤྱོད་སྙིང་པོ་ཅན་གྱི་ཁ་ཟས་མང༌། །སྒྱུ་མའི་རིག་པས་དྲངས་སམ་
གཞན་དུ་ན། །ལྷ་རྣམས་བག་མེད་ལག་ནས་ལྷུང་བར་ངེས། །ས་ལ་སྐབས་གསུམ་ཞེས་སོགས་ལྷའི་བདུད་རྩི་དང་
མཚུངས་པའི་རོ་བརྒྱའི་སྙིང་དང་ལྡན་པའི་ཁ་ཟས་སྣ་ཚོགས་ཀྱང་དྲང་པ་དེ་སྒྱུ་མས་སྤྲུལ་ལམ།འོན་ཏེ་ལྷ་རྣམས་བག་མེད་དུ་གཡེང་བའི་
308

སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་ཤིང་།
དབང་ལས་ལག་ནས་ཁ་ཟས་ཤོར་ནས་ལྷུང་བར་ངེས་ཞེས་རབ་བརྟགས་བརྗོད་པའོ།། ༣༢ ཉིན་མོའི་འདྲེན་པ་འོད་ཀྱི་ཤིང་
རྟ་ཅན། །དགུ་ཚིགས་ཆུ་བོའི་རླབས་ལྡན་མཐོ་རིས་། །རྩེ་དགའི་རྫིང་རིང་འཕྱན་པ་མཐོང་བས་
ཀྱང༌། །འབྱུང་པོའི་བྱ་རྣམས་མི་བཟོད་ཀླག་ཅོར་མང༌། །ཉིན་མོའི་འདྲེན་པ་ཞེས་སོགས་ཀྱི་དོན་བསྡུས་ན།ཉིན་བྱེད་
རང་གི་ཤིང་རྟ་དང་བཅས་ཏེ་ནམ་མཁའི་ལམ་ནས་ནུབ་རིར་གཞོལ་བའི་མཚན་གྱི་དུས་ལ་བབས་པ་ན།ཡན་ལག་མཆོག་ཏེ་མགོ་བོ་ཟླ་
འོད་ཀྱིས་བྱུག་པ་ལྟར་དཀར་ཞིང་རས་དཀར་གྱི་གོས་ལྷུག་པར་གྱོན་པའི་བྲམ་ཟེ་ལྟ་བུ་རྒྱལ་པོའི་མངག་པ་ཞིག་འོང་ནས།དེ་གཉིས་ཕྲལ་
བར་འདོད་པའི་མནག་པའི་སེམས་ཀྱིས་ཚིག་སྨྲས་པའི་དོན་།། ༣༣ ཟླ་བའི་འོད་ཀྱིས་བྱུག་པའི་ཡན་ལག་མཆོག །
གངས་རིའི་སྟོད་གཡོག་ཐང་ལ་ལྷུང་ཉེ་ཡང༌། །སྙིང་གི་བུམ་པ་རབ་དྲག་ཧ་ལའི་ཆུས། །བཀང་བའི་
ཕྲ་མ་མཁན་དེས་རབ་སྨྲས་པ། ། ༣༤ ལྡུམ་རའི་པདྨ་གསར་དུ་དགོད་ཙམ་ནས། །ཟླ་འོད་བདུད་
རྩིའི་ཟེགས་མ་འདི་སྤྲོ་ན། །བུང་བའི་ཚོགས་རྣམས་འཁྱག་གདུང་སྒྲ་སྒྲོགས་པའི །ཉིན་མོའི་འདྲེན་
པས་བཟོད་པར་ནུས་སམ་ཀྱེ། །ལྡུམ་རའི་པདྨ་ཞེས་སོགས་།གབ་ཚིག་ཏེ་དོན་དངོས་ཕྲ་མ་མཁན་དེས་སྨྲས་པ། པདྨ་
གསར་དུ་རྒོད་ཙམ་དང་མཚུངས་པའི་བུད་མེད་གཞོན་ནུ་རྒྱལ་པོའི་བཙུན་མོ་འོས་བཞིན་དུ་མཛའ་བོ་སྐྱེས་པ་གཞན་གྱིས་སྤྱད་ན་བློན་པོ་
སོགས་ཀྱིས་གཏམ་སྣ་ཚོགས་སྒྲོགས་པའི་རྐྱེན་གྱིས་ཉི་མ་དང་མཚུངས་པའི་རྒྱལ་པོས་དེ་ལྟར་འཇོག་པར་བྱེད་དམ་ཞེས་པའི་དོན་འདྲ།
༣༥ཚུལ་དེ་བརྗོད་ལ་རང་བཞིན་ཆེན་པོའི་རི། །གསར་བུའི་འཆལ་ཚིག་རླུང་གིས་ག་ལ་གཡོ། །འོན་
ཏང་དཔྱིད་ཀྱི་དགའ་སྟོན་དེས་ཚིམ་པའི། །ཚོད་ཅན་ཁུ་བྱུག་མོན་གྱི་ཕྱོགས་ལ་ཆས །ཚིག་དེ་ཙམ་ཞིག་
གིས་ཡིད་གཡོ་བར་མི་བྱེད་རུང་འོན་ཀྱང་འདོད་པའི་དགའ་སྟོན་ལན་གཅིག་ཉམས་སུ་མྱོང་ཟིན་ནས་སླར་ཡང་ཁུ་བྱུག་མོན་ལ་ཆས་པ་
བཞིན་དུ་སྔར་གྱི་ལམ་ལ་ཞུགས་ནས་ཕྱིན་པའི་དོན་འདྲ།༣༦ དེ་ཚེ་སེམས་ཀྱི་རྟེན་དང་ཡི་གེའི་གཟུགས་ཀྱིས་རབ་
རྒྱུ་བའི །དམ་བཅའ་ཕན་ཚུན་སྙིང་ལ་བཞག་པའི་མཛའ་སྡུག་ལང་ཚོའི་དཔྱིད། །དེ་དག་རེ་ཞིག་
འབྲལ་བའི་ཚུལ་བསྟེན་རིང་ནས་སྙིང་ཉེ་བའི། །བྱས་བསགས་དཔྱིད་ཀྱི་མི་བསླུ་རེ་བའི་ཕྱོགས་ལ་
དཔྱངས་པར་གྱུར། །འདི་མན་ཆད་ཀྱི་དོན།དེའི་ཚེ་ཡང་ཕན་ཚུན་སེམས་ཀྱི་རྟེན་འཇོག་རེས་དང༌།ཡི་གེའི་ལམ་ནས་བོད་པ་དང་
འགྲོ་འོང་བྱེད་པའི་སྐད་ཆ་བརྟན་པར་བྱས་ནས་ཡང་རེ་ཞིག་འབྲལ་བར་གྱུར་ཀྱང་སྙིང་ཉེ་བའི་དབང་གིས་ད་དུང་རྗེས་སུ་ཕྲད་པའི་རེ་བ་
དང༌།གནས་སྐབས་འབྲལ་བར་མི་ཕོད་པའི་རྣམ་འགྱུར་ཅི་ཡང་སྟོན་པར་བྱེད་ཀྱང༌། སྔོན་གྱི་ལས་སྨིན་པས་གཞན་གྱི་དབང་གིས་འཁྲིད་
པ་ནི་དུས་དགུན་གྱི་བ་མོས་བུང་བར་འཁྱག་ཅིང་གདུང་བར་བྱེད་པ་བཞིན་དུ་གྱུར་པའི་ནོ།། ༣༧ མཛའ་བའི་མིག་ཟུང་
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
རོལ་པའི་རྒྱར། །དམ་དུ་བཟུང་བའི་སེམས་ཀྱི་ཁྱེའུ །ཡུལ་གྱི་དགའ་བའི་རོར་གཅགས་པས། །རྣམ་
འགྱུར་ཅི་དང་ཅི་མི་བྱེད། ། ༣༨ གཞོན་ནུ་དེས་སྔོན་སྤྱད་པའི་ལུས། །སྨིན་པའི་པད་རྗིང་ཉམ་ང་
བར། །གཞན་དབང་སྟོན་གྱི་བ་མོ་ཡི། །བསྡམ་པའི་རྐང་པ་དྲུག་པ་རུ།། ༣༩ བདེ་དང་གཅིག་ཤོས་
མྱོང་བྱའི་རེས། །ཟླ་བའི་ཆ་བཞིན་འཁོར་བ་པའི། །རང་བཞིན་མི་བརྟན་འགྱུར་བའི་ཚུལ། །ལས་ཀྱི་
ནུས་པ་རྣམ་པར་བཀྲ། །བདེ་དང་ཅིག་ཤོས་ཞེས་སོགས་ཀྱི་དོན།བདེ་བའི་འགལ་ཟླ་ཅིག་ཤོས་ནི་སྡུག་བསྔལ་ཏེ་བདེ་སྡུག་
རེས་དཀར་ནག་གི་ཆ་བཞིན་འཁོར་བ་ནི་ལས་ཀྱི་དབང་གིས་ཡིན་པའི་དོན།༤༠ དུས་དེར་སྐྱོ་བའི་གདུང་བ་རབ་འབར་
སོས་ཀའི་གནམ་སྔོན་ཅི་འདྲ་བའི །ལུས་ནི་ཚེས་གཅིག་ཟླ་བ་ལྟ་བུར་ཕྲ་བའི་ལང་འཛིན་བྱེད་
ཅིང་། །བསྐུལ་བ་མེད་ཀྱང་ཀུན་དགའི་དཔྱིད་གྱུར་དེ་ཡི་མིང་གི་བཟླས་བརྗོད་ལ། །ཆགས་ལྡན་དེ་
ཚུལ་མཐའ་དག་ནགས་མཐའི་དྲང་སྲོང་དག་དང་མཚུངས་པ་ཐོབ། །
དུས་དེ་སྐྱེ་བའི་ཞེས་སོགས་ནི།དེ་ལྟར་འབྲལ་བའི་སྡུག་བསྔལ་གྱི་གདུང་བས་ལུས་ཀྱང་རིད་སྟེ་ཕྲ་བར་གྱུར་ཅིང་།མཛའ་
བོའི་མིང་ཡང་ཡང་ངག་ཏུ་བརྗོད་པ་ནི།དཀའ་ཐུབ་ཀྱིས་གདུང་བའི་དྲང་སྲོང་བཟླས་བརྗོད་ལ་རྩོམ་པ་ཞིག་དང་སྦྱར་བའོ། །དེ་ལྟར་ལམ་
དུ་ཞུགས་ཀྱང་ཡིད་ནི་ཉིན་མཚན་དུ་མཛའ་བོ་ལ་སེམས་བཞིན་པར་རྒྱུ་ན།ཡང་མཛའ་བོའི་འཕྲིན་ཡིག་ཞིག་བྱུང་བ་གང་དེའི་རྐྱེན་གྱིས་
ཙན་དན་གྱི་དྲི་ཚོར་བའི་གླང་པོ་ཆེ་པད་སྐུད་ཀྱིས་འཆིང་བར་མི་ནུས་པ་དང༌།འདོད་པར་བསྐྱེད་ན་མགྲིན་བཟང་བོང་བུ་ཡང་རྟ་ལས་
མགྱོགས་པ་བཞིན་དུ་དགུ་ཚིགས་ཀྱིས་འཕངས་པའི་སྐར་མདའ་ལྟར།ཡང་མཛའ་བོའི་ཐད་དུ་སོང་སྟེ་སྔ་བར་གསུམ་དུ་ཕྱིར་བཟློག་
པའི་དོན་འདྲ། ༤༡ རྣམ་པ་དེ་ལྟས་ཉིན་དང་མཚན་དུ་འཚོ་བ་ཡིད་ཀྱི་ནི། །ཤིང་རྟའི་འཁོར་ལོ་རྨོངས་
པའི་གྲོགས་པོས་བདེ་བར་འདྲེན་ཙམ་ན། །ཨེ་མ་ལྷ་ཡི་སྟོབས་ལས་འཕྲིན་ཡིག་ཅི་ཡང་བྱུང་གྱུར་ཏེ། །
འབྲལ་བས་སྐྱོ་རྣམས་ཕལ་ཆེར་དེ་འདྲས་དབུགས་དབྱུང་བྱེད་པ་ཉིད།། ༤༢ དེ་ཚུལ་ཤལླ་ཀ་ཡི་
ནགས་ཀྱི་དྲིས། །བོས་པའི་ཡིད་ཀྱིས་གླང་པོ་བག་མེད་པར། །རྒྱུག་འདོད་གཞན་དབང་པདྨའི་སྐུད་
པ་དེས། །འཆིངས་པར་ནུས་པའི་གོ་སྐབས་སུ་ཡིས་མཐོང་། །༤༣ འདོད་པས་དྲང་ན་ཤུགས་འགྲོའི་
ཕ་རྒན་ཀྱང་། །རྟ་མཆོག་རིན་ཆེན་འགྲོས་བཞིན་མགྱོགས་པའི་ཕྱིར། །བྲལ་བས་ཉེན་དེ་དགུ་ཚིག་
འཁྱོག་པོའི་གཞུས། །འཕངས་པའི་སྐར་མདའི་ཉག་ཕྲན་ལྟར་སོང་ནས། ། ༤༤ སྔར་འདྲིས་མཛའ་
བ་དྲན་པའི་བག་ཆགས་མེས །སྙིང་ལ་སྦར་བཞིན་རྣམ་འཕྲུལ་འདོད་མེའི་ཚོགས། །རྩེ་དགའི་
310

སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་ཤིང་རྟ
དཔལ་དུ་རྒྱགས་ཤིང་འཕྱར་བྱེད་པའི། །དཔལ་མོ་ལག་པ་འཇིག་དེ་ཁྱབ་འཇུག་བཞིན། །འདི་ཡི་ཚིག་
བཅད་གཉིས་ཀྱི་དོན།མཛའ་བོ་དྲན་པའི་བག་ཆགས་ཀྱི་མེ་སྙིང་ལ་སྦར་བས།འདོད་པའི་མེའི་ཚོགས་རྒྱས་པ་ཉིན་རེ་བཞིན་འདོད་པའི་
དགའ་སྟོན་ལ་སྤྱོད་པ་ནི།རཱ་མ་ཎའི་མདའ་ཕོག་པའི་འགྲོ་བའི་སེམས་ནི་འཆིང་བ་ལས་གཞན་དུ་མི་སེམས་པ་བཞིན་དུ་བུད་མེད་འདི་ཡང་
ཉིན་རེ་བཞིན་མཛའ་བོ་ལས་གཞན་དུ་མི་སེམས་པའི་དོན་། །༤༥ འདོད་དགོངས་སྙིང་པོ་གྲུབ་པའི་དགའ་སྟོན་ལ། །
ཉིན་བཞིན་འཁྱམས་པ་འཁྲུལ་ལྡན་རཱ་མ་ཎའི། །ཟུར་མིག་མདའ་རྣོན་ལྷུང་བས་འགྲོ་བའི་
སེམས །གཞན་དུ་མི་འཕྱན་འདོགས་པའི་འཆེལ་སར་གྱུར།། ༤༦ཆར་རྡུལ་ཡེ་ནས་སྤངས་ཀྱང་
ཤེས་རབ་ཀྱི། །རང་བཞིན་འདབ་སྟོང་འབར་བའི་ཆུ་ལས་སྐྱེས། །ཡང་ཡང་ལྟ་བས་ཆོག་མི་ཤེས་པ་ཡི། །
དུས་ཀྱི་རིམ་པ་འགའ་ཞིག་སོང་གྱུར་ཏོ། །འདི་ནསཤོ་ཀ་གསུམ་གྱི་ཚིག་དོན་ནི་བརྟགས་དགོས།དེ་ནས་མི་རིང་བ་
མཛའ་བོ་བྱང་ཆུབ་སེམས་དཔའི་ལུས་ཅན་དེ་མྱ་ངན་ལས་འདའ་བར་ཕྱོགས་པའི་དོན་འདྲ་སྟེ།དེ་ཡང་ལོ་ཀ་དང་པོ་འདི་གབ་ཚིག་ཡིན་
འདུག་པ་ལས།དོན་ངོ་མ་དེ་ནས་ཉི་མ་འགའ་ཞིག་འདས་པའི་གནམ་གང་གི་མཚན་མོའི་ཐུན་ཐ་མར་རྫོགས་མཚམས་སུ།འཇའ་ཚོན་གྱི་
གུར་ནས་གནས་གསུམ་གྱི་མཁའ་འགྲོ་དང་རིག་པ་འཛིན་པ་རྣམས་ཀྱིས་མཆོད་པའི་བྱེ་བྲག་གིས་བསུ་བ་འོང་བའི་དོན།༤༧ཐབས་
ཤེས་ཉི་ཟླའི་སྣང་བ་དཀར་དམར་གདངས། །མཉམ་པར་སྦྱོར་བ་འཕོ་མེད་ཡང་དག་མཐའི། །ཟག་
མེད་ཡོན་ཏན་ཕུང་པོས་གནམ་གང་བའི། །དགེ་ལེགས་ཆོས་ཀྱི་དཀྱིལ་འཁོར་རྫོགས་པའི་མཐར། །
༤༨རླུང་གིས་གར་བསྒྱུར་འཇའ་ཚོན་སྣ་ལྔའི་སྤྲིན། །ན་བུན་འོད་ཟེར་མཛེས་བཀྲའི་གོས་བཟང་
བགར་བསྒྱུར
ཅན། །གནས་གསུམ་རིག་པ་འཛིན་པའི་ཚོགས་འདུས་པའི །འཁོར་ལོའི་མཆོད་པ་རྨད་དུ་བྱུང་
བའང་ཐོབ། ། ༤༩ མེ་ཏོག་ཁང་པར་སྦྲང་རྩིའི་ཆང་འཐུང་བུང་བའི་ཀྲལ་རིས་ཟླ་འོད་ཟེར་མས་
ཉམས་བྱེད་ལ། །ཐང་ཤིང་རྩེར་གནས་སྙན་པའི་དབྱངས་མཁན་དཔྱིད་ཀྱི་ཕོ་ཉ་ནམ་མཁའི་གད་མོས
སྐྲག་པར་བྱས །བས་མཐར་རྒྱུ་བའི་རི་དྭགས་ཚོགས་ནི་ཤ་ཝ་ར་ཡི་གཞུ་ཡི་འཁྲི་ཤིང་བརྡུང་ཙམ་
ན །ངེས་མེད་ཕྱོགས་མཐར་འབྲོས་པ་ལྷུར་ལེན་འདུས་པའི་མཐའ་ཀུན་འབྲལ་བའི་ཆོས་ལས་
ཡོངས་མི་འདའ། །མེ་ཏོག་ཁང་པར་ཞེས་སོགས་ཀྱི་ཚིགས་བཅད་དང་པོ་འདི། དཔེར་ན་བུང་བའི་ལུས་ཟླ་བའི་གྲང་རེག་གིས་
ཉམས་པར་བྱས་པ་དང་།གཉིས་པས་ཐང་ཤིང་གི་རྩེའི་ཁུ་བྱུག་འབྲུག་སྐད་ཀྱིས་སྐྲག་པར་བྱེད་པ་དང༌།གསུམ་པས་རི་དྭགས་རྣམས་རྔོན་
པས་གཞུ་བརྡུང་ན་འབྲོས་པར་གྱུར་པ་བཞིན་འདུས་པའི་མཐའ་ཀུན་བྲལ་བ་ལས་མི་འདའ་ཞེས་པའོ།༥༠ཚུལ་དེར་ངེས་སམ་
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ངན་རྟོག་ཀེངྒུ་ཀའི། །ཁུ་བ་མི་བཟད་བུམ་པའི་གཟུགས་འཆང་དེ། །ལེགས་སྤྱད་བདུད་རྩིས་མ་ཡིན་
མོད་པའི་ཆུས། །གང་ཕྱིར་བསྟེན་ཚད་ཕུང་བར་བྱེད་ལ་ལྟོས། །ཚུལ་དེ་ངེས་སམ་ཞེས་སོགས་ཀྱི་།མཛའ་བོ་དེ་
མྱ་ངན་ལས་འདའ་བའི་རྐྱེན་ནི།སྔར་གྱི་བྲམ་ཟེ་དྲང་སྲོང་ལྟ་བུ་དེས་རིགས་སྔགས་ཀྱི་མཐུས་དཀྲོངས་པའི་དོན་འདྲ་ཞིང་།༥༡ ལྟར་
སྣང་གསེར་ཕྱེས་བྱུགས་པའི་དུག་གི་མདའ། །རང་སེམས་བཞིན་དུ་འཁྱོགས་པོའི་གནམ་རུ་
ལས། །དྲང་ནས་གནད་དུ་བསྣུན་པའི་ངུར་པ་ཤུག །དེ་དག་སེམས་ལ་བདེ་བའི་གནས་སྐབས་ཕྲ། །
ལྟར་སྣང་གསེར་ཕྱེ་ཞེས་སོགས་ནི།དེ་དཔེ་གང་དང་འདྲ་ན།གཞུ་རྒྱུད་ལས་དྲངས་པའི་དུག་མདའ་ངུར་པའི་ལུས་ལ་ཕོག་ནས་ན།དེའི་
གྲོགས་མོ་ངུར་པ་མོའི་སེམས་བདེ་བའི་གོ་སྐབས་བྲལ་བ་བཞིན་དུ་བུད་མེད་དེ་ནི་རླུང་གིས་བསྐྱོད་པའི་འཁྲི་ཤིང་ལྟར་ལུས་ཚུགས་མི་ཐུབ་
ཅིང་གདོང་མཆི་མས་རླན་བཞིན་དུ། ལས་ཀྱི་དབང་གིས་སྲིད་པའི་གནས་འདིར་འདུས་བྱས་མི་རྟག་པའི་ཚུལ་བཟློག་ཏུ་མེད་པ་སྒྱུ་མའི་
འཁྲུལ་གྱིས་བསླུས་པས སྙིང་ལ་བྲལ་བར་མི་ཕོད་པའི་འདོད་པའི་གྲོགས་ཀྱི་འཁྲི་ཤིང་ཉམས་པར་གྱུར་པ།ཀྱེ་མ་རིགས་སྔགས་ཀྱི་ལས་
ཀྱི་དམོད་པས་མཛའ་གྲོགས་དུས་མིན་དུ་འཆི་བར་བྱས་ཞེས་སྨྲེ་སྔགས་འདོན་པ་དང་།ད་རུང་རེ་ཞིག་མཛའ་བོ་ཤི་ཡང་རིང་ནས་འདྲིས་
པའི་བག་ཆགས་ཀྱིས་ཕུང་པོའི་བཞིན་རས་ལ་བལྟ་བཞིན་དུ་ད་དུང་གསོན་དུ་རེ་བའི་བསམ་པས་གོས་ལས་བཟུང་ཞིང་བོས་པའི་ཡིན་
འདྲ། ༥༢ དེ་ཡི་དུས་ན་ཡིད་འོང་ནགས་ཀྱི་གཞིར། །འབིགས་བྱེད་རླུང་གིས་དུད་པའི་འཁྲི་ཤིང་
ལྟར། །གཡོ་བའི་ལུས་ཅན་མ་དེ་མཛེས་པའི་བཞིན། །མཆི་མས་ཉམས་ལ་དང་བས་མངོན་ཕྱོགས་
སྨྲས། ། ༥༣ ལས་དང་ཉོན་མོངས་དབང་གིས་སྣ་ཚོགས་སུ། །སྐྱེ་བའི་ཡུལ་དུ་ཡངས་པའི་སྲིད་པ་
འདིར། །འདུས་བྱས་རྣམས་ནི་རྟག་མིན་མཚར་བའི་གཟུགས། །ཀུན་ཏུ་འཆར་བའི་སྒྱུ་མས་སུ་མ་
བསླུས། །༥༤ སྙིང་ལ་འབྲལ་བ་བརྣག་དཀའི་ལྡུམ་ར་རུ །ཡིད་སྲུབ་རེ་བའི་འཁྲི་ཤིང་སྐམ་གྱུར་པ། །
ཀྱེ་མ་དུས་མིན་ལས་ཀྱི་དམོད་པ་ཡིས། །བསྒྲུབ་པའི་གདུང་བྱེད་འདི་ནི་ཕྱས་སུ་བྱས། །༥༥རེ་ཞིག་
རིང་ནས་བསམ་པས་ཉེ་བའི་གདོང༌། །ལྟ་འདོད་ཡིད་ཀྱི་གཞན་གསོས་གཞོན་ནུ་མ། །འབབ་པའི་
ཡུལ་དང་འཕུར་བའི་སྟེགས་བཞིན་དུ། །མཛེས་པའི་ནོར་འདི་རེ་བའི་ལག་པས་བཟུང༌། །༥༦ཞེས་
ཏེ་རི་མོར་བྲིས་བཞིན་རྣམ་འགྱུར་དང་། །བྲལ་བའི་མིག་གིས་རིང་ཞིག་བལྟས་ནས་དེར། །ཕན་ཚུན་
ལུས་ལ་བསམ་པ་རེ་མོས་སུ །ཞུགས་པའི་སྤྱོད་ཚུལ་རྒྱན་དུ་ཆེ་བས་སོང༌། །དེ་ལྟར་དེ་བགྱིས་ཀྱང་རི་མོ་བྲིས་
པའི་གཟུགས་བརྙན་བཞིན་དུ་འགུལ་བསྐྱོད་ཀྱི་རྣམ་འགྱུར་དང་བྲལ་བར་གྱུར་པ་།མིག་གིས་རིང་ཞིག་བལྟས་པའི་མཐར སྔར་ཕན་
312

སྔོན་མེད་གཏམ་གྱི་ཟློས་གར་སྡེ་བཞིའི་ཡོན་ཏན་འདྲེན་པའི་ཤིང་།
ཚུན་ལུས་ལ་ཆགས་པའི་བསམ་པ་རེ་མོས་སུ་འཇུག་པའི་རེ་བ་གཏིང་ནས་ཟད་པའི་དོན་ནོ ༥༧ རྫི་མའི་རྔ་ཡབ་གཡོབ་
ལའང་ཁྲོ་ལྡན་པའི། །མཛའ་བ་ཅན་དེ་འབྲལ་བའི་དུ་ཁའི་མེ། །སྙིང་ལ་ཞུགས་པ་ཞུ་ཉམས་རི་
དྭགས་མོ། །བས་མཐར་འཕྱན་པ་སྟོང་གིས་མཚོན་ནུས་མིན། །རྫི་མའི་རྔ་ཡབ་ཞེས་སོགས་ཀྱི་དོན།བུད་མེད་
གཞན་ལ་མིག་གི་རྫི་མ་ཙམ་བསྐྱོད་པ་ལ་འང་བདག་ཁྲོ་བར་འགྱུར་པའི་མཛའ་བོ་དེ་དང་བྲལ་བའི་སྡུག་བསྔལ་གྱི་མེ་སྙིང་ནས་སྙིང་ལ་
ཞུགས་པ་ནི།ཁྱུ་དང་བྲལ་བའི་རི་དྭགས་མོ་བས་མཐའ་སྟེ་ལུང་སྟོངས་སུ་འཕྱན་པའི་སྡུག་བསྔལ་སྟོང་གིས་མཚོན་པར་མི་ནུས་པའི་དོན་། །
༥༨འབད་པ་ཉོན་མོངས་བརྒྱ་ཡི་ལམ་ཆེན་དུ། །འཁོར་བ་པ་རྣམས་ཚུལ་འདིས་སྡུག་བསྔལ་ཏེ། །དེ་
ཚུལ་ཤེས་པས་ཉམ་ངའི་འཇིག་རྟེན་ལ། །སྙིང་པོར་གྱུར་པའི་བསྟེན་བྱ་ངས་མ་མཐོང་། །འབད་པ་ཉོན་
མོངས་བརྒྱ་ཡི་ཞེས་སོགས་ལོ་ཀ་ལྷག་མ་གསུམ་གྱི་དོན།ཉོན་མོངས་པ་བརྒྱ་ཕྲག་གིས་གཙེས་པའི་འཁོར་བ་པ་མཐའ་དག་ཕན་ཚུན་
འདི་འདྲ་བ་འབའ་ཞིག་གིས་སྡུག་བསྔལ་བར་གྱུར་པར་ཤེས་པས།ད་ནི་འཇིག་རྟེན་འདི་ལ་སྙིང་པོ་ཡོད་པ་མ་མཐོང་ཞེས་བུད་མེད་དེས་
བསམ་པའི་དོན་དང་།དེས་ན་མཛའ་བོ་བྱང་ཆུབ་སེམས་དཔའ་དེ་དང༌།ཚེ་རབས་ཕྱི་མ་རྣམས་སུ་མཇལ་བའི་སྨོན་ལམ་སྙིང་ཐག་པ་ནས་
བཏབ་པའི་མཐར།ཚངས་པའི་སྲས་མོ་དང་མཚུངས་པའི་བུད་མེད་དེས་ཀྱང་འཁོར་བའི་བརྟུལ་ཞུགས་སྤངས་ཏེ།ནགས་སུ་གནས་པའི་
སྒོ་ནས་བསམ་གཏན་སྒོམ་པ་ལ་རྩེ་གཅིག་ཏུ་གནས་པའི་དོན་ནོ། །༥༩ འོན་ཀྱང་སྐྱེ་བའི་དོ་ཤལ་རིང་པོའི་
ཁོངས །སྨོན་ལམ་སྲད་བུའི་འཇུག་པ་གཅིག་ཁོ་ནར། །རྒྱུ་བའི་འཕྲིན་སྙན་རྗེའི་ཟེགས་མ་
ཡིས། །མདུད་པ་སྙིང་ལ་བཞག་དེ་ཚངས་པའི་སྲས། ། ༦༠ ལྷུན་སྡུག་རི་བོའི་ཞོལ་དང་ནགས་ཀྱི་
གཞིར། །བག་ཡངས་རྒྱུ་ཞིང་མེ་ཏོག་ཁུར་ལྡིང་བའི། །ཆུ་ཤིང་གསར་པའི་སྡོང་བུ་མཛེས་པ་
བཞིན། །བསམ་གཏན་བདེ་བའི་བཅུད་ཀྱིས་འཚོ་ཞེས་ཐོས། ། ༦༡ དེ་ལྟར་སྭ་རསྨཱ་སྟིའི་མཚོ་ལས་
སྐྱེས་པའི་ཚིག་རྒྱན་པུཥྤ་ཀ །ཉམས་བརྒྱད་སྦྲང་རྩིའི་དོག་པས་བཀྲ་བའི་ལྡིང་ཁང་ནས་གླུ་ལེན་པ། །
སྔོན་མེད་གཏམ་གྱི་བུང་བ་གཞོན་ནུ་འཕུར་ལྡིང་རོལ་པའི་དགེ་ལེགས་འདིས། །རྣམ་པ་ཀུན་དགེ་
བའི་གྲོགས་ཀྱིས་རྩེ་དགར་འཁྱུད་པས་མ་གཏང་ཞིག༦༢
ཅེས་པ་ཡང༌། མེ་ལོང་གཞུང་ལས། སྔོན་བྱུང་གཏམ་ལས་གྱུར་པའམ། །ཅིག་ཤོས་ལེགས་
པ་ལ་བརྟེན་པ། །ཞེས་སོགས་ཀྱི་ལུས་ཀྱི་ལུས་དང་མཐུན་པའི་གཏམ་གྱི་གླེང་གཞི་ཚིག་སྦྱོར་དམ་
པའི་ལམ་དུ་དྲངས་པ་སྡེ་བཞིའི་ཡོན་ཏན་འདྲེན་པའི་ཤིང་རྟ་ཞེས་བྱ་བ་འདི་ཡང༌།བོད་མཁས་པ་མི་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཕམ་དགེ་ལེགས་རྣམ་པར་རྒྱལ་བའི་ལྷས་ཉམས་དགར་བྱས་པ་བློ་གྲོས་གསལ་བ་ཀུན་གྱི་ཡིད་ཀྱི་
ངལ་འཚོར་གྱུར་ཅིག །།
འདིའི་ཚིག་ཟིན་གྱི་དོན་ཇི་ལྟར་གོ་བ་རྣམས་མཆན་བུས་གསལ་བ་བྱས་ལགས་ཀྱང༌།སྔོན་
བྱུང་གི་གཏམ་རྒྱུད་ཞིག་ཡོད་མེད་ཆ་མ་འཚལ་བ་མ་ཟད། མཇུག་འདིར་སྔོན་བྱུང་གཏམ་ལས་གྱུར་
པའམ། ཅིག་ཤོས་ལེགས་པ་ལ་བརྟེན་པ། ཞེས་གསུང་འདུག་པ་ལ་དཔག་ན་གཞོན་ནུ་ཟླ་མེད་ཀྱི་
རྟོགས་བརྗོད་བཞིན་དུ་སྔོན་བྱུང་གི་གཏམ་རྒྱུད་དངོས་སུ་མེད་ཀྱང་ཡོད་པ་ལྟར་དུ་སྙན་ངག་པའི་
བློས་བརྟགས་ནས་སྦྱར་བའི་སྲོལ་ལྟར་རིགས་པའི་འབྱེད་ཕྱིར་དུ་གནང་བ་ཞིག་ཡིན་འདྲ་སྙམ་
བྱུང༌།མཐའ་གཅིག་ཏུ་ཁ་ཚོན་བཅོད་མ་སྤོབས་པས་མཁས་པ་རྣམས་ཀྱིས་དཔྱད་པར་འཚལ་ལོ། །
ཞེས་པའི་མཆན་བུ་འདི་ནི་དམ་པའི་གསུང་གིས་བསྐུལ་བ་བཞིན་མཁན་མིང་མ་ཏི་བྷ་དྲ་ཀརྨ་བི་ཛ་
ཡས་བསམ་ཚོད་དུ་བྲིས་ཏེ་ཕུལ།། །།
314

༄༅།།དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་
རབ་དགའི་རྒྱུད་མང་ཞེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས་རྣམ་རྒྱལ།
རིག་འཛིན་ལྷ་ཡི་སྐྱེད་ཚལ་དུ། །འཇུག་པའི་འཕྲིན་ཡིག་ཐབས་ཤེས་ཀྱི། །འདབ་གཤོག་
གཡོ་བའི་ཟློས་གར་མཁན། །ཡིད་ཀྱི་ངང་མོ་རྣམ་རྩེན་བཞུགས། །རྣམ་པ་ཐམས་ཅད་མཁྱེན་པའི་ཡེ་
ཤེས་སྤྲིན། །རབ་ཞི་ཆོས་ཀྱི་དབྱངས་བདུན་རྫོགས་པའི་གླུས། །བདེ་བ་ཆེན་པོའི་དཔྱིད་འཇོ་བཅོམ་
ལྡན་མ། །ངག་དབང་ལྷ་ཡི་བུ་མོར་བཏུད་ནས་དེའི། །ཐུགས་རྗེའི་འདབ་ཡངས་སྟོང་དུ་འཛུམ་པའི་
རླབས །འགོག་མེད་ཆོས་དོན་ཟབ་མོའི་བདུད་རྩིའི་། །བཅུད་ལེན་སྙིང་པོར་སེམས་པའི་རྐང་
དྲུག་པ། །མ་བརྟགས་ཉམས་དགའི་སྙན་ཚིག་མགྲིན་པ་འདེགས། །ལེགས་བྱས་དཔལ་གྱི་དུམ་བུའི་
ནགས་ཀྱི་ལྗོངས། །ལང་ཚོར་སྨིན་པ་དལ་འབྱོར་བཟང་པོའི་རྟེན།།འཐོབ་པར་དཀའ་ཡང་ལན་ཅིག་
བརྒྱ་ལམ་ན། །རྙེད་འདིར་དམ་པའི་ཆོས་ཀྱི་འབྲས་ལྡན་པས །དགའ་དང་མོས་པའི་ཚིག་སྦྱོར་
གངྒཱའི་རྒྱུན། །ཀུན་མཁྱེན་རལ་བའི་ནགས་སུ་འཁོར་འདོད་ཀྱང༌། །དུས་གཞན་སྐལ་ལྡན་ཤིང་རྟས་
ཉེར་དྲངས་ཚེ། །འདིར་སྣང་ཁྱབ་འཇུག་ཞབས་ཀྱང་བསིལ་བར་བྱེད།།ཡུལ་གྱི་མངོན་འདོད་གསར་
བའི་རྩེ་དགའ་མར །སྲེད་པས་བཅིངས་པའི་ཉམ་ཐག་འཁོར་བ་པ། །སྣ་ཚོགས་མྱོང་བའི་ཁུར་གྱིས་
ཡོངས་དུབ་རྣམས །རང་སེམས་ངལ་འཚོའི་སྟེགས་བུ་འདི་ལོང་ཞིག །སྐྱེ་བར་འདྲེས་པའི་བག་
ཆགས་བཟང་པོ་ཡིས །མདུན་ནས་བསུས་པ་དབྱངས་ཀྱི་རྒྱལ་མོའི་གྲོགས། །སྐལ་བཟང་དགེ་
ལེགས་རྣམ་པར་རྒྱལ་བའི་ལྷ། །རང་ཉིད་ཉེར་ཞིའི་དཔལ་ལ་ཡིད་ཆགས་ཤིང༌། །གཉིས་མེད་གསུང་
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྒྱུན་ཡན་ལག་བརྒྱད་ལྡན་ཆབ། །ལྷག་པའི་སྙིང་སྟོབས་འཛིན་མའི་སྣོད་ཡངས་པོར། །དོགས་པ་
མེད་པར་འཐུང་པའི་མ་དྲོས་མཚོ། །རྣམ་འདྲེན་ཀླུ་ཡི་དབང་པོའི་ཐུགས་རྗེའི་མཐུ །རྣམ་དཔྱོད་མཆུ་
སྒྲོས་བྱི་རུའི་ཚལ་ནང་སྐྱེས །ལེགས་བཤད་རོ་བརྒྱ་འཛིན་པའི་པདྨ་འདི། །རྣམ་པར་གྲོལ་བའི་ཉི་
ཟེར་འཐུང་འདོད་པས། །དད་དང་བརྩོན་པའི་འཁྲི་ཤིང་ཀུན་ནས་གཡོ།།
གང་ཚེ་ལེགས་ལྡན་འབིགས་བྱེད་དགའ་མའི་མགྲིན། །སྔོན་གོམས་རིགས་གཞུང་རྒྱ་
མཚོའི་ཆུ་རིས་ཅན། །ཀུན་གསལ་ནམ་མཁའི་ཕང་བར་གནས་བཅས་ཏེ། །གནས་སྐབས་བདེ་བར་
རློམ་པའི་དུས་ཤིག་ན། །རིག་འཛིན་ལྷ་ཡི་སྐྱེད་མོས་ཚལ་འགྲམ་ནས། །དྲི་ཟའི་ན་ཆུང་གྲུབ་པའི་ཕོ
ཉ་མོས །བསྐུལ་བའི་སྙན་ཚིག་རྒྱུད་མངས་ལས་ཐོན་པའི །འཕྲིན་ཡིག་ཀུན་དགའ་རྒྱས་པའི་
དབྱངས་ལྡན་དེས། །སྙིང་ལ་བདེ་བའི་དབུགས་འབྱིན་ལྷ་བརྒྱ་ཡི། །གཏམ་སྙན་རྔ་ཡབ་ནོར་བུའི་ཡུ་
བ་ཅན། །སྙན་དང་འགྱུར་བག་སྟོང་གི་བསེར་བུའི་རྒྱུན། །ཡིད་ཀྱི་ཤེས་པ་བསིལ་བའི་བརྟེན་དུ་
འབབ། །རང་སེམས་དྲི་བྲལ་དར་དཀར་ཆུན་པོ་ལ། །བརྩེ་སེམས་མི་ཕྱེད་ཕྱག་རྒྱའི་མདུད་ལྡན་པ། །
གཞན་རྐྱེན་སོར་རྩེས་འབྱེད་པའི་གོ་སྐབས་ཀྱང༌། །ནམ་མཁའི་ཚལ་གྱི་པད་དཀར་དོག་པ་
བཞིན། །ཉི་ཟེར་ཁུ་བས་ཡོངས་སྨིན་ཨུཏྤལའི། །འདབ་འཕྲེང་རྩེ་དགར་རྒོད་པའི་ཁྱིམ་ཡངས་
པོར། །བུང་བའི་ན་ཆུང་སྦྲང་རྩིས་མྱོས་པའི་གླུ །སུམ་རྩེན་ཚལ་གྱི་གླིང་བུའི་སྒྲ་ལྟར་སྙན། །འདི་ན་
རྔོན་པའི་གླུ་ལས་རི་དྭགས་བཞིན། །འཁྲུལ་སྣང་འགོག་མེད་མྱོང་བའི་མེལ་ཚེ་བས །སྡུག་བསྔལ་
བདེ་བར་སེམས་པས་ཡིད་དྲངས་ཏེ། །ལང་ཚོའི་ཟེར་ཕྲེང་ནུབ་རིར་འཆེལ་ལ་ཉེ། །ཡུལ་གྱི་ནགས་
མཐར་རྒྱུག་པ་ཡིད་ཤེས་ཀྱི། །བུང་བ་ལས་ཀྱི་བསེར་བུའི་གཞན་དབང་ཅན། །ལྷ་ཁྱེད་དྲན་པའི་སྦྲང་
རྩིས་ཡིད་བཀུག་སྟེ། །གཞན་དུ་མི་གཡོ་ཕྱོགས་དེར་ཁར་མ་ཁོར། །རིང་ནས་གོམས་པའི་བག
ཆགས་ནགས་ཀྱི་གཞིར།།སྨོན་ལམ་བཟང་མངར་འཐུལ་བའི་གྲོགས།།
ཀུན་ལས་ཕུལ་བྱུང་ལི་ཤིའི་གུར་ཁང་ན། །རང་སྣང་བདེ་བའི་བུང་བ་ཀུན་དགར་རྒྱུ། །
མཐའ་མེད་སྲིད་པའི་སྐྱེད་ཚལ་མངོན་ཡངས་པོར། །ལས་སྣང་འཁྲུལ་རྟོག་ཧ་ལའི་མེ་ཏོག་གི །རོ་
བཅུད་དུཿཁ་རྒྱས་པའི་ཁ་ཟས་འདི། །རིག་སྔགས་ཟབ་མོས་སྨན་དུ་བྱེད་ནུས་སམ། །དེ་སྐད་གླུ་ཡི་
316

དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་རབ་དགའི་རྒྱུད་མང༌།
གཏམ་ལས་རང་གི་སེམས །ལྷག་པའི་བསམ་པ་དཀར་ཕྱོགས་ཟླ་བའི་ཆ། །ཀུན་ཕན་ག་བུར་ཆུ་
རྒྱས་སྤྲོ་མཁས་དེས །ལེགས་པའི་ལམ་ཡངས་གསལ་བཞིན་རབ་སྨྲས་པ། །མཚར་སྡུག་ཆུ་རིས་
སྙིང་པོས་བཀྲ་བའི་འཛུམ།།སྙན་ཚིག་འཆི་མེད་རྔ་དབྱངས་གསང་མཐོའི་སྐྱེས།།ཡིད་ཀྱི་འཛིན་མར་
བདེ་བའི་ཆར་འབེབས་པའི། །ཡ་མཚན་ཀུན་དགའི་སྤྲིན་གྱི་རོལ་རྩེད་མར། །སྔོན་འདྲིས་མཛའ་བ་
ག་བུར་དཀར་འཛུམ་གྱི། །རེག་པ་མུ་ཏིག་འཁྲི་ཤིང་ཚལ་གྱི་གཞིར །དབྱངས་ཅན་སོར་རྩེས་བླངས་
པ་སྙན་ཚིག་གི།རོ་བཅུད་སྨིན་པའི་འཕྲིན་ཡིག་མེ་ཏོག་འཕེན། །གསུང་གི་ལྕུག་ཕྲན་ལས་ཐོན་ཚོན་
བརྒྱ་བའི། །འཕྲིན་ཡིག་ཨུཏྤལ་གསར་བའི་ཆུན་པོ་ཞིག །མཛའ་བའི་དྲི་བསུང་མངར་མོ་འཐུལ་
བཞིན་དུ། །རྣ་བའི་དཔྱིད་དུ་རིང་ནས་འགོད་པ་སྙམ། །ཉམས་དང་འགྱུར་བག་སྟོང་གི་ཟེའུ་འབྲུའི་
་བ་ཚོར་ང་དངར་བའི་བཙང།
རྩེར། །དོན་བཟང་ཟིལ་བ་ཚར་དུ་དངར་བའི་བཅུད། །བདག་བློ་དབྱངས་ཅན་གྲོགས་པོས་འཐུངས་
པའི་མོད། །བདེ་བས་མྱོས་པའི་གར་བཅས་གླུ་ཡང་ལེན། །
སྔོན་ནས་ཡོངས་འདྲིས་བག་ཆགས་ཡངས་པའི་ཚོན། །རང་སེམས་ཟླ་ཤེལ་མེ་ལོང་ལ་
འགོད་པ། །ནམ་ཡང་འབྲལ་མེད་སྙན་པའི་གཏམ་གསར་པས། །མཛའ་བ་དཀར་པོའི་བདུད་རྩིས་
བྲན་པ་བཞིན། །གཡོ་མེད་གཡུང་དྲུང་སྙིང་པོས་ལྕིད་ཆགས་པའི །བཙོ་སྦྱངས་གསེར་ལྟར་བཟང་
བའི་སེམས་ཀྱི་ཁམས །མི་འགྱུར་རྡོ་བའི་ངོས་ཀྱི་རེ་ཁ་ཞིག །འདི་ནས་བདག་གི་སྐལ་བར་ཉེ་བར་
རི་ལང་ཚོ་རྫོགས་ལྡན་པའི།།
རྒྱུ །སྙིགས་མ་རྣམ་ལྔའི་ལང་ཚོ་རྫོགས་ལྡན་པའི། །དུས་ངན་སྐྱེ་བོའི་སྤྱོད་ཚུལ་སྨྱོན་པའི་
གར། །ངེས་མེད་གཡོ་ཡང་ཡིད་བརྟན་མ་མཆིས་པ། །འདི་འདྲར་བདག་སེམས་འཇོག་པ་གང་དུ་
བགྱིད །སྙམ་སེམས་སྐྱོ་ཤས་ཡུས་ཀྱི་ཤུགས་རིང་གི །དབུགས་ཀྱིས་མཆུ་འདབ་དཔལ་ནི་ཟིལ་
མནན་ཅིང༌། །ཨུཏྤལ་རྣ་རྒྱན་རྙིངས་པ་འགྲམ་པའི་གཞིར། །ལྷུང་བའི་བསུང་ཕྱོགས་ལ་འགོད་པ་
བཞིན། །རང་གི་སྤྱོད་ཚུལ་དང་མཚུངས་གཡོ་བའི་མིག །རིག་རིག་བགྱིས་ཀྱང་ལྟ་བའི་ཡུལ་བྲལ་
བའི།།ཁྱུ་ཉམས་ནགས་མཐར་འཕྱན་པའི་རི་དྭགས་མོ།།ཡིད་ཀྱི་ཤེས་པ་སྐྱོ་བའི་གར་ལ་འཇུག །
འོན་ཀྱང་ཟླ་བའི་སྲིང་མོས་མཆོག་སྦྱིན་པའི། རིག་བྱེད་སྙན་ངག་དམ་པའི་བསིལ་ཡབ་
དཀར། །དལ་བུ་དལ་བུར་གཡོབ་འདི་སེམས་ཉིད་ཀྱི །སྐྱོ་དུབ་སེལ་བའི་རྟེན་དུ་བཟང་ཞིང་
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བསིལ །དུས་འདིར་དག་པའི་མཁའ་ལ་རང་སྣང་གི །སྐྱེ་མཆེད་དྲན་པས་སྨིན་པའི་ལང་ཚོ་
མས། །ཕན་པའི་སྙིང་གཏམ་དང་སྦྱར་རྗེའི་གླུ། །རྒྱུད་མངས་སྒྲ་ལས་དྲངས་ཏེ་འདི་སྐད་ཟེར། །སྣ་
ཚོགས་ལས་ཀྱི་ཤིང་རྟར་ཞོན་པའི་སེམས །རྣམ་པར་སྨིན་པའི་འབྲས་བུར་མི་འཇིགས་ན། །ལང་
ཚོས་རྫོགས་པའི་མངོན་འདོད་ཡོན་ཏན་རྣམས། །མདའ་ལྔའི་ཆོ་གས་རྩེན་ལ་ཅིས་མི་འཇུག །གཞོན་
ནུའི་ན་ཚོད་འཛིན་པའི་མཚར་སྡུག་ལུས །རྒས་དང་འཆི་བའི་གནོད་པས་རེག་མིན་ན། །མཐིང་འོད་
རལ་པའི་ཟུར་ཕུད་མཛེས་ཆགས་པ། །ཉེས་མེད་སྤུ་གྲིས་བསྙོལ་བ་ཇི་ལྟར་རིགས། །རིན་ཆེན་རྣ་
རྒྱན་འཁྲོལ་བའི་འོད་རིས་ཀྱིས །མུན་པའི་ཕྱོགས་ལས་རྒྱལ་བྱེད་ནོར་བུའི་ཕྲེང༌། །ལུས་སེམས་
མཛེས་པ་རྟག་པར་གཏོང་མིན་ན། །རྒྱན་མེད་སྣ་ཞགས་འཕྱང་བ་ཅི་ལ་འོས། །འཁྲི་ཤིང་གཞོན་ནུའི་
ལུས་ཕྲ་མིག་ཡངས་མའི། །ལང་ཚོའི་མྱོས་བུམ་མངོན་མཐོའི་ནུ་རྒྱས་ཟུང་། །རེག་པས་བསིལ་བའི་
ལག་སོར་འབྲས་ལྡན་ན། །དོར་ནས་ལྷུང་བཟེད་དགའ་བ་ཇི་ལྟར་སྐྱེ། །འཆི་མེད་བདུད་རྩིའི་ཁ་ཟས་
མངར་མོ་ཡིས། །ལུས་ཀྱི་པདྨ་དར་བའི་སྐལ་བཟང་ཆ། །དུས་བཞི་འཇིག་པའི་ཆོམ་པོས་མི་འཕྲོག་ན། །
བསོད་སྙོམས་ཙམ་གྱི་འཚོ་བར་སུ་ཞིག་བརྟེན། །སུམ་རྩེན་ལྗོན་པ་ལས་བབས་བདེ་ཆེན་གྱི། །རེག་
བྱ་སྟེར་བ་ཀན་ཙ་ལིནྡའི་གོས །འབྲལ་མེད་ལུས་ཀྱི་ཉེར་འཚོར་རྟག་འགྲོགས་ན། །ཤ་ནའི་གོས་ཀྱི་
གདུང་བ་ཅི་ཕྱིར་བཟོད།།
མཛེས་མའི་ཁ་ཡི་ཆང་གིས་དགའ་ལྡན་པས། །རེག་པ་བདག་གིར་བྱེད་ནུས་བ་ཀཱུ་
ལའི། །མེ་ཏོག་ཀུན་དགར་ཆགས་བདེ་མི་འགོག་ན། །སུ་ཞིག་ཚངས་སྤྱོད་གདུང་བ་དོན་དུ་
གཉེར། །གསེར་གྱི་བ་གམ་བཞད་ལྡན་ཕྱོགས་ཀྱི་སྒོར །དྲིལ་ཆུང་སྙན་སྒྲོགས་ལྷ་ཡི་གཞལ་མེད་
ཁང༌། །རྟག་པ་ལོངས་སུ་སྤྱོད་པའི་མཐུ་ཡོད་ན། །ངེས་མེད་བས་མཐའི་ནགས་ལ་སུ་ཞིག་
སྲེད། །མདོར་ན་ལང་ཚོའི་དཔལ་ཀུན་མི་འགྲིབ་ཅིང༌། །རང་ཡིད་མཛའ་བའི་གྲོགས་དང་མི་འབྲལ་
བར། །འདོད་ལ་གཏན་དུ་རོལ་བའི་གདེངས་ཡོད་ན། །དམ་པའི་སྤྱོད་ལ་སུ་ཞིག་གུས་པར་
དུ་རལ་བའ་གང
འགྱུར། །འདོད་ཡོན་དབང་པོའི་གཞུ་ཡི་འཁྲི་ཤིང་རྒྱུད། །ལུས་མེད་འཕྲུལ་གྱིས་བདུངས་པའི་མདའ་
ལྔ་པ །སྲིད་པའི་སྡུག་བསྔལ་སྟེར་བའི་མཚོན་ཆ་སྟེ། །རྣམ་པར་དཔྱད་ན་འཇིགས་པའི་ཆོས་ཉིད་
318

དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་རབ་དགའི་རྒྱུད་མང༌།
ཅན། །དེ་ཕྱིར་རང་སེམས་གླང་པོ་དྲན་ཤེས་གྱིས།། རྣལ་དུ་འགོད་པ་ལྕགས་ཀྱུའི་བསྒྱུར་སྟབས་
འདིས། །ཀུན་རྟོག་ཉེར་ཞིའི་གོམ་པ་དྲང་པོའི་སྟབས །བསམ་གཏན་ནགས་མཐར་འགོད་ལ་
སེམས་གཏོད་ཅིག །
དེ་སྐད་སྨྲས་པའི་མཐའ་དེར་མཁའ་སྤྱོད་ཀྱི། །རིག་འཛིན་གྲུབ་པའི་ན་ཆུང་སྨིན་ལེགས་
མ །དྲན་པའི་སེམས་ཀྱི་ལྷག་མ་བཞག་ནས་ཀྱང༌། །ལྟར་སྣང་ཡུལ་ནི་མི་སྣང་དབྱིངས་སུ་
སོང༌། །དུས་དེར་ཀུན་རྟོག་རང་མདངས་ཚོན་ལྔ་ཡིས། །ལེགས་བྲིས་དབང་པོའི་གཞུ་ཡི་དཔལ་
འཛིན་པའི། །སྐལ་བཟང་སྙན་ངག་རྨ་བྱའི་གདུགས་མཚར་པོ། །རེ་ཞིག་སེམས་ལ་བསིལ་བའི་རྟེན་
དུ་བྱས །ངོམས་པ་མེད་པར་འདོད་པའི་ཡུལ་ཀུན་ལ། །འགྱུ་བའི་རྦ་རླབས་འགྲེམས་པ་ཡིད་ཀྱི་
མཚོར། །དུག་གསུམ་གདེངས་ཅན་གླལ་བའི་རོ་འཛིན་པ། །ཐར་འདོད་རྣམས་ལ་འཇིགས་རུང་
གཤེད་མ་ཡིན། །རྩོད་པའི་འཁོར་ལོ་རྣོན་པོའི་གཞན་དབང་ཅན། །སྙིགས་མའི་ཕུན་ཚོགས་ཆུ་ཤིང་
ནགས་མྱུལ་བས། །རང་ཉིད་བདེ་བར་རློམ་པ་བརྒྱ་ལམ་ན། །འདོད་པའི་འབྲས་བུ་གྲུབ་ཀྱང་ཡ་མ་
བརླ །དེ་སླད་སྡུག་བསྔལ་རྣམ་མང་གར་གྱི་རོས །སེམས་ཀྱི་རྐང་སྟབས་བྲེལ་བའི་མུཉྫ་
སྐྱེས། །འདུས་བྱས་རང་མཚང་བལྟ་བས་ཡིད་བྲེལ་བའི། །ཤུགས་རིང་རླུང་གཡབ་གཡོབ་ཅིང་འཕེན་
པར་བྱེད། །འོན་ཀྱང་ཀུན་གཞིའི་དར་དཀར་ངོས་ཡངས་ལ། །སྔོན་གོམས་བག་ཆགས་སོར་རྩེས་
བྲིས་པའི་གཟུགས །ལེགས་སྤྱད་སྨོན་ལམ་ཚོན་བརྒྱའི་མདངས་གསལ་བ། །སུ་ཞིག་གིས་ཀྱང་
འགོག་པར་ནུས་སམ་ཅི།།
སླར་ཡང་ལྷག་བསམ་ཤར་རིའི་ཕང་བ་ནས། །གསུང་འཕྲིན་ཉིན་བྱེད་ལྷ་མོ་སྒེག་ལྡན་
མ། །སྙིང་ནས་མཛའ་བའི་འོད་ཟེར་གདུ་བུའི་ཚོགས། །འཁྲོལ་བའི་སྒྲ་སྙན་དབྱངས་སུ་ལེན་པ་
ཐོས །ལེགས་བྱས་ཆུ་ཡི་འཁྲི་ཤིང་དོག་པ་ཡི། །པ་ཏྲ་མགྲིན་པར་རོལ་པའི་སྙན་ངག་གཏམ།། ཡིད་
འོང་ལྦུ་ཕྲེང་མུ་ཏིག་ཕོན་པོ་ཅན། །ངང་བའི་བུ་མོ་ཀུན་དགའི་དོ་རར་ནི། །རྙོག་པའི་དྲི་མ་རབ་
བགྲུངས་རྣམ་དཔྱོད་ཀྱི། །རྫིང་བུ་རྣམ་པར་འཕྲུལ་བའི་ཐེམ་སྐས་ཅན། །རིག་བྱེད་གསེར་གྱི་པདྨ་
བཞད་པའི་ཚལ། །ལེགས་པར་སྦྱངས་པའི་བསུང་ཞིམ་སྤོས་སུ་བཏུལ །གྲོགས་དག་ཡིད་ཤེས་
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དཔྱིད་ཀྱི་ཕོ་ཉ་མོ། །མཛའ་བའི་ནགས་ཀླུང་ཡངས་པོར་བག་ཕེབས་ཀྱང༌།། འདོད་དགོངས་སྙིང་
པོའི་ཁ་ཟས་མ་ཐོབ་པས །མགྲིན་པའི་པི་ཝང་སྦྲེང་བ་རྣ་བར་སྙན། །སྔོན་མེད་སྙིང་གཏམ་ག་བུར་
ཟེགས་མ་ཡིས །བསྒོས་པའི་འཕྲིན་ཡིག་མངར་བའི་རོ་བྲོ་བ། །ཅི་ཡང་དཀར་ཕྱོགས་ལྷ་མོའི་ལག་
སོར་གྱིས། །དགའ་མགུར་སྟབས་པ་ཡིད་ཀྱི་བཅུད་དུ་ལེན། །བག་ཡོད་སྦྲང་ཆང་མངར་པོས་སྙིང་
མྱོས་པས །རང་རང་སེམས་ཀྱི་དོ་རར་མངོན་འདོད་ཀྱི། །གོམ་པ་འདེགས་འཇོག་མང་བའི་སྟངས་
སྟབས་ཀྱང༌། །རེ་ཞིག་མཛེས་པ་འགོག་པའི་ཟོལ་ལ་བརྟེན། །རིག་གཞུང་ཟབ་མོའི་རྡོ་རྗེ་རྡུལ་ཕྲེང་
རྒྱུན། །འདྲེན་བཞིན་དལ་གྱིས་འབབ་པ་སཱི་ཏའི་ཀླུང༌། །ཚིག་དོན་གཡས་སུ་བསྐོར་ནས་རང་བློའི་
མཚོར། །རྦ་རླབས་སོ་དཀར་འཛུམ་པའི་འོད་སྣང་འགྲེམས། །དཔྱད་ཀྱིན་བཟང་བའི་བློ་གྲོས་སའི་
ཟླ་བ། །ཀུན་བཟོད་མངལ་དུ་གབ་ཀྱང་རང་བཞིན་ཉིད། །འགྱུར་མེད་འོད་ཀྱི་ཐིག་ལེ་མཁར་
འགོད་པ། །སྒྲིབ་བྲལ་དངོས་པོའི་ཆེ་བ་ཡིན་མོད་ཀྱང༌། །ལས་ཚུལ་ལྕགས་ཀྱི་སྲད་བུས་འཆིང་བ་
དང༌། །ལྷན་ཅིག་འགྲོགས་པའི་མརྒད་འདབ་ལྡན་མ། །གཞན་དབང་གཟེབ་ཀྱི་སྙིང་པོར་ལུས་
བཅིངས་པས །གཅིག་པུའི་སེམས་ཀྱི་ཀུན་རྟོག་དབྱངས་སུ་འབྱིན། །འདོད་པའི་ཆུང་མ་གཞན་
བཞིན་ཡིད་ཀྱི་ནོར། །འཕྲོག་པའི་ཆོམ་རྐུན་ལྷན་སྐྱེས་རི་དྭགས་མིག །མ་འདྲིས་མཛའ་བ་དཀར་
པོའི་ལ་དུ་ཞིག །ཕྱོགས་ཀྱི་མགྲོན་པོར་ཕྲད་སྐྱེས་ཡིན་ཀྱང་སླར། །རིང་ནས་གནས་ཀྱང་སྙིང་ལ་
འབབ་པ་ཡི། །གཏམ་སྙན་སྐད་ཀྱི་རོལ་མོས་ཡིད་བཅུག་པ། །དབྱར་སྐྱེས་འབྲུག་ལ་རྨ་བྱའི་བུ་མོ་
བཞིན། །ཀུན་དགར་རོལ་བ་སྲིད་ན་འགའ་འགར་ཤེས། །བྱམས་བརྩེའི་དྲི་བསུང་རྒྱས་པའི་པདྨ་
དཀར། །གསུང་གི་གསང་བས་ཐོས་འཛིན་ཉེར་སིམ་ཡང་། །ཁྱོད་སྐུ་མངོན་སུམ་མཐོང་བ་འགོག་
བྱེད་པའི། །ལས་དབང་མུན་པའི་ཡོལ་བ་འདི་ཅི་ཞིག །སུམ་རྩེན་ཚལ་དང་ཀླུ་དབང་གྲོང་མཚུངས་
པར། །གནས་ཀྱི་བསྐལ་པས་རྟག་པར་ཁྱོད་ཞལ་གྱི། །པདྨ་ཚར་དུ་དངར་དེར་ལྟ་འདོད་ཀྱང༌། །ལྷ་
ཡི་བདུད་རྩིའི་གཏམ་བཞིན་སྙན་པ་ཙམ། །གཞུང་ལུགས་འོ་མའི་རྒྱ་མཚོར་རྩེན་པས་ཡིད། །ཅུང་
ཟད་བསིལ་བའི་དངོས་པོས་བཟུང་མིན་ན། །མྱ་ངན་ཚ་ཟེར་འབར་བའི་གདུང་བྱེད་འདིས །འཚོ་
བའི་སྲོག་ཀྱང་ཁམ་ཟས་བྱེད་པ་སྙམ། །འོན་ཀྱང་སྙིང་སྟོབས་ཟླ་འོད་དལ་བུའི་རླུང་། །བརྟེན་ཕྱིར་
320

དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་རབ་དགའི་རྒྱུད་མང༌།
སྨོན་ལམ་དག་པའི་འཁར་བ་ལ། །རང་སེམས་ངལ་འཚོའི་སྟེགས་བུ་འགོད་བཞིན་དུ། །དྲན་པའི་
ཁྱེའུ་ཕྱོགས་དེར་ཡང་ཡང་རྒྱུ།།
རིག་འཛིན་དགའ་མས་བརྟེན་པའི་ནགས་ཀྱི་ལྗོངས། །ཧ་རི་ཙན་དན་འཁྲི་ཤིང་རྡུལ་
ཚོགས་ཀྱིས། །ཕྱོགས་ཀུན་བཟང་ཁང་པར་བཞད་པའི་མཚོ། །མཐོང་བ་མིན་ཀྱང་ཡིད་ཀྱི་ཤེས་པ་
འགུལ། །རང་སེམས་ལྟ་བུར་གཙང་བྱེད་ལྷ་ཡི་རྫིང༌། །གསེར་གྱི་པདྨ་བཞད་པའི་སྙིང་པོའི་
རྡུལ། །དབའ་རླབས་སོར་མོས་ལེགས་བྲིས་ཚངས་པའི་མཚོ། །སྔོ་བསངས་ཆུ་ཡི་ལྷ་མོའི་གདེངས་ཀ་
བཞིན། །ཡིད་འཕྲོག་ཤེལ་གྱི་ལྕག་ཕྲན་རླུང་བཞོན་གྱིས། །གཡོ་ལྡན་ཆགས་པའི་མིག་ཡངས་མེ་ཏོག་
མདའ། །བགྲང་ཡས་སྨིན་ལེགས་གཞུ་ཡི་འཁྲི་ཤིང་ལ། །དྲངས་ཏེ་གདུལ་བྱའི་སྙིང་ལ་འདིར་བསྣུན་
Nཞུ་ཡ་འཁྲ་ཤང་ལ །དྲངས་ཏ་གདུལ
ཞིག །སྙན་པའི་ཉམས་བརྒྱ་ངག་གི་ཀུ་མུ་དར། །རྗེས་ཆགས་བཀའ་ཡིག་རོ་ལྡན་གྲུབ་པའི་
སྐྱེས། །རྙོག་བྲལ་མོས་པའི་ཡིད་ཀྱི་མཁའ་ལམ་ལས །རྒྱུ་སྐར་འཛུམ་པའི་རླབས་བཞིན་འཕེན་པར་
མཛོད། །བཟང་མིན་ལས་དབང་མུན་པའི་གོས་གྱོན་ཏེ། །འཁྲུལ་སྣང་ཁྲག་ལ་རོལ་བའི་ཕྲ་མེན་
མའི །མངལ་དུ་འཕྱན་པའི་ལྷག་བསམ་ཟླ་ཚེས་འདི། །ལྷ་ཁྱོད་ཐུགས་རྗེས་ཀུན་ནས་སྣང་བར་
མཛོད། །དེ་ལྟར་སྙིང་གི་པདྨ་ཅན་རོལ་པའི། །ལྷག་བསམ་ལྟར་དཀར་འཕྲིན་ཡིག་ངང་པའི་
རྒྱལ། །གཏམ་སྙན་མགྲིན་རྔ་བརྡུང་བའི་ཟོལ་བགྱིས་ཏེ །རང་སྣང་ལྷ་ཡི་ལམ་ལ་ཞོན་ནས་
སོང༌། །དེར་ནི་སྔ་མའི་ལེགས་བྱས་ལྷག་མ་ཡི །སྦྲང་རྩིས་མྱོས་པའི་རྣམ་ཤེས་རྐང་དྲུག་པ། །ཡུལ་
གྱི་ནགས་མཐར་བས་ཐང་ཆད་ནས། །རྟོག་ཚོགས་ཉེར་ཞིའི་དབྱིངས་སུ་བདེ་བར་གཉིད། །སྙིང་
གཏམ་ཤལླ་ཀ་ཡི་ནགས་ཀྱི་དཔལ། །དྲན་པས་ཡིད་ཀྱི་གླང་པོ་རྒྱུག་རྩོམ་དུས། །ཉེར་ཞི་བསིལ་ལྡན་
ལྕགས་ཀྱུའི་བསླབ་པ་ཡིས།།རྣལ་དུ་འགོད་ཐོབ་ཁ་ལོ་བསྒྱུར་བའི་དྲིན།།
རང་ཉིད་ཆོས་དང་ཐར་པའི་མེ་ལོང་ལ། །ཉེ་བར་སེམས་པའི་ལྟད་མོས་ཡིད་གཡེངས་
ཀྱང༌། །ཚངས་པའི་བུ་མོའི་སྒྲ་སྙན་གླུར་ལེན་པ། །དུས་གཞན་ཞིག་ན་དྲན་པའི་གསོས་སུ་
གྱུར །སྙན་འཇེབས་ངག་ལ་འཕོས་པའི་དབྱངས་བདུན་གྱི། །དཀྱིལ་འཁོར་ཕང་བར་འཛེགས་པའི་
རྒྱུད་མངས་མཁན། །རོ་ལྡན་འཁྱོག་པའི་ཉམས་ཀྱི་ཚིག་སྦྱོར་སླད། །ཀུན་རྟོག་གསར་བ་གསར་བའི་
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གར་ལ་འཇུག །འདིར་སྣང་འདོད་པའི་སྙིང་པོ་ཧ་ལའི་བཅུད། །མངར་མོས་ཁེངས་པའི་མྱོང་བྱའི་
ཚོན་བཀྲ་བ། །སྲིད་པའི་ནགས་ཀླུང་དཔྱིད་དགའི་མེ་ཏོག་ཕྲེང༌། །བདུད་རྩིར་བསྒྱུར་ཏེ་མགྲིན་པར་
ཅིས་མི་ལེན། །མངོན་འདོད་སྒྱུ་རྩལ་འཁྲི་ཤིང་ལྡིང་ཁང་དུ། །མི་ཕྱེད་ཕྱག་རྒྱས་འཁོར་བའི་བསླབ་པ་
མཁན།།དྲན་པའི་ཕོ་ཉ་དང་པོ་ཙཱུ་ཏའི་ཤིང༌།།འོ་མས་བཅུ་གཉིས་ཁྱིམ་གྱི་འཁོར་ལོའི་མགོན། །ཤར་
རིའི་གཙུག་ན་དལ་གྱིས་རྒོད་བྱེད་ཀྱང༌། །མངར་བའི་དྲི་ལྡན་པདྨའི་འཛུམ་ཞལ་ལས །སྐྱུགས་པའི་
རྡུལ་དམར་འཐུང་བར་དེས་མ་སྤོབས། །དེ་ལྟ་ན་ཡང་རྗེས་ཆགས་དམར་འོད་ཀྱི། །ཕྱི་མིག་ཞགས་
པས་གྲོགས་ལ་སྐྱེད་བསྲིངས་། །དལ་བུས་བགྲོད་པས་རང་གནས་ཆུ་ལྷ་མོའི །གདེངས་ཀ་མཁའ་
ལ་བཀྲམས་པའི་མལ་སྟན་འཛིན །བྲལ་སྐྱོ་མིག་ཆུས་ཕྱིད་པའི་འདྲེན་བྱེད་ཟུང༌། །བྱང་དུ་ལྟ་བའི་
ངལ་བ་བསྲུང་སླད་དུ།།རྣམ་པ་གསལ་མིན་འོད་ཀྱི་རང་གཟུགས་ཤིག
བདག་གི་མདུན་ངོར་ལམ་ལམ་འཁོར་བ་སྙམ། །དེ་ཚེ་གཉིས་འཐུང་དཀར་པོའི་ལག་པ་
ལྟར། །གཡོ་ཡངས་ཆུ་འཛིན་ལང་ཚོའི་རི་མོ་ཅན། །ཕྱོགས་དེར་བགྲོད་པ་མཐོང་བས་དྲན་སྐྱེས་
ཏེ། །ངལ་དུབ་ཡུས་ཀྱིས་བརྣངས་པའི་འཕྲིན་འདི་གཏམ། །ཀྭ་ཡེ་ཚུར་ཤོག་ལུས་སེམས་བསིལ་བྱེད་
མཁན། །ནམ་མཁའི་ཚལ་ན་རྒྱུ་བའི་ས་བསྲུང་བུ། །རབ་ཞི་བདུད་རྩིའི་བཅུད་ཀྱིས་མངར་བྱས་
པའི། །འདོད་དགོངས་སྙིང་པོའི་འཕྲིན་འདི་ཁྱོད་ཀྱིས་ཁྱེར། །འཁོར་བའི་ཁྱོན་ལྟར་ཡངས་པའི་
གསེར་གྱི་སྙིང༌། །གདུང་བྱེད་ཚ་བས་ཉེན་པའི་མྱ་ངམ་ཐང༌། །བཟོད་དཀའ་སྐྱོ་ཤས་གོམ་པའི་
འདེགས་འཇོག་གིས། །གཞལ་བའི་དོན་མཐུན་ཡིད་ལ་བདེ་བ་ཅི། །གྱ་གྱུའི་ཡིད་ཀྱིས་དགའ་བའི་
ནགས་ལྗོངས་སུ། །རྣམ་པར་འཁྱམས་པའི་ངལ་བས་སྒྱིད་ལུག་ཅིང༌། །འཁྱོག་ཚིག་འཁྲི་ཤིང་ངོགས་
ལ་རྟེན་འཆའ་བ། །ཀྱེ་མ་དབུལ་པོའི་རྣམ་ཐར་ཤིན་ཏུ་མཚར། །མཚན་དུས་དགུང་གི་མལ་ན་རྒྱུ་
སྐར་གྱི། །ཕུང་པོ་བདུད་རྩིའི་ཟེགས་མས་ལུས་བཀྲ་ཡང༌། །འདྲེན་བྱེད་ཡུལ་ན་མི་བརྟན་གཡོ་བའི་
གར། །ཕྱོགས་ཀྱི་འཁོར་ལོའི་ཕ་མཐར་ཆས་པ་མཐོང༌། །འོན་ཀྱང་སྨོན་ལམ་རྡོ་རྗེའི་ཉག་ཕྲན་
ཤུགས། །བསྐྱོད་པས་སྲིད་པའི་གྲོང་གསུམ་མཐར་བྱེད་ན། །རང་རང་མོས་ངོར་མངོན་པར་འདུ་བྱ་
བའི། །འདོད་དོན་ཤེས་ལ་གཟུགས་བཞིན་ཅིས་མི་འཇུག །མཁའ་ལ་སྤྱོད་པ་ཡོངས་ཀྱི་འབབ་
322

དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱན་རབ་དགའི་རྒྱུད་མང༌།
སྟེགས་སུ །བཀོད་པའི་ལེགས་ལྡན་འབྲས་དཀར་སྙེ་མའི་ཚལ། །མཐའ་ཡས་བཅུད་དུ་ལེན་ཕྱིར
ཆུར་སྒྲོགས་བུ།།ཡིད་ཀྱི་སྨོན་པ་མ་ཤོར་ངང་གིས་འབབ།།
མགྲིན་པ་འཁྱོག་པོར་བསྐྱོད་པའི་མིག་ཡངས་ཟུར། །ནན་གྱིས་བལྟ་བྱའི་ཡུལ་ལ་སེམས་
འགོད་ཀྱང༌། །གཞོན་ནུ་རྩ་ཡི་མྱུ་གུས་གདོང་བསྒྲིབས་པའི། །ཟོལ་ལ་ཉེ་བར་བརྟེན་པའི་རི་དྭགས་
མོའི །གྲོགས་སུ་འོས་པ་ནམ་ཟླའི་རྗེས་འགྲོ་མཁན། །འདོད་པའི་ཏཱ་ལ་འདབ་ཕྲེང་ཤིང་རྟའི་
རྩེར །གནས་པ་སྦྲང་རྩིའི་དབྱངས་སྙན་འགྱུར་ཁུགས་ཀྱིས། །ས་ལ་ཀུན་དགའ་སྟེར་བའི་ཕོ་ཉར་
འོང༌། །སྔོ་ལྗང་འཁྲི་ཤིང་མཛེས་མའི་སྟོད་ཀོར་། །མེ་ཏོག་ཕྲེང་ཚོགས་བཀྲམ་པས་ཡིད་འཁྱོར་བ། །
བརྟེན་ཕྱིར་སེན་རྗེས་གསར་དུ་འགོད་རྩོམ་པའི། །འདབ་ཆགས་གཞོན་ནུ་སྙན་པའི་གླུ་སྒྲས་ཁོལ། །
བག་ཕེབས་དབེན་ས་གྲུབ་པའི་བསྟི་གནས་མཆོག །མཛེས་ཤིང་མངོན་དགའ་ལྷ་ཡི་རི་བོར་ནི། །
རིག་འཛིན་དགའ་མས་ལག་པད་ཀྱིས་བཏུད་པའི། །རིན་ཆེན་གདུབ་ཀོར་སིལ་སིལ་འཁྲོལ་
བཞིན་དུ། །རྣམ་པ་ཀུན་ལྡན་ནོར་བུའི་སྣོད་ཡངས་སུ། །རྗེས་ཆགས་བཅུ་དྲུག་དགའ་བའི་བདུད་རྩི་
མཆོག །རང་བཞིན་ཤེས་པའི་ཀློང་དུ་རོ་གཅིག་པའི། །བདེ་བ་ཆེན་པོའི་མྱོས་བྱེད་ལོངས་སུ་
སྤྱོད། །དུས་མཐར་ཕུང་ཁམས་ཉི་ཟླའི་བ་ཀུན། །ཁམ་ཟས་བྱེད་པ་ནང་གི་སྒྲ་གཅན་འཛིན། །ཡིད་
ལུས་ཕྲ་བའི་འཇའ་ཚོན་ཟོལ་བཟུང་ནས། །སྲིད་ཞི་མཉམ་པའི་སྦྱོར་བའི་དབྱིངས་སུ་རྩེན། །ཚུལ་
དེར་སྤྲོ་བའི་ལེགས་སྨོན་འཇའ་རིས་ཀྱིས །མིག་མང་རིས་སུ་བྲིས་པ་ཡིད་ཀྱི་མཁར། །རྒྱུ་བའི་ལྷ་
གཅིག་གཙུག་ན་ཟླ་མཛེས་མས། །བདག་གི་སྙིང་ལ་ཉམས་བརྒྱའི་གར་མཛོད་ཅིག །རྣམ་དཔྱོད་ཟླ་
ཤེལ་ནོར་བུ་མེ་ལོང་མཆོག །ཕྱིས་པ་མིན་ཀྱང་རྟག་པར་རྡུལ་བྲལ་བའི། །གནས་ལུགས་བཞིན་གྱི་
པདྨ་འཆར་བའི་སྣོད། །རང་གི་རྟོགས་བརྗོད་གཉིས་པ་དེང་འདིར་སྣང༌། །ཚུར་མཐོང་བློ་ཡི་སྲད་བུ་
དང་འཚམས་པར། །འཕྲིན་ཡིག་ཚར་དུ་དངར་བའི་དོ་ཤར་འཛུམ། །བློ་གསལ་ཀུན་ལ་རབ་དགའི་
སྐྱེས་བཟང་པོར།།སྦྱིན་གྱི་སྙིང་ལ་བསིལ་བའི་རྟེན་དུ་ཟུངས།།
གང་འདིར་འབད་པའི་ལེགས་བྱས་ཡར་ངོའི་ཟླ། །ལྷག་བསམ་དཀར་པོའི་འོད་སྣང་
འཛིན་པའི་མཐུ། །མི་ཉམས་གོང་དུ་འཕེལ་བས་སྲིད་པར་ཡང༌། །མཐོ་རིས་ཡོན་ཏན་བདུན་གྱིས་
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
མཛེས་གྱུར་ཅིག །རིག་བྱེད་གཡས་སུ་འཁྱིལ་བ་མགྲིན་པའི་དུང༌། །གཞོམ་མེད་སྙན་ཚིག་རྡོ་རྗེའི་སྒྲ་
དབྱངས་ཅན། །ཆོས་དོན་དྲི་མ་མེད་པའི་རོར་གཅགས་པས། །སྨྲ་བ་ཐམས་ཅད་དོན་དང་ལྡན་གྱུར་
ཅིག །ལྷག་པའི་སྙིང་སྟོབས་མྱ་ངན་མེད་པའི་ཚལ། །ཤེས་བྱ་ཀུན་ལ་ཆགས་ལྡན་མིག་ཡངས་
མའི། །ཡེ་ཤེས་ཞབས་རྡུལ་ལྷུང་བའི་སྐུ་བཞི་ཡི།།དོག་པ་དམར་པོས་ཀུན་ནས་ཤིས་གྱུར་ཅིག །
དེ་ལྟར་རྣམ་པ་འཇིག་རྟེན་དང་མཐུན་པར་འཇུག་པའི་འཕྲིན་ཡིག་ཡིད་ཀྱི་ངང་མོ་རྣམ་པར་
རྩེན་པ་ཞེས་བྱ་བ་འདི་ཡང་། ཡུལ་ལ་སྟོད་ཀྱི་སྙན་ངག་མཁན་བོད་མཁས་པ་མི་ཕམ་དགེ་ལེགས་
རྣམ་པར་རྒྱལ་བའི་ལྷས། ས་སྐྱོང་གི་ལོ། འདོད་པའི་ཟླ་བར་གྲགས་པ་ནག་ཉའི་ཤེས་རབ་ཕྱོགས་ཀྱི་
གང་བ། བཀྲ་ཤིས་ཚངས་དབང་ཕྱུག་གི་འགྲུབ་པའི་སྦྱོར་བ་ལ་ལུགས་གཉིས་ཀྱི་བ་གམ་མངོན་
མཐོར་བཞད་པ་བྱ་བཟང་སྣང་རྩེའི་ཕོ་བྲང་དུ་ཇི་ལྟར་ཤར་བའི་དོན་ཡི་གེར་བཀོད་པ་དགེ་ལེགས་སུ་
གྱུར་ཅིགཚིག་སྦྱོར་རབ་གསལ་ལྷ་བརྒྱ་ཡི། །རྒྱུད་མངས་ཆོས་དོན་སྙིང་པོ་ཅན། །འདི་ཡང་གསལ་
བར་མི་གོ་ན།།དེ་ནི་བ་ལང་རྣ་བའི་སྤུན། །དུས་ཀྱི་དྲི་མས་སྦགས་པའི་བློ། །སྙན་ངག་གཏམ་གྱི་ཚོན་
མི་འཛིན།།དེ་ཕྱིར་བུམ་ནང་མར་མེ་བཞིན། །རང་གི་སྙིང་ལ་གསལ་བ་ཙམ །།
324

༄༅། །རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་
ཞུ་འཕྲིན་གསོལ་བའི་ཡི་གེ་ཉུང་ངུ་ངག་དབང་དཔྱིད་ཀྱི་ཕོ་ཉ་ཞེས་བྱ་བ།
བོད་མཁས་པ་མི་ཕམ་དགེ་ལེགས་རྣམ་རྒྱལ།
དཀར་བརྒྱུད་རིན་པོ་ཆེ་ལ་ཕྱག་འཚལ་ལོ །རྒྱལ་བའི་མཛད་པ་སྒྱུ་འཕྲུལ་སྣང་བརྙན་
མོས་པའི་རྗེས་འགྲོར་ཅིར་ཡང་འཆར་བ་ཆུ་ཟླའི་གར། དཔག་མེད་ཆོས་ཕུང་རྒྱ་མཚོའི་རང་བཞིན་མི་
འགྱུར་རྟག་བརྟན་གཞོམ་མེད་ནཱ་དའི་རོལ་མོ་མཁན། །བསམ་ཡས་བདེ་ཆེན་སྟོང་ཉིད་ཆོས་རྣམས་
ཀུན་ལ་ཁྱབ་འཇུག་རྣམ་པ་ཐམས་ཅད་མཁྱེན་པའི་དབྱིངས། །དབང་པོར་བཅས་པའི་འཇིག་རྟེན་མ་
ལུས་ཀུན་གྱི་སྐྱབས་གྱུར་རིགས་བརྒྱའི་ཁྱབ་བདག་འབྲུག་པ་རྗེ། །མཁྱེན་རབ་ཡེ་ཤེས་ཤེས་བྱའི་སྣོད་
གཅིག་པུར། །ཐུབ་བསྟན་ཡོངས་སུ་འདུ་བའི་དཔལ་ཡོན་གྱིས། །ཕྱོགས་དུས་ཀུན་ལས་རྣམ་པར་
རྒྱལ་བའི་སྡེའི །ཞབས་སེན་ཟླ་ཤེལ་ནོར་བུའི་མེ་ལོང་ལ། །ཞི་དུལ་གྲངས་ཀྱི་རྗེས་འགྲོར་ལུས་སྤྲུལ་
པའི། །མོས་དགེ་མངོན་མཐོའི་རྟགས་ཀྱི་ཟེའུ་ཁར་ཅོད་པན་གྱི་མིང་རྒྱ་ནག་གི་བརྡར། །སྙིམ་པའི་མཚོ་སྐྱེས་
མེ་ཏོག་གསར་འབུས་པས །ལན་མང་བཏུད་པའི་ལྷ་ཕྱག་དེར་འཚལ་ལོ། །མཐའ་དག་གཟུགས་ཅན།དེ་
ཡི་རྣམ་ཐར་རྗེས་དྲན་ལེན་གྱིས། །དད་པའི་འཁྲི་ཤིང་དར་བབ་མ་ལ་ཡར་འདི་རི་བོ་ཙན་དན་གྱི་ནགས་
ཚལ་ཆེན་པོ་ཡོད་པར་གྲགས་པ་ནས །སྐྱེས་སུ་བླངས་པའི་རིག་བྱེད་ཚིག་རྒྱན་དྲིས། །ཀུན་ཁྱབ་ཆོས་དབྱིངས་
རྒྱས་པར་འགེངས་པའི་འཁྲུལ །ཇི་སྙེད་སྤོབས་པའི་གསང་མཛོད་འཛིན་མཁས་པའི །ངོ་མཚར་
དབྱངས་ཀྱི་དབང་མོའི་མགྲིན་རྒྱན་དུ། །རྩེ་དགར་རྒོད་པ་ལེགས་བཤད་ཀུན་བཟང་གི །མཆོད་སྤྲིན་
ཕུང་པོས་མངོན་སུམ་གྱེས་གྱུར་པ། །ཀུན་མཁྱེན་ཞབས་པད་མངར་བའི་ལྡིང་ཁང་དུ། །ཀུན་དགར་
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རོལ་དེས་སྲིད་ཞིའི་གཙུག་ལག་གི།སྙིང་པོར་ཡོངས་སྨིན་སྙན་ཚིག་ནོར་གྱི་བུ། །ཕྲེང་བར་སྤེལ་བའི་
གོ་སྐབས་ལྟ་ཅི་ཞིག །སྐལ་བས་དབུལ་པོའི་རང་ཉམས་ཆུ་ཤིང་གི །འཁར་བ་འཁྱོག་པོར་འཆེལ་
བའི་དཱ་རུ་དྲ་སྤྲང་པོ །འཁོར་བའི་འབྲོག་དགོན་སྟོང་བར་སྐྱབས་བྲལ་བས། །གཅིག་པུར་ཉམ་ངར་
བའི་གནས་སྐབས་ཐོབ། །དེ་ཚེ་ཡིད་ལ་བརྣག་དཀའི་སྐྱོ་དུབ་ཀྱིས། །ཀུན་རྨོངས་རང་ཚུལ་ཇི་བཞིན་
བརྗོད་པའི་ཕྲིན །རྒྱལ་རབས་བླ་མའི་རྗེའི་སྙན་དབང་པོར། །འདོད་དོན་འཚལ་སླད་ཕྱོགས་
འདིར་འབད་པ་བྱས། །དུས་གསུམ་གཤེགས་ཀུན་སྙིང་རྗེའི་སྤྱན་ཡངས་རྟག་པར་འཇིག་རྟེན་ལ། །
རྗེས་སུ་བརྩེ་བའི་གཟིགས་པ་མི་དམན་ཡེ་ཤེས་མིག་འཕྲུལ་གཟུགས། །ཟ་ཧོར་རྒྱལ་རིགས་ཡོངས་
དག་ནོར་བུའི་མེ་ལོང་ལ་འཕོས་པ། །དེ་ནི་འཛམ་གླིང་སྐྱེ་འགྲོའི་བསོད་ནམས་སྙིང་པོ་གཟུགས་ཅན་
བཞིན། །བརྒྱ་ཕྲག་མཚན་དཔེའི་འོད་ཕུང་ཕྱོགས་སུ་ལྷུང་བའི་སྣང་བརྙན་རྡོ་རྗེའི་སྐུས །མ་ལུས་
ཤེས་བྱའི་ཆོས་ཀུན་ལོངས་སྤྱོད་ཡན་ལག་དྲུག་ཅུར་འདོད་འཇོའི་དབྱངས། །རྣམ་པ་ཀུན་ལྡན་ཟག་
མེད་བདེ་ཆེན་ཟུང་འཇུག་སྙིང་པོའི་རོར་གཅིག་པས།།འགྲོ་ཀུན་རྣམ་གྲོལ་ཆེན་པོར་འདྲེན་སླད་སྤྲུལ་
པའི་སྒྱུ་མ་བཟུང་དེ་སྟེ། །ནམ་ཞིག་ཞིང་འདིའི་སྐལ་བཟང་དར་བབ་གདུལ་བྱའི་ཀུ་མུད་ད། །མཐའ་
དག་ཕན་བདེའི་བསིལ་ཟེར་བདུད་རྩིས་ཅི་དགར་ཚིམ་བྱས་མཐར། །སྙིགས་མ་ལྔ་ལྡན་ཤ་ཟ་ཁྲོས་
པའི་གདོན་གྱིས་རྒྱུད་བརླམས་པའི །མི་བསྲུན་གདུལ་དཀའི་རང་བཞིན་འགྲོ་འདིར་ལྷག་པར་
ཐུགས་བྱུང་སྟེ། །མཐོན་མཐིང་ནམ་མཁའི་ཁྱམས་ཆེན་རྒྱུ་སྐར་གྱི། །མུ་ཏིག་འཁྲི་ཤིང་རབ་རྒྱས་ཚལ་
གྱི་གཞིར། །དཀར་ཕྱོགས་ལྷ་དང་ཡེ་ཤེས་ཌཱ་ཀི་ནི༌། །ལང་ཚོའི་དཔལ་གྱིས་མངོན་པར་དྲེགས་པ་
ཅན། །རྣམ་མང་ནོར་བུའི་ཅོད་པན་ཤལ་དང༌། །རིན་ཆེན་གདུབ་ཀོར་འཁྲོལ་བའི་སྒྲ་སྙན་བཅས །
ཐུར་མ་བརྒྱ་ལྡན་མཐོ་རིས་གདུགས་དཀར་འབུམ། །དྲི་མེད་སྟོན་ཟླའི་གང་བར་འགྲན་པ་དང༌། །
རྣམ་སད་རྒྱལ་མཚན་ལྷ་ཡི་བ་དན་མཆོག །ནོར་བུའི་རྔ་ཡབ་དལ་གྱིས་གཡབ་བཞིན་པར། །རྒྱུད་
མངས་དང་སྦྱར་བསྐུལ་ཚིག་དབྱངས་ཅན་གླུས། །སྤྱན་འདྲེན་བཀོད་པ་རྒྱ་མཚོས་མདུན་བདར་ཏེ།
འཇིག་རྟེན་དབང་པོའི་སྙིང་རྗེའི་སྒྱུ་འཕྲུལ་གར། །གུས་ལྡན་སྣང་ངོར་སྤྲུལ་པ་གཟུགས་ཀྱི་སྐུ། །དག་
པ་གཉིས་ལྡན་ཀུན་ཁྱབ་ཆོས་དབྱིངས་མཁའ། །རབ་ཞིའི་ཀློང་དུ་བདེ་བར་གཤེགས་དེའི་ཚེ། །ཡོན་
326

རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ༌
ཏན་སྙིང་པོས་ལྕི་ཆགས་མངལ་གྱི་ཁུར། །ལྷུང་བས་བརྣག་དཀའ་གསེར་ལྡན་དགའ་མའི་
ལུས། །འདར་ཞིང་འཁུན་པའི་ཤུགས་རིང་གླལ་འགྱུར་པ། །གོ་བྱེད་རོལ་མོའི་སྒྲ་ཡིས་གྲོགས་སྦྲན་
དུས། །དབྱིངས་ཕྱུག་ཀུན་གསལ་མཛེས་མའི་གཟུགས་གྲུབ་པར། །ཡེ་ཤེས་རྣམ་ལྔའི་རང་མདངས་
དབང་པོའི་གཞུས། །འཁྱུད་པའི་ངོ་མཚར་མིག་གི་མགྲོན་དེ་ཡང་། །དེང་ནི་མྱ་ངན་མུན་སྟུག་བསྐྱེད་
པའི་སྤྲིན། །ལྷ་བུའི་སྙིམ་པས་གུས་འཐོར་མནྡྷ་རའི། །དྲི་བསུང་མངར་པོ་འཐུལ་བའི་མེ་ཏོག་
ཆར།།ཡངས་པའི་བར་སྣང་ཁམས་འདིར་ཁྱབ་གདལ་བའང༌། །བསིལ་མིན་ནང་གི་གདུང་བ་འབར་
བའི་གྲོགས་ཉམས་བྱེད་རྒྱུ །དེ་ལྟར་རིགས་ཀྱི་ཅོད་པན་དུས་མིན་བདུད་ཀྱི་དམོད་པས་ལྷུང་གྱུར་
པས། །བདག་སྙིང་མྱ་ངན་ཚོར་བ་དྲག་པོས་གཙེས་པའི་ཟུག་རྔུ་འཆི་བདག་གི །བེ་ཅོན་བསྣུན་པས་
ཆ་ཙམ་བསྒྲུན་མིན་འོན་ཀྱང་རྣམ་སྨིན་ཕུང་པོ་ནི། །འཆི་བའི་སྐབས་བྲལ་ཆུད་མི་འཛའ་བའི་ལས་ཀྱི་
ལྷག་མས་བཟུང་བཞིན་གནས། །ཀྱེ་མ་རྒྱལ་ཀུན་སྤྱི་གཟུགས་ཐུགས་རྗེའི་འཕྲུལ། །དཔག་དཀའ་
འགྲོ་བའི་སྒྲོན་ཆེན་སྲིད་པའི་མིག །བསམ་པའི་ཡུལ་འདས་ཟག་མེད་ཡོན་ཏན་ལ། །དབང་སྒྱུར་
རབ་ཞིའི་དགུང་དུ་ནུབ་གྱུར་པ་སྦྱར་བའི་རྒྱན། །དེ་ཚེ་གཞན་འཕྲུལ་དབང་བྱེད་བདག་པོའི་ཡིད། །ལྷག་
པར་རྒྱགས་པའི་ཁ་རླངས་ནག་པོའི་སྤྲིན། །ཐུབ་བསྟན་ཉིན་མོའི་འོད་ཟེར་བརྟུལ་བའི་སླད། །མུན་
པར་གཏིབས་པའི་བརྣག་པ་གཟུགས་ཅན་བཞིན། །གངས་ཅན་ལྗོངས་ཀྱི་བདེ་སྐྱིད་པདྨའི་ཚལ། །མ་
ལུས་འདམ་དུ་རྫི་བའི་དུ་རུ་ཀསོག་པོ། །མི་བསྲུན་དྲེགས་པ་ཆེན་པོའི་འགྲམ་ཆང་གིས། །སྨྱོས་པའི་
ལག་ལྡན་ལྟ་བུར་མཐུ་ཆེ་བའི། །ལུས་བོངས་ཁོ་ལག་ཡོངས་རྫོགས་གཤིན་རྗེའི་གཟུགས། །སུལ་
ལྡན་ཡན་ལག་རགས་ཀྱང་མ་ཐེག་དོགས །རླུང་ཤུགས་མགྱོགས་འགྲོའི་ཤིང་རྟ་གཡོ་བའི་
སྟེང་། །མཚོན་ཆའི་འཕྲུལ་འཁོར་བསྒྱུར་ལ་ཀླ་ཀློའི་དཔུང༌། །སྨིན་འཁྱོག་དུ་རིས་ཆེར་འཁྲུག་ཁྲོས་
པའི་བཞིན།།དམར་ནག་བསྐལ་པའི་མེ་ཕུང་ལྟར་འབར་ཀློང༌།།མིག་རྩ་དམར་འཁྲུག་ལངྐའི་དབང་
པོ་དང༌། །མཚུངས་པར་སྙིང་རྗེས་དབུལ་ཏེ་སྲོག་གི་གཤེད། །སྲིན་བལ་ནང་འཚང་ལྡན་པ་ལྷ་གོས་
ཀྱིས །ཀླུབས་པ་ཀེང་ཤུའི་ནགས་ཚལ་སྟུག་འདྲའི་སྡེས །ལས་ཀྱི་རྗེས་སུ་མྱུར་འགྲོའི་མདའ་མོ་ཆེ། །
གློག་ཕྲེང་འཁྱུག་བཞིན་དམོད་པའི་མེ་ལྷུང་བཞིན། །དེ་ལྟའི་དམག་སྡེས་རྟ་རྡུལ་གྱི། །མུན་པ་སྟུག་
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པོར་འཁྱིལ་བའི་སྤྲིན་དབུས་ནས། །མི་བཟད་མཚོན་ཆའི་གློག་ཕྲེང་འགྱུ་བའི་ཟེར། །འཇིག་རྟེན་
སྲེག་པའི་མེ་བཞིན་འོད་དུ་འབར། །བསིལ་ལྗོངས་བོད་ཀྱི་བདེ་ལེགས་ཙུ་ཏའི་ཤིང༌། །མངོན་འདོད་
ཕུན་ཚོགས་མངར་བའི་མཉྫ་རིས་ནི་སྙེ་མའི་གང་བུའི་མིང་དུ་བཤད། །གཡུར་དུ་ཟ་བ་རྩེ་དགའི་འཁྲི་ཤིང་ཆེ། །
ཕས་རྒོལ་སྟ་རེས་དྲུངས་ནས་བཅད་ལས་སླར་མཐའ་དག་གཟུགས་ཅན། །སྲིད་པས་དབང་བསྐུར་བྱིན་པ་
གཙང་ཕྱོགས་། །ཆོས་ཀྱི་རྒྱལ་པོའི་ཆབ་སྲིད་ཟླ་བའི་གདུགས། །གདུག་པའི་སྨོན་པས་སྐབས་
གསུམ་འཇིགས་བྱེད་ཁས། །མུན་པར་ཟ་བའི་དུས་དེའང་ཁད་ཀྱིས་སླེབ།།ཀྱེ་མ་ཀྱི་ཧུད་ལུས་མེད་སྒྱུ་
མས་སྦྲང་རྩི་ལྟར་བརྫུས་འདོད་ཡོན་དུག་ཆུས་སྙིང་མྱོས་པས །ཤིན་ཏུ་ཐ་ཆད་ཤ་ཟའི་ཆོས་ལུགས་
སྙིང་པོར་འཛིན་པའི་དྲུང་འཁོར་ཉེ་དབང་དྲེགས་པའི་ཚོགས། །ཀུན་དགའི་རོ་ལྡན་བདེ་ཆེན་བདུད་
རྩིས་འཆི་མེད་དབང་པོའི་འདུན་ས་དག་ལས་ཕྱིར་ཕྱོགས་ཏེ། །སྡིག་པའི་དྲི་ང་བརྣག་དཀའི་སྲང་
མདོར་ལས་ཀྱིས་རབ་འཕངས་གདོལ་བའི་ཕྲུ་གུའི་ཕྱི་བཞིན་རྒྱུག །གདུལ་དཀའ་སྙིགས་མའི་ལང་
ཚོ་དར་བབ་གྲོང་ཁྱེར་མ་ཡི་རྐང་པའི་རྡུལ།། བསྣུན་ཀྱང་མྱ་ངན་མེད་པའི་ལྗོན་ཤིང་ལྷ་རྣམས་ཀུན་
དགའི་མེ་ཏོག་ཕྲེང༌། །རྩེ་དགར་རྒོད་པའི་ཁྲིམས་གཉིས་གྲིབ་བསིལ་ཚར་དུ་དངར་བས་དབུགས་
ཕྱུང་བའི །སྐྱེས་ངན་རྣམས་ཀྱང་གཡོ་སྒྱུའི་སྟ་རེ་ལག་རྩེར་གནས་ཤིང་སྐབས་འཚོལ་ན། །ཀུན་རྫོབ་
དཔྱད་མི་བཟོད་པ་ཚངས་དབང་གི །པིར་གྱིས་བསྒྲུབས་པ་འདིར་སྣང་བརྒྱ་བྱིན་ཚོན། །རྣམ་བཀྲར་
རིས་ཞིབ་མོར་འབེད་བྲོས་ད་ཅི
ཞེན་ཅིང་འཆེལ་ལས་དགྲ་ཟུན་གྱི། །སྤུ་རིས་ཞིབ་མོར་འབྱེད་བློས་ད་ཅི་ཕན། །རང་རྒྱུད་ཀུན་ཉོན་
རྨོངས་པས་ཆེར་རུལ་ཀྱང༌། །ཞི་དུལ་ཚུལ་དུ་འཆོས་གོམས་ཛམྦུ་ཀའི༌། །བརྟུལ་ཞུགས་ཙམ་ལ་སྙིང་
པོར་འཆེལ་བ་འགས །ཀུན་སྦྱོར་བདུན་གྱི་ལང་ཚོ་དར་བབ་པས། །ལུགས་གཉིས་མཁྱེན་རབ་
གསལ་བའི་མིག་ལྡན་རྣམས། །མྱ་ངན་མུན་པའི་ཁུང་བུར་བཅིངས་ན་ཡང་། །ཤེད་མོང་ཅན་པའི་གྱ་
གྱུས་ཡིད་བརླམས་པའི །བླུན་རྨོངས་ཕལ་ཆེར་དགའ་བྱེད་མི་དགེའི་ལན། །གཡུལ་གྱི་སྦྱོར་བ་མི་
ཟད་རྒོད་མ་ཁས། །བོད་ཁམས་སྐྱེ་འགྲོའི་འཚོ་སྲོག་རྒྱ་མཚོའི་ཆུ །མཐའ་དག་འཐུང་ལ་རྔམ་པ་ལས་
དབང་གི །གཤིན་རྗེ་ཁྲོས་པའི་དམོད་པར་ལྷུང་བ་ལས །སྐྱབས་འོས་འགྲོ་བའི་འདྲེན་པར་
བསྔགས་པ་མཁས །མཚན་སྙན་གྲགས་པའི་ཡིག་ཕྲེང་རབ་དཀར་ཞིང༌། །རྙེད་བཀུར་རྒྱ་མཚོའི་
328

རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ༌།
ཀློང་དུ་དར་ཟབ་ཀྱི། །འོད་སྣང་ཕུང་པོས་ཀླུབས་དུས་ཡིད་འགྲོ་ཡང༌། །བཀའ་ཁྲིམས་གཉིས་ཀྱི་ཉི
ཟླ་བདུད་རིགས་ཀྱི། །མུན་ཅན་ཁྲོས་པས་ཁམ་ཟས་བགྱིས་ལས་སླར །ཐུབ་བསྟན་རྒྱུ་སྐར་ལམ་
ཡངས་སྒྲིབ་འདོད་པའི། །གནོད་པ་བཟློག་ལ་མཐུ་སྟོབས་ཤིན་ཏུ་ཕྲ། །དེ་སླད་སྟོབས་བཅུ་མངའ་
བའི་རྒྱལ་ཀུན་ཀྱི། །མཁྱེན་བརྩེའི་ཡེ་ཤེས་འདུས་ཞལ་ཕྱེ་བའི་འཛུམ །སྟོན་མཚན་ཟླ་ཤེལ་འབུམ་
གྱིས་མི་མཚོན་པའི། །བདུད་རྩིའི་ཟེར་འཕྲོ་ས་གསུམ་མཛེས་པའི་ལྷ་ཁྱད་པར་བརྗོད་པའི་ཕུལ་བྱུང༌། །རིས་
མེད་འགྲོ་ལ་རྗེས་བརྩེར་ཆགས་པ་ཐུགས་རྗེའི་སྤྱན་རས་སྒྲིབ་བྲལ་དག་པའི་མཁའ་འདྲ་བས། །
འཇིག་རྟེན་ཀུན་ལ་རྟག་པར་སྙོམས་གཟིགས་གངས་རིའི་མགོན་མཛད་མཚན་དཔེའི་དཀྱིལ་འཁོར་
ཡོངས་རྫོགས་སྐུས། །ངུར་སྨྲིག་མཚམས་སྤྲིན་ཆོས་གོས་རྣམ་གསུམ་དགྱེས་པར་གསོལ་དེ་བསྟན་
དང་འགྲོ་ལ་ཕན་བདེའི་མཆོོག །སྦྱིན་པའྀ་ཕྱག་བརྐྱང་འཇའ་ཚོན་རང་བཞིན་འཕགས་པའི་ཞིང་
མཆོག་པོ་ཊ་ལ་ནས་ཉེར་བཞེངས་ཏེ། །བསླུ་མེད་རྣམ་སྨིན་དྲག་ཏུ་འབར་བའི་སྐྲས། །ཏེ་པོར་རྩུབ་
པས་སྲིད་གདུང་རྒོད་པའི་ལྕེ། །ཐུགས་རྗེ་བདུད་རྩིར་འཛག་པ་མངོན་བཅིལ་ནས། །མཐའ་ཡས་
ལུས་ཅན་ཀུན་གྱི་ཉེར་འཚོའི་དཔུང༌། །གངས་ཅན་འགྲོ་བའི་རྩ་ལག་ཆོས་སྲིད་། །འཁོར་ལོས་
བསྒྱུར་བའི་དབང་ཕྱུག་འཇིག་རྟེན་ཀུན། །བྱེད་པོས་དབང་བསྐྱུར་ཆབ་སྲིད་ཨུཏྤལ་རྫིང༌། །དཔྱིད་ཀྱི་
ལང་ཚོར་བབ་པའི་སྐབས་དབྱེར་གསོལ། །དེ་ལྟར་སྨོན་པ་ཡོངས་གྲུབ་བརྒྱ་བྱིན་གྱི། །ཕྱག་ཆ་མིན་
ཡང་ཐོགས་མེད་རྡོ་རྗེའི་མཚོན །རྣོན་པོ་གང་གིས་ཕས་རྒོལ་ལྷ་མིན་དཔུང༌།།ཕྱེ་མར་བགྱིས་པའི་
རྡུལ་ཕྲན་དམིགས་སུ་མེད། །ད་ཀོ་སྲིད་པའི་འཕོ་འགྱུར་རྨི་ལམ་བཞིན། །བདེན་མེད་ཅིར་ཡང་
འཆར་བའི་ཚུལ་མཐའ་ཡས། །བརྗོད་ནུས་མིན་མོད་མ་འདྲེས་སོ་སོར་ནི། །ཡེ་ཤེས་སྤྱན་ལྡན་ཁྱོད་ལ་
མངོན་སུམ་ཉིད། །བསོད་ནམས་བརྒྱ་ཡིས་ཡོངས་བསྒྲུབས་མཚན་མང་གི །འོད་ཟེར་སྟོང་ཕྲག་
བཞད་པ་གཟུགས་སྐུའི་དཔལ། །ཆ་ཟས་ཙམ་ཞིག་མཐོང་བྱེད་སྙིང་པོར་ནི །བསྟན་པའི་སྐལ་
བཟང་འབྲས་བུར་གྲུབ་དུས་སུ །ཐུབ་པའི་བསྟན་ལ་བསླབ་གཞིའི་ག་པུར་རྒྱུན། །མ་ཉམས་སྙིང་གི་
ཟླ་ཤེལ་སྣོད་ཡངས་སུ། །ཅི་ཡང་བླུགས་དེས་ཁ་ན་མ་བའི༌། །ཉེས་པར་སྤྱོད་པའི་རབ་རིབ་ཀུན་
བཀྲུས་ཤིང་། །ཀུན་ནས་ཉོན་མོངས་སྲིད་པར་འཆིང་བའི་དགྲ། །མ་ལུས་གཉེན་པོའི་མཚོན་ཆས་
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
མངོན་བཅོམ་པའི། །བརྟུལ་ཞུགས་དམ་པའི་བཀའ་དྲིན་མཛད་པའི་ཡུལ། །དགེ་ལེགས་མིང་གིས་
འཁྱུད་པའི་ཀུ་མཱ་ར༌། །བཟང་མིན་སྔོན་བསགས་ལས་ཀྱི་ས་བོན་ཀུན། །ཀུན་གཞིའི་ཞིང་ལ་མི་
མངོན་གབ་པའི་ཚུལ། །ཚུལ་མིན་རྐྱེན་དབང་དུ་མའི་བསྒྱུར་སྟབས་ལས། །ལས་ཀྱི་འབྲས་བུ་འདིར་
སྨིན་སུ་ཡིས་འགོག །འབྱུང་བཞིའི་རང་བཞིན་མི་མཐུན་འཁྲུག་པའི་ཟུག་གཟེར་གདུང་བ་རྣམ་མང་
གིས། །ངེས་པར་བཅོམ་པའི་ལུས་ཟུང་ཀུ་མུད་ཅི་ཡང་རྙིང་ལས་དབང་པོ་ལྔའི །གེ་སར་ཉམས་
འགྱུར་མི་སྡུག་དྲི་ལྡང་ལྷ་ཡི་མལ་ཆ་ཕུན་ཚོགས་ཀྱང༌། །རྩུབ་གདུང་ཚེར་མའི་རེག་བྱར་གནས་གྱུར་
ཉིན་མཚན་ཡོལ་དཀའ་བ། །དེ་སྟེ་ཉེས་སྤྱོད་ནག་པོ་བརྩེགས་པའི་རྒྱགས་པའི་ལུས་ཅན་། །ཁ་
རླངས་དུག་གི་ན་བུན་གཏིབས་པའི་དྲི་མ་སྟུག་པོ་ནི། །མུན་པར་བབས་པས་དགེ་བའི་ལོངས་སྤྱོད་གློ་
བུར་འགྲིབ་པའི་ནད། །མི་ཟད་དེ་ནི་མྱོང་བྱའི་བགོ་སྐལ་ལྟ་བུར་ལོངས་སུ་སྤྱད། །ལས་ཉོན་བཟོ་པས་
མངོན་པར་འདུ་བྱས་ཀུན་རྫོབ་ཀྱི། །རང་བཞིན་མི་བརྟན་འབྱུང་འདུས་སྒྱུ་མའི་ཁང་བརྩེགས་ཆེ། །
བདེན་གྲུབ་མེད་ཀྱང་འཁྲུལ་ངོར་རྨི་ལམ་འདུ་བྱེད་བཞིན། །ཟུག་རྔུ་རྣམ་སྨིན་དུཿཁ་བརྒྱ་ཡི་རྟེན་
ལགས་ཕྱིར། །དེར་ཡང་གྱ་གྱུའི་ཀུན་སློང་སྲིན་བུའི་མཆུས། །ཁྲེལ་ཡོད་སྙིང་རྩ་ཕུག་པས་བྱས་
ཤེས་ཀྱི། །དྲན་པ་གཏིང་ནས་ཉམས་གྱུར་རབ་སོང་སྟེ། །འབྱུང་པོའི་གདོན་གྱིས་བསྐྱོད་པས་ཉེ་བར་
འཚེ །ཚུལ་འཆོས་ཕུབ་མས་མ་ཐུབ་ཡ་མ་བརླའི། །རང་མཚང་མངོན་སུམ་བསྟན་པ་མུ་གེའི་
འབྲུ། །ཀུན་རྨོངས་ཕྱུགས་ཀྱི་གྲོགས་པོས་ཉེར་སྤྱད་ཡུལ །ཤེས་ལྡན་ཡི་ག་བཟློག་པའི་དངོས་རྒྱུ་
དེར།།དངུལ་གྱི་མེ་ལོང་ཕྱིས་འདྲའི་རྡུལ་བྲལ་སེམས །
ཡོངས་འདུའི་འདབ་ལྟར་མཉེན་པའི་རང་བཞིན་ལས། །ནམ་ཡང་འགྱུར་མེད་གོར་མའི་རི་
མོ་བཞིན། །དྲག་པ་དམ་པའི་གཞན་དབང་ཁོ་ནར་གྱུར། །དཔལ་འབྱོར་ལོ་འབྲས་དུས་ཀྱི་གཏུགས་
གྱུར་པས །སྟོན་གྱི་ལང་ཉམས་པའི་སྡོང་རྡུམ་འདིར། །མཐོན་པོའི་མཁའ་ལ་འཕུར་ལྡིང་འཛའ་
བོ་ཕལ །ཚིག་སྙན་བསེར་བུས་བོས་ཀྱང་འདུ་བ་མིན། །འབྱོར་དུས་མཐའ་དག་གཉེན་དང་རྒུད་ཚེ་
དགྲར། །འགྱུར་ཞེས་དམ་པའི་ཚིག་གིས་མཚོན་པའི་ལམ། །གང་ཡིན་དེ་ནི་མངོན་སུམ་ཡིན་
པས་ན། །རྗེས་དཔག་གཏན་ཚིགས་རི་མོས་སུ་ཞིག་འཇལ། །མདོར་ན་ཕྱི་ནང་ཕུན་ཚོགས་དར་དྲག་
330

རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ༌
མཐུ །གྲུབ་པའི་གནས་ཀྱི་ལོངས་སྤྱོད་དཔལ་ཉམས་པའི། །མཐར་བྱེད་ལྟོ་བར་ཚུད་ཉེ་ཚིག་
མདའི་བུ། །འཕོ་ལྟུང་དུཿཁའི་མེ་འདི་བརྣག་ཏུ་མེད། །འདི་ལྟར་སྙིགས་མའི་རང་རྟགས་མ་གོད་
པའི །སྙེ་མའི་ལན་ཚར་དཔྱངས་པ་འདམ་བུའི་ཚལ། །དཔྱད་ཀྱི་སྙིང་པོས་དབེན་པར་ཤེས་ལས་
སླར། །ཕྱོགས་དེར་འཇུག་ལ་བདག་ནི་སྤྲོ་བ་ཉམས། །དུས་དེར་ཀུན་མཁྱེན་འགྲོ་བའི་གཙུག་གི་
རྒྱན། །མ་ལུས་རིགས་ཀྱི་ཐིག་གི་ཆུ་ཤེལ་དབང་། །རབ་ཞིའི་དབྱིངས་སུ་བཞུད་པའི་གྲིབ་མ་དེ། །སྤྱི་
བོར་ལྷུང་བའི་གཏམ་གྱིས་མུན་སྲོས་པ། །དྲན་པ་ཙམ་གྱིའང་ལུས་སེམས་སྡུག་བསྔལ་ཀུན། །འཕྲུལ་
འཁོར་དྲག་པོས་ཕྱེ་མར་བྱས་སྙམ་ཡང་། །ལས་དབང་བྱེད་པོས་བསྒྲུབས་པའི་འཆི་མེད་སྲོག །འདི་
ནི་མི་ཤིགས་རྡོ་རྗེ་མངོན་སུམ་བཞིན། །སྔོན་ཆད་གང་ནི་འཕྲིན་ལས་མནྡྷ་རའི །མེ་ཏོག་ཕྲེང་ཚོགས་
དངར་བའི་བྱང་ཕྱོགས་འདི། །ད་ནི་རྣམ་སྨིན་ཉེས་བརྒྱ་འབྱུང་བའི་གནས།།གཤིན་རྗེའི་རྒྱལ་ཁམས་
ལྟ་བུར་ཉམས་མི་དགའ། །བཤད་སྒྲུབ་བསྟན་པ་གདུང་སེལ་ཆར་གྱི་རྒྱུན། །དེ་འཛིན་ཀློག་དང་སྤོང་
བ་འདུས་པའི་སྤྲིན། །ས་ལ་འགྲོ་འདིའི་བདེ་ཆེན་མྱུ་གུའི་ཚལ། །འཇིག་པར་ཕྱོགས་པའི་གར་སྟབས་
ལྷུག་ལྷུག་བསྒྱུར། །ལོག་འཚོ་ནག་པོ་བརྩེགས་པས་སྙིང་བཞུས་པའི། །ཉོན་མོངས་ལྟ་ཟེར་ཙམ་ཡང་
བཟོད་དཀའི་གནས། །རང་གཞན་ཕུང་བྱེད་སེར་གཟུགས་ལག་འགྲོའི་སྡེར །སྐྱབས་སུ་སེམས་
པས་ཡིད་ཅན་ཉམ་རེ་ཐག །ལུང་རྟོགས་སྙིང་པོའི་ཁུར་གྱིས་ལྕི་མིན་པར །བཙུན་གཟུགས་ངལ་
སྟེགས་ཙམ་ལ་བསྟེན་ཕལ་མོས། །རྒྱལ་བསྟན་གངྒཱའི་རྒྱུན་བཟང་གནོད་སྦྱིན་གྱི། །རིང་ལུགས་ངན་
འགྲོའི་གཡང་སར་འདྲེན་པའི་སླད། །ཚུལ་ན་མི་དགེའི་སྟ་རེ་ཡིས། །ལེགས་ལྡན་ས་ཧ་ཀཱ་རའི་ཤིང༌། །
རྡུལ་དུ་བརླགས་འདིར་ཁྱིམ་གནས་པའི །སྒྱུ་རྩལ་སུས་ཀྱང་བསྒྲུན་དུ་མེད། །འདུལ་བ་སྡེ་བཞིའི་
ཁྲིམས་ཀྱི་རྔ་ཆེན་ཀུན་ཉོན་དྲེགས་པའི་གཏུན་ཤིང་གིས། །ནང་ནས་བཅོམ་པའི་འཕྲུལ་འཁོར་མཁན་
ལ་ངུར་སྨྲིག་རྒྱལ་མཚན་གསར་བས་ཅི། །འཇིག་རྟེན་འདིར་སྣང་ཡུལ་གྱི་དགའ་བ་འདོད་ལྷའི་སྒྱུ་
འཕྲུལ་རྗེས་འབྲང་མཁན །རྣམས་ལ་བྱ་བྲལ་བསྟན་འཛིན་པ་སོགས་ཚིག་སྙན་པུཏྤལ་གཏོར་
བས་། །སྙམ་དུ་ཤེས་ལྡན་སྙིང་གི་མེ་ལོང་ལ། །འཆར་བྱེད་རྟགས་ཙམ་འཛིན་པ་ལྔ་བརྒྱ་ཡི །ཐ་
མར་གྱུར་པའི་ཀུན་སྤྱོད་འདིར་བསམ་ནས། །ངེས་འབྱུང་སྐྱོ་ཤས་གསར་བའི་མིག་ཆུ་འབྲུབ། །ཀྱི་
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཧུད་རྒྱལ་བའི་བསྟན་པ་གདོང་ལྔ་པའི །གཟུགས་ཕུང་རང་གི་ལུས་སྐྱེས་སྲིན་བུའི་བཞིན། །ནང་
ནས་རྣམ་པར་གཞིག་པ་ཉམ་ངའི་ལས། །དགའ་མའི་བདག་པོས་སྤྲུལ་ཏམ་ཤེས་པ་སྐྱོ །སྲིད་པའི་
རྣམ་འགྱུར་རླུང་བསྣུན་མར་མེའི་རྩེར། །ལོངས་སྤྱོད་མངའ་ཐང་གཡོ་བའི་དྲི་ཟའི་གྲོང༌། །འབྱོར་རྒུད་
བདེ་སྡུག་གར་མཁན་ལག་པའི་འཕྲུལ། །སྙིང་པོས་རྣམ་པར་དབེན་པ་ཆུ་ཤིང་ནགས་རྒྱུ
གཟུགས །དུག་མཚོའི་རྦ་ཀློང་འཁྲུགས་དབུས་དམྱལ་མེའི་འོབས། །སྦྲུལ་གདུག་ཁྲོས་པའི་གདངས་
ཁ་གཤིན་རྗེ་ཡི། །འཕྲུལ་འཁོར་དང་མཚུངས་ཉམ་ངའི་འཁོར་བ་ན། །བདེ་བའི་གོ་སྐབས་ཆ་ཙམ་
ཡོད་མིན་ཏེ། །སྡུག་བསྔལ་རླབས་དང་འགྲོགས་ཏེ་སྐྱེ་བའི་གནས། །མཐོ་དམན་ཀུན་ཏུ་གྲངས་མེད་
འཕངས་གྱུར་ཀྱང༌། །གཏིང་མཐའ་མ་དཔོགས་སྲིད་པའི་རྒྱ་མཚོ་འདིར། །ཐོག་མ་མེད་ནས་འཕྱན་
པས་ཡིད་སུན་ཞིང༌། །གཞན་ཡང་སྙིགས་མའི་ལང་ཚོ་ལྔ་དར་བའི། །མཛེས་སྡུག་ལྷག་པར་བདོ་བའི་
ཀུན་སྤྱོད་ཚུལ། །རྣམ་འགྱུར་དཔག་མེད་གློག་གི་གར་མཁན་མའི། །འཕྲུལ་འདི་མེ་ན་ཀས་ཀྱང་དོ་
ཟླར་མེད། །དེ་སླད་བས་མཐའི་ནགས་སུ་གཉུག་མའི་དོན། །རང་རིག་ཕྱག་ཆེན་སྙིང་གི་མཛའ་ན་
མོས །སྣ་ཚོགས་སྲིད་ཞིའི་སྡོང་གཟུགས་རྣམ་འགྱུར་བརྒྱ། །བདེ་ཆེན་དབྱིངས་སུ་སྦྱོར་བས་ཡིད་
དྲངས་ཏེ། །སྔོ་བསངས་ཡིད་འོང་ཆར་སྤྲིན་སྒེག་མོ་ནམ་མཁའི་དགའ་བྱེད་མ། །གཡེམ་ལ་རབ་
ཞུགས་རྩེ་དགར་འཁྱུད་པ་ག་པུར་རྡུལ་བརྩེགས་སྤོ། །ཟླ་བཞིན་འཛུམ་མདངས་འོད་ཟེར་འཁྲིགས་
ཅུརབགཕུརདུས
དེས་ཀ་ཤིའི་གོས། །ལེགས་པར་གྱོན་ལ་གྲོགས་བྱར་འོང་བཞིན་ཟླ་ཟེར་སྒྲོན་མར་འདེགས། །རི་ཡི་
ནུ་མ་མངོན་དགའ་དབྱིག་འཛིན་ལྷ་མོ་ཡང༌། །རྩྭ་ལྗང་མྱུ་གུའི་སྟོད་གཡོགས་འཆི་མེད་དུ་ཀཱུ་
ལས །ཀླུབས་པ་ལང་ཚོའི་གྲོགས་སུ་འོང་དེར་སྤུ་ལྡན་གྱི། །རི་དྭགས་ཁྱུ་ཚོགས་བག་ཡངས་རྩེད་
འཇོས་རོལ་བཞིན་རྒྱུ །སྣ་ཚོགས་བྲག་རི་རིན་ཆེན་འབར་འདྲའི་རྩེས། །སྔོ་བསངས་ནམ་མཁའི་
གཞོན་ནུ་འབིགས་མཐོང་ནས། །མ་བཟོད་རང་གི་དགའ་མས་དམ་འཁྲིལ་བས། །རྔུལ་ཐིག་ག་པུར་
ཆར་དུ་ཟག་པ་བཞིན། །ཡིད་འོང་མེ་ཏོག་འབར་བ་ལྗོན་པའི་ཤིང༌། །ལོ་འདབ་སྟུག་པོར་འཁྱིལ་བའི་
ལྡིང་ཁང་ནས། །འབྲས་བཟང་མགྲོན་དུ་སྟོབས་འདྲའི་དཀའ་ཐུབ་ནགས །འཁྲིགས་པས་འདུ་
འཛིའི་ཆོས་རྐུན་སྒྲིབ་པ་བཞིན། །འཁྲི་ཤིང་ནགས་ཀྱི་ཀློང་དུ་ཅོང་ཅོང་གི །སྐད་གདངས་འགྱུར་ཁུག་
332

རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ༌
སྙན་སྒྲོག་ཀོ་ཀི་ལཿ། །ཡིད་ཀྱི་སྐྱོ་དུབ་སེལ་བྱེད་དབྱངས་ཅན་ལྷའི། །རྒྱུད་མངས་ཏིང་འཛིན་མཐུ་
ལས་སྤྲུལ་པ་བཞིན། །འཇའ་འོད་ཐིག་ལེར་འཁྱིལ་བའི་གདུགས་མཚར་པོ། །བསྐོར་བ་མདོངས་
མཐའ་འཛིན་པའི་གར་གྱི་མིག །དྲིད་ལ་མར་གད་འདབ་ལྡན་སྨྲ་མཁས་བྱས །མཉམ་པར་ཞོགས་
ཞེས་དལ་གྱིས་བསྐུལ་བ་བཞིན། །དཀར་བསིལ་ཟླ་ཤེལ་ཁུ་བར་འབབ་ལྡན་མ། །མུ་ཏིག་དོ་ཤལ་
རྒོད་པའི་དབུ་བའི་འཛུམ། །སྙན་པའི་གླུར་བཅས་ཟིལ་ཟེགས་རྒྱུ་སྐར་གྱི། །འབྲས་ཡོས་མེ་ཏོག་
ཕྱོགས་བཅུར་འཐོར་བ་བཞིན། །ཡིད་འབབ་བྲག་གི་བྱ་སྐྱིབས་གཞལ་མེད་ཀྱི། །བསམ་གཏན་ཁང་
བུར་རང་བྱུང་གོར་མའི་ཁྲིར། །རྩེ་གཅིག་མཉམ་པར་འཇོག་དེ་གཙང་མའི་ལྷས། །ཡིད་ཀྱིས་བཀོད་
པའི་ཀུན་དགའ་ར་བ་བཞིན། །འགྲས་དང་འདྲིས་པའི་རྒྱུ་འགྲུལ་རྣམ་གཡེང་གི །འཁོར་ལོས་རང་
རྒྱུད་འཇོམ་བྱེད་འདུ་འཛིའི་གྲོགས། །ཅིས་ཀྱང་བགྲོད་མིན་དྲང་སྲོང་དཀའ་ཐུབ་པའི། །བསྟི་གནས་
དེ་འདྲར་བདག་ཀྱང་ཡིད་ཤེས་གཡོ། །སྨིག་རྒྱུའི་རྦ་རླབས་བྲེས་པའི་ཐ་སྙད་མཚོ །བརྩོན་པས་
བརྒལ་ཏེ་ངེས་མེད་འཚོ་བའི་ལྷག །དབེན་པའི་རི་བོར་ངེས་གསང་གྲུབ་རིགས་བརྒྱའི། །ཤུལ་རྗེས་
སྙེག་པའི་ལྷག་བསམ་མཐར་སོན་སླད། །སྙིང་ནས་འདོད་གསོལ་རང་བཞིན་མཛེས་མའི་འགྲམ་ཆང་
མངར་མོས་ནི། །སྔོན་མེད་བག་ཆགས་བ་ཀཱུ་ལ་ཤིང་ཉེར་བྲན་བ་ཀཱུ་ལ་ཤིང་ལ་བུད་མེད་ཀྱི་ཁ་ཆུ་བཏབ་ན་མེ་ཏོག་
འཆར་བར་སྦྱར་བའི་གཟུགས་ཅན་སྨོན་པའི་དོན། །བཀྲ་ཤིས་མེ་ཏོག་གེ་སར་བཞད་ལྡན་སྦྲང་རྩིས་ཁེངས་
སྨན་པའ་དྲན།
པའི་བཅུད། །མདོ་རྒྱུད་བཤད་དཀའི་རྔ་དབྱངས་བཀླགས་ལུགས་ཀྱི། །བྲག་ཅའི་སྒྲར་རྗེས་ཡལ་
བའི་རིང་ཞིག་ན། །བརྩོན་གྱི་བརྟུལ་ཞུགས་འཛིན་པ་སྒྲུབ་རློམས་ཀྱི། །རྣམ་པ་ལམ་དུ་བྱེད་དེའང་དེ་
རྗེས་སོང་དཔེ་རྒྱན་མཚར་ཆེ་བ།།བག་ཡོད་སྙིང་པོ་རུལ་གྱུར་ཚུལ་འཆོས་ཀྱི། །ཤུན་པའི་སྒོང་བརྒྱ་གྲོལ་བ་
མཚོན་པའི་བརྡར། །ངུར་སྨྲིག་གོས་ཀྱིས་གཡོགས་པ་ཤ་བ་རའི་རི་ཁྲོད་པ་སྟེ་རྔོན་པའི་མིང༌། །ཀུན་སྤྱོད་
ཟློས་པའི་གར་ལ་མཆོག་ཏུ་འཛིན། །གཡོ་སྒྱུས་ལོག་འཚོའི་རྙེད་པ་ཟ་བའི་ཐབས །ཉེར་མཁོ་ཆོག་
ཆུང་གསུམ་གྱི་ཚིག་ཙམ་ཞིག །དབྱངས་སུ་ཟློས་པས་ནེའུ་ཙོར་ཅོ་འདྲི་བ། །ཡོན་ཏན་སྙིང་པོར་
རློམས་ན་གཞན་ཅི་འདྲ། །དགོན་གནས་གཙུག་ལག་ཁང་སོགས་འཕྲོག་བྱེད་ཀྱི། །ཡ་འགལ་དཔེ་ཟླ་
བླངས་དུས་རྟེན་གསུམ་རྣམས། །ཆོག་ཤེས་བསྟན་ཕྱིར་ཐིགས་ཕྲེང་ཨཧཱུཾ་དང༌།།བྱ་བྲུན་མེ་ཏོག་སིལ་
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
མའི་མཆོད་པས་འཚོ །བསླབ་ཁྲིམས་པདྨའི་སྐུད་པ་ཕྲ་མོ་ཡིས །འཆིང་བར་མ་ནུས་ཐུབ་ཆེན་སྨྱོན་
པའི་ཀླུང་། །ཁྲོས་པས་དྭགས་བརྒྱུད་བསྟན་པ་འདམ་བུའི་ཚལ།།མིང་གིས་ལྷག་མར་བྱེད་ལ་གཞོལ་
སྐབས་འདིར། །ཡངས་པའི་མཁའ་ལ་སྐར་ཚོགས་གྲངས་མང་པོའི །དབུས་ན་མངོན་མཐོ་འོད་ཟེར་
དགུང་པ་ཙམ། །ལགས་མོད་དགུང་གི་སྨག་རུམ་གཞིལ་དཀའ་བར། །མཐོང་ཕྱིར་རྒྱུ་སྐར་བདག་
པོར་སྐྱབས་གསོལ་ན་བསྡུས་བརྗོད། །ཉོན་མོངས་རྡུལ་བྲལ་ཡེ་ཤེས་སྤྱན་ཡངས་ཉི་ཟེར་འཐུང་བའི་
ཨུཏྤལ་འདབ་འདྲ་བས། །བསྟན་དང་ལུས་ཅན་དོན་ཀུན་སྒྲུབ་ལ་བཏང་སྙོམས་མི་མནལ་ཞིང་འདིར་
སླར་ཡང་ནི། །སྐྱེ་བ་སྤྲུལ་པའི་སྣང་བརྙན་ཡོངས་རྫོགས་ཆུ་གཏེར་ལས་ནི་དང་པོའི་ཟླ་ཚེས་
བཞིན། །ཕྲ་ཡང་བདུད་སྡེའི་མུན་པ་རྣམ་གཞོམ་མཚན་དཔེའི་འོད་ཟེར་བརྒྱ་ཕྲག་ལྷམ་མེ་
བས། །རབ་དཀར་སྒྲུབ་བརྒྱུད་ཀུན་དའི་ནགས་ཀློང་དུས་མིན་དུས་ཀྱི་ཟླུམ་བྱེད་པའི། །ལུས་མེད་
ལུས་ནི་རྩྭ་བཞིན་བསྲེགས་ཀྱང་རང་བཞིན་འགྱུར་མེད་བསིལ་བའི་ཟེར། །བདུད་རྩིར་ཐིགས་པའི་ངོ་
མཚར་རྒྱལ་མཚན་ས་གསུམ་འདྲེན་བྱེད་ཀུན་དགའི་དཔྱིད། །མངོན་སུམ་གྱུར་ལས་སྐལ་བ་བཟང་
པོའི་སྐྱེད་ཚལ་དར་ལ་འབབ་པར་མཛོད། །དེ་སྐད་རྣམ་སྤྱོད་ལྷ་བརྒྱའི་རང་སྣང་ལས །སྤྲུལ་པའི་ཞུ
འཕྲིན་ཐིག་ལེ་མཆོག་མའི་ལུས །མཚར་སྡུག་ཉམས་དང་འགྱུར་བས་འཇིག་རྟེན་ན། །བྱེད་པོའི་
བརྟན་པ་འཕྲོག་འདི་དངོས་པོར་གྲུབ། །དམ་པའི་དོན་དུ་ཤེས་བྱར་ལྐོག་ན་མོའི །རབ་རིབ་ཡོངས་
དག་ཆོས་ཀྱི་སྤྱན་གསལ་བའི །རྣམ་པ་ཐམས་ཅད་མཁྱེན་པའི་འདུན་ས་ཆེ། །ཕྱོགས་རེའི་འདོད་
འབྲས་གསོལ་བ་བྱིན་པའི་བློ། །འོན་ཀྱང་འཇིག་རྟེན་མོས་ངོར་དག་པའི་ཚིག །འདི་སྟེ་མགྲིན་པར་
རྩེ་དགའ་དབྱངས་ཅན་ལྷའི། །རིག་བྱེད་རྒྱུད་མངས་ཆོས་ཀྱི་གླུར་འབབ་པའི། །རྣམ་རོལ་ཡིན་མོད་
གཞན་དུ་ག་ལ་ཞིག །ཆོས་རབ་རྣམ་འབྱེད་ཨུཏྤལ་མཐིང་གའི་ནགས། །ལང་ཚོར་བབ་པའི་འཁྲི་ཤིང་
མགྲིན་པ་ལས། །ལྷག་བསམ་སྦྲང་རྩི་འཐུང་བའི་སྙན་འགྱུར་གླུ། །དགེ་ལེགས་དཔྱིད་དུ་དར་བའི་
ཀུན་དགའ་བཞིན། །རྒྱན་མང་སྙིང་པོའི་གཟུགས་བཟང་ལང་ཚོ་ཡིས། །དྲེགས་པའི་རྣམ་འགྱུར་
གསལ་བའི་ཉམས་བརྒྱད་རོས། །བདེ་ཆེན་འདོད་པའི་དཔྱིད་འཇོ་མཛའ་ན་མོ། །ཡིད་ཀྱི་ལང་ཚོར་
ཐོབ་སླད་རྩེ་དགའ་ཡང༌། །དུས་ངན་ལོ་མའི་ལྡུམ་རར་འདིར་སྣང་གི །འཚོ་ཐབས་སྙིང་ལ་རབ་
334

རྒྱལ་དབང་ཐམས་ཅད་མཁྱེན་ཞབས་དཔག་བསམ་དབང་པོ་ལ་ཆོས་ཀྱི་དབྱིངས་སུ་ཞུ་འཕྲིན་གསོལ་བའི་ཡི་གེ་ཉུང་ངུ༌།
བཀོད་ཕྱུགས་ཀྱི་དབུས། །ལེགས་བཤད་མགྲིན་རྔ་བརྡུང་བའི་ངལ་བ་ལས། །དབེན་སར་སྨྲ་བཅད་
བསྟེན་པར་རིགས་མཐོང་མོད། །གཅིག་ཉིད་དུ་མར་འཁྲུལ་བ་སྲིད་པའི་རྩ། །མ་རིག་ལངྐའི་དབང་
ཕྱུག་སྒྱུར་ཤེས་ཏེ། །རིག་བྱེད་འཕོང་གི་སྒྱུ་རྩལ་ལ་བརྩོན་པས །དུག་གསུམ་བརྩེགས་པའི་གྲོགས་
འདི་གཞོམ་པར་འདོད། །དེ་ལྟར་ཀུན་མཁྱེན་མཆོག་གི་བླ་མའི་བསམ་ཡས་ཡོན་ཏན་གཞལ་དུ་མེད་
དེ་ནམ་མཁའི་མཛོད། །བདག་བློ་རིན་ཆེན་མེ་ལོང་གཙང་མར་ཉེ་བར་འཕོས་པའི་ཚིག་རྒྱན་དབྱངས་
ཀྱི་རོལ་མོས་ནི། །བསྔགས་པ་བརྗོད་ལས་རང་གཞན་ཀུན་ལ་འདོད་དགུའི་ཆར་ཆེན་ཅི་ཡང་
འབེབས་པའི་རྫོགས་ལྡན་སྤྲིན། །ཆུད་མི་འཛའ་བ་མངོན་དུ་གྱུར་འདི་ཡོངས་དག་ཆོས་དབྱིངས་ཡེ་
ཤེས་ཀློང་དུ་འཇུག་གྱུར་ཅིག །ཕན་བདེའི་དཔྱིད་གྱུར་ཐུབ་བསྟན་དཔག་བསམ་གྱི། །ལྗོན་ཤིང་ལུང་
རྟོགས་སྙིང་པོའི་སྙེ་མ་ཅན། །ལང་ཚོ་སྨིན་པ་ཐར་འདོད་ཡོངས་འདུའི་རྐྱེན། །དུས་བཞི་འཇིག་ཀྱང་
མི་ཉམས་འཕེལ་གྱུར་ཅིག །སྐྱེ་བའི་དངོས་པོ་འདི་ནས་བྱང་ཆུབ་ཀྱི། །སྙིང་པོར་སོན་པའི་ཚེ་རབས་
ཕྲེང་བར་ཡང༌། །འབྲལ་མེད་སྙིང་རྗེའི་རང་གཟུགས་བཅོམ་ལྡན་འདས། །རྣམ་འདྲེན་མཆོག་གིས་
རྗེས་སུ་འཛིན་གྱུར་ཅིག །གཏིང་མཐའ་རབ་ཡངས་ཤེས་བྱའི་རོ་ལྡན་མར། །དད་བརྩོན་རི་རབ་
བསྒྲིལ་བའི་སྲུབས་ཤིང་གིས མངོན་པར་བསྲུབས་སྐྱེས་ཡེ་ཤེས་ཉི་མ་སྟོང་། །འབར་བས་རྨོངས་
པའི་མུན་སྟུག་འཇིལ་གྱུར་ཅིག་སྔོན་བྱུང་སྦྱར་གཟུགས། །རང་བཞིན་ཡོངས་སུ་ཤེས་པའི་གཡུལ་གྱི་
ངོར། །འཁོར་འདས་གཉིས་འཛིན་འཁྲུལ་བའི་དཔུང་ཚོགས་ཀུན། །བཅོམ་ནས་ལྷུག་ལྷུག་སྐྱེས་པ་
གཉུག་མའི་ཞལ། །ཡེ་ཤེས་མིག་གིས་མངོན་སུམ་མཐོང་གྱུར་ཅིག །གང་ཡང་ཡངས་པའི་ནོར་འཛིན་
གཞི་ལ་མཁས་པར་མངོན་རློམས་བྱེ་བ་བརྒྱའི །གཞུང་མང་རིན་ཆེན་ཕུང་པོས་རབ་གཏམས་ཟབ་
ཐུགས་གདེངས་ཅན་དབང་པོའི་མཛོད། །སྙན་ཚིག་རིག་པའི་སྙིང་པོས་དབེན་རྣམས་ལེགས་བཤད་
རྩོམ་པའི་མཐུ་བྲལ་བར། །མངོན་སུམ་མཐོང་ཕྱིར་རིགས་ལམ་མཆོག་ལ་བློ་ལྡན་མཐའ་དག་རྩེ་
དགར་ཤོག །
དེ་ལྟར་བཀྲ་ཤིས་ཀྱི་གྲངས་ཀྱིས་ཉེ་བར་འཁྱུད་པའི་ཚིགས་སུ་བཅད་པ་འདི་ནི།རིགས་ཀྱི་
ཐིག་ལེར་ཤར་བའི་སྙན་ངག་མཁན།མི་ཕམ་དགེ་ལེགས་རྣམ་པར་རྒྱལ་བའི་སྡེས། ཁྱུ་མཆོག་གི་ལོ་
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་།
གྲོ་བཞིན་ཅན་གྱི་ཟླ་བའི་དཀར་ཕྱོགས་ཀྱི་དགའ་བ་གསུམ་པའི་ཚེས་ལ གྲུབ་པ་མཆོག་གི་བསྟི་
གནས། རྒྱལ་ཕུ་དཔལ་གྱི་སྟེང་འགྲོའི་དགོན་པར་འདུག་ཚེ་མགྱོགས་པར་སྦྱར་བ་དགེ་ལེགས་སུ་
གྱུར་ཅིག །།
336

༄༅། །ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགགས་མེད་
རིག་པའི་འཆར་སྒོ་ཞེས་བྱ་བ་བཞུགས་སོ།།
བོད་མཁས་པ་མི་ཕམ་དགེ་ལེགས་རྣམ་རྒྱལ།
ན་མོ་ཝཱ་གིནྡྲ་བུདྡྷ་བཛཱ་ཡ། ངག་ལ་དབ༵ང་བ་ཡོངས་ཀྱི་ཟུར་ཕུད་རྩེར །རྫོགས་སངས་
རྒྱས་ཀུན་ཡོན་ཏན་སྤུངས་པའི་དབྱིག།ངོ་མཚར་གཞལ་དུ་མེད་པའི་རིན་ཐང་ཅན། །རྡོ་རྗེ་འཛིན་
དབང་མཆོག་དེ་འདིར་ཡང་དྲན། །མགྲིན་པའི་དོ་ར་ཡིད་འོང་བར། །ཉམས་བརྒྱའི་གར་གྱི་དཔྱིད་
འཇོ་བས། །ཤེས་པར་ལྡན་ཡིད་ཅིག་ཅར་དུ། །འཕྲོག་པའི་རིག་བྱེད་འདི་ནི་གང༌། །རྒྱལ་རྣམས་
མཁྱེན་པའི་ཆུ་གཏེར་གྱིས་སྤྲོས་རྨོངས་པའི་གཉིད་ལས་བསྲུང་བའི་ལྷ། །བྱེད་གསལ་བའི་བློ་ཡིས་
ལེགས་བྲིས་མཚར་སྡུག་སྐྱེ་མཆེད་ལྟས་མི་ངོམས། །ཆོས་སྒོ་དྲི་མེད་དབྱངས་སུ་འབྱིན་པའི་རྒྱུད་
མངས་འགྱིང་ཞིང་བསྒྱུར་བ་མོ། །རྒྱལ་ཡུམ་རྗེ་དབྱངས་ཅན་མ་ཞེས་ལྷ་དེའི་རང་བཞིན་ཤེས་ནས་
འདུད། །ཚུལ་མིན་མུན་པའི་མལ་དུ་བག་བརྐྱང་པའི། །བླུན་བཟོའི་གྲོང་ཚིག་རྐང་པ་རྣམས་བསྡུས་
ཤིག །སྨྲ་མཁན་གསུང་གི་གསང་མཛོད་ལས་ཕྱུང་བའི། །ལེགས་བཤད་རལ་གྲིའི་འཁྲི་ཤིང་ཕྱར་ལ་
ལྟོས །ཕལ་གྱི་བསྟོད་པས་མི་མཚོན་རིག་བྱེད་ཀྱི། །མེས་པོའི་གདམས་པའི་སྙན་ཚིག་ག་མ་
ཀས །བསྔགས་འོས་བསྔགས་པའི་མེ་ཏོག་འདིར་འཐོར་གྱི །དགྱེས་པའི་འཛུམ་ཞལ་ཕྱེ་ཞིག་
འཇམ་དཔལ་དབྱངས།།
ཞེས་ཚིགས་སུ་བཅད་པས་སྨྲ་བའི་སྒོ་ལེགས་པར་ཕྱེ་ནས། །འདིར་ཡོན་གནས་དམས་པ་
རྣམས་དང༌། །ཆོས་དང་སྲིད་ཀྱི་བླ་ན་བཀུར་འོས་རྗེས་འབྲང་དང་བཅས་པར། །སྙན་དངགས་དང་
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་།
འབྲེལ་བའི་ཞུ་འཕྲིན་ཆབ་ཤོག་གི་འཕྲེང་བ་རྣམ་པར་སྤེལ་བའི་ཚུལ་བརྡ་ཙམ་མཚོན་པར་བྱ་ཡི་
མཐའ་དག་འགོད་པ་ནི་རྗེ་བཙུན་འཇམ་དཔལ་དབྱངས་དང་། ངག་གི་ལྷ་མོ་དབྱངས་ཅན་མས་ཀྱང་
ཇི་བཞིན་དུ་སྤོབས་པ་མ་ཡིན་། མཐའ་ཡས་པའི་སེམས་ཅན་རེ་རེ་ལ་འང་རྣམ་པར་རྟོག་པ་སྙེད་
ཀྱི་ཚུལ་ཅན་དུ་ཡོད་པའི་ཕྱིར།ཞེས་ངེས་པར་བྱས་ནས། །
འདིར་སྤྱི་ས་ཁྱབ་པའི་ངག་ཚོམས་སུ་བྱ་བའི་ཚུལ་གྱིས་གླེང་བ་ལ།དོན་ཚན་རེ་རེ་ལའང་
བཅད་ལྷུག་སྤེལ་མའི་བདག་ཉིད་ཅན་གྱི་རྣམ་པ་གསུམ་དུ་བྱས་ནས་སྟོན་ཏེ།དོན་ཚན་དང་པོ་ཡོངས་
གྲགས་ཀྱི་བླ་ཆེན་སྤྱི་ལ་གནམ་ལོ་གསར་པའི་དགའ་སྟོན་དང་རྗེས་སུ་འབྲེལ་བའི་ཞུ་འཕྲིན་ཚིགས་
བཅད། །རྒྱལ་བའི་ཆོས་ཉིད་མི་འགྱུར་དོན་དམ་པའི །ཡེ་ཤེས་དབྱིངས་ཀྱི་པད་མ་ལས་བལྟམས་པ། །
མོས་པ་ཇི་བཞིན་འཆར་བའི་རྨད་བྱུང་སྐུ། །ལྷར་བཅས་འགྲོ་བའི་གཙུག་ན་གསལ་གྱུར་ཅིག །གང་
གི་ཞབས་སེན་ནོར་གྱི་བུའི། །མེ་ལོང་སྣར་མའི་བདག་པོ་ཡི། །མཛེས་པ་ཕམ་བྱེད་འོད་ཚོགས་
ཀྱིས། །སྲིད་པའི་མུན་པ་བཅིལ་བའི་དྲུང༌། །འབེབས་སོར་བརྒྱད་ཙམ དྲུང་ཟེར་བའི་འོག་ཏུ་ཚིག་ཕྱེད་ཙམ་ནོན་པར་།
མགྲིན་པ་དབྱངས་ཅན་གཏེར་གྱི་རྒྱ། །རྣམ་གྲོལ་འབྲས་བུ་མུ་ཏིག་ཏུ། །འཛག་པའི་རྦ་རླབས་འཐོར་
བའི་དབྱངས། །རྒྱལ་དང་ཤིས་པར་བརྗོད་པས་ཞུ །དམ་པ་རྣམས་ཀྱི་འཇིག་རྟེན་ལ། །ཕན་པའི
ཟློས་གར་ཀུན་ཏུ་དགའ། །རྩོམ་སླད་སེམས་ཅན་ཁམས་ཀུན་ལ། །ཐུགས་རྗེའི་སྣང་བས་མ་ཁྱབ་
མེད། །ལྷ་ཅིག་དེ་ལ་འདུལ་བའི་ཐབས །མོས་པ་ཇི་བཞིན་འཆར་བ་ཡི། །ལེགས་བྱའི་བཀྲ་ཤིས་
པདྨོའི་གཉེན། །གསར་དུ་གནམ་ལོའི་རྒྱལ་པོས་བསྟན། །དེ་ཡི་དགེ་མཚན་རི་མོ་ལ། །འཇིག་རྟེན
ཁམས་ནི་ཀུན་བལྟ་བའི། །ལེགས་ལམ་རྨད་བྱུང་དང་མའི་སྒོར། །ཡངས་པའི་མཆོད་སྤྲིན་ཚོན་བརྒྱ་
འཛིངས། །དེ་ཡི་དགེ་བའི་སྟོབས་སུ་སྲིད་དང་ཞིའི། །ཕུན་ཚོགས་དངོས་པོ་གྲུབ་པའི་བདེ་འཐུང་
བ། །བདེན་དང་བདེན་པ་ཆེན་པོའི་མཐུ་ཡིས་ནི། །མི་དམན་ཐུགས་རྗེས་འཇུག་པ་ཟབ་ཏུ་གསོལ། །
འདི་ལ་འབུལ་ཚན་དཔྱད་ཁྲར་བཀོད།རྟེན་བཅས་མི་དགོས།
ཡང་ལོ་གསར་ཞུ་འཕྲིན་སྤེལ་བ། འོག་མིན་མཁའ་ཁྱབ་ཆོས་ཀྱི་དབྱིངས་དཀྱིལ་
ནས །རྒྱལ་བ་ཀུན་གྱི་ཡེ་ཤེས་སྙིང་པོའི་གཏེར། །གྲོལ་བ་བླ་ན་མེད་པའི་ཆ་རེར་ཡང༌། །གསང་
338

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
གསུམ་གྲུབ་པའི་འཁོར་ལོས་སྒྱུར་རྒྱལ་མཆོད། །གང་གི་ཞབས་སེན་དྲི་མ་མེད། །ཁམ་གསུམ་ཀུན་
གྱི་གདུང་འཕྲོག་པ།།བདེ་འབྱུང་ཅོད་པན་བཞད་པ་ལྟའི། །བསིལ་ཟེར་འཕྲེང་བར་གུས་བཏུད་།།
འབེབས་སོར་བརྒྱད་ཙམ་ནས དད་པས་གཙུག་ཏོར་ཡང་དག་པར། །མངོན་པར་དུད་པའི་མགྲིན་པ་
ནས། །ཚངས་པའི་བུ་མོའི་དག་བྱེད་ཚིག །མི་རྩུབ་འཇམ་པའི་ཚིག་འདི་གསོལ། །ཡང་དག་པར་
ཆོས་ཀྱི་དབྱིངས་རྣམ་པར་མི་རྟོག་ཅིང་རྡུལ་དང་བྲལ་བའི་སྙིང་པོར་བལྟམས་པ།མཐའ་ཡས་པའི་རྫུ་
འཁྲུལ་བཀོད་པ་མི་ཟད་པ་རྒྱན་གྱི་འཁོར་ལོའི་དབྱངས་སུ་བབས་པ། སངས་རྒྱས་ཐམས་ཅད་ཀྱིས་
མངོན་པར་དབང་བསྐུར་བའི་རྒྱལ་ཐབས་ཆེན་པོའི་ཅོད་པན་འཆང་བ།ཁམས་གསུམ་པ་སྤྱིའི་འདྲེན་
པར་མངའ་གསོལ་བའི་འཕྲིན་ལས་བསམ་གྱིས་མི་ཁྱབ་པས་ཤིས་པར་བྱས་པའི་འཇིག་རྟེན་དུ།
གནམ་ལོའི་རྒྱལ་པོ་དགེ་མཚན་དུ་མ་དང་བཅས་ཏེ་གསར་དུ་ཚེས་པའི་དགའ་སྟོན་མཆོག་ལ་དགྱེས་
དགུར་རོལ་ཐོག ལེགས་ལམ་རྟེན་འབྱུང་གི་སྒོ་འཕར་འབྱེད་པའི་སྐྱེས་འབུལ་བརྡ་མཚོན་ཁྲ་ཐུང་
ཟུར་གསལ་ལྟར་ལགས་པ།ཡེ་ཤེས་མཆོག་གི་གཟིགས་པ་དྲི་མ་མེད་པས་རྩེན་དུ་གསོལ དེ་ལྟར་
བསྔགས་འོས་བསྔགས་པ་ཆེན་པོའི་སྤྲིན། །ལྷག་བསམ་ཀུན་གསལ་མཛེས་མའི་མགྲིན་པ་ལ །
འཁྱུད་པའི་རྡུལ་ཐིགས་ཁ་བའི་འོད་དཀར་དུ།།ལྷར་བཅས་འཁྲུལ་བ་འཛིན་པ་འདི་འབུལ་ལོ །
ཡང་ལོ་གསར་ཞུ་འཕྲིན་ཚིག་ལྷུགརབ་འབྱམས་རྒྱལ་བ་མ་ལུས་པའི་ཡེ་ཤེས་ཀྱི་དཀྱིལ་
འགྲོ་བའི་སྟོན་མཆོ
འཁོར་འཁོར་ལོའི་དབང་ཕྱུག ཁམས་གསུམ་འགྲོ་བའི་སྟོན་མཆོག་ཟླ་མ་མཆིས་པའི་ཞབས་རྟེན་
གསེར་གྱི་པདྨོ་རྣམ་པར་བཞད་པའི་མདུན་དུ་ག་ལ་བར།རྩེ་སོར་བརྒྱད་ཙམ་འབེབས་བྱེད།དད་པས་རྣམ་པར་
མྱོས་པའི་ལྷ་ཕྱག་སྔོན་དུ་འགྲོ་བས་ཉམས་འགྱུར་ཁུག་པ་ཅན་གྱི་གླུར་བླངས་ཏེ་ཇི་ལྟར་ཞུ་བའི་
མཆིད།དེང་ཆོས་དབྱིངས་སྐྱེ་བ་མེད་པའི་མངལ་ལས་སྙིང་རྗེ་ཆེན་པོའི་སྒྱུ་འཕྲུལ་རོལ་རྩེད་དུ་བསྟན།
རྣམ་པར་མི་རྟོག་བཞིན་དུ་རྣམ་འཕྲུལ་ཅིར་ཡང་འཆར་བའི་གདུལ་བྱ་འདུལ་བྱེད་ཀྱི་རིམ་པ་ལ་ནི་
མཁས། རང་བཞིན་དང་བྲལ་བའི་ཆོས་རྣམས་རང་བཞིན་མཁྱེན་པའི་སྤྱན་གྱིས་མངོན་སུམ་དུ་
མཛད་པའི་སངས་རྒྱས་ཀྱི་རོལ་པ་ཟད་མི་ཤེས་པའི་དབྱངས་རྣམ་པར་བཀོད་ཅིང་བྱིན་གྱིས་རླབས་
པའི་སྐབས་ཉིད་ལས། ཉེ་བར་གནམ་ལོའི་རྒྱལ་ཐབས་དཔལ་དང་ལྡན་པའི་གདོང་པད་གསར་དུ་
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཕྱར་བའི་དགའ་སྟོན་ཐོག དགེ་ལེགས་སྤེལ་བའི་སྐྱེས་འབུལ། དཔྱད་ཁྲ་ཟུར་གསལ་ལྟར་ལ།དོན་
གཉིས་ཕུན་སུམ་ཚོགས་པའི་གཟིགས་པ་དངར་དུ་གསོལ། ཞེས་ཡེ་ཤེས་ཀྱི་སྤྱན་ཟུར་འབབ་པའི་
སྟེགས་བུར་ལྷ་རྫས་བཀྲ་ཤིས་ཁ་བཏགས་རྟགས་ལྡན་ལ་ཕྱག་རྒྱའི་འཁྱུད་པ་དང་བཅས་རྒྱལ་ཟླའི་
དཀར་ཚེས་མཆོག་ལ་ཕུལ་བའི་ཞུ་ཡིག
དོན་ཚན་གཉིས་པ་དབང་ཆོས་ལྟ་བུ་ཞུ་བའི་སྔོན་དུ་འགྲོ་བའི་ཚིགས་བཅད། སྭསྟི། རྒྱལ་
བའི་དབང་པོ་ཀུན་གྱི་མཁྱེན་པ་སྒྲིབ་དང་བྲལ་བའི་སྙིང་རྗེ་ལ། །རྒྱུད་དུ་འཕོས་པའི་ཆོས་དཀར་
བདུད་རྩིའི་ཆར་གྱིས་འགྲོ་བའི་ཞིང་ཀུན་ཏུ། །རྣམ་པར་གྲོལ་བའི་མྱུ་གུ་བསྐྱེད་དང་འཕེལ་དང་
འབྲས་བུ་ཡོངས་སྒྲུབ་ལ །མཁས་པ་ཐབས་དང་ཤེས་རབ་བདག་ཉིད་བླ་ན་མེད་པའི་ཞབས་པད་
རྒད་ཙམ་བྱེད།ངང་ག
མོར། །འབེབས་སོར་བརྒྱད་ཙམ་བྱེད།དད་གསུམ་འབིགས་བྱེད་རླུང་གིས་ནི། །ཡང་དག་ས་ལ་ཡོངས་དུད་
པའི། །ལེགས་བྱས་འཁྲི་ཤིང་གཟུགས་ཅན་བཞིན། །གཡོ་བའི་འཁོར་བ་པ་དེས་ཞུ། །འདི་ན་ཀུན
རྨོངས་སྟོན་དུས་གྱི། །གྲང་རེག་འཐུལ་བ་བ་མོའི་ཆར། །སྲིད་པའི་པདྨར་ཡིད་རྟོན་པའི། །བུང་བ་
འཇོམས་ལ་སྒུག་ཅིང་སྡོད །འདུས་བྱས་རྣམ་བཞིའི་རྦ་རླབས་འཕྲེང༌། །རེས་ཀྱིས་སྒྱུར་བ་འཁོར་
བའི་མཚོར། །འབྱིང་ཞིང་འབྱུང་ལས་སྒྲོལ་བ་ལ །བཤེས་གཉེན་མིན་པའི་སྐྱབས་གཞན་སུ། །གང་
ཞིག་གཞན་དོན་ལ་གོམས་ཤིང༌། །ཀུན་ལ་ཕན་པའི་སྙོམས་པ་ཅན། །ཉིན་མོར་བྱེད་དང་དམ་པ་
གཉིས། །མཚུངས་ཀྱང་སྙེངས་བྲལ་ཁྱོད་མངོན་འཕགས། །
དེ་སླད་སྙིང་ལ་ཉལ་བ་། །སྒྲིབ་གཉིས་མུན་པ་འཇོམས་འཆར་བ། །མགོན་པོ་སྣང་བའི
གཏེར་གྱི་ཟེར། །ཆ་ཙམ་དོན་བྱས་ཉིད་དུ་མཛོད །དེ་སྐད་གསོལ་བའི་རྟེན་དུ་ལྷག་བསམ་
ལྟར། །དཀར་བའི་རི་མོ་བཀྲ་ཤིས་རྟགས་ཅན་དུ། །འཁྱིལ་བའི་རེག་བྱ་ཁྱད་པར་དུ་སྨིན་པའི །དར་
ཆེན་མི་ཤིགས་ཕྱག་རྒྱས་བཏབ་འདིའོ།།
ཡང༌། དབང་ཆོས་ཞུ་འཕྲིན་སྤེལ་བ། ཟབ་དང་རྒྱ་ཆེ་ཐམས་ཅད་མཁྱེན་པའི་ཆོས །མ་
ལུས་བདུད་རྩིར་འཛག་པ་ཟླ་བའི་རིགས། །རིས་མེད་ཀུན་ལ་སྙོམས་པའི་སྤྱོད་ཚུལ་གྱིས། །འཕགས་
པ་རིགས་བརྒྱའི་ཅོད་པན་ཞབས་པད་མོར། །དད་འབེབས་རྩེ་སོར་བརྒྱད་ཙམ་དང་གུས་པ་ཆེན་པོའི་ཏིང་
340

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ།
འཛིན་གྱིས།།མྱོས་པའི་འདྲེན་བྱེད་ལྷ་ཡི་མིག་དག་དང༌། །མཚུངས་པའི་རང་བཞིན་རྣམ་འགྱུར་བྲལ་
བའི་ངོར། །ཁྱེད་སྐུའི་སྣང་བརྙན་བཀོད་དེ་མཆིད་གསོལ་བ། །དོན་དམ་པར་མཁྱེན་པའི་ཡེ་ཤེས་ཀྱི་
ཕྱག་རྒྱས་ཆོས་ཐམས་ཅད་མཉམ་པ་ཉིད་དུ་བཏབ། བརྩེ་བའི་ཐུགས་རྗེས་བདག་གཞན་དུ་འཛིན་
པའི་མདུད་པ་རྣམ་པར་བཀྲོལ། མཛད་པའི་ཕྲིན་ལས་ཀྱི་འོད་སྣང་འཇིག་རྟེན་ཀུན་ཏུ་ལྷམ་མེར་
བརྡལ་བའི་བསོད་ནམས་ཆེན་པོའི་ར་བ་གཏོགས་སུ་ཟིན་ཀྱང༌།ཐོག་མེད་ལས་ཉོན་གྱི་བགྲོད་པ་
འདུས་བྱས་སྲིད་པའི་འཁོར་ལོའི་ཕྱི་བཞིན་དུ་འཇུག་པའི་དྲི་མའི་ཆ་ཀུན་དབང་བཞིའི་ཆབ་རྒྱུན་གྱིས་
སྦྱངས། ཡང་དག་པའི་ལམ་རྨ་མེད་པ་མངོན་སུམ་དུ་བསྟན་པར་གསོལ་ཞེས་པ་བདག་གི་འབད་
པས་དོན་དུ་གཉེར་བྱའོ །དེ་སྐད་སྨྲ་བའི་ཡང་དག་ཚིག་རྗེས་སུ། །འགྲོ་བའི་ལྷག་བསམ་དར་ལ་
བབ་མཚོན་པ། །རབ་དཀར་ཟླ་རྟེན་བཅས་ཁ་བཏགས་ལ་ཟེར་།འོད་ཟེགས་མའི་ཐགས་ཅན་གྱི། །སྣང་བ་
ལེགས་པའི་ལམ་འདི་འབུལ་ལོ་བཞེས །
ཡང་དབང་ཆོས་ཞུ་འཕྲིན་ཚིག་ལྷུག དུས་གསུམ་རྒྱལ་བ་མ་ལུས་པའི་ཡེ་ཤེས་ཀྱི་གཏེར་
དང་། གསུང་གི་གསང་མཛོད་མཐའ་དག་ལ། རང་དབང་དུ་གྱུར་པ་སྐྱབས་མཆོག་རྡོ་རྗེ་འཛིན་པའི་
ཞབས་སོར་བཀྲ་ཤིས་ཀྱི་འཁོར་ལོ་རབ་ཏུ་བཀྲམ་པའི་མདུན་སར། དད་པའི་ཉི་ཟེར་གྱིས་གཙུབ་
པའི་སྙིམ་པའི་པདྨོ་མགོ་ལྕོགས་རྣམ་པར་གཡོ་བའི་ལྡིང་ཁང་ལས། སྙན་པའི་རོ་བཅུད་ཉམས་སུ་
ང་པ་རིག་པའི་དབངས་རྣམ་པར་
མྱོང་བའི་རྐང་པ་དྲུག་པའི་དབྱངས་རྣམ་པར་བཀོད་པ་ནི་རིས་མེད་པའི་སེམས་ཅན་ལ་རྗེས་སུ་བརྩེ་
བའི་ཆོས་ཉིད་མི་འགོག་པ། གཞན་དོན་གྱི་རྣམ་པར་ཐར་པ་ལ་སྤྲོས་པའི་མཚན་ཉིད་རྨད་དུ་བྱུང༌།
དུས་གསུམ་ཀུན་ཏུ་ཕན་པར་འདོམས་པ་མཆོག་གི་དམ་བཅའ་ཁུར་དུ་ལྕི་བའི་སྙན་པ་བླ་ན་མེད་པས་
ཡིད་གཡོས་རང་བཞིན་དང་རྒྱས་འགྱུར་གྱི་རྟེན་དང་བརྟེན་པ་འབྲེལ་ཆགས་པའི་རྒྱུད་ལ།སྨིན་གྲོལ་
གྱི་ཐབས་བསྟར་ཏེ་སྐུ་བཞིའི་འབྲས་བུ་བསྒྲུབ་སེམས་པའི་དད་འདུན་རྩེ་གཅིག་པ་འདི་པར་ཐུགས་
རྗེའི་གཟིགས་པ་མི་འདོར་བར་མཁྱེན ཞེས་ཞུ་འཕྲིན་ལ་བརྩེ་བའི་སྤྱན་ཟུར་འབབ་སྟེགས་བཀྲ་
ཤིས་དར་གྱི་ཆུན་འཕྱང་རྣམ་པར་གཡོ་བ་ལ་མུ་དྲས་ཐེལ་རྩེའི་མིང་མཚན་པ་དང་བཅས།གྲལ་ཚེས་མཆོག་ལ་
ཕུལ་བ་མངྒ་ལམ། །
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དོན་ཚན་གསུམ་པ། བརྟན་བཞུགས་ཕུལ་བའི་སྐབས་དང་བསྟུན་པའི་ཞུ་འཕྲིན་ཚིག
བཅད་ལ། སྭསྟི། མི་ཤིགས་རྗེ་ནམ་མཁའ་ཡི། །དབྱིངས་ལས་སྙིང་རྗེ་ཟླ་བའི་ཡིད། །བཞེངས་པ་
ཕན་པའི་དམ་བཅའ་མཁན། །བདེ་འབྱུང་གཙུག་ན་མཛེས་གྱུར་ཅིག །གང་གི་ཞབས་སེན་མེ་ལོང་
ནི། །ལྷར་བཅས་འགྲོ་བའི་ཟུར་ཕུད་རྩེས། །བཏུད་ནས་དྲི་མ་མེད་ཕྱིས་། །ཀུན་གྱི་ལྟ་བའི་འོས་
གྱུར་དྲུང༌། །རྙོག་བྲལ་དང་བའི་མཚོ་འཇིང་ལས །སྐྱེས་པའི་རྦ་རླབས་ལག་པ་ནི། །མི་ཕྱེད་སྙིང་
གར་བརྟན་པའི་ཕྱག །བརྒྱ་ཕྲག་བརྩེགས་མཐར་ཇི་སྐད་དུ། །འཇིག་རྟེན་ཀུན་ལ་བསིལ་སྦྱིན་
པའི། །བྱེད་པོ་མ་ལ་ཡར་སྐྱེས་ཤིང༌། །སྙན་པའི་དྲིལ་ཆེན་འབུམ་སྒྲོགས་ལ །མཁས་པའི་མཚན་
བཟང་ཡལ་འདབ་རྒྱས །སྙིགས་མའི་མུན་པ་ཞི་བའི་ལྷད། །ཆོས་དཀར་ག་པུར་ཕྱེ་མའི་
རྡུལ། །མཐོར་བས་ས་གསུམ་དཔལ་མོའི་ཡུལ། །ཉིན་མོའང་ཟླ་འོད་ལྡན་བཞིན་བྱེད། །དེ་ལྟའི་
ལེགས་བྱས་ལྷུན་པོའི་ལྕོགས་དམ་པར། །དཀར་ཕྱོགས་ལྷ་བརྒྱ་མྱ་ངན་འདས་པའི་རྔ། །བརྡུང་བའི་
ཡོན་ཏན་ཀུན་གསལ་མཐའ་དག་ལ། །ཕན་པའི་ཡིག་འཕྲིན་འབུར་དུ་བཀོད་བཞིན་དུ། །གང་གི་
བྱེད་པོ་ཐོག་མ་ཉིད་ནས་ཁྱོད། །གཞོམ་མེད་རྡོ་རྗེའི་སྙིང་པོའི་དམ་བཅའ་མང༌། །དེ་ཕྱིར་དུས་མཐའི་
བསྐལ་པ་འབུམ་དུ་ཡང་། །མི་ཤིགས་རྡོ་རྗེའི་ཁྲི་ལ་ཞབས་བཞག་མཛོད། །དེ་སྐད་གུས་པར་ལྡན་
པའི་སྙིང་ཉིད་ལ། །བཀོད་པའི་ཚིག་བརྗོད་བཀྲ་ཤིས་འཁྱིལ་བའི་དབྱངས །མི་འགྱུར་རྡོ་རྗེའི་སྟན་
དཀར་རྡོ་རྗེ་རྒྱ་གྲམ་བྲིས་པ་དང་འབུལ་ཚན།གདན་དང་མཆོད་པའི་རྫས། །སྙན་ཚིག་རྣམ་པར་འབུལ་ལོ་དགེས་
སྐྱེད་ཅིག
བརྟན་བཞུགས་ཞུ་འཕྲིན་སྤེལ་མ།། འགྱུར་མེད་དོན་དམ་བདེ་ཆེན་པོ། །བརྙེས་པའི་སྒྱུ་
འཕྲུལ་དྲྭ་བ་ཡང༌། །རྟག་པར་དམ་པའི་གར་བསྒྱུར་ལ། །མཁས་པའི་དབང་ཕྱུག་ཞབས་པད་མོར །
འབེབས་སོར་བརྒྱད།མི་ཕྱེད་གུས་པའི་ཕྱག་རྒྱ་ཡིས །མཛེས་ལྡན་ཙུ་ཏའི་འཁྲི་ཤིང་ཁོངས། །ཤིས་བརྗོད་
བུང་བ་མྱོས་པའི་གླུ། །ལེན་པའི་སྒྲ་ལ་སྙན་གཏོད་དང༌། །ཚེ་དང་འོད་སྣང་བའི་གཏེར། །དཔག་
མེད་མཐའ་ཡས་སྤྲིན་འཕྲོ་བས། །སྤང་བྱ་མུན་པའི་མཁའ་ལ་ཡང༌། །མི་གནས་མྱང་འདས་དབྱིངས་
སུ་བསྒྲལ། །ཡིད་བཞིན་འཁོར་ལོའི་མཚན་ལྡན་མས། །རེག་པའི་རྡུལ་གསར་དང་འགྲོགས་
342

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
པ། །འཇིག་རྟེན་མྱ་ངན་མེད་པའི་ཤིང༌། །ཕན་བདེའི་མེ་ཏོག་ཅི་ཡང་འབར། །དཔལ་མོ་ཕྱོགས་དུས་
ཐམས་ཅད་ལས། །རྣམ་པར་རྒྱལ་བའི་དབྱངས་སྙན་པོ།།འབྱིན་པའི་མཁའ་ཡང་བཻཌཱུརྻའི། །རྔ་ཆེན་
བརྟུལ་ཞུགས་བླངས་སམ་ཅི །དེ་ལྟར་རྒྱལ་བ་དང་ཚེ་སྤེལ་བའི་ཚིགས་སུ་བཅད་པའི་དབྱངས་
བརྗོད་པའི་འབྲས་བུ་དོན་དང་ལྡན་པར།རྡོ་རྗེའི་གདན་བཀོད་པ་ལ་ཞབས་བཞག་ཏུ་གསོལ་ཞེས།
སྟན་དཀར་རྡོ་རྗེའི་རེ་ཁ་ཅན། གསོལ་བ་འདེབས་པའི་རྟེན་དང་བཅས་ཕུལ་བ་སྤྱན་ལམ་སྨིན་དོན།
དད་གུས་ཀྱི་སྙིམ་པའི་འདུན་པ་ཕྱིར་མི་གཞོལ་བ་མཁྱེན། ཟླ་བའི་སྲིང་མོའི་ཞལ་སྐྱེས་བདུད་རྩིའི་
ཆབ། །འཆི་མེད་དངོས་པོ་གྲུབ་པའི་མཐུས་བརླན་པས །ཉམས་འགྱུར་མེ་ཏོག་གསར་ཆགས་བ་ཀུ་
ལའི། །འཁྲི་ཤིང་བདེན་པའི་སྟོབས་སུ་ཆེ་འདི་འབུལ།།
ཡང༌།བརྟན་བཞུགས་ཞུ་འཕྲིན་ཚིགས་ལྷུགསྐུ་ཡེ་ཤེས་ཀྱི་སྒྱུ་འཕྲུལ།གསུང་ཆོས་ཕུང་གི་
གན་མཛོད། ཐུགས་བདེ་སྟོང་དབྱེར་མི་ཕྱེད་པ་བཟུང་འཇུག་རྟག་པ་དོན་གྱི་རྒྱལ་པོའི་འགྱིངས་
སྟབས་རྨད་དུ་བྱུང་བའི་ཞབས་སེན་ནོར་བུའི་མེ་ལོང་རྙོག་པ་དང་བྲལ་བའི་འཇུག་ངོགས་ག་ལ་
བརའབེབས་རྩེ་སོར་བརྒྱད་དད་པའི་ལ་ཐོད་རྣམ་པར་གཡོ་བའི་ཟུར་ཕུད་ཀྱིས་བཏུད་། ཤིས་
བརྗོད་བཻཌཱུརྻའི་ཆབ་རྒྱུན་ཡོངས་སུ་སྦྲེང་བའི་ངག་གི་འདོད་པ་གླུར་བླང་བ་ནི། བཟོད་མ་ཉིད་ནས་
འཕོ་མེད་དྭངས་མའི་སྐུ་གཞོམ་གཞིག་དང་བྲལ་བ་ནི་བརྙེས། སྒྲ་བརྙན་གྱི་རོལ་མོ་མི་ཟད་པ་རྡོ་རྗེའི་
གསུང་གི་གསང་མཛོད་འབྱེད་པ་ལ་ནི་མཁས། དོན་དམ་འདུས་མ་བྱས་པའི་གསང་བ་མངོན་པར་
བྱང་ཆུབ་པ་ལ། ཉི་ཚེར་ཆེལ་བའི་འདོད་གསོ་གྱི་གོ་རིམ་མ་དམིགས་མོད་ཀྱང༌། ལྟར་སྣང་ཙམ་
དུའང་རྡོ་རྗེ་མི་ཤིགས་པའི་གདན་བཀོད་པ་འདི་ལས་ཞབས་ཟུང་རྡོ་རྗེའི་མདུད་པ་མི་འགྲོལ་བར་
གསོལ་ཞེས་གསོལ་བ་འདེབས་འདིའང་འབུལ་ཚན་ཡིན་གཞན་རྟེན་བཅས་ཆེད་པའི་རྟེན་དང་བཅས། གྲལ་ཚེས་
མཆོག་ལ་ཕུལ་བ་སྭ་སྟི་ཛ་ཡན་ཏུ།།
དོན་ཚན་བཞི་པ། གདན་ས་ཁྲི་ཐོག་ཏུ་གསར་ཕེབས་ཤིག་ལ་ལེགས་ལམ་ཇ་ཞལ་གྱི་ཞུ་
འཕྲིན་ཚིགས་བཅད།མཁས་ཚུལ་མ་སྨད་ཟླ་བའི་གདུགས་མཚར་འཇིག་རྟེན་གསུམ་འདིར་བསིལ་
བ་བསྒྲུབ། །དྲི་བྲལ་ཚངས་སྤྱོད་དམ་པའི་རྔ་ཡབ་གསིལ་བུའི་རྒྱུན་ཆེན་ངང་གིས་དལ། །བྱང་ཆུབ་
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཡན་ལག་རིན་ཆེན་བདུན་ཡང་རྩོད་མེད་ཆོས་ཀྱི་འཁོར་ལོ་ཡི། །ལམ་ནས་འགྲོ་བའི་ཡང་དག་རྒྱལ་
པོར་འཕགས་པའི་ཞབས་ལ་ཕྱག་བྱས་ཏེ།འབེབས་རྩེ་སོར་བརྒྱད དད་པའི་དཔལ་གོས་རལ་པ་
ནི། །བསྙེངས་བྲལ་གྱེན་དུ་གསིག་པའི་རྒྱུ། །རིག་པའི་ཉི་འོད་མང་འཐུངས་པས །ལེགས་བྱས་
གསེར་དུ་འཛག་པས་ཞུ །དམ་པ་འཇིག་རྟེན་ལེགས་པའི་ལམ། །ཡང་དག་བསྟེན་ལ་མི་འཇིགས་
པའི། །མཚན་དང་ལྡན་པ་སེངྒེའི་ཁྲི། །གཞན་ཕན་བསམ་པ་ཆེ་བས་བཟུང་། །དོན་དེས་གདུལ་བར་
བྱ་བའི་ཡིད། །རེ་བའི་རྒྱུད་ཀྱིས་གཞུ་བཞིན་ཏུ། །བཀུག་པའི་འབྲས་བུ་སྟོན་གྱི་ཟླའི། །དཀར་བའི་
ཕུན་ཚོགས་གོ་འབྱེད་ལ། །མཆོད་དང་སྦྱིན་པའི་རྦ་རླབས་འཛུམ། །མངོན་མཐོ་ལྷ་ཡི་རི་བོའི་
རྩེར །ཡོངས་འདུས་དཔལ་ལས་བཏུད་པ་ཡི། །འབྱོར་བའི་སྙིང་པོ་དེ་དེ་བཀོད། །མགྲིན་པ་
དབྱངས་ལྡན་བུ་མོའི་མཚོར། །འཁྱོག་ཅིང་ཡིད་འོང་འཁྱིལ་བའི་རླབས། །དོན་རྟེན་བཅས་བཅིང་བཟང་
རིན་ཆེན་སྐྱེ་བའི་གཞིར། །སྒྲོགས་པའི་སྦུ་ཕྲེང་རབ་གསལ་རྩེར། །དེ་ལྟའི་ལེགས་བྱས་མེ་ཏོག་ར་
བ་རུ །གཏན་དུ་བདེ་བའི་སྦྲང་རྩི་འཐུང་བའི་ཕྱིར། །ཉམས་འགྱུར་བུང་བ་མ་ཚང་མེད་ཚོགས་
པའི།།སྤྱོད་པ་དམ་པའི་དཔལ་ལ་གཟིགས་པར་འཚལ །།
ཡང༌།ལེགས་ཇའི་ཞུ་འཕྲིན་སྤེལ་མ།རྒྱལ་བའི་ཆོས་མཛོད་དཔག་ཏུ་མེད་པའི་རྒྱུན། །མ་
ལུས་མགུལ་གྱི་བུམ་པ་ལ་ཆགས་པའི། །དག་བྱེད་ཚད་མས་འཇིག་རྟེན་གསུམ་བསིལ་མཁས །མ་
ལུས་འགྲོ་བ་འདྲེན་པའི་དབང་པོ་ཀྱེ། །འབེབས་སོར་དྲུག་ཙམ་བྱེད།སྲིད་པའི་ཆུ་ཀླུང་ངལ་བའི་ཅ་ཅོའི་
དབྱངས། །དོན་དང་བྲལ་བ་མཐའ་དག་སྤངས་བྱས་ཀྱང༌། །རྡོ་རྗེའི་དབྱངས་ཀྱི་རྒྱལ་མོའི་མགྲིན་སྒྲ་
འདི། །ཀུན་རྟོག་བྲལ་བ་ཡིས་ཀྱང་གསན་བྱའི་རིགས། །འཁོར་བ་འཇོམས་ལ་མཁས་པ་ཚད་མའི་
བཀའ། །མ་ལུས་བདེན་པ་ཆེན་པོའི་ལྗགས་གཅིག་གིས། །བཀྲོལ་ནས་འགྲོ་འདི་དག་པ་གཉིས་
ལྡན་དུ། །བྱེད་པའི་རིན་ཆེན་ཁྲི་འཕང་མཐོར་འཛེགས་ལ། །ཕྱོགས་བཅུས་རྒྱལ་བ་ཀུན་གྱིས་དབང་
སྐུར་ཞིང༌། །དཀར་ཕྱོགས་ལྷ་ཡིས་ཤིས་པའི་མེ་ཏོག་འཐོར། །འགྲོ་གསུམ་དགའ་བའི་རྒྱལ་རྔ་བར་
མེད་དུ། །བརྡུང་པའི་སྒྲ་སྙན་སོགས་ཀྱི་འཁོར་ལོར་བཀྲམ། །དེ་ལྟ་བུའི་ཚུལ་ལས། རབ་དགའི་
དབང་པོ་བདེ་བ་ལ་བསྐུལ་བའི་ལེགས་སོའི་ཇ་ཞལ་གྱི་སྣེ་འཛིན་དཔྱད་ཁྲ་ལ་གསལ་བ་ལྟར་ལ་
344

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
གཟིགས་པས་རྩེན་དུ་གསོལ།དེ་སྐད་སྙན་པའི་ཉམས་ཀྱི་། །ལྡན་པར་ལོངས་སྤྱོད་འཁོར་ལོའི་
རྫིང༌། །རབ་དགའི་རླུང་གིས་བསྐྱོད་པའི་རླབས། །གཡོབ་ཅིང་འཕེན་པའི་མཛེས་པ་བདོ །སྲིད་
པའི་རྒྱ་མཚོ་ཡངས་པ་འདིར། །ལུང་དང་རྟོགས་པའི་རིན་ཆེན་གྲུ། །རྣམ་དཀར་བ་དན་ལྷབ་ལྷུབ་
ཏུ །གཡོ་བའི་དཔལ་གྱིས་མཐོ་འཚལ་ལོ། །ཡང་ལེགས་ཇའི་ཞུ་འཕྲིན་ཚིག་ལྷུག མཁྱེན་པ་རབ་
ཀྱི་མེ་ལོང་གཅིག་ཉིད་ཆོས་ཚུལ་རྒྱ་མཚོའི་རང་གཟུགས།རྣམ་པ་ཐམས་ཅད་པར་འཆར་བའི་སྨྲ་བ་
ཆེན་པོ་ཟླ་མེད་པ་གང་གི་ཞབས་སེན་ལེགས་བྱས་ཀྱི་སྣང་བས་ཁྱབ་པའི་འདུན་འབེབས་རྩེ་སོར་དྲུག་ཙམ་
བྱེད་སར།རྡོ་རྗེ་དབྱངས་ཀྱི་རྒྱལ་མོའི་འཕྲུལ་གྱིས་བླང་བའི་བེེཌཱུརྻའི་རྒྱུད་མངས་ཆེས་ཆེར་འཁྲོལ་
བའི་དབྱངས་ཀྱིས་མངོན་པར་ཞུ་བ་དེང་ཐུབ་པ་ཆེན་པོའི་རིང་ལུགས་རྨ་མེད་པའི་ཆོས་ཀྱི་ཁྲི་ཆེན་
པོར་བསྟན་པ་མཐའ་དག་གཟུངས་སུ་འཛིན་པས་འཆད་པ་དང༌།རྩོད་པ་དང༌།བརྩམ་པའི་བྱ་བ་
མཐའ་དག་ལ་རང་དབང་དུ་སྤྱོད་པའི་རྒྱལ་ཐབས་སུ་དབང་བསྐུར་ཞིང་། ཆོས་ཀྱི་རྔ་བོ་ཆེ་བརྡུངས་
བཀྲ་ཤིས་ཀྱི་དྲིལ་ཆེན་རྣམ་པར་བཀྲོལ་ཞེས་ཐོས་པ། ལེགས་ལམ་བྱེ་བའི་ཇ་ཞལ་གྱི་རྣམས་
གྲངས།ཁྲ་ཟུར་གསལ་ལྟར་དུ་ཕུལ་བ་ལ་དགྱེས་པའི་ལང་ཚོ་བསྐྱེད་དུ་གསོལ་ཞེས་དཀར་ཕྱོགས་ཀྱི་
འཕེལ་བ་དང་འགྲོགས་པའི་གྲལ་ཚེས་མཆོག་ལ་ཕུལ་བ་ཛ་ཡན་ཏུ། །
དོན་ཚན་ལྔ་པ། འཕྲལ་གྱི་བྱ་བ་ཐུང་ཐུང་དང་འབྲེལ་བའི་རིགས་ལ།ཚིགས་བཅད་དང༌།
པ།ཆགས་བཅད་དང
ངེ་ཚིག་ལེགས་དཀ
བཅད་ལྷུག་སྤེལ་མ་སོགས་ཧ་ཅང་དོས་དྲགས།དོན་བཟང་ཚིག་ལེགས་དཀྱུས་འདྲེན་ན་ཡིན་ཀྱང་
དཀའོ །སྙན་ངག་སྒྲོམ་ཅན་ཡིན་པའི་འོས་བབ་ཙམ་གྱི་ཆེ་བརྗོད་བསྙུན་འདྲི་འདི་དོན་འབྲས་དང་
གཤིས་མཐུན་པར་འོང་བས། གཏན་གྱི་སྐྱབས་མཆོག་རིགས་བརྒྱའི་འཁོར་ལོས་བསྒྱུར་བ་ཆེན་པོ་
ཞབས་སྐྱེལ་པདྨོའི་དྲུང་། དད་འབེབས་རྩེ་སོར་བརྒྱད་ཙམ་པས་ལྷ་ཕྱག་བགྱིས་ཏེ་ཞུ་བ།དེང་བསྐལ་པ་
ཆེན་པོར་བསྒྲུབས་པའི་རྡོ་རྗེ་གསུམ་གྱི་སྒྲོན་མ་བསྟན་འགྲོའི་དཔྱིད་དུ་གསལ་ཞིང༌། ཕྲིན་ལས་ཀྱི་
སྣང་བ་ཆེན་པོས་ནམ་མཁའི་མཐར་ཐུག་པའི་ལུས་ཅན་ཀུན་ལ། རྣམ་གྲོལ་གྱི་ལམ་ཡངས་སྟོན་
བཞིན་པར་འཚོ་ཞིང་གཞེས་པ་མཆོག་ཏུ་བཀའ་དྲིན་ཆེ། འཁོར་བ་པ་ཡང་ལུས་སེམས་ལ་ཉེར་འཚེ་
མེད་ཅིང་འཕྲལ་སྣང་གི་བྱ་བ་མི་འགོག་ཙམ་དུ་ལགས།ད་ལམ་ཆེད་ཀྱི་ཞུ་མཆིད་སོགས།
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྐྱབས་མཆོག་རིགས་ཐམས་ཅད་ཀྱི་བདག་པོ་གང་གི་ཞབས་སེན་ཟླ་ཚེས་གསར་པའི་
དྲུང་།འབེབས་རྩེ་སོར་བརྒྱད་ཙམ་སྙིམ་པའི་པདྨ་ཁ་འབུས་ཅན་སྤྱི་བོར་བཀོད་དེ་བ། ཉེ་བར་ཡང་མི་ཟད་
པ་རྒྱན་གྱི་འཁོར་ལོར་དག་པའི་སྒྱུ་འཕྲུལ་གྱི་བཀོད་པ་རིས་མེད་བསྟན་འགྲོའི་དཔལ་དུ་འབར་ཞིང༌།
ཕྲིན་ལས་རྣམ་བཞིའི་རོལ་པས་གདུལ་བར་བྱ་བ་མཐའ་དག་ཐར་པའི་གྲོང་དུ་སྒྲོལ་བ་ལས་གཞན་དུ་
ཅི།གསོལ་བ་འདེབས་པ་འཁོར་བཅས་ཀྱང་སྙོམས་ལྡན་དུ་ལགས། །
ཡང་སྐྱབས་མཆོག་རྡོ་རྗེ་འཆང་ཆེན་པོའི་ཞབས་སྟེགས་གསེར་གྱི་པདྨོའི་དྲུང་དུ།འབེབས་རྩེ་
སོར་བརྒྱད་ཙམ་ཕྱག་བགྱིས་ཏེ་ཞུ་བ། དེ་ཡང༌། གསང་གསུམ་རྡོ་རྗེའི་རི་དབང་བསྟན་འགྲོའི་དཔལ་དུ་
ལྷུན་ཆགས་ཤིང༌། ཕྲིན་ལས་ཀྱི་ཆུ་གཏེར་རྣམ་བཞིའི་རླབས་འཕྲེང་སྲིད་རྩེར་འཕྱུར་བཞིན་དུ་འཚོ་
ཞིང་གཞེས་ལ་ཆོས་ཀྱང་སྟོན་པའི་སྙན་པ་པ་ཐོས་པ་བཀའ་དྲིན་གྱི་དཔལ་དུ་ཆེ། ཕྲན་བུ་འཁོར་བཅས་
ཀྱང་སྙོམ་ལྡན་ལགས སྐབས་ཀྱི་ཞུ་མཆིད།ཐུགས་དམ་སྤྱན་སྔར་འབེབས་པའི་ལན་འདེབས་ཞུ་འབུལ་ན་(1764)
སྐྱབས་མགོན་སླུ་མེད་འཁོར་ལོའི་ཁྱབ་བདག་གང་དེའི་ཞབས་སེན་ནོར་བུས་དྲུང་། འབེབས་རྩེ་སོར་
བརྒྱད་ཙམ་(1764)གུས་པས་ཞུ་བ་དེང་གསང་བ་ཆེན་པོ་རིས་མེད་པའི་སྙིང་པོར་ཕྱུང་བ།རྡོ་རྗེའི་
གཟུགས་ཀྱི་སྐུའི་ཟླ་སྣང་མི་ནུབ་ཅིང༌། ལས་བཞིའི་རླུང་གི་རྗེས་སུ་འགྲོ་བའི་མཛད་བཟང་གི་འཁོར་
ལོ་ཁམས་གསུམ་དུ་བསྒྱུར་བཞིན་པའི བཀའི་གླེགས་བུ་བྱིན་རླབས་ཀྱི་གཟི་འོད་འབར་བ་གནང་
ས་གསུམ་བསྒྱུརབཞིན
རྟེན་བཟང་པོས་འཁྱུད་པ་སྤྱིར་བོརཕེབས་པ་བཀའ་དྲིན་ལྷག་པར་ཆེ།ཞུ་མཆིད་སྙིང་པོ་སོགས།
ཡང་། ཐུགས་དམ་ཕེབས་ལན་རྣམ་འདྲེན་དམ་པ་རིགས་བརྒྱའི་སྤྱི་གཟུགས་མཆོག་གི་ཞབས་
དྲུང་དུ། མངོན་པར་བཏུད་དེ་ཞུ་བ། འབེབས་རྩེ་སོར་བརྒྱད་ཙམ་(1764)དེང་སང་གསང་བ་བསམ་གྱིས་མི་
ཁྱབ་པའི་ཉིན་བྱེད། ཕྲིན་ལས་ཀྱི་སྣང་བ་རབ་ཏུ་འབྱམས་པས་སྐྱེས་དགུ་ཕན་བདེ་མཆོག་ལ་སྦྱོར་
བའི་དབྱིངས་ལས། བཀའ་སློབ་རིན་པོ་ཆེ། བཟང་ཞིང་གྱ་ནོམས་པའི་རྟེན་ཅན་གཙུག་གི་རྒྱན་དུ་
སྩལ་བ་བཀའ་དྲིན་གྱི་ཕུལ་དུ་ཆེ། བདག་ཀྱང་སྙོམས་ལྡན་དུ་ལགས། སྙིང་པོའི་ཞུ་མཆིད་སོགས།
ཡང༌།རྗེ་བཙུན་ཁྱབ་བདག་རྡོ་རྗེ་ཐུགས་དམ་ཕེབས་ལན་འཛིན་དབང་མཆོག་གི་ཞབས་རྟེན་དྲུང་དེར།
དད་པའི་སྙིམ་པ་སྤྱི་བོར་འབེབས་རྩེ་སོར་བརྒྱད་ཟུམ་པས་མཆོད་དེ་ཞུ་བ། མི་རིང་བར་ཡང་རྡོ་རྗེ་གསུམ་
346

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ།
གྱི་ལྗོན་ཤིང་ཚོགས་གཉིས་འབྲས་བུའི་ཁུར་གྱིས་མངོན་པར་མཐོ་ཞིང༌། ཀུན་ནས་དོན་ཡོད་པའི་
འཕྲིན་ལས་ཀྱི་ཞགས་པས་ཀུན་གསལ་གྱིས་མཐའ་འཆིང་བཞིན་དུ་བཞུགས་པའི་དབྱིངས་ལས།
བཀའ་ཡིག་རྟེན་ལྡན་ཟུར་ཕུད་ཀྱི་རྒྱན་དུ་སྩལ་བས་དད་པའི་ཡིད་མཚོ་གོང་རྒྱས་སུ་གྱུར། ད་ལམ་
མཆིད་གསོལ། ཞེས་སོགས་དོན་འབྲས་གང་ཡིན་ཚིག་སྒྲོས་གཙང་བ། འགག་འདྲིལ་བ། ཉག་ཉོག་
གཉིད་མོ་ཆེའི་རྨི་ལམ་བཤད་མཁན་ལྟ་བུར་མ་སོང་བ་སྦྲེལ་དགོས་སོ་ལགས།
འདིར་སྨྲས་པ། མདོ་རྒྱུད་རིག་གནས་ཀུན་གྱི་ཚིག་དང་དོན། །ཇི་བཞིན་གཟིགས་ནས་
འགྲོ་ལ་སྟོན་མཁས་པ། །དེ་འདྲའི་བླ་མ་རྡོ་རྗེ་སེམས་དཔའ་དངོས། །ཞུ་འཕྲིན་ཚུལ་གྱིས་བསྟོད་ཀྱང་
དོན་དང་ལྡན། །ལུང་རྟོགས་སྐུ་ཡོན་ཚིག་རེས་གསལ་གྱུར་ཀྱང༌། །ལག་ཏུ་མི་ལེན་དམ་པའི་ཆོས་
གཅིག་པུ །སྒོབ་སྒོབ་སྡིར་སྡིར་བོན་པོའི་རྔ་གོག་འདྲ། །བླ་གཟུགས་ཟན་གྱི་རྐྱལ་བར་འདི་མི་
འོས། །ནང་ན་གནངས་མེད་སྤྲང་པོའི་འབོག་ཁྲིས་རྣམས། །ཕྱི་གཟུགས་ཡོར་ཡོར་ཆེ་ཡང་ཚིག་འདི་
འདྲས །བསྟོད་ན་གོ་རྒྱུ་མེད་པའི་ཁག་ངན་འཛོད། །དེ་འདྲའི་མདུན་ན་ཆལ་ཆོལ་ལབ་ན་
བྲིན། །དམ་པ་རྣམས་ནི་ལེགས་པར་བཤད་ན་དགྱེས། །ང་རྒྱལ་ཅན་ཀུན་ཚེ་འདིའི་བསྟོད་རས་
ཚིམ། །གང་ཡིན་འདི་ཡིན་མེད་པའི་སྦག་སྦོག་རྣམས །ཡ་རི་མ་རིའི་ལོང་གཏམ་ཚོལ་ལ་
ཆགས། །དེ་ཕྱིར་གང་དང་གང་གི་རྒྱུད་ཚོགས་ལ། །འཚམས་པའི་ཚིག་སྦྱོར་འགོད་ཤེས་མཁས་པའི་
སྲོལ། །སྨར་གཅིག་ཟོང་གཅིག་ཁོ་ནར་མ་སོང་ཙམ། །དགོས་པས་ཐོག་མར་རྣམ་དབྱེ་ཕྱེད་པ་
གཅེས།།ཞེས་པ་ནི་བར་སྐབས་སུ་སྨྲས་པའི་དོན་བསྡུའོ། །
འདི་ནས་བཟུང་གོ་བདེ་ཕྱིར།ལྷུག་པ་འབའ་ཞིག་གི་སྡེ་ཚན་གསུམ་རེ་རྣམ་གྲངས་སུ་བྱ་བ་
ལས།དོན་ཚན་དང་པོ་རང་གི་བླ་ན་འབེབས་རྩེ་སོར་དྲུག་བཀུར་འོས་ཀྱི་རྒྱལ་པོ་ཆེན་པོ་ཞིག་ལ་ལོ་གསར་
གྱི་ཞུ་འཕྲིན། དྲུང་དུ།དྲུང་དུ་ནི་འོག་ཏུ་ཚུད་པ་བྱེད།ཞུ་བ། དེང་བསོད་ནམས་གྱི་དངོས་པོ་མངོན་པར་མཐོ་
བའི་དཔལ་ཉམས་སུ་བསྟར་བ་ལ་གཞན་དྲིང་མི་འཇོག་པའི་གནམ་ལོའི་རྒྱལ་པོ་དགེ་མཚན་དུ་མ་
དང་བཅས་ཏེ་གསར་དུ་ཤར་བའི་དགའ་སྟོན་ལ་དགྱེས་དགུར་རོལ་ཞིང༌།རྒྱལ་པོའི་དཔལ་གྱི་འབྱོར་
པ་གཏིང་མཐའ་མི་མངོན་པའི་ཆུ་གཏེར་ལེགས་བྱས་ཀྱི་རླབས་ཕྱོགས་བརྒྱར་འགྱིང་པའི་དུས་དེ་ཉིད་
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དུ་ཇི་ལྟར་ཆུ་ཤེལ་གྱི་ཁང་བརྩེགས་རང་བཞིན་གྱིས་དཀར་བ།སླར་ཡང་ཟླ་འོད་ཀྱིས་རེག་པ་བཞིན་
གཡས་རུ་གཙང་གི་ཡུལ་འཁོར་ཆེན་པོའི་སྟེ་བར་ལྷུན་པོ་ཟླ་ཤེལ་གྱི་ཁུ་བས་བྱུགས་པ་ལྟ་བུར་མཆོག་
ཏུ་དཀར་བའི་མིའི་དབང་པོ་ཉིད་ཀྱི་ཉེ་བའི་ཕོ་བྲང་གཉིས་པ་འདི་ནས་ཀྱང་། དགེ་ལེགས་སྤེལ་བའི་
སྐྱེས་འབུལ་བཀྲ་ཤིས་པའི་རྟགས་ཀྱིས་འཁྱུད་པའི་ལྷ་དར་དཀར་པོ་སོགས ཡང༌། དཔལ་གནམ་
སའི་བདག་མོ་གང་གི་ཞབས་རྟེན་གསེར་གྱི་འདབ་རྒྱ་རྣམ་པར་བཞད་པའི་དྲུང་དུ འབེབས་སོར་དྲུག་
ཙམ་གུས་པའི་སྙིམ་པ་སྤྱི་བོར་བཀོད་དེ་ཞུ་བ།དེང༌།སྟོབས་ཀྱི་འཁོར་ལོས་ཕས་ཀྱི་རྒོལ་བ་མཐའ་
དག་ཟིལ་གྱིས་གནན། སྙན་པར་གྲགས་པའི་ལྷའི་རོལ་མོ་ཕྱོགས་ཀྱི་མཛེས་མའི་རྣ་རྒྱན་དུ་སྦྱིན།
ཕྱོགས་དུས་ཀུན་ལ་རྒྱལ་བའི་རྒྱལ་ལྔ་ཁམས་གསུམ་དུ་འདོད་པ་འཇོ་བའི་ངང་ཚུལ་ལས གནམ་
ལོའི་རྒྱལ་ཐབས་ཆེན་པོའི་བཞིན་རས་ལྷའི་གདོང་པ་དདུ་མངོན་པར་སྤྲུལ་པ་དང་པོར་འཕྱར་བའི་
དགའ་སྟོན་མཆོག་ལ་དགྱེས་པར་རོལ་ཐོག་ལྷ་དར་དཀར་པོ་གངྒ་ལའི་མཚན་རིས་ཅན། སོགས།
འབུལ་དངོས་རྣམས་བཀོད། ཡང་། དྲུང་དུ། ཞུ་བ་ལྟེ་སོར་དྲུགདེང་། རྒྱལ་པོ་རྒྱལ་རིགས་སྤྱི་བོ་ནས་
དབང་བསྐུར་བའི་རིགས་དང་རུས་དང་ཆོ་འབྲང་མཆོག་ཏུ་ནི་འཁྲུངས། སྟོབས་པོ་ཆེའི་ལས་ཤུགས་
བཙན་པོ་འགོགས་པ་མེད་པས་ནོར་འཛིན་གྱིས་ཁྱོན་ཆེན་པོ་ནི་ཕྱག་རྒྱས་བཏབ། ལུགས་གཉིས་ཀྱི་
ཤིང་རྟ་ཆེན་པོའི་ཁ་ལོ་བླ་ནས་བླར་བསྒྱུར་ཏེ། སྐྱེ་འགྲོ་མཐའ་དག་རྫོགས་ལྡན་གྱི་དཔལ་དམ་པ་ལ་
ལེགས་པར་སྦྱར་བའི་ལོ་གསར་དང་པོ་ཚེས་པའི་ཐོགབཀྲ་ཤིས་སྣ་འདྲེན་གྱི་ལྷ་དར་དཀར་པོ་
སོགས།དོན་ཚན་གཉིས་པ། ཡར་ཁྲབ་མར་ཁྲབ་ཙམ་མིན་པར། མཚན་ཇུས་དགྲ་ཐོག་ཏུ་སོང་ངེས་
ཀྱི་གཏམ་སྙན་དར་འཕྱར་དང་འབྲེལ་བའི་བཀའ་ཤོག་ཕེབས་ལན་རྒྱས་ཙམ་བྱེད་ན།དྲུང་དུ། ཞུ་བ་
འབེབས་སོར་དྲུགམཐའ་བཞི་ལས་རྣམ་པར་རྒྱལ་བའི་རྒྱུ་མཚན་ཀུན་གསལ་གྱི་བུ་མོའི་ལྟོ་བ་རྒྱས་པར་
འགེངས་པ་དང་ལྷན་ཅིག རྒྱལ་ཐབས་ཆེན་པོ་ལ་འོས་པའི རིན་ཆེན་སྣ་བདུན་གྱི་དཔལ་དང་
འབྱོར་པས་མདུན་བལྟམས་ཏེ གཤིན་རྗེ་ཁྲོས་པ་ལྟ་བུའི་དཔའ་བ་དང་བརྟུལ་ཕོད་པའི་ཡན་ལག་
བཞི་པའི་དཔུང༌། སྙིང་སྟོབས་ཆེན་པོས་དྲེགས་ཤིང་སྙོམས་པས་གཡུལ་ངོར་འཇུག་པ་ལ་སྤྲོ་བ་ལྷུར་
ལེན་པ་དག་གིས་མི་བསྲུན་པའི་མཚོན་ཆ་སྣ་ཚོགས་པ་ཕྲེང་བར་བསྟར་ཏེ། དུང་དང་རྔ་པ་ཊ་ཧའི་སྒྲ་
348

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ།
དྲག་པོར་བསྒྲགས་པ་ན། ཇི་ལྟར་འབྲུག་གི་སྒྲ་དབྱངས་མི་ཟད་པ་ཐོས་ཚེ་ངང་པའི་ཁྱུ་ཚོགས་སྔངས་
ཤིང་སྐྲག་པས་ཕྱོགས་བཅུར་འབྲོས་པ་ལ་བརྩོན་པ་བཞིན།ཕྱིར་རྒོལ་བ་མཐའ་དག་ཀྱང་སྙིང་
ཤུབས་ནས་འཐོན་པ་།ལྐོག་མའི་བྱ་སྐྱིབས་ལ་སྐྱབས་སུ་འཛིན་པས་འདར་ཞིང་ཞུམ་པ།སླད་ཆད་
རྒོལ་བའི་སྤོབས་པ་དམིགས་མེད་དུ་བཅོམ་ཟིན་ཏོ་ཞེས། གཏམ་སྙན་ལྷའི་རོལ་མོ་བཀའི་གླེགས་
བུར་འཕོས་པས་གནམ་ས་བེར་བེར་དུ་གཡོས་ཚེ། ཁ་དོག་སྣ་ཚོགས་པའི་བ་དན་དང༌།ལྷབ་ལྷབ་
དར་གྱི་ཕྲེང་བས་ནམ་མཁའི་གོ་སྐབས་ཀྱང་འཕྲོགས་ཤིང་རྔ་སིལ་དུང་གི་སྒྲ་ཚོགས་སྲིད་པའི་མཐར་
ཡང་བསྒྲགས་པས། འགོག་པའི་སྙོམས་འཇུག་པ་རྣམས་ཀྱང་ཏིང་འཛིན་ལས་སློང་བ་ཙམ་གྱི་བྱ་
བྱེད་ལས་གསུམ་ལ་བརྩོན་པ་འདི་ལགས། སླད་དུའང་འགོག་པ་མི་མངའ་བའི་ཐུགས་སྟོབས་
མཆོག་ལ་གཞོལ་བའི་ཕེབས་ཚོགས་ཀྱང་མཁྱེན་མཁྱེན།ཅེས་ཞུ་ཡིག་འདེགས་རྟེན་སོགས།
ཡང༌། ཞུ་བ་དྲུང་དུའི་འོག་ཏུ་ཞུ་བ་ཚུད་ངེས་འབེབས་སོར་དྲུགབཀའ་ཤོག་རིན་པོ་ཆེ་སྤྱིར་ཕེབས
དེང་བསྐལ་པ་ཆེན་པོར་བསོད་ནམས་ཀྱི་མཐུ་མི་ཟད་པར་བསྐྲུན་པའི་འབྲས་བུ་ཡོངས་སུ་གྲུབ་པའི་
དཔལ་ལས ཕྱིར་རྒོལ་བའི་མུན་པ་མཐའ་དག་རྣམ་པར་བསྲུན་པ་ལ་དཔའ་བས་སྙེམས་པ།
ལེགས་བྱས་ཀྱི་འོད་ཟེར་དྲ་བར་འཁྲིགས་པའི་ཉིན་མོའི་དབང་ཕྱུག དཔལ་ས་ཐམས་ཅད་ཀྱི་བདག་
པོ་ཉིད་ཀྱི་མཐུ་ལས། ཁྱབ་འཇུག་གི་དཔའ་རྟུལ་དང༌། ཕུར་བའི་བློ་གྲོས་ཟུང་དུ་འབྲེལ་བའི་བཀའི་
བློན་པོ། དྲག་པོའི་རྩེ་གསུམ། སྙེམ་བྱེད་ཀྱི་མདུང་ཐུང་།ཚོགས་བདག་གི་དགྲ་ལྟ་ལྟར། གཞན་སྡེ་
གནོན་པ་ལ་མཆོག་ཏུ་རྔམས་པའི་དམག་དཔོན། དགྲ་ཐོག་ཏུ་མི་བསྲུན་པའི་གཟུགས་ཀྱིས་སྤ
བཀོང༌།མི་སྙན་པའི་ངག་གིས་ཚར་གཅོད། སྙིང་རྗེ་མེད་པའི་ཡིད་ཀྱིས་དགྲ་བོ་གཞོབ་ཏུ་བསྲེག་པ་
ལ་དཔའ་བའི་མེ་ཕུང་། གཏུམ་པོ་གཡུལ་དུ་འཇུག་པ་ལ་ཚམ་ཚོམ་མེད་པ། སྙིང་སྟོབས་ཀྱི་དཔུང་
བས་ཕ་རོལ་གནོན་པའི་དམག་སྡེ་ཆེན་པོ་དང་བཅས་པས།གཡུལ་ལས་རྣམ་པར་རྒྱལ་བའི་རྒྱལ་
མཚན་སྲིད་རྩེ་ལས་ཀྱང་བརྒལ་བར་བསྒྲེངས་པའི་གཏམ་དབྱངས་ཅན་གྱི་རྒྱུད་མངས་ལས་ཀྱང་སྙན་
པ་ཐོས་མ་ཐག་བསང་དུད་ཀྱི་སྤྲིན་རུམ་ལས་དར་འཕྱར་གྱི་གློག་གཡོ། དུང་དང་རྔ་སྒྲའི་འབྲུག་ལྡིར།
མེ་སྟག་གི་ཚ་ཚ་ཆར་ལྟར་དུ་འབབ་པས་མཆོག་གསུམ་དགྲ་ལྷ་དང་བཅས་དགེས་པ་བསྐྱེད་པ་འདི་
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ལགས།སླད་དུའང༌།སོགས ཡང། དྲུང་དུ།ཞུ་འབེབས་རྩེ་སོར་དྲུག་བ་བཀའ་ཤོག་རིན་པོ་ཆེ་སྤྱི་བོར་
ཕེབས ཇི་ལྟར་སྙིགས་དུས་ཀྱི་ལང་ཚོ་ཡོངས་སུ་དར་བའི་སྐབས། སྐྱེ་འགྲོའི་ལེགས་བྱས་ལྷ་ལས་
བསྐྲུན་པའི་ཆོས་ལྡན་གྱི་རྒྱལ་པོ་དཔུང་པའི་སྟོབས་མི་ཟད་པར་འབར་བས་བདུད་སྡེ་ནི་མུན་པའི་ཕ་
མཐར་བྱེད་པ་འགའ་ཙམ་འབྱུང་བར་རྒྱལ་བ་དང་རྒྱལ་བའི་སྲས་པོ་རྣམས་ཀྱིས་ལུང་དུ་བསྟན་པ་
དུས་ལ་བབ་སྟེ། །གཞན་ཡང་འགོག་པ་མེད་པའི་ལུང་བཙན་པོས་ཡན་ལག་བཞི་པའི་དཔུང་དཔའ་
བརྟུལ་གྱི་དྲེགས་པ་འབུམ་ཕྲག་དུ་མ་མངགས་པ་རྣམས། ཁྱབ་འཇུག་གི་རྔ་སྒྲ་ལྟར་གཏུམ་པའི་གད་
རྒྱངས་མཐོན་དང་ལྷན་ཅིག རང་ཕྱོགས་གྱིས་དེད་པ་དང༌།གཞན་ཕྱོགས་ཀྱིས་བྲོས་པའི་སྒྲ་དྲག་
པོ་གཅིག་ཏུ་འདྲེས་པས་སྲིད་པ་གཡོ་ཞིང་འགུལ་ལ རྟ་རྡུལ་གྱི་མུན་པ་སྟུག་པོའི་མངལ་དུ་ཀུན་
གསལ་གྱི་བུ་མོ་རེ་ཞིག་གབ། དགྲ་བོ་རྩ་ལག་དང་བཅས་པ་གློ་བའི་གྲོགས་པོ་འདར་བཞིན་དུ་ལྔ་
བའི་གནས་སྐབས་ལ་བཀོད་པའི་གཏམ་སྙན་ཐོས་འཛིན་གྱི་དཔལ་དུ་སྤྱད་པའི་དགའ་བ་དང
འགྲོགས་ཏེ། རྔ་བརྡུངས་དར་འཕྱར་གྱི་རིམ་པ་འཕྲལ་དུ་བགྱིས་པ་འདི་ལགས། སླད་དུའང་འགོག་
པ་མི་མངའ་བའི།སོགས།གོང་མ་དག་གི་རིགས་འདྲེས་ཤེས་པར་བྱས་སྟེ།མཇུག་སྡོམ་གང་ལེགས་
བྱ་བའོ།།
ད་ནི་དོན་ཚན་གསུམ་པ་བྱ་བ་ཕྲ་རགས་ཕལ་ཆེར་དང་འབྲེལ་བའི་ཞུ་ཡིག །སྙན་ངག་གི་
དྲི་ཙམ་བགོས་པའི་ལེགས་ལམ་གྱི་མོལ་མཆིད་ལྷུག་བརྗོད་དུ་འབུལ་བའི་རིམ་པ་ལ དྲུང་དུ།ཞུ་བ་
འབེབས་རྩེ་སོར་དྲུགདེང་ཡང་ལེགས་བྱས་ཀྱི་མཐུས་བསྒྲུབ་པའི་སྐུ་ཡི་དཀྱིལ་འཁོར་གཟི་བྱིན་གྱི་སྣང་བ་
མཁའ་ཁྱབ་ཏུ་སྤྲོས་ཤིང༌། ཡངས་པའི་ས་ཆེན་ཆོས་བཞིན་དུ་སྐྱོང་བའི་གཙུག་ལག་ལུགས་བརྒྱའི་
ལེགས་མཛད་དར་ལ་བབ་པའི་སྐབས་ཉིད་ལས། གངས་ཅན་དབུས་འགྱུར་འཆང་གི་སྐྱེ་དགུ་ཆོས་
ཀྱི་རྗེས་སུ་འཇུག་པ་རྣམས་ཕན་པའི་ལུང་གིས་རྗེས་སུ་འཛིན། ལེགས་པར་སྤྱོད་པ་མཐའ་དག་རྨེག་
མེད་དུ་ཚར་གཅོད་པའི་གྲགས་དཀར་ཡིད་ཀྱི་བཅུད་ལེན་དུ་ཐོབ་པ་བཀའ་དྲིན་ལྷག་པར་ཆེ་ད་ལམ་
ཆེད་ཀྱི་ཞུ་ཡིག་འབུལ་འབྲས། ཞུ་དོན་ཡོད་ན་འདིར་བྲིས། སྤྱིར་དུས་ཀྱིས་མ་ཁྱོགས་པའི་ཁར
འདོད་ཕྱོགས་འཐེན་ཁྱེར་རྣམ་གྲངས་མང་ཞིང༌། མི་ཁོག་འདྲེས་དཀྲུགས་ཀྱི་བྱེད་པ་ཅི་རིགས་ལ་ཚད་
350

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
བཟུང་མི་འདུག་ཕྱིན། གསོལ་བའི་ཕྱོགས་སོགས། ལ་ཐུགས་ཅག་གིས་ཟིན་པའི་མཛད་པ་དང༌།
བརྩེ་དབྱིངས་མཆོག་ནས་མ་དོར་བའི་བཀའ་སྩོལ་བསླབ་སྟོན་གྱི་ཚོགས་ཀྱང་ལྷའི་ཆུ་བོ་ལྟར་མཁྱེན་
མཁྱེན།ཡང་།དྲུང་དུ་འདི་འབྱོར་ལན ཞུ་བ་འབེབས་སོར་དྲུགཁྲིམས་གཉིས་གྱི་རྔ་བོ་ཆེ་གནམ་ས་བར་མེད་
དུ་བརྡུང་བའི་མཛད་བཟང་ལྷུན་པོའི་བ་གམ་ཡར་ལྡན་དུ་བརྩེགས་པའི་དབྱིངས་ལས་བཀའ་ཤོག་
རིན་པོ་ཆེ་ཞིབ་འཁོད་བརྩེ་བས་བརླན་པ་སྤྱི་བོར་ཕེབས། ད་ལམ་ཞུ་ཡིག་འབུལ་འབྲས་ཞུ་དོན་ཡོད་ན་
འདིར་འབྲི།གློག་ལ་མུན་པའི་གསལ་འདེབས་ཀྱི་དཔེ་དོན་འགྲིག་པར། དབྱིངས་ཁྲེལ་མི་འཇུག་ངོས།
དུས་སྐབས་དང་བསྟུན་པའི་རང་འདོད་ཁོག་བཟུང་ལ་ཁེར་རློམ་དང་བློ་ཅི་ལྷགས་ལ་སྐྱབས་སུ་
སེམས་པ་མང་བས །གང་ཅིར་རྣམ་མཁྱེན་གྱིས་རྩོད་པའི་ཕྱི་ལྷོད་ནང་གྲིམ་གྱི་མཛད་འཕྲིན་སྔར་
མཁོ་བཟང་པོ་ལས་གཡོ་བ་མེད་ངོས། བཀའ་སྩལ་བསླབ་སྟོན་གྱི་ཚོགས་ཀྱང་འཆི་མེད་དལ་གྱིས་
འབེབས་པའི་རྒྱུན་ལྟར་སྩོལ་བ་མཁྱེན་མཁྱེན།ཞུ་ཡིག་འདེགས་རྟེན་སོགས
ཡང༌། དྲུང་དུ་ཞུ་བ་འབེབས་སོར་དྲུགཉེ་དུས་ཀྱང་སྐུ་རིན་པོ་ཆེའི་མཆོད་སྡོང་ཉེས་རྡུལ་གྱི་
སྙོགས་མཀུན་དང་བྲལ་ཞིང༌། ཆོས་སྲིད་གཉིས་ལྡན་གྱི་མཛད་འཕྲིན་རྒྱ་མཚོ་ལྟར་གོང་རྒྱས་སུ་
བཞུགས་པ་མཆོག་ཏུ་བཀའ་དྲིན་ཆེ། ད་ལམ་ཞུ་ཡིག་འབུལ་འབྲས་ཞུ་དོན་ཡོད་ན་འདིར་བྲིས།ལར་བབས་
ཡུལ་དུས་ཀྱི་ངག་ཕྱོགས་ཤིང་འདོད་ཁྱེར་མ་གཅིག་པའི་མི་རིགས། བསམ་ཆུང་སྣ་ཚོགས་ཀྱི་བྱེད་པ་
འཚམས་འཛིན་དཀའ་ཕྱིར། ཐུགས་ཟོན་སྐྱོར་ཙམ་ལ་འགལ་བའི་དྲི་མི་གནམ་ཞིང་སྐྱོན་གྱི་རོ་ཅི་ལ་
བྲོ་བ་ལྟ་བུར་སྣང་བ།ཟབ་དབྱིངས་དམ་པར་གཅགས་པའི་བཀའ་སྩལ་བསླབ་སྟོན་གྱི་ཚོགས་ཀྱང་
འཕྲལ་འཕྲལ་སྩོལ་བ་མཁྱེན། ཞུ་ཡིག་འདེགས་རྟེན།སོགས།ཡང་།དྲུང་དུ་འདི་བཀའཤོག་ཕེབས་ལན།
ཞུ་བ་འབེབས་སོར་དྲུགཉེ་དུས། སྐུ་མཆོག་ལྷའི་རི་མོ་ལེགས་བྱས་རྒྱ་མཚོའི་དཔལ་དུ་ལྷུན་ཆགས་ཤིང༌།
ཆོས་སྲིད་ཟུང་ལྡན་གྱི་བཀའི་འཁོར་ལོ་བར་མེད་དུ་བསྒྱུར་བའི་དབྱིངས་ལས་བཀའ་ཤོག་རིན་པོ་
ཆེའི་བསླབ་སྟོན་ལྷུག་སྩོལ་གྱིས་བརྒྱན་པ་སྤྱི་བོར་ཕེབས། ད་ལམ་ཞུ་གསོལ་གྱི་སྙིང་པོ།འདིར་ཞུ་
དོན་འཇུག སྙིགས་མའི་མི་རིགས་བསམ་བརླག་འདི་ཚོ། རང་འདོད་དང་མ་མཐུན་པ་བག་ཙམ་རེ་
ལ་ཕར་འགྱུར་ཚུར་འགྱུར་དབྱར་ཆུའི་འདུ་འགོད་ལས་བྲེལ། ཕན་ལན་གནོད་འཇལ་ལ་བྱིས་པ་སྒྲུང་
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཉན་པ་ལས་བྲོད། ཉི་མ་གང་དྲོ་ལ་ཞལ་དང༌།དྲིན་སུ་ཆེ་ལ་རྒྱབ་སྟོན་པ་ཁོ་ནར་སྣང་བས་དེ་རིགས་
ལ་ཐུགས་ཟོན་མི་གཡེལ་ངོས བཀའ་སྩལ་བསླབ་སྟོན་གྱི་ཚོགས་ཀྱང་ལྷུག་སྩོལ་དུ་མཁྱེན་སོགས།
ཡང་བཀའ་ཤོག་ཕེབས་ལན།དྲུང་དུ། ཞུ་བ་འབེབས་སོར་དྲུགསྐུའི་རི་དབང་མངོན་པར་བརྟན་ཞིང༌། ལུགས་
གཉིས་གནང་སྐྱོང་བཟང་པོ་ཡར་ངོའི་ཟླ་གཞོན་གྱི་འཕེལ་བ་ལ་འགྲན་པའི་དབྱིངས་ནས། བཀའ་
ཐམ་བསླབ་སྟོན་ཞིབ་མོ་རྣམ་འཐག་སྤྱི་བོའི་མཛེས་རྒྱན་དམ་པར་ཕེབས། ད་ལམ་ཆེད་ཀྱི་ཞུ་ཡིག་
འབུལ་འབྲས། ཞུ་དོན་འཇུག སྤྱིར་སྙིགས་མའི་མི་ལ་ཡིད་བརྟན་མེད་པ་དང་། ལྷག་དོན་དམྱལ་བ་
རིན་གྱི་ཉོ་ཐབས་སུ་གྲུབ་མཐའ་དང་སྡེ་རིས་སུ་གཅོད་པའི་བསམ་པ་འཆང་མི་མང་བ་དང་། བསམ་
པ་དང་ཕྱི་ཚུལ་གཅིག་ཏུ་མ་ངེས་པས་གང་ཅིར་ཐུགས་ཆག་དག་པ་ལ་ལེགས་ལམ་གྱི་རྩ་བ་གནས་
པས་མཁྱེན་དབྱིངས་མཆོག་གི་ཟ་མ་ཏོག་ཏུ་བཞུགས་པ་མཁྱེན་སོགས ཡང་དྲུང་དུ། ཞུ་བ་འབེབས་
སོར་དྲུགཉེ་བར་ཡང་སྐུའི་ཉི་ཟླ་གཟི་བྱིན་བདོ་ཞིང༌།གཙུག་ལག་ཟུང་ལྡན་གྱི་མཛད་སྙོམས་ཁྲིམས་
ཀྱི་འཁོར་ལོ་བར་མེད་དུ་འཁོར་བཞིན་པར་བཞུགས་པ་བཀའ་དྲིན་ཆེ། ད་ལམ་ཞུ་གསོལ་ཞུ་དོན་འདུམ།
ཡུལ་དུས་ཀྱི་སྐྱེ་བོ་ཕལ་ངན་གཡོ་སྒྱུ་ལ་གོམས་ཤས་ཆེ་བ་དང༌། བག་ཕབ་པ་ལས་སྐྱོན་བྱུང་དང༌།
གྲོས་བཏབ་པ་ལས་དགྲར་གྱུར་གང༌། གསུང་པའི་དཔེ་བཞིན། རང་ངན་འགྲོར་མཆོང་བ་ལ་ཡ་མི་
ང་། གཞན་ལྟོ་ཁ་མཐོ་བ་ལ་བཞིན་རས་སྒྱུར་མཁན་མང་བས།བག་ཟོན་ཙམ་སྡར་མའི་མཚོན་ཉིད་
དུ་མི་འགྱུར་བས་ཟབ་དབྱིངས་དམ་པར་བཞུགས་པའི་བཀའ་སྩལ་བསླབ་སྟོན་ཀྱང་མཁྱེན་མཁྱེན་
སོགས། སྐབས་སུ་གང་བབ་ཀྱི་དོན་འབྲས་སྤེལ་ལེགས་སུ་སྦྲེལ་བ་ཡང་མཁས་པའི་སྤྱོད་ཡུལ་ལོ།།
འདིར་སྨྲས་པ། འཇིག་རྟེན་བྱ་བའི་རིམ་པ་གྲངས་མང་ཞིང༌། །ཤེས་ཆུང་བདག་གི་མཐོང་
མྱོང་ཉིན་སྐར་ཙམ། །སྐབས་མིན་དོན་འབྲས་མི་རྙེད་འཚོལ་བ་ཡི། །རྩོམ་པ་ཁང་སྟོང་ནང་གི་རྐུན་
མར་གྱུར། །རྙེད་རྒྱུ་མེད་འཚོལ་རྩོམ་པའི་ཐུགས་བྲེལ་གྱི། །བསམ་བློ་མང་ལ་བྲིས་པའི་ལག་རྗེས་
ཉུང༌། །སྒུག་མཁན་བཞུགས་ཉི་རིང་བ་མ་ཟད་ཀྱི། །འདྲི་མཁན་རང་ལའང་གཏད་སོ་འདུག་རེ་།
གང་དང་གང་གི་དུས་ལ་བབ་པའི་དོན། །དེ་དེ་སྙན་ཚིག་འཕྲེང་བར་བསྟར་ཤེས་མོད། །རྩོམ་རྒྱུའི་
དོན་འབྲས་ཐན་སྤྲིན་ལྟར་ཡལ་། །ཆིག་གི་མེ་ཏོག་མཛེས་རུང་འཆར་སྒོར་བརྡུགས །ལར་བབས་
352

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ།
ཤེས་པར་འདོད་ན་སློབ་པ་གནད། །ཤེས་འདོད་མེད་ན་ཁ་རོག་ཉལ་བ་ཟབ །རྒྱུ་མེད་ལྷ་བཤོས་
འཆོས་པའི་འཁྲབ་འཁྲབ་འདི། །མི་ཡོང་ཡོང་འཇུག་སྤྲང་མོའི་དོར་འཇོལ་ངོས། །རང་གིས་མ་ཤེས་
གཡར་པོའི་རྒྱན་ཆ་འདི། །དགོས་དུས་ཕན་པར་དཀའ་བ་མ་ཟད་ཀྱི། །སེང་གེའི་ཡ་མགལ་ཕག་པའི་
མ་མགལ་གཉིས། །བསྒྲིགས་བཞིན་འགྲིག་འགྲིག་བར་ལའང་ལུས་སེམས་སྦྱོང༌། །ཞེས་པ་ཡང་བར་
སྐབས་སུ་བླངས་པའི་སྐྱོ་གླུའོ། །1
ད་ནི་གྲོགས་གློ་བ་ཉེ་བ་འགའ་ལ་གཏོང་བའི་བསྙུན་འདྲི་ཙམ་སྙན་ཚིག་གོ་བདེ་བར་བྱས་
ན་འདི་ལྟར་ཐོབ་པ་འདྲ་སྟེ། གྲོགས་དམ་པ་ཡིད་ཀྱི་ཟླ་ཚེས་གསར་པ་གང་དེའི་དྲུང་དུ། ཞུ་བ་འདི་
མཇལ་འབེབས་སོར་བཞི་ཙམ་བྱེད།ཉེ་ལམ་ཡང་སྐུ་མཆོག་དཔག་བསམ་ལྷའི་ལྗོན་ཤིང་ལེགས་བྱས་ཀྱི་ཡལ་
འདབ་ནི་རྣམ་པར་རྒྱས་མཛད་བཟང་གི་མེ་ཏོག་རྩེ་དགར་རྒོད། གྲགས་དཀར་གྱི་དྲི་བསུང་འཁོར་
ཡུག་ཏུ་འཕྲོ་བའི་སྙན་པས་ཡིད་ཀྱི་བུང་བ་སྤྲོ་དགའ་འཕུར་ལྡིང་ཅི་ཡང་རྩོམ་པར་གྱུར། འདི་པའམ།
འཚོ་བྲལ་ཙམ་དུ་གནས་སྐབས་ལགས། ཆེད་འབུལ། སོགས་དོན་འབྲས་གང་ཡིན་འཐུད། ཡང་
གྲོགས་མཆོག་སེམས་ཀྱི་ཟླ་བ་དཀར་པོའི་དྲུང་དུ། ཞུ་བ་རིང་མིན་དུས་ཀྱི་ཆར་ཡང་སྐུ་འཚོ་ཡོངས་
སྦྱངས་ནོར་བུའི་མེ་ལོང༌། ལེགས་མཛད་འོད་ཀྱི་རྦ་རླབས་བཞེད་དགུར་སྤྲོ་བཞིན་དུ་བཞུགས་སོ་
ཞེས་པའི་གཏམ་སྙན་རྣ་བའི་བདུད་རྩི་དང༌།ཡིད་ཀྱི་བཅུད་ལེན་དུ་གྱུར། འདིར་ཡང་ལུས་སེམས་
ཟུག་རྔུའི་ཚོར་བས་མ་རེག་ཅིང་བདེ་འཕྲོས་སུ་འཁོད་སྐབས་ལགས་ཆེད་གསོལ་སོགས
ཡང༌། གྲོགས་མཆོག་སྙིང་གི་གདུང་སེལ་གང་དེའི་དྲུང་དུ།ཞུ་བ དེང་དུས་སྐུ་རིན་པོ་ཆེ་
སྐྱོན་བྲལ་པདྨོའི་སྡོང་བུ་དགེ་མཚན་གྱི་འདབ་སྟོང་རྣམ་པར་བཞད་ཅིང༌། མཛད་ཕྲིན་བཟང་པོའི་
ཟིལ་དངར་སྦྲང་རྩིའི་དགེ་བས་ཀུན་དགར་མཛད་པ་ལས་གཞན་དུ་ཅི།ངོས་ཀྱང་སྲིད་འབྱོར་སྒྱུ་མའི་
རྒྱལ་མོའི་མཛེས་སྡུག་རྣམ་པར་རོལ་པའི་རྒྱར་ལུས་སེམས་ཀྱི་རི་དྭགས་བག་ཡངས་སུ་སེམས་སྐབས་
ལགས། མཆིད་འབྲས་སྙིང་སོགས། ཡང༌།མཛའ་དམ་པ་སྙིང་གི་ཟླ་རིས་གང་དེའི་དྲུང་དུ ཞུ་བ།
དེང་ཡང་སྐུ་མཆོག་ཟླ་བའི་མེ་ལོང་རྣམ་པར་དཀར་བའི་དངོས་པོ་འབའ་ཞིག་གི་ལེགས་མཛད་ཐ་གྲུ
གང་བ་ལས་གཞན་དུ་ཅི། འདིར་ཡང་སྲིད་པའི་པདྨ་ལ་མཚར་དུ་བརྩེ་བའི་སེམས་ཀྱི་བུང་བ་ངེས་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བྲལ་གྱི་འཕུར་ལྡིང་རྩོམ་བཞིན་པ་ལགས།མཚམས་ཞུས་སོགས
ད་ནི་བར་མར་གནས་པ་སྤྱི་ཁྱབ་ལ་གང་བདེར་བྱ་བའི་བསྙུན་འདྲི་དང་གླེང་བསླང་ཚུལ་མ་
ཉུང་ཙམ་ཞིག་འགོད་པར་བྱ་སྟེ།འདི་ཉིད་ཁོ་ན་འཇུག་ཆེ་ཞིང༌།ཉེ་བར་མཁོ་བས་སོ་སྙམ་མོ།།ཞུ་བ།
དེང་སྐབས་ཀྱང༌། སྐུ་མཆོག་ཉི་མའི་མེ་ལོང་ཕུན་ཚོགས་སྣང་བའི་ལྷུམས་སུ་ནི་ཞུགས།གཙུག་ལག་
ཆེན་པོ་དང་འབྲེལ་བའི་མཛད་བཟང་གི་ཐ་གྲུ་ནི་རྒྱས། འཆོལ་པ་མེད་པའི་གནམ་ཐིག་ལས་དྲངས་
པའི་བླང་དོར་འཕྲུལ་གྱི་ཟེར་བརྒྱ་མི་འགོག་པར་བཞུགས་མཆིས་པ་ནི་སྤྲོ ད་ལམ་ཆེད་འབུལ།
ཡང་། ཞུ་བ།མི་རིང་བར་ཡང་སྐུའི་བརྙན་ཟླ་བའི་མེ་ལོང་ལྟར་དྭངས། གསུང་གི་བརྗོད་པ་ལྷའི་
སིམ་ལྟར་འཇེབས། ཐུགས་ཀྱི་ཤེས་རིག་དབང་པོའི་གཞུ་རིས་ལྟར་བཀྲ་བའི་གནས་ཚུལ་ཐོས་པས་
རྣ་བའི་དགའ་སྟོན་དང་། ཡིད་ཀྱི་བཅུད་ལེན་མཉམ་དུ་གྲུབ་པར་གྱུར། ད་ལམ་འབུལ་འབྲས
ཡང་། ཞུ་བ། ཉེ་དུས་སུའང་། སྐུའི་འབྱུང་ཁམས་དགེ་ལེགས་ཀྱི་ཆུ་རིས་རྣམ་པར་བཀྲ་བའི་ཁོངས་
ནས་ལེགས་མཛད་ཀྱི་གྲུ་ཆར་མི་འགོག་པའི་སྙན་པ་ལྷའི་རྔ་དབྱངས་གསང་མཐོར་གྲགས་པས་སྤྲོ་
དགའི་ཚོར་བ་ཅི་ཡང་རྒྱས་པར་གྱུར། འདིར་ཡང་ལང་ཚོའི་པདྨོ་ཉེར་འཚེའི་བ་མོས་མ་རིག་ཙམ་དུ་
མཆིས་ལགས། ཆེད་ཀྱི་ཞུ་འབྲས། ཡང་། ཞུ་བ། དེང༌། སྐུའི་ཟོ་མདོག་ས་ལེ་སྦྲམ་ལྟར་བཟང༌།
གསུང་གི་སྙན་འགྱུར་དྲི་ཟའི་གླིང་བུ་ལྟར་བདེ། ཐུགས་ཀྱི་རྣམ་དཔྱོད་ལྷའི་གོས་ཟུང་ལྟར་བཀྲ་བ་
ལས་གཞན་དུ་ཅི། འདིར་ཡང་སྒོ་གསུམ་གྱི་གཡར་ཁམས་བདེ། འདོད་ཡོན་གྱི་རྒྱ་གྲོལ། བྱ་བྱེད་གྱི་
འཇུག་ལྡོག་ལ་སྒྲིན། བླང་དོར་གྱི་སྤུ་རིས་གར་ཕྱེད་ཀྱི་ཁུལ་དུ་ལགས། མཆིད་འབྲས་སྙིང་པོ།
ཡང༌། ཞུ་བ། ཉེ་དུས་ཀྱང༌། སྐུ་མཆོག་ས་ཧཱ་ཀ་རའི་ལྗོན་པ་མཛད་འཕྲིན་བཟང་པོའི་ལོ་འབྲས་ཀྱིས་
གཡུར་ཟ་བའི་སྙན་པའི་གསེར་བུ་དམ་པའི་དཔལ་གྱི་དྲི་བསུང་ཅན།ཐོས་པ་འཛིན་པའི་སྣོད་དུ་ལྷུང་
བས་རབ་དགའི་ཚོར་བ་གསར་དུ་སྐྱེས་པར་གྱུར། འདི་པའང་འབྱུང་འདུས་ཀྱི་མེ་ཏོག་ལྔ་པར་མ་
གཞོལ་ཞིང་བླང་དོར་མི་འཁྲུལ་བའི་ཁུལ་དུ་ལགས།ཆེད་ཞུ ཡང་འདི་འབུལ་ལན ཞུ་བ། སྐུ་རིན་པོ་ཆེ་
ཟླ་ཤེལ་གྱི་རི་ལྟར་ལྷུན་ཆགས་གསུང་འཕྲིན་ཡན་ལག་ལྔ་པའི་སིལ་སྙན་ལྟར་བརྗིད།ཐུགས་ཀྱི་
ལྷ་ལམ་དངོས་པོ་ཀུན་གྱི་གོ་སྐབས་འབྱེད་པ་ལ་མཁས་པའི་དབྱིངས་ནས་ཕྱག་ཐམ་རྟེན་ལྡན་སྐྱོན་
354

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
བྲལ་དུ་སྨིན་པས་ཡིད་དབང་རྫིང་བུ་རབ་དགའི་ལྦུ་ཕྲེང་ཅི་ཡང་བཞད་པར་གྱུར། མཆིད་འབྲས
ཡང་འབྱོར་ལན། ཞུ་བ། ཉེ་ལམ། སྐུའི་བརྙན་པོ་ཨུཏྤ་ལའི་ཆུ་བ་ལྟར་བཀྲ་ཞིང་། ལེགས་མཛད་སྦྲང་
རྩིའི་དོག་པས་འགྲོ་ཡིད་ཀུན་དགར་བསྒྱུར་བཞིན་པ་ནས། འཕྲིན་ཡིག་སྙན་པ་ངག་གི་གསུང་
བཟང་པོ་ཅན་ལྷ་ཆོས་ཀྱི་ཕྱོགས་ལ་བརྟེན་པ་འདིར་སོན་པས་དགའ་སྤྲོའི་འཛུམ་མདངས་གསར་དུ་
བཞད་པར་གྱུར། འདོད་དོན་སྙིང་པོ། ཞེས་སོགས། ཡང་འབྱོར་ལན།ཞུ་བ། ཉེ་ཆར། སྐུ་མཆོག་དུས་
འཛིན་མཆེ་བའི་ཁྱོགས་ལ་མི་བཏེག མཛད་འཕྲིན་འདུས་བྱས་སྲིད་པའི་ཆུ་བོར་མི་བྱུབ། བློ་གྲོས་
འབྲས་བྲལ་ངལ་བརྒྱའི་ཁུར་གྱིས་མ་དུབ་པར་ལེགས་བྱས་དམ་པའི་དཔལ་ལ་ལོངས་ཀྱིས་སྤྱོད་པའི་
སྐབས།གསུང་འཕྲིན་ངང་པའི་བུ་མོ་ལྷ་ཆོས་དར་གྱི་འདབ་ཤོག་ཅན། ལག་སོར་གྱི་པད་རྫིང་ཡངས་
པར་ཞུགས་པས་དགའ་བདེའི་རླབས་འཕྲེང་ཆལ་ཆིལ་དུ་གཡོ་བར་གྱུར།ཆེད་གསོལ་སོགས ཡང་
འབྱོར་ལན།ཞུ་བ།ཉེ་དུས། སྐུའི་ལང་ཚོ་མྱ་ངན་མེད་པའི་ལྗོན་ཤིང་ལེགས་བྱས་ཀྱི་ཡལ་འདབ་ནི་རྒྱས།
རྣམ་དཔྱོད་ཀྱི་མེ་ཏོག་ནི་བཀྲ། དགེ་མཚན་གྱི་འབྲས་བུ་ནི་བདོ། སྙན་གྲགས་ལོ་མའི་དྲིལ་ཆེན་
ཕྱོགས་བརྒྱར་བསྒྲོགས་པའི་གསུང་འཕྲིན་ལྷའི་རྒྱུད་མངས་བཀྲ་ཤིས་དར་གྱི་ཆུན་འཕྱང་ཅན།སྐྱོན་
བྲལ་ལེགས་པར་སོན་པས་ཡིད་ཀྱི་མཻ་ན་ཀ་ཀུན་དགའི་ཟློས་གར་ལང་ལིང་དུ་བརྩོན་པར་གྱུར།
མཚམས་ཞུ།
ཡང་འབྱོར་ལན། ཞུ་བ། དེང་ཡང་ལེགས་བྱས་མཆོག་གི་དཔུང་པ་བརྟན་པའི་སྐུའི་རྒྱལ་
མཚན་མངོན་པར་མཐོ། ལུགས་གཉིས་མཁྱེན་སྤྱན་མ་རྙིངས་པའི་མཛད་བཟང་གི་རི་མོ་བཀྲ། བླང་
དོར་གྱི་གོ་རིམ་མ་འཆོལ་བའི་གནང་བཀོད་ཁྱབ་ཁྲེམས་སུ་བཞུགས་ཐོག་ནས། འཕྲིན་ཡིག་ཀུན་
དའི་ཆུན་པོ་རྟེན་བཟང་གི་ལིར་བཅིབས་བཞིན་དུ་སོན་པས། ཡིད་ཀྱི་ཁྱེའུ་རབ་དགའི་ཟློས་གར་
ཅི་ཡང་ཞིག་བགྱིས་པར་གྱུར། ད་ལམ་མཆིད་གསོལ།ཡང་དར་དང་རྟེན་ཅན་འབྱོར་ལན། ཞུ་བ།དེང༌། སྐུ་
འཚོ་རྣམ་པར་དགེ་བས་ཡང་ཟླའི་ཉ་ལ་སྐྱེངས་པ་སྦྱིན། རྗོད་བྱེད་ངག་གི་འགྱུར་བས་རྒྱུད་གངས་
ཟིལ་གྱིས་མནན། རྣམ་བཀྲ་མཁྱེན་པའི་འཁྲུལ་གྱིས་འཇའ་རིས་ཀྱང་མོག་པོར་བསྒྱུར་བཞིན་པ་
ནས། ཡིད་འཕྲོག་ཨིནྜ་ནཱི་ལའི་ཆབ་རྒྱུན།ཟིལ་ཟེགས་སུ་འཐོར་བའི་ཆབ་ཤོག་གི་བུམ་པ་བཟང་པོ་
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དགྱེས་མཆོག་དར་གྱི་ལྷབ་ལྷུབ་ཅན་སོན་པས། སྙིང་གི་མེ་ལོང་རབ་དགའི་གཟུགས་འཚེར་གྱིས་
མངོན་པར་གང་བར་གྱུར ཆེད་འབུལ་སོགས།དོན་འབྲས་སྐབས་དང་བསྟུན་ཡང་འབྱོར་ལན།ཞུ་བ།
ཉེ་བར་ཡང༌།སྐུའི་ལང་ཚོ་མནྡྷ་རའི་བོ་ལེགས་བྱས་ཀྱི་དཔལ་དུ་བརྗིད་ཅིང༌།མཛད་པ་མཆོག་གི་
བ་གམ་ཡར་ལྡན་དུ་བརྩེགས་པའི་མུ་ནས་བཀའ་འཕྲིན་གུར་གུམ་སྙེ་མ་གནང་རྟེན་དམ་པའི་ཁྱོགས་
ལ་ལྡིང་བཞིན་དུ་སོན་པས་ཡིད་དབང་རབ་དགའི་དཔྱིད་འཇོར་གྱུར། འབུལ་འབྲས ཡང་འབྱོར་ལན།
ཞུ་བ། ཉེ་དུས།སྐུའི་རྒྱལ་མཚན་ཉི་ཉ་ལྟར་གསལ།གསུང་གི་རོལ་མོ་ཚངས་དབྱངས་ལྟར་འཇེབས།
ཐུགས་ཀྱི་མེ་ལོང་ནམ་མཁའ་ལྟར་དྭངས་ཤིང་ཐོགས་པ་མེད་པའི་ཉམས་འགྱུར་སྙིང་མཚོར་འབེབས་
ཅན་གྱི་གསུང་འཕྲིན། གནང་རྟེན་བཟང་པོའི་སྐྱེས་བཅས་སྨིན་པས་ཡིད་དབང་རབ་དགའི་ཚོར་བ་
བཟང་མོས་གསར་དུ་འཁྱུད་པར་གྱུར། ཆེད་དུ་འབུལ་འབྲས། ཡང་རྟེན་བཅས་འབྱོར་ལན། ཞུ་བ། ཉེ་
ལམ། སྐུ་མཆོག་ཧ་རི་ཙན་དན་གྱི་འཁྲི་ཤིང་གཟི་བྱིན་གྱི་ཡལ་འདབ་དང༌། མཛད་བཟང་གི་གྲིབ་
གསིལ་མཉམ་དུ་ཡངས་ཤིང་། མཛའ་བའི་དྲིས་བསྒོས་པའི་ཆབ་ཤོག་དྲི་ལེན་སྙིང་ལ་རེག་པས་ཡིད་
ཀྱི་གདུང་བ་སེལ་བའི་ནུས་པ་ཐོབ། འདི་པའང་བདེ་འཕྲོས་སུ་ལགས། སྐབས་ཀྱི་ཆེད་ཡང༌། ཞུ་བ
རིང་མིན་དུས་ཀྱི་ཆར། སྐུའི་ལང་ཚོ་བཙོ་སྦྱངས་པའི་ཟླ་བའི་དཔལ་ལ་འགྲན་ཞིང༌། མཛད་བཟང་
ལྷུན་པོའི་བ་གམ་མངོན་མཐོར་བཞད་པའི་སྙན་པས་ཡིད་ཤེས་སྤྲོ་བའི་རོལ་བར་ལྷུར་ལེན་པར་གྱུར།
བདག་ཀྱང་འདུས་ཕུང་ཉེར་འཚེས་མ་བསླད་ཅིང་བྱ་བས་བྲེལ་སྐབས་ལགས། འབུལ་མཆིད། ཡང་
འབྱོར་ལན། ཞུ་བ།སྐུ་མཆོག་ཟླ་བ་གསར་བའི་མེ་ལོང་མཚར་སྡུག་གི་འོད་ཆགས།སྙན་འགྱུར་མགུལ་
གྱི་རོལ་མོ་རྣ་བར་བདུད་རྩིའི་ཆར་འབེབས། རབ་གསལ་མཁྱེན་པའི་རྒྱ་ཚོ་ཕུར་བུའི་བློས་ཀྱང་
དཔྱད་པར་དཀའ་བའི་ཀློང་ནས། རྣ་བར་ལྷའི་རོལ་མོ་དང་། སྙིང་ལ་བདུད་རྩིའི་སྤུན་ཟླར་གྱུར་པའི་
ཆབ་ཤོགལེགས་བྱས་ཀྱི་སྣང་བ་མངོན་དུ་སྟོན་པའི་སྐྱེས་བཟང་ཞིག་སྤུད་དེ་སོན་པས་སྤྲོ།སྐབས་ཀྱི
མཆིད། ཡང༌། ཞུ་བ། ཉེ་བར་སྐུའི་མཚོ་རྫིང་ལེགས་བྱས་ཀྱི་རླབས་འཕྲེང་མི་ནུབ་ཅིང༌། གང་ཅིའི་
མཛད་བཟང་ཨུཏྤ་ལའི་འདབ་ཡངས་ཕྱོགས་བརྒྱར་བཞད་བཞིན་དུ་བཞུགས་ལགས་སམ། འདི་
ནའང་ལུས་སེམས་འདུས་བྱས་ཀྱི་ཁྱོགས་ལ་མ་བཏེག་ཙམ་དུ་ལགས། སྐབས་དོན། ཡང༌། ཞུ་བ
356

ཞུ་འཕྲིན་ཆབ་ཤོག་གི་རིམ་པ་སྤྱི་ལ་ཁྱབ་པའི་མཚོན་དཔེར་བྱ་བ་འགག་མེད་རིག་པའི་འཆར་སྒོ་ལ
དེང་ཡང་། ལེགས་བྱས་མཆོག་གི་མངོན་པར་འདུས་བྱས་པའི་སྐུ་འཚོ། བཻཌཱུརྻའི་སྙིང་པོ་ལྟར་རྣམ
པར་དག་ཅིང༌། རྣམ་དཀར་མཛད་པའི་འོད་སྣང་མཁའ་ཁྱབ་བཞུགས་པ་མཆོག་ཏུ་ལེགས་ཤིང་།
ཕྲན་བུ་ཀྱང་གཡར་ཁམས་བདེ་ཞིང་བྲེལ་བ་སྣེ་སེལ་ཙམ་དུ་ལགས། མཆིད་གསོལ།ཡང་འབྱོར་ལན།
ཞུ་བ། ཉེ་དུས་ཀྱང༌། སྐུའི་སྣང་བརྙན་སིནྟུ་ཝཱ་རའི་འཁྲི་ཤིང་གཟི་བྱིན་གྱི་འདབ་འཕྲེང་རྣམ་པར་རྒྱས་
ཤིང༌།མཛད་བཟང་གི་པུནྡྲ་ཀ་ལེགས་བྱས་ཀྱི་མཚན་མ་དང་ངོམས་བཞིན་པ་ནས་བྱང་ཆུབ་བརྩེའི་ཟ་
མ་ཏོག་རྣམ་པར་བཀོད་པའི་གསུང་འཕྲིན། གནང་རྟེན་མཆོག་གི་བྲོ་བ་འབྱོར་བས་རབ་དགའི་ས་
ལ་འགྲན་པའི་སྤྲོ་བ་ཇེ་འཕེལ་དུ་གྱུར། ད་ལམ་འབུལ་འབྲས།ཡང་འབྱོར་ལན། ཞུ་བ།དེང༌། སྐུ་འཚོ་
ཡོངས་སུ་དག་པ་མཱ་ལི་ཀའི་འཁྲི་ཤིང་ལང་ཚོའི་ཟེའུ་རྒོད་ཅིང༌། དགེ་མཚན་གྱི་སྦྲང་རྩིས་བལྟམས་
པའི་སྙན་པའི་དང་མཉམ་དུ གསུང་ཤོག་འཕྲིན་དུ་འཕོས་པ་སྐྱེས་བཟང་གི་ཤིིང་ལྟར་ཞུགས་པ
ལེགས་པར་སྨིན་པས་སྤྲོ་དགའི་ཚོར་བ་དབྱར་མཚོ་ལྟར་འཕེལ།འདི་པའང་འཚོ་བྲལ་དུ་ལགས། ད་
ལམ་ཆེད་འབྲས།ཡང་འབྱོར་ལན་འབུལ་བ་བྱེད་ན་ཞུ་བ། ཉེ་སྐབས་སྐུ་འཚོ་མཆོག་ཏུ་དགེ་ཞིང༌། མཛད་
བཟང་ཐ་གྲུ་སྙོམས་མུ་ནས ཕྱག་ཐམ་རྟེན་ལྡན་དུ་འབྱོར་བས་དངོས་མཇལ་དང་མི་གཉིས་པའི་
དགའ་བ་ཐོབ། སྐབས་ཀྱི་མཆིད་འབྲས། ཡང་འབྱོར་ལེན་འབུལ་བ་བྱེད་ན། ཞུ་བ། ཉེ་དུས། སྐུའི་ཟླ་ཚེས་
མི་འགྲིབ་ཅིང༌།ལེགས་མཛད་ཀྱི་འོད་དཀར་མི་འགོག་པ་ནས། གསུང་ཤོག་རྟེན་བཅས་ཕེབས་པས་
ཞལ་གྱི་དཀྱིལ་འཁོར་མཐོ་བའི་བདེ་བ་སྩལ། འདི་པའང་བདེ་ལྡན་དུ་ལགས། ཞུ་འབྲས། ཞེས་སོགས་
བྱ་བ་གང་ཡིན་དང་འབྲེལ་བའི་ཚིག་སྐབས་སུ་གང་བབ་འགོད་དགོས་ཏེ་བྲིས་པས་མ་ལང་ངོ༌། །
འདིར་སྨྲས་པ། དེ་ལྟར་མཆོག་གྱུར་བླ་ཆེན་རྒྱལ་པོ་དང༌། །དེ་འོག་གྲོགས་དང་བར་མའི་
འགྲོ་བ་ལ །ཇི་ལྟར་མཆིས་པའི་སྙན་ཚིག་རིན་པོ་ཆེའི། །འཕྲེང་བ་སྨྲ་བའི་འདུན་པ་མཛེས་ཕྱིར་
མཁོ། །དེ་ཕྱིར་སྐབས་མིན་བསྟོད་པའི་རྒྱན་བཞིན་དུ། །མ་འོངས་སྔོན་བསུས་འོག་འགྱུའི་རྩམ་
བསྒུགས་ནས། །དབུལ་པོའི་ནོར་བཞིན་རྟོག་བསོགས་བྱས་པ་འདི། །དགོངས་འཁྲིད་ཁོ་ནར་
དམིགས་ནས་བྲིས་པ་ལགས། །འཇིག་རྟེན་ཟ་བའི་མཐོང་མྱོང་མ་མཆིས་པས །རྩོམ་པར་ཞུགས་ཚེ་
རྗེས་མེད་འོག་འགྱུར་འབྱམས། །ཚིག་རྡོག་རེ་རེ་རྙེད་པར་མཐེབ་སྐྱོར་རོ། །བྱས་པའི་ལག་རྗེས་གང་
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
ཡོད་འདི་ལགས་། །ཡོང་འདི་ལ་བསྒུག་ཡུན་དེ་ཙམ་ཞིག །སྙམ་དུ་ཟབ་ཐུགས་རེ་འཁང་མཛད་
མི་འཚལ། །མངོན་སུམ་མ་གྱུར་དོན་འབྲས་ཅང་མེད་པར། །སོག་རྡོལ་རྒྱབ་པའི་ཚིག་ཚོགས་ཐ་
མའི་རབས། །ཞེས་སྨྲས་སོ །བོད་མཁས་དགེ་ལེགས་རྣམ་རྒྱལ་གྱིས་མཛད་པར་ངེས་སོ །དཔེ་
བསྡུར།། 11
358

༄༅། །བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་
མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན་
ཅེས་བྱ་བ་བཞུགས་སོ། །
བོད་མཁས་པ་མི་ཕམ་དགེ་ལེགས་རྣམ་རྒྱལ།
ན་མཿཤྲི་མནྠད་གུ་རུ་ཤྩ་དེ་ཝ་ར་ཡེ། གང་ཞིག་དངོས་དང་དངོས་མིན་ལས་གྲོལ་ཤེས་་རབ་
ཐབས་ཆེན་དབྱེར་མེད་འདུས་མ་བྱས་པའི་གར། །མཚན་འཛིན་སྤྲོས་པའི་དྲ་བ་རབ་བསལ་ཞི་བའི་
སྐུ་སྟེ་གསང་བ་ཆེན་པོ་རིས་མེད་པ། །ཟུང་འཇུག་ལྷན་སྐྱེས་མཁའ་ཁྱབ་མཁའ་ཡི་རྡོ་རྗེ་ཅན་ཞེས་མ་
སྨད་གྲགས་པའི་གཞིར་གྱུར་དེས། །རྣམ་པར་མི་རྟོག་དབྱིངས་ལས་སྐྱེས་པའི་ཡེ་ཤེས་སྣང་བས་འགྲོ་
ཀུན་གཏི་མུག་ལས་སྲུངས་ཤིག༡སྟོང་པ་སྙིང་རྗེ་མཆོག་གི་ལས་འབྲས་བུར་བཞེངས་པ་ཡེ་ཤེས་
ལོ་བརྒྱའི་ལང་ཚོ་ཅན། །དུས་གསུམ་ཀུན་ཏུ་རྣམ་འགྱུར་མི་མངའ་རྟག་བརྟན་ལྷུན་གྲུབ་ཟུང་འཇུག་རྡོ་
རྗེ་འཆང་བའི་ལྷ། །བརྗོད་བྲལ་དབྱངས་ཀྱིས་ཆོས་ཀུན་ལོངས་ལ་སྤྱོད་པའི་རྒྱལ་པོ་ངེས་པ་ལྔ་ཉིད་
ལྡན་པའི་སྐུ། །རིགས་ཀུན་ཁྱབ་བདག་འཁོར་ལོའི་མགོན་པོས་ཐུགས་རྗེའི་ཕྱག་ཡངས་བདག་
ཞོག་ལ་དགེ་ལེགས་མཛོད། ། ༢ མཚན་དཔེ་རྟོགས་པའི་མཛེས་སྡུག་རྒྱ་མཚོ་ལྟ་བས་མི་ངོམས་འོན་
ཀྱང་ཡིད་ཀྱི་སྲུབ་ཤིང་དགྲ། །ཀུན་རྟོག་རླབས་འཕྲེང་ཉེར་ཞིའི་སྤྱན་ནི་མི་གཡོ་ཡངས་པའི་ཨུཏྤལ་
གསར་པའི་དྲེགས་འཇོམས་ལ། །གདུལ་བྱའི་དབང་ལས་སྤྲོས་པ་རྨད་བྱུང་ཆོས་སྒོ་གྲངས་མེད་
བདུད་རྩིའི་རྒྱུད་མང་དབྱངས་སུ་འབབ། །གཉིས་མེད་བདེ་གསུང་ལྷ་མིའི་སྟོན་པ་ཤཱཀྱའི་ཏོག་དེས་
རབ་དགྱེས་སྤྱན་ཟུར་གཡོ་བར་མཛོད། ༣ །འདྲེན་པ་མཆོག་དེའི་མཛད་པ་རྨད་བྱུང་ཡོན་ཏན་མེ་
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཏོག་ཚོགས་འབར་བའི། །མ་རྣམས་སྙིང་རྗེའི་ཡལ་གས་བྲེས་པའི་འབྲས་བུ་མཆོག་གི་རོལ་པ
ཅན། །གཞན་ལ་ཕན་བརྩོན་ཞི་བའི་གྲིབ་བསིལ་གདུང་བ་འཕྲོག་ཕྱིར་རྟག་འབབ་པ། །ཡང་དག་ས་
བརྟོལ་ཡོངས་འདུའི་ལྗོན་པ་དེ་ནི་སྙིང་ལ་གནས་པར་འགྱུར། ། ༤ འཁོར་བའི་མུན་རུམ་ལས་ཉོན་
སྡུག་བསྔལ་སྦྲུལ་མང་བསྟེན་པའི་གནས། །བརྣག་དཀར་ལྷུང་ལ་བརྩེ་བའི་རང་བཞིན་ཕ་མཐའ་དང་
བྲལ་བས། །བདེ་བར་གཤེགས་དེའིསྤྱོད་ཚུལ་དྲི་མེད་ཡིད་བཞིན་ནོར་འདྲ་ལས །ཆ་ཤས་ཙམ་་ཞིག་
འཕྲེང་བར་སྤེལ་འདོད་བསམ་པ་འདིར་རྫོགས་འཚལ། །༥ལྷག་བསམ་དག་བྱེད་གཏིང་མཐའ་རབ་
ཡངས་ཡིད་ཀྱི་རྫིང༌། །དད་པའི་དབའ་རླབས་རོལ་པས་དམ་འཁྱུད་སྟོབས་བཅུ་པའི །རྨད་བྱུང་
མཛད་འཕྲིན་ཨུཏྤལ་དཀར་པོའི་འཕྲེང་དོན་རྣམས། །ཚོམས་སུ་བསྡུ་བའི་སྨྲ་བ་དོན་དང་ལྡན་ལ་
མཆོག་གི་མཛད་པ་བརྒྱ་དང་ཉི་ཤུ་ལྔརའཇུག༦ མཆོག་གི་མཛད་པ་བརྒྱ་དང་ཉི་ཤུ་ལྔར། །འདབ་མའི་ཕྱོགས་རྒྱ་རྣམ་པར་གྲོལ་བའི་
འཛུམ། །སྲིད་པའི་མུན་ལས་རྒྱལ་བའི་ཟིལ་ཆེན་པོ། །ཚར་དུ་དངར་བའི་བཅུད་འདི་འཐུང་བར་
རིགས།། ༧བྱང་ཆུབ་སྙིང་པོར་ཐུགས་བསྐྱེད་དུ་ཀཱུ་ལས། །རླབས་ཆེན་ཡོན་ཏན་ཚོན་བརྒྱའི་
མདངས་བཟུང་མཐར། །རྣམ་པར་རྒྱལ་བའི་མཚན་མས་དགའ་ལྡན་ལྷའི། །མཆོད་བྱར་གྱུར་པ་དམ་
པའི་ཏོག་དཀར་པོ། །༨སྦྱར་བའི་ཕུལ་བྱུང་རྒྱན།ལེགས་བྱས་གསེར་གྱི་འཁོར་ལོ་ཕྱོགས་དང་གླིང༌། །ཀུན་
ཁྱབ་བསིལ་བའིསྣོད་གཙང་གཅིག་ཉིད་དུ། །བསྒྱུར་བཟོད་མི་ཡི་ཐེག་པ་རྨད་བྱུང་རྩེར། །འཕགས་
པ་ཤཱཀྱའི་རིགས་བརྒྱུད་དག་པའི་གཏམ། ། ༩ ལམ་རྣམ་པར་དབྱེ་བ་ལས་བཤད་པའི་ཏིང་ངེ་འཛིན་ཡོན་ཏན་རྟོག་
གེའི་པ་དྲུག་གསུམ་བཅོ་བརྒྱད་གནས་པ།མུན་པས་ལོང་བ་འཇིག་རྟེན་གྱིས། །བདེ་སྦྱོར་པདྨ་ཡངས་པའི་མིག་
འབྱེད་། །སྲིད་པ་གསུམ་གསལ་ཚད་མའི་་ཉིན་བྱེད་གཅིག །འཆར་བའི་གཟིགས་སྟངས་དེ་ཡང་
རྣམ་པ་ལྔ་རིགས་དང༌།ཡུལ་དང༌།དུས་དང༌།རྒྱུད་དང༌།བུད་མེད་དེ།༡༠སྦྱར་བའི་གཟུགས་ཅན་ཟག་མེད་མངོན་པར་
མཁྱེན་པའི་རང་བཞིན་གྱིས། །མཆེ་འོད་དལ་བུར་འཐུལ་བའི་མཁའ་ལམ་ལས། །ཆོས་དབྱིངས་
སྤྲིན་གྱི་གླང་ཆེན་ཟླ་མེད་པ། །སྒྱུ་འཕྲུལ་རྒྱ་མཚོའི་ལྷུམས་སུ་འཇུག་པའི་ཚུལ། ། ༡༡ འཁོར་བའི་
འཛིན་འཁྲི་འཇིག་པའི་ལེགས་བྱས་གཟུགས །སྒྲིབ་བྲལ་གཡས་སུ་འཁྱིལ་བའི་འཛུམ་དཀར་
གྱིས། །དོན་གཉིས་དམ་པའི་ལམ་རབ་གསལ་མཛེས་པ། །ཟླ་བཅུར་ཡོན་ཏན་ཡངས་པའི་ལྷུམས་ན་
360

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
གནས། ། ༡༢ རྒྱུ་འཕྲུལ་ཆར་སྤྲིན་སྒེག་མོའི་ཀུ་ནང་དེ། །ཀུན་ཏུ་བཟང་པོའི་མངལ་གྱིས་ལྕི་བའི་
འཁུན། །ཉན་བཞིན་གཡོ་ལྡན་འབྱུང་པོས་འཛིན་བྱེད་ཡུམ། །ཆེན་ཕུན་སུམ་ཚོགས་པའི་དཔལ་དུ་མས་མདུན་
བལྟས་ཏེ་བལྟམས་པའི་ཕྱིར་པོའི་འབྱོར་པས་འགེངས་དེ་བལྟམས་པར་གྱུར།། ༡༣ རང་རིགས་ནི་གནོད་
སྦྱིན་ཤཱཀྱ་འཕེལ་ལོ།།ལྷ་ཡི་ཟུར་ཕུད་མཐོན་པོའི་རྩེས། །བཏུད་ནས་དྲི་མ་མེད་སོན་ཞབས་སེན་གྱི། །མེ་
ལོང་ངོས་ལ་བཀྲ་ཤིས་མཚན་མ་བརྒྱ། །རྣམ་པར་སྣང་མཛད་སེར་སྐྱའི་གཞིར་གཤེགས་པ།། ༡༤
ཏིང་ངེ་འཛིན་གྱི་ཡོན་ཏན་མཚན་གྱི་མེ་ཏོག་འབར་བའི་མཛེས་སྡུག་རྒྱུན། །ཆོག་མི་ཤེས་པའི་རོལ་རྩེར་
བཏུང་བའི་མཚོར། །ཡངས་པ་དྲང་སྲོང་ཉོན་མོངས་མེད་པའི་བློ་རླབས་ཀྱིས། །འཇིག་རྟེན་ཀུན་ཡིད་
འདྲེན་པ་ལུང་བསྟན་ཆེ། ། ༡༥རིག་ཡི་གེ་དང་རྩིས་སོགས་པའི་ལོངས་སྤྱོད་ཕ་མཐའ་བྲལ་བ་མོར། །བརྩེ་
དགའ་རྣམ་དག་སྤྱན་རས་ཟུར་གྱི་མདའ། །ལྷུང་བས་གང་གི་རང་བཞིན་ཚད་ཅན་དུ། །བསྟན་པ་
མཚར་སྙིང་པོའི་གཟོ་སྦྱངས་ནས། ། ༡༦དྲེགས་མྱོས་བུང་བ་འདྲའམ་རྔ་སྒྲ་ཡིས །ཕྱོགསརྣམས་
རྫོགས་པའི་སྙིང་སྟོབས་ཅན་ཤཱཀྱའི་གཞོན་ནུའི་གླང་པོའི་ཁྱུ། །འཁོར་བའི་ཡུལ་ལ་མི་འཕྱན་འདོགས་པའི་
རྟེན་སྒྱུ་རྩལ་སྟོབས་སུ་སྟོན་པ་མིའི་སིང་གེ ། ༡༧ཟུར་གྱིས་ཕྲ་མོའི་རྒྱན་ཆགས་རྡུལ་མས་ཡོངས་བཏང་
རབ་ཞིའི་ཐུགས། །འདོད་དགོངས་སྙིང་པོའི་ཆོ་ག་ཡ་མཚན་པར། །མཁས་པ་ཤེས་རབ་ཐབས་ཀྱི་
བདག་ཉིད་ཆེས། །སོར་གདུབ་མེ་ཏོག་འཕངས་པའི་གྲགས་འཛིན་མ། ། ༡༨ ཉིན་རེར་ཁྲུ་བརྒྱར་སྐྱེ་བ་
དག་ཉི་མ་ཤར་གྱི་བར་དུ་སེན་མོས་ཀྱང་བཅད་དུ་རུང་ལ།
དེས་ན་མཚོན་དང་མེས་ཀྱང་མི་འཇིགས་པར་བཤད་པས་སྔོན་མེད་དཔྱིད་གྱུར་ལྗོན་པ་ཧི་ཀའི། །ཕང་
པར་ཉལ་ལས་ལྷས་བསྟན་་ཆུ་དཀོན་སེར་སྐྱར་ཆུ་ཆེས་པའི་གཉིད་པའི་རྒྱ་ནང་དུ། །དུབ་རྣམས་གདུང་སེལ་
སྙིང་རྗེའི་ཕྱག་སོར་གྱིས། །བདེ་བར་ཕྱུང་ཚུལ་དགེ་བའི་སྙིང་པོའི་གཏམ། ། ༡༩ རྣམ་པའི་ཕྲ་མོའི་རྒྱན།
མཛེས་པ་གསལ་བའི་བཞིན་པད་འདབ་ཡངས་པར། །སྤྱན་ཟུར་གསེར་གྱི་བུང་བས་དངར་རེས་
ཀྱིས། །བདེ་མཐུང་ལོངས་ལ་སྤྱོད་ཚུལ་དམ་པའི་འདོད། །དབྱེར་མེད་གཅིག་ཏུ་འཆིང་བའི་ས་འཚོ་
མ། ། ༢༠ སྲིད་པའི་ཆོས་ཉིད་རྒ་ནད་འཆི་འཕོ་བའི། །དུས་རླབས་ཡོལ་བ་མིན་པར་འཇུག་པའི་
མཚོ། །གང་ལས་རྣམ་པར་གྲོལ་བ་ཉེར་ཞིའི་རྫིངས། །གཙང་མའི་ལྷས་བསྟན་ངེས་པར་འབྱུང་བའི་
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྐྱེན། ། ༢༡ རྒྱུ་དང་འབྲས་བུའི་རང་བཞིན་དེ་ཁོ་ན། །གཟུགས་ཅན་བཞིན་དུ་མཚོན་ནུས་ཞིང་པའི་
མགྲོན། །བསིལ་བར་མཛད་མ་ཛམྦུའི་གྲིབ་འོད་ལ། །དང་བས་འཁྱུད་འདྲའི་མགོན་དེས་བསམ་
བརྟན་བསྒྲུབས། །༢༢སྦྱར་བའི་དཔེ་རྒྱན།ལང་ཚོའི་དཔལ་འཕྲེང་ཆུ་རིས་གཡོ་བའི་མགྲིན། །རབ་ཀྱེ་མ་
འདི་ཡིས་ཡབ་བདེ་ཞིང་སོགས་ཞི་ཆོས་ཀྱི་དབྱངས་བདུན་གླུར་ལེན་མས། །དམ་པའི་སྙིང་མཚོར་མཛའ་བའི་
རོ་ལྡན་ཆར། །འབེབས་སླད་སྤྲིན་མཚུངས་རི་དྭགས་སྐྱེས་མའི་གཏམ། ། ༢༣ཤིང་མྱ་ངན་མེད་ལ་བུད་མེད་
ཀྱི་རྐང་པས་རེག་ན་མེ་ཏོག་འཆར་བར་བཤད་པ་དང་སྦྱར་བའི་གཟུགས་ཅན་མངོན་འདོད་སྙིང་ལ་བརྣག་དཀའི་གྲོང་ཁྱེར་
མས །འཆིང་བ་མི་ལྷོད་ཐབས་ཚུལ་རྐང་པའི་སྟབས། །བསྣུན་ལས་རྒྱལ་རྒྱུད་མྱ་ངན་མེད་ཤིང་གི །
རིགས་ཀྱི་མེ་ཏོག་གྲོལ་མཛད་བསྲུངས་བས་བསྐོར། ། ༢༤ཟླ་བ་དང་མངོན་པར་བྱུང་ཚུལ་གཉིས་ཀ་ལ་སྦྱར་བས་
སྦྱར་རྒྱན་སྙིང་པོའི་རོ་བྲལ་ཁྱིམ་གྱི་ཆུ་གཏེར་བཏང༌། །ཉེར་ཞིའི་མཁའ་ལ་གཤེགས་སྟབས་རྣམ་
གཉིས་སུ། །བསྒྲོད་པ་དོན་དང་ལྡན་ཞེས་གཉིས་སྐྱེས་གྱི །དབང་ཕྱུག་དེ་ནི་མཁའ་ནས་འབྱུང་བ་
རྩོམ། ། ༢༥ཏིང་ངེ་འཛིན་གྱིས་ཡོན་ཏན་རབ་རྟོག་དང་སྦྱར་བ་མེད་བརྟུལ་བླུགས་བདུད་རྩིའི་རླབས་ཀྱིས་
མཁའ། །རྫོགས་པར་བཀྲུས་ཚེ་སྲིད་པ་སྒྱུ་མའི་མཚང་། །ཞིག་པའི་སྒྲ་ལ་འབྲོས་བཞིན་དཀའ་ཐུབ་
པའི། །དྲང་སྲོང་ངན་སྤོང་གི་བུའི། ནགས་ཀྱི་མཚན་གསེར་གྱི་ལོ་འབྲས་ཀྱིས་དུད་པ་རྣམས་མ་མྱུར་དེངས་དེ་རབ་བྱུང༌། །
༢༦ ཆུ་སཱི་ཏཱའི་སྔོན་བྱུང་གི་ལོ་རྒྱུས་དང་སྦྱར་ནས་མཚན་མ་ངན་པའི་རྡུལ་དང་རྟག་འགྲོགས་པས །འཁྱོག་
པོའི་ལམ་གྱི་མྱ་ངན་བརྒྱར་གྱེས་མ། །གྲོལ་བའི་དབུགས་འབྱིན་གཟིགས་པ་འབབ་སྟེགས་སུ། །ངེས་
པའི་ཏིང་འཛིན་ལམ་གཞན་ཚོལ་བཞིན་གཤེགས། ། ༢༧གཱངྒ་ལྷ་ཡུལ་ནས་ཕབ་པའི་སྔོན་བྱུང་གཏམ་དང་སྦྱར་བའི་
རྒྱན་འཇིག་རྟེན་མེས་པོའི་བཀའ་ཡི་རི་མོ་ལས །འགོངས་པའི་སྙིང་སྟོབས་གཱངྒའི་དཔལ་མོའི་
འཛུམ། །བརྟུལ་ཞུགས་དྲག་པོའི་རོལ་མཚོར་ཞུགས་ནས་དེས། །དུག་ཅན་བུ་ཡིས་སྒྲིབ་བསལ་
དཀའ་སྤྱད་བདུན། ། ༢༨ཟག་མེད་ཤེས་རབ་ཕ་རོལ་ཕྱིན་པ་མོའི །རེག་པས་བསིལ་མིན་དཀའ་
ཐུབ་ཟའི་ལག་རྩ་ཤིང་ཨེ་རཱཎྚའི་མིང༌། །རང་ཉམས་བཞིན་དུ་སྙིང་པོ་མེད་ཕྱར་བའི །ངེས་པ་
བརྟན་ཕྱིར་སྐུ་ལུས་མཐུ་བསྐྱེད་པ། །༢༩ས་གཞི་འདོད་འཇོའི་བུ་མོ་འདར་ལྡན་མ། །ཞབས་བཀོད་
པདྨས་མཚན་པ་ལྟ་ཕྱིར་ཀླུ་དུས་ཅན་པ་ཞེས་པའི་ཀླུ་ལོང་བ། །སྔོན་མེད་སྣང་བའི་ཐུར་མས་མིག་ཕྱེ་
362

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
མཐར། །དག་རྩྭ་ཚོང་བཀྲ་ཤིས་ལས་བྱེད་གདན་བླངས་བྱང་ཆུབ་སྙིང་པོར་གཤེགས། ། ༣༠ འཁོར་བའི་
བདེ་དཔལ་ལ་འཐུང་མེ་ཏོག་གཞུ། །ང་རྒྱལ་རྒྱུད་ཀྱི་དྲེགས་པ་བཏང་ཡང་དེའི། །མཚན་མ་བུད་མེད་ཀྱི་
གཡོ་དང་བདུད་ཀྱི་དཔུང་འཇིགས་སུ་རུང་པའི་ཆོ་འཕྲུལ་གྱིས། །གཡོ་མེད་མཉམ་བཞག་དབྱིངས་དེར་
བདུད་བཅོམ་པ། ། ༣༡ སྦྱར་བའི་རྒྱན་མཚར་ཆེ་བ་ཆོས་ཀུན་སྟོང་པའི་པདྨ་ཡ་མཚན་པའི། །སྙིང་པོའི་
བདུད་རྩི་ལེགས་པར་ཟ་ཕོར་གྱི། །ཡོན་ཏན་ཟག་མེད་རྐང་པ་དྲུག་འགྱུར་གླུས། །མ་རིག་གཉིས་
ལས་བདེར་སད་རྫོགས་སངས་རྒྱས། ། ༣༢ རྣམ་པར་མི་རྟོག་ཡེ་ཤེས་དེ་ལས་སླར། །སྙིང་རྗེའི་
ཉམས་སུ་བཞེངས་ནས་འགྲོ་གསུམ་རྒྱུད། །རྨོངས་བྲལ་བདུད་རྩིའི་ནམ་དུ་ལངས་བྱས་ཀྱང༌། །
མཆོག་ཆོས་དོན་མ་འཚམ་ནགས་མཐར་བསྟི་བ། །༣༣གསེར་གྱི་མངལ་ལས་འཐོན་པའི་དབྱངས་
ཀྱི་རྟས། །བསྐུལ་བའི་གཟིགས་པ་ཀུན་གསལ་མཐའ་ཉིད་ལས། །ཉེ་བར་འཛེགས་ནས་སྣང་བ་དམ་
པའི་གཏེར། །ཕྱེ་བའི་འཛུམ་འོད་ཝ་ར་ཎཱ་སིར་འཐུལ། ། ༣༤ བཅུ་དྲུག་ཆ་ལྡན་བདེན་དོན་བདུད་
རྩིའི་རླབས། །དཔག་མེད་ཞི་བའི་ཉམས་སུ་འཁོར་བ་ཡི །རྨོངས་ཆེན་མུན་པའི་པདྨོ་ཟུམ་ཡང་
རིང་། །ཡང་དག་ལམ་གསལ་ཆོས་ཀྱི་འཁོར་ལོའི་མཛོད། ། ༣༥ ལུས་ཕྲ་མ་ཚོགས་འཇོ་སྒེག་རོལ་
པའི་མཚོ །ཐར་པའི་མེ་ལོངས་ཡངས་པའི་བཞེད་འཛིན་པར། །གཟིགས་མོར་སྙན་པ་གྲགས་པའི
བསིར་བུས་ཀྱང༌། །མཆེད་བཅས་བསིལ་ཐོབ་ཉེ་བའི་ལྔ་སྡེ་སོགས། ། ༣༦བྱ་བ་འགལ་བའི་རྒྱན་འདོད་
པའི་རྗེས་འབྲང་རླུང་ལྟར་བཟུང་དཀའི་སེམས། །ཐུབ་གསུང་ར་བར་བཅིངས་པས་འཁོར་བའི་
མདུད། །གྲོལ་དང་སྦྱིན་ལམ་ལྷ་ཡི་བུམ་བཟང་གིས། །གྲགས་པ་ལྟར་གསལ་མ་ག་དྷར་བྱོན་ལམ། །
༣༧ངེས་པར་བསྟན་པའི་རྒྱན་རྒྱལ་བའི་ཐུགས་རྗེ་རིས་མེད་ཀུན་ཕན་འདོད། །ཕྱོགས་རྫོགས་སྦར་བ་ཆོ་
འཕྲུལ་གསུམ་གྱི་མེས།།ཁེངས་པའི་ནགས་ཚལ་འསྲེགས་པའི་དུ་རིས་སུ །གསལ་བར་མཚོན་པའི་
རལ་པ་ཅན་སྟོང་བཏུལ། །༣༨གནས་ལྔར་སྨོན་པ་གྲུབ་པའི་ལེགས་བྱས་དུང༌། །གཡས་སུ་འཁྱིལ་
བའི་ལྟོ་བ་མ་རྙོངས་པར། །བདག་མེད་ཆོས་དོན་འོ་མའི་རྒྱ་མཚོ་ཆེ། །རྫོགས་པར་འཐུང་སླད་
གཟུགས་ཅན་སྙིང་པོས་གསུས། ། ༣༩སྤྱར་གཟུགས་ཐམས་ཅད་གཟིགས་པ་དྲི་བྲལ་མུ་དཱིའི། །རྒྱུན་
གྱིས་འཚོ་བ་རྣམ་པར་དག་པའི་འདབ། །བདུད་རྩི་དཔལ་དུ་རིང་བའི་ས་ལ་དགའ །ལུང་བསྟན་
363

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དུས་བབ་མཆོག་ཟུང་དུས་ལ་བཀོད། ། ༤༠ སྔོན་བྱུང་རྒྱལ་བའི་ལུང་གི་མཚམས་སྦྱོར་བས། །བོས་
པ་རྣམ་འཕྲུལ་གར་གྱི་གྱ་གྱུ་མཁན། །ལས་ཀྱི་སྣོད་དུ་ཡངས་པའི་ལོགས་རིངས་གཟུགས །སྡུག་
བསྔལ་བརྒྱས་རྩེན་ཨེ་ལའི་འདབ་གྲོལ་བ། ། ༤༡ ཚུལ་མིན་མུན་པའི་སྲོག་ལྡན་དེ་དངོས་ཀྱི། །
གདུལ་བྱར་མ་གྱུར་འཁྲུལ་པའི་རབ་རིབ་མང༌། །ཡང་དག་ལམ་དང་སྐལ་བའི་མིག་མཉམ་དུ །ཡེ་
ཤེས་གཟིགས་པས་རབ་གསལ་འཕགས་རྒྱལ་དགོངས། ། ༤༢ ལེགས་གསུང་འགོག་བྱེད་འགལ་
འདུའི་རྫུན་གྱི་རྗེས།།འབྲངས་པའི་རྒྱུ་འབྲས་སུབ་ཏུ་མེད་པའི་དཔང༌།།ལས་སྣང་མ་མ་གཉིས་ཀྱིས་
བསྐྱེད་བསྲིངས་མཐར། །སུམ་རྩེན་འབྱོར་པས་བསླུས་བཞིན་མེ་སྐྱེས་བཙས། ། ༤༣ མཐའ་མེད་
འཁོར་བའི་གདུང་བ་རབ་ཞི་མེའི། །ཁམས་ལ་སྙོམས་པར་ཞུགས་པ་དྲན་པའི་དགྲ། །བསྲེག་པའི་
བསྐལ་པ་མཚར་དུ་ཆེ་བལྟ་བའི། །ལྷ་ཡི་འཇིག་རྟེན་རྣམ་གྲོལ་འབར་བའི་ཕུག ༤༤ དགེ་བའི་ས་
བོན་རྒྱུད་ལ་སྔོན་ལྷུང་བ །ཐུབ་མཚན་ཆར་གྱིས་བརླན་པའི་སྐད་ཅིག་དེར། །ཟབ་མོ་དོན་དམ་
བདེན་པའི་འབྲས་བུ་ཆེ། །མངོན་སུམ་མཐོང་བ་མགོན་མེད་ཟས་སྦྱིན་གྲགས། །༤༥གཞི་གཅིག་པའི་བྱ་
བ་འགལ་རྒྱན་སྙིང་སྟོབས་གསེར་གྱི་ཁུ་བར་ཟགས་པས་ས། །ཤིས་པ་ཆེན་པོའི་པདྨ་འདབ་ཁ་བྱེ། །ལོག་
པའི་ལམ་མཁན་ཟླ་བའི་ཕྱོགས་ཟུམ་སླད། །རྫུ་འཕྲུལ་སྣང་བས་རྒྱལ་བྱེད་ཚལ་ཡོངས་བཟུང༌། །
༤༦ ལེགས་བྱས་ཤིང་རྟས་དྲངས་པའི་ཐུབ་ཆེན་བཀས། །ཚུལ་འདིས་རྒྱལ་མང་མཉེས་བྱེད་ནོར་
འཛིན་གཞི། །མིང་དོན་མཚུངས་པའི་བསྔགས་བརྗོད་མེ་ཏོག་ཆར། །ཕབས་ནས་ཁྱིམ་བདག་ལུང་
བསྟན་གཉན་ཡོད་གྲོངས ། ༤༧རྒྱལ་བའི་ཡོན་ཏན་གསེར་འགྱུར་བཟང་པོའི་རྩི། །གདུལ་བྱའི་
བསམ་པ་ཐ་དད་ལྕགས་ཀྱི་ཁམས །ལེགས་སྦྱངས་དེ་ཚེ་དག་པའི་སྣང་བ་ཆ། །རབ་ཏུ་འབྱམས་པ་
གསལ་རྒྱལ་དད་ལ་བཀོད། ། ༤༨ཆོས་སྲིད་དབྱར་གྱི་ཤིས་བརྗོད་འགྲན་པ་ལ། །མཁས་པ་ཆར་
སྤྲིན་སྔོན་པོའི་རྒྱུད་ཀྱི་རྔ །ཐོས་པའི་ལམ་དུ་རྣམ་གྲོལ་མངལ་ཅི་ཡང་། །འཛིན་པར་བྱེད་དེ་ཡབ་
སྲས་མཇལ་བའི་རྒྱུད། །༤༩ལམ་རྣམ་པར་དབྱེ་བ་ལས་བཤད་པའི་ཏིང་ངེ་འཛིན་གྱི་ཡོན་ཏན་སྐལ་བས་མ་འཕོངས་
བདུད་རྩིའི་དཔལ་ཟ་བར། །མངོན་འདོད་ཕྱག་རྒྱས་བཅིངས་པ་ཙཱུ་ཏའི་ཤིང་། །ཡེ་ཤེས་གཟིགས་
པས་བཀྲུས་པའི་ཆོས་ལམ་དུ །སྨིན་པ་ཤཱག་རིགས་མཛེས་མའི་ཚལ་དེ་བཟང༌། །༥༠ མཐའ་དག་
364

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
གཟུགས་ཅན་ཡིད་སྲུབ་མཚོན་དུ་རྣོ་བའི་རྩེ་དགའ་མས། །དབང་དུ་བསྒྱུར་བའི་ཡིད་ཤེས་གླང་པོའི་
སྙིང༌། །གདུལ་དཀའ་ཐུབ་གསུང་སཱ་ལའི་དྲིས་བཀུག་སྟེ། །རྣམ་འཕྲུལ་དུ་མས་དུལ་བའི་མཛེས་
དགའ་བོ། །༥༡ རིས་མེད་མཁའ་ཁྱབ་སྙིང་རྗེའི་ཆུ་འཛིན་དབུས། །རེ་བའི་མིག་ཟུར་གཏོད་པའི་
སཱརརྒ། །བསླབ་གཞིའི་ཆར་ཟིལ་སྐྱུགས་ནས་གཏན་བདེའི་སྲོག །བཟུང་ཚུལ་དགེ་སློང་མ་ཡི་འཁོར་
དར་བསྟན། །༥༢རྒྱལ་བའི་བདུད་རྩི་ཉེར་ཐོབ་གང་པོའི་མཐུ། །མཆེད་ཟླས་རིག་པའི་དཔལ་ཀུན་
དོན་ཡོད་པར། །བྱེད་པའི་རྫུ་འཕྲུལ་ཞགས་པས་འགྲོ་མང་རྒྱུད། །རྣམ་པར་འདྲེན་མཁས་སློབ་མ་
ཅན་གཤེགས་ལ། །༥༣སྔོན་འབྱུང་སྦྱར་གཟུགས་མ་གཅིག་དྲིན་ལམ་ཡངས་པར་རྣམ་འདྲེན་གྱི། །ཐུགས་
རྗེའི་གཱངྒ་སྐལ་ལྡན་འདོད་གསོལ་ངོར། །དལ་གྱིས་ཕབ་དེས་སྔོན་སྐྱེའི་ལས་ཉོན་དྲི། །ཡོངས་སྦྱངས་
འོད་ཟེར་ཅན་གྱི་ཞིང་བཞུད་པ། ། ༥༤ ཁོང་ཁྲོའི་དུག་ཆེན་ཐུབ་གསུང་ཐིགས་པས་བཀྲུས །སོམ་
ཉིའི་མུན་པ་མཚན་དཔེའི་འོད་ཀྱིས་བཅིལ། །ང་རྒྱལ་ཚ་གདུང་ཉེར་ཞིའི་མཐུས་བསིལ་བའི། །
ཐབས་ཚུལ་དུ་མས་པདྨའི་སྙིང་པོ་བཏུལ། །༥༥རིམ་པ་ཅན་གྱི་རྒྱན་དགེ་དང་མི་དགེའི་སྐྱེད་མོའི་ཚལ་སོ་
སོར། །སྨིན་པའི་འབྲས་བུ་མངར་དང་ཚ་བའི་རོ། །རང་བཞིན་འཆོལ་བ་མེད་ལ་ལོངས་སྤྱོད་
པའི །རྣམ་འགྱུར་ཆོས་སུ་སྟོན་མཁས་ཁྱེའུ་ཟུང༌།།༥༦མཐར་བྱེད་མཚོར་ཆར་འབབ་པའི་ཁ་རླངས་
སྤྲིན། །དུག་གསུམ་འཁྱིལ་འགྲོ་ལྷུན་པོའི་མགུར་བླངས་པའི། །འཇིགས་རུང་མུན་པའི་འཁོར་ས་མཽ་
འགལ་བུས། །བཅོམ་ལས་ཞིར་ཞུགས་དགའ་དང་ཉེར་དགའ་དུལ། །༥༧གནས་མིན་ང་རྒྱལ་དྲག་
པོའི་ཏིང་འཛིན་ངང༌། །གསང་སྔགས་ལོག་པས་བསླང་བའི་གདེངས་ཅན་འཁོར། །བཟོད་དཀའི་
དྲེགས་མྱོས་གླལ་བའི་ལྕེ་འབབ་པ། །ཀུན་དགའི་དཔྱིད་བསྒྱུར་གསལ་རྒྱལ་གནོད་ལས་སྐྱབས །
༥༨དུག་གསུམ་སྤྱོད་པའི་མཐའ་ཅན་དུས་ཀྱི་ཁར། །འཕངས་པ་སྡིག་པའི་ས་བོན་ལས་སྐྱེས་
པའི །མེ་ལྕེ་འགྲོ་སྲོག་ནགས་ལ་སྦར་བའི་སྐྱབས། །གཞན་དུ་མ་དམིགས་སྟོན་པས་འབྲོག་གནས་
བཏུལ། །༥༩ འགལ་རྒྱན་རབ་ཞི་ཆོས་ཀྱི་དཔལ་མོར་འདོད་མྱོས་ཀྱིས། །བཀུག་ཀྱང་སྲིད་པའི་རྩེ་
དགར་སྙིང་རིང་བས། །གདུང་མེད་སྔོ་སངས་ཡིད་ལ་འགྲོགས་ནས་སླར། །བསམ་གཏན་འབྲས་
ཐོབ་ལག་བརྒྱུད་བདེན་ལ་བཀོད། ། ༦༠ དམ་པའི་གྲོགས་ལ་མཆོག་མིན་སྲིད་པའི་ནོར། །སྦྱིན་
365

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་ཁྱད་པར་འབྲས་བུ་འཇིག་རྟེན་ལས། །རྒྱ་ཆེར་འཕགས་པའི་སྣང་བརྙན་རི་མོས་ཀྱང༌། །ཡང་
དག་མཆོག་གི་ལམ་བསྟན་སྒྲ་སྒྲོགས་ཡུལ། ། ༦༡ དད་དང་འདུན་པའི་པད་དཀར་ངོས་ཡངས་
ལ། །ཤིས་བརྗོད་གེ་སར་རལ་པ་གསིག་བཞིན་པར། །གཤེགས་མཐོང་གདུག་པའི་སེམས་འཆང་དེ་
ཁྲོ་བའི། །དུག་བཞིན་ལུས་བཏང་སེང་གེས་ཆོས་མིག་ཐོབ། །༦༢བརླང་ཚིག་གདེངས་ཀ་སྐྱོད་པའི་
མཐུ་གཅིག་ལས །སྡུག་བསྔལ་རྒྱ་མཚོ་དཔུང་པས་ཡོངས་བཟུང་བའི། །ཉེས་པའི་གྲངས་སུ་མང་
པའི་མགྲིན་པ་ཅན། །སེར་སྐྱའི་ལུས་སྤངས་ཡང་སྲིད་གྲོལ་ལ་ཞུགས། ། ༦༣ ལེགས་བྱས་གྲོ་དྷ་
ཤིང་མཛེས་པའི་ཏོག །ཚངས་སྤྱོད་དུལ་བའི་འབྲས་བུས་རྣམ་པར་རྒྱན། །ཚུལ་མིན་འདོད་ཡངས་
གྲོགས་ལ་མཛའ་བའི་སྙིང༌། །ཉེར་ཞིའི་རྒྱུད་དུ་འགུགས་མཛད་འོད་སྲུངས་ཆེ། ། ༦༤ ཆོག་ཤེས་
པདྨོའི་བང་མཛོད་ཁ་འབྱེད་པའི། །ཡོན་ཏན་བཅུ་གཉིས་བདག་པོར་འབར་བའི་འོད། །གད་མོའི་
དབྱངས་ལྡན་མུན་པར་འཆིངས་ཡང་དིང༌། །རྒྱལ་བའི་གདན་ཕྱེད་བསྟབས་པའི་ངེས་པ་བསྟན། །
༦༥བུ་རམ་ཚལ་སྐྱེས་དགོངས་ཟབ་ཆུ་བོའི་གཏེར། །དད་པས་སྲུབས་པའི་འབྲས་བུ་དོན་ཆེ་བ། །ས་
ཡོངས་གསུམ་མྱ་ངན་མེད་པར་བྱེད་ཞལ་གྱིས། །ཀུན་དགའི་ཟླ་དང་ལྷན་ཅིག་གནས་པ་ཚོལ། ། ༦༦
སུ་བརྗོད་པའི་རྒྱན་སྐྱེ་བའི་རྐང་སྟེགས་ངན་ཡང་དྲན་ཤེས་ཀྱི། །ཡོན་ཏན་སྙིང་གི་སྟོབས་སུ་གསོས་པའི
བཅུད། །མཚོན་ཕྱིར་སྦྲང་རྩི་མཆོད་ལན་མང་སྲིད་དུ། །མདུད་རྩི་སྦྱིན་པའི་ཡལ་གའི་རི་དྭགས་ཟུང༌།།
།འཕྲིན་ལས་འོད་སྟོང་སྒྲིབ་ཟློ༦༧རང་སྟོབས་སྦྲང་བུའི་གཤོག་རླབས་མཁར་ཕྱར་ནས། །འཕྲིན་ལས་འོད་སྟོང་སྒྲིབ་རློམ་སྟོན་པ་
དྲུག།རྫུ་འཕྲུལ་བཀོད་པའི་འཐོར་རླུང་མཁའ་ཁྱབ་ཏུ།།ལྡང་བས་གསིལ་བུར་བཅིལ་བའི་ཆོ་འཕྲུལ་
ཆེ། ། ༦༨ཀུན་མཁྱེན་ཞབས་རྡུལ་ཐིག་ལེས་མཚན་མ་ཐག །ཁེངས་པའི་དགྲ་བཅོམ་བྱིན་ཟའི་ལྷ་
ཞལ་ཡང༌། །སྲིད་ལས་རྒྱལ་བའི་བསྲེག་བླུགས་ལྷུར་ལེན་པའི། །སྐལ་ལྡན་དྲང་སྲོང་ལྔ་བརྒྱའི་སྲིན་
མུན་སྦྱངས། ། ༦༩ སྔོན་བྱུང་སྦྱར་གཟུགས་ཡིད་གཅུགས་འཁོར་ལོའི་མཚོན་གྱིས་གཞོམ་དཀའི་
གར། །གཡུལ་ངོ་དུས་ཀྱི་ཁར་བསྒྱུར་ལྷ་མིན་མཆེད། །མཉམ་ཉིད་ཐུགས་རྗེའི་དབྱིངས་སུ་འཁོར་
བའིསྲོག །འགགས་པར་གྱུར་དེ་ལེགས་ལེན་གཉིས་བསྡུས་པ། ། ༧༠ བརྔམ་ཉམས་འགྲོ་སྲོག་བླངས་
པའི་ཁྲག་རྒྱུན་དྲོན་མོ་ཡིས །བསྒོས་པ་གདུག་པའི་དཔལ་ཉིད་ཟ་བའི་ལག །གདེངས་པའི་ནགས་
366

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན།
སུ་མི་མཇིགས་སེང་གེའི་སྐད། །བསྒྲགས་པ་ཙམ་གྱིས་ཤ་ཟ་སྟོང་ཕྲག་དུལ། ། ༧༡ཕུལ་བྱུང་རྒྱན་མི་
མཇེད་ཞིང་གི་ཡོལ་གོར་ཤོང་མིན་འགྲོ། །སྣང་ཞིང་སྲིད་པས་བསྡུས་པའི་མཐུ་ཆེ་བ། །རྡོ་རྗེ་རི་རབ་
ཆེན་པོའི་རྡུལ་ཚོགས་སུ །འདུས་པ་ཆེན་པོའི་འཁོར་གྱི་དཀྱིལ་འཁོར་བསྟན། ། ༧༢རིགས་མཐའ་
གསལ་གདུག་སེམས་རྐང་པ་དྲུག་པས་འཚོ་སྲོག་གི །མེ་ཏོག་ཁམ་ཟས་བྱེད་པ་བཟློག་དང་གཞན།།ཆུ་
གཏེར་མངལ་འཇུག་ལས་བདེར་ཐར་པའི། །འབྲས་བུའི་འབྱོར་པ་དོན་མཐུན་ལྔ་བརྒྱ་གཉིས།།
༧༣ སྔོན་བྱུང་སྦྱཪ་གཟུགས་འཆི་མེད་གྲོང་ནས་འཛམ་གླིང་སྐལ་ལྡན་གྱི། །རེ་བའི་ཤིང་རྟས་སར་ཕབ་
བསོད་ནམས་ཀླུང་། །སེམས་ཅན་དག་པའི་དངོས་པོ་གཉིས་ལྡན་དུ། །བྱེད་པའི་རླབས་ཆེན་བདེ་
གཤེགས་ལྷ་བབས་གཏམ། ། ༧༤ ངན་རྟོག་ལམ་དུ་འཁོར་བའི་དྲི་ང་བས །གཅུས་ཀྱང་བསོད་
ནམས་རྐང་པ་དྲུག་པའི་ཁྱུ །རྣམ་གྲོལ་གསེར་གྱི་ཁམས་སུ་སྣང་བའི་དཔྱིད། །ལྷ་ཡི་ལྷས་བསྐྲུན་
བཟང་བྱེད་གྲོང་ཁྱེར་བཞུད། ། ༧༥བློ་ངན་མི་དགེའི་བཤེས་སུ་འཐམ་པའི་སྙིང༌། །གཞན་གྱིས་མི་
བཟློག་རྡོ་རྗེའི་གློག་འགྱུ་བའི། །གནོད་པ་མེ་དང་དུག་གིས་མགྲོན་གཉེར་མཁན། །དཔལ་སྦས་རྒྱལ་
བས་བདེན་པ་མཆོག་ལ་བཀོད། ། ༧༦བསོད་ནམས་བདེན་པའི་སྟོབས་ཀྱི་རྗེ་ཁོ་ནར། །འབྲང་
བའི་ཕུན་ཚོགས་ཙིནྟ་མ་ཎི་། །ཟད་མེད་ཆོག་ཤེས་འབྱོར་པའི་གན་མཛོད་དུ། །བཀོད་པའི་ཁྱབ་
པར་མེ་སྐྱེས་རབ་བྱུང་གཏལ།། ༧༧ གཞན་སྲོག་བཅད་པའི་ཟིལ་མངར་གྱིས་གསོས་པའི །སྔུག་
བསྔལ་སྦྲང་བུའི་ལམ་འགོག་པའི་སླད། །བུ་གཅིག་སྣང་མིན་བཀོད་པས་གདུང་བའི་ཆ། །མཚོན་
ནས་བསླབ་གཞི་དོན་གཉེར་འཕྲོག་མ་དུལ། ། ༧༨བེེདྷ་བྷ་ཡི་རྒྱ་ཆེ་བའི་ཡོན་ཏན་དཔའ་བརྟུལ་དཔུང་པའི་
ཆུ་གཏེར་རྒྱ་ཆེ་བས། །དྲེགས་པ་སྙིང་གི་སྟོབས་སུ་ལོངས་པའི་རླབས །སྒྱུ་འཕྲུལ་འཁོར་ལོས་
བསྒྱུར་བའི་ཐུགས་གཅིག་གིས། །ཟིལ་དུ་མནན་དེར་དགྲ་བཅོམ་ཀ་པི་ན། ། ༧༩ མཐའ་དག་གཟུགས་
ཅན་ལྷག་བསམ་དུས་ཚིག་བཟང་པོས་ལེགས་བྱས་ལམ །ཡངས་པོར་ཕྱེ་བའི་མེ་ཏོག་ར་བ་རུ །
ཕྱོགས་ཀྱི་བུང་བས་བླངས་པའི་ཡོན་ཏན་གླུ། །བརྒྱས་འབྱོར་གདངས་ཅན་དཔྱིད་དེ་བསྔགས་པར་
འོས། ། ༨༠ སྦྱར་བ་དང་ལྷན་ཅིག་པའི་གཟུགས་ཅན་གྱི་གཟུགས་ཅན་མཆོན་པའི་སྤྲིན་ཕུང་དོ་རར་བསོད་ནམས་
གཞི། །ཟབ་མོ་འབྲུག་གི་དབྱངས་བདུན་གླུས་བཀང་ལ །སྔོ་སངས་མཛེས་མའི་སྲིད་གདུང་མུན་
367

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་དྲི། །གཟིགས་པས་ཡོངས་སྦྱངས་ཀཽ་ཤམྦྷིར་བྱོན། ། ༨༡ སྦྱར་བའི་རྒྱན་མཚན་གྱི་ཆར་ཟིལ་ཙམ་
ཞིག་རྣ་བ་ལ །འཁྱུད་པས་སྔོན་སྐྱེའི་བག་ཆགས་སད་པའི་ཚལ། །རྒྱལ་གཟུགས་རི་མོར་འཁྲུངས་
དེས་རྗེས་བཟུང་ནས །གྲོལ་བའི་འབྲས་ཐོབ་མུ་ཏིག་འཁྲི་ཤིང་ཅན། ། ༨༢ལྷོ་ཕྱོགས་མཛེས་པའི་ཡོན་ཏན་།
འགྲོ་བའི་དོན་གཟིགས་རྫུ་འཕྲུལ་རྐང་པ་བཞིས། །སྒྱུ་མའི་མཁའ་ཡངས་འཆི་མེད་ལམ་ཉིད་དུ། །
གྲགས་པ་དོན་དུ་བྱེད་པའི་བསོད་ནམས་ཞིང༌། །འབྲས་བུས་ཡོངས་ཕྱུག་མ་ག་དྷ་བཟང་མོ ༨༣
སྦྱར་བའི་རྒྱན་ཆེན་པོའི་ཡོན་ཏན་སྒྲ་ཡི་རྣམ་པ་གཞན། །ཚུལ་མིན་མིག་གིས་ཐོས་པའི་ཡ་མཚན་གྱི། །
རྐང་པ་གྱ་གྱུའི་ལམ་དུ་འཕྱན་ཙམ་ལ། །ལྟ་བར་མ་མངོན་ལྷས་བྱིན་རྫུ་འཕྲུལ་དམད། ། ༨༤ རང་
ཉིད་ཉམས་པའི་ཕྱིར་སྐྱེས་འགྲན་འདོད་བློའི། །ཀུན་རྟོག་སྙེ་མར་རྒོད་པའི་ཆུ་ཤིང་ནགས། །སྙིང་པོ་
མེད་ལ་སྙིང་ཚོལ་བ་གཞན། །མཆོག་ཟུང་མཐུ་ཡིས་བདེར་དྲངས་དབྱེན་བསྡུམས་པ། །༨༥ཡོངས་
སུ་བརྗེས་པའི་རྒྱན་འཁྱོག་པོའི་རྒྱུད་ཀྱིས་དྲེགས་པའི་མཚམས་མེད་མདའ། །ཡབ་གཅིག་སྙིང་ལ་བརྩེ་བ་
སྤངས་པས་བསྣུན། །སྡིག་པའི་ལྟོང་ཅན་འགྱོད་སེམས་དྲག་པོའི་མཚོན། །ཕྱིས་ནས་རང་སེམས་ལ་
ལྕི་མ་སྐྱེས་དགྲ། ། ༨༦_མ་ངེས་རིག་པ་དབྱིག་གི་མདོངས་མཛེས་སུ། །བསྒྱུར་བའི་སྤུ་ཅན་མཚར་
དུ་རློམས་ཀྱང་ཝ། །དཀར་མིན་ལས་སུ་འཁུན་པའི་གད་མོས་རང༌། །ཉམས་པར་བྱས་དེ་ལྷས་བྱིན་
མ་རུང་སྤྱོད། ། ༨༧ དྲག་པོའི་ཉམ་ཁྲོ་བོའི་དུག་མྱོས་འགྲམ་པའི་དཔལ་ཟ་བའི། །གཏི་མུག་བུང་བའི་
གར་གྱི་མུན་གཏིབས་ཅན། །འདྲེན་པ་ཐུགས་རྗེའི་ཕྱག་སོར་ལྕགས་ཀྱུས་སྙིང་། །བཀུག་ནས་རབ་
ཞིའི་བསིལ་ཐོབ་ནོར་སྐྱོང་དུལ། ། ༨༨རིག་པའི་ཡན་ལག་མཆོག་ལས་འཆར་ཚུལ་བཞིའི། །ཏོག་
ཏུ་འདྲ་བའི་ང་རྒྱལ་ལག་པའི་མགྲིན། །ཀུན་མཁྱེན་ངོ་མཚར་སེན་མོས་བཅད་པའི་མཐར། །རྒྱུན་
ཞུགས་མངོན་ཐོབ་འཚོ་བྱེད་གཞོན་ནུའི་གསོས། ། ༩༠ཐུབ་གསུང་དཔྱིད་ཀྱིས་སྨིན་པའི་ཙནྡན་
ནས། །གང་གི་བསྟན་པ་རིན་ཆེན་སྙེ་མའི་ཁུར། །སྙིང་སྟོབས་དགུང་དུ་བཏེག་ལས་བསིལ་བའི་
དངོས། །ཉེར་ཐོབ་དྲང་སྲོང་སྟོང་བཅས་རྒྱལ་ཆེན་བཞི། །༩༡ཕུང་ཁྲོལ་བུད་མེད་གཡོ་སྒྱུའི་སྨྱོ་བྱེད་
གདོན།།ཉེས་བཤད་སྔགས་ཀྱི་སྟོབས་སུ་ལངས་ནས་དེའི། །སྡིག་ལྕི་གྲངས་སུ་འགྲེ་པའི་སོར་འཕྲེང་
འཛིན། །ཐུབ་པས་སླར་བཟློག་དགྲ་བཅོམ་སོར་མོའི་འཕྲེང༌། ། ༩༢ཉེས་སྤྱད་འབྲས་བུར་འོངས་
368

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
པའི་རྗེས་བཞིན་ཡང༌། །རང་མིང་རྣམ་པར་འགྱུར་བའི་སློང་བ་པ། །ཀུན་གྱིས་སྤངས་དེར་གཽ་ཏཾ་
ཐུགས་རྗེའི་ཉི། །ཤར་བས་རྨོངས་པའི་དགྲ་བཅོམ་ལེགས་འོངས་སོ།། ༩༣ དྲང་སྲོང་ཆེན་པོའི་མཐུ་
ལས་ལེགས་འོངས་དེའི། །བྱམས་པའི་ཏིང་འཛིན་གཞོམ་མེད་རྗེའི་མཆུས །དྲངས་མཐར་བསླབ་
པའི་བསིལ་ཐོབ་གདེངས་ཀ་ཅན། །འདུལ་སླད་བྱིས་པ་གསོད་རིར་དབྱར་གནས་ཚུལ།། ༩༤ དད་
པའི་ཡར་ངོ་ལ་འཛེགས་སྦྱིན་པའི་ཟླ། །ཤིནྟུ་ཕྲ་ཡང་ཆེན་པོའི་ལམ་མཚོན་པའི། །ཡོན་ཏན་སྙིང་ལ་
འཐུང་འདོད་འབྱོར་པའི་མིག །ཕྱེ་བས་མ་ངོམས་གསལ་རྒྱལ་འོད་སྲུངས་མཆོད། །༩༥ འབྱོར་པའི་
སྣོད་དུ་དམན་ཀྱང་བྱང་ཆུབ་ཀྱི།།སྙིང་པོའི་སྣང་བ་འབྱིན་པའི་སྒྲོན་གསལ་བ། །རྣམ་པར་འཐོར་རླུང་
སྟོང་གིས་མི་ནོངས་པས། །མགོན་ཁྱོད་ཅི་འདྲར་དབུལ་མོ་ལུང་བསྟན་པ། ། ༩༦ ལེགས་བྱས་སྣང་
བ་འགོག་ལ་ཆས་གྱུར་པའི། །ང་རྒྱལ་རྩེ་མོས་མཁའ་ཡང་འབིགས་བྱེད་རིར། །སྙིང་སྟོབས་ཞོ་འཐུང་
རུས་ལས་སྐྱེས་པའི་མཚོན །ལྷུང་བ་ཙམ་ན་གསལ་རྒྱལ་ཁེངས་པ་གཏོང༌། ། ༩༧ ངན་སྤྱོད་བརྣག་
དཀའི་ལས་ཀྱི་བུམ་པ་སྐྱེས །ནང་གི་གདུང་བའི་ཁྱད་པར་རྗེས་འབྲེལ་དུ། །སྡུག་བསྔལ་རྒྱ་མཚོ་
འཐུང་ལ་མངོན་ཕྱོགས་མཐར། །སྐྱོབ་པ་མཚུངས་མེད་དེས་སྐྱབས་མ་སྐྱེས་དགྲ།། ༩༨ ཆོས་ཀྱི་མུ་
གེས་བརྩེས་པའི་ཀུན་རྟོག་གི །རི་མོར་མི་འཆོལ་དམ་པའི་ལམ་བཟང་པོར། །ཞུགས་ནས་མཆོག་གི་
འབྲས་བུའི་དཔལ་ཟ་བར། །དད་སྟོབས་བཟོད་པའི་ཕ་རོལ་དེ་ཡིས་ཕྱིན། ། ༩༩ རབ་རྟོག་མཚམས་
མེད་གསུམ་དགེ་འདུན་དབྱེན།དེ་བཞིན་གཤེགས་པ་ལ་ཁྲག་འབྱིན་པ།དགྲ་བཅོམ་པ་བསད་པ་གྱི་མེ་ལྕེས་སྙིང་བཞུས་
པས །ལོག་ལྟའི་དུ་རིས་ཆེར་འཕེལ་སྐལ་པའི་མིག །གནོད་སེམས་མུན་པས་ལོང་བཞིན་ངན་
འགྲོའི་མེར། །མཆོངས་པའི་ལྷས་བྱིན་དེ་ཡང་སླར་ལུང་བསྟན། ། ༩༩ མནར་མེད་ལང་ཚོ་འབར་
བའི་མཛའ་ན་མོས། །སྙིང་ཐག་ཉེ་བར་འཁྱུད་སྟངས་ལྕགས་ཀྱི་འབར་བས་འཐགསོག་ལེ་སོ་གཉིས་པས་བཏུབ་པ།
ཐོག་སེར་འབར་བས་མགོ་འགེམས་པ །ཕྱོགས་བཞི་ནས་གླང་པོ་ཆེས་འབྲས་ཕྱེ་བཞིན་དུ་འཐག་པ་སྟེ་བཞིས་ལྷག་པའི། །སྡུག་
བསྔལ་རེ་ལ་སྲེད་འཕོས་དམྱལ་བའི་རྒྱུ། །ཉམ་ངར་མཆོག་ཟུང་གཟིགས་པས་བསིལ་བཏབ་པ། །
༡༠༠ རྒྱལ་དབང་སྙིང་རྗེའི་ག་པུར་རིས་མེད་དུ། །འཐུལ་དེ་སྐལ་བཟང་ཕྱོགས་ཀྱི་གླང་པོ་ཆེ། །
འགྲམ་པར་ལེན་ཚུལ་གཅིག་ལས་དུ་མའི་དངོས། །དོན་བཞིན་བྱིན་རླབས་ཡངས་པའི་གྲོང་
369

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གཤེགས་ལམ། ། ༡༠༡ སུམ་རྩེན་ཡོན་ཏན་ལྟ་བའི་མེ་ལོང་ལ། །ལེགས་པར་སྦྱོར་བའི་སྔ་དྲོ་
བརྩམས་པ་ནས །ཉེར་འཚེའི་མུན་པ་འཕྲོག་པའི་བདེན་སྟོབས་ཀྱི། །སྣང་བ་ཆེན་པོས་ཡངས་པ་
ཅན་རྣམས་བཟུང༌། །༡༠༢ སྔོན་སྐྱེའི་ཉི་ཟེར་ཐུར་མས་ཕྱེ་བའི་ཚལ། །བརྒྱན་པའི་དོན་བཞིན་རྒྱལ་
བཞིའི་གདན་མཚོན་ནས། །སཱ་ལའི་གྲོང་གཤེགས་ཡིད་བསྲུབས་རེ་བའི་ཤིང༌། །འབྲས་བུ་མེད་པར་
བསྟན་པ་མི་ཐིལ་སོགས། །༡༠༣འཁྲུལ་པའི་དངོས་པོ་གཞོམ་དཀའི་ཕ་བོང་ཆེ། །མཁར་འཕང་རྫུ་
འཕྲུལ་རླུང་གིས་རྡུལ་རྙེད་དུ། །བཅིལ་བའི་སྤྲོ་བསྡུའི་ཉེར་བསྟན་ཆོས་ཀྱི་མིག །གྱད་རིགས་ལྔ་
བརྒྱར་སྩལ་བའི་འཕངས་པ། །༡༠༤ནྱ་གྲོ་དྷས་མཚོན་ལེགས་བྱས་ལམ་སྣང་མཛད།།བྲམ་ཟེའི་
རྒྱུད་དུལ་ཆོས་ཀྱི་འོད་ཟེར་བཀྱེ། །ཡོན་ཏན་ལྟར་མི་མངོན་འཕགས་གཙུག་ཏོར་གྱིས། །དབང་པོའི་
བསོད་ནམས་དུས་སྟོན་ནྱ་གྲོ་སོགས། ། ༡༠༥ ལེགས་བྱས་ཟས་སྐལ་ཉམས་སུ་བླངས་པའི་
མེར། །མཆོངས་པ་དེ་ཡང་ཐུགས་རྗེའི་ཕོ་ཉ་བཞིན། །ཡེ་ཤེས་གཟིགས་པས་རྣམ་གྲོལ་གླང་ཆེན་
སྟོབས །བསླབ་པ་དུལ་དེ་བྲམ་ཟེའི་གྲོངས་སོགས་གཏམ། ། ༡༠༦ ནག་པོའི་རྩ་ལག་བརླང་པའི་
ཕུགས་སྒྲོགས་དང༌། །མི་བཟད་གནོད་སྦྱིན་བགྲང་བའི་མཐའ་ཡས་སེམས །བསླབ་བཞིའི་དབང་
དུ་བསྒྱུར་ལ་བཅོམ་ལྡན་འདས། །ལག་ན་རྡོ་རྗེར་བཅས་གཤེགས་བྱང་ཕྱོགས་བཏུལ།།༡༠༧བྱ་བའི་
རང་བཞིན་བརྗོད་པ་བདེན་པའི་རྗེས་འབྲང་སེམས་ནི་རྣམ་པར་གྲོལ། །ཉེས་དམིགས་རྣམ་ལྔའི་རང་
ནམགསན
མཚང་ཁོང་ནས་བརྟོལ། །མི་བསྲུན་གནོད་སྦྱིན་འཁྱོག་པོའི་ཡིད་ཅན་མང༌། །བསླབ་པའི་རྒྱུད་དུ་
བཀུག་ཚུལ་བཅོམ་བརླག་སྐོར། ། ༡༠༨ཞིང་པ་ལྔ་བརྒྱར་བཅས་པ་སྔོན་སྐྱེའི་ཡུམ་བྲན་མོ་ཀ་ཙ་ཀ་ལ། །
མཐོང་བའི་ལམ་དུ་ངེས་ལེགས་འབྲས་བུའི་འཚོ །རྫུ་འཕྲུལ་ཆབ་ཀྱིས་ལས་ཉོན་བཀྲུས་པ་བཞིན།།
བྲམ་ཟེའི་དོན་མཛད་ཨོ་ཏ་ལར་བྱོན་སྐབས། །༡༠༩ གདུག་པ་སྦྲུལ་གྱིས་སོས་བཏབ་ཐར་པའི་སྲོག །
མི་འཚོ་བ་ཡང་སྙིང་རྗེའི་རོ་ལྡན་ནས། །བསྲུབས་སྐྱེའི་བདུད་རྩིའི་ཁྱད་པར་ཐིགས་གཅིག་གིས། །
རེག་པ་དོན་བྱས་དགྲ་མཐར་དབྱར་གནས་གཏམ། ། ༡༡༠ དམན་པའི་ཁམས་ལས་བསོད་ནམས་
དར་དྲག་པ། །གླང་རྫི་འཁོར་ལོའི་རྟིང་པ་ཡན་ལག་ཆུར་རྩེན་ཏེ་།དེ་བཞིན་དུ་རུས་སྦལ་དང་ཡི་དྭགས་རྣམས་
སོགས །ལྔ་བརྒྱའི་གྲངས་སུ་མཉམ་པའི་སྲོག་ཆགས་མང༌། །འདུལ་བའི་དོན་གཟིགས་ལྔ་ལྡན་
370

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
ལམ་ནས་གཤེགས། ། ༡༡༡ཞིང་དང་བསམ་པས་སྨིན་པའི་འབྲས་ཞིམ་པོ། །གསེར་དུ་སྐྱེས་པ་འདི་
དང་ཕྱི་མ་ལམ། །ཅིག་ཅར་འཚོ་བ་དེ་དང་ཞིང་པའི་འགྲོ་བ་ལྔ་བརྒྱ། །རྣམ་གྲོལ་འོད་སྲུངས་གདུང་
བསྟན་དབུལ་པོ་སོགས། ། ༡༡༢ སེམས་ཅན་ཀུན་གྱི་སྙིང་ལ་ཉལ་བའི་ལས །བྱེ་བྲག་མ་ངེས་
འབྲས་བུ་སྣ་ཚོགས་སུ །སྟོན་པ་ཐམས་ཅད་གཟིགས་པའི་འཛུམ་ཞལ་ལས །ལས་ཀྱི་བ་མ
འདྲེས་དེ་ལུང་བསྟན། ། ༡༡༣ མ་རིག་ལོང་ལ་སྔོན་སྤྱད་ལས་ཀྱི་དུག །སྙིང་ལ་སྨིན་པ་རྒྱལ་བས་
ཀྱང་མི་བཟློག །འབྱུང་འགྱུར་ཚུལ་དེ་གཟིགས་ན་ཤཱཀྱའི་རིགས། །ལྷག་མ་བདེན་པའི་སར་མངོན་
བཞག་རྩལ་། ། ༡༡༤ མཆོད་སྦྱིན་ཁེངས་འཕྲོག་སྤྲུལ་པའི་ལྷུང་བཟེད་སྣོད། །འཆི་མེད་ལམ་རབ་
རྫོགས་པར་འགེངས་ཞུགས་ཏེ། །མ་སྨད་སྙིང་སྟོབས་སྦྱིན་ལ་དཀར་བའི་འབྲས། །བླ་མེད་ལུང་གིས་
ཉེར་བསྟན་གང་པོར་གྲགས། །།༡༡༥ བྱ་བ་ལྷན་ཅིག་བརྗོད་པའི་རྒྱན་མཆོག་ཟུང་ཞི་ལ་གཞོལ་བའི་སྤྲིན་སྒྲ་
དང༌། །སྡིགས་ཚིག་རྡོ་རྗེའི་ཆར་ཆེན་ལྷན་ཅིག་ཏུ། །ལྷུང་ཡང་སྤོང་བྱེད་པ་དང་ཚོགས་ཀྱི་ཞིང་། །མི་
ཉམས་མཉམ་པར་གནས་པའི་རྒྱུ་བདུན་གསུངས། ། ༡༡༦ གདུལ་བྱའི་མོས་པ་ལ་འཚམས་སྣམ་
ཚོགས་འོད། །སྤྲོ་ཞིང་གཤེགས་ནས་རྒྱལ་བ་ཉི་མ་ཉིད། །དང་པོར་ཤར་དུས་མཚར་མེ་ཏོག་ལྔ། །ནི་
ཆོས་སྟོན་པ།དེ་གུས་པས་ཉན་པ།ཐོས་ན་དགའ་བ།དེ་སྒྲུབ་པ།དོན་ཟབ་མོ་ལ་སོར་རྟོག་པ་ལྔའོ འབྱུང་བའི་རང་ཚུལ་
གསལ་བྱས་ཡངས་པའི་ལམ། ། ༡༡༧ ཡེ་ཤེས་ཀྱིས་གཙང་ཐུབ་སྐུའི་མན་ཤེལ་དེ །འདུས་བྱས་
རྣམ་བཞིའི་ཆགས་ཚོན་འཛིན་བཞེད་ཀྱང་། །རྩོད་པ་སྦྱངས་པའི་ཐ་ཚིག་ཆོས་ཉིད་དུ། །རྣམ་པ་གང་
ན་སྟོན་དེ་ཤ་པའི་ཚལ། ། ༡༡༨ བསོད་ནམས་ནགས་ཀྱི་ས་གཞིར་བོས་པའི་མགྲོན། །དུས་སུ་སྨིན་
པ་རྒུན་འབྲུམ་སྙེ་མའི་རྒྱུན། །མཐོང་ཡང་ཟུག་རྔུས་རྒྱལ་བ་འཐོར་བྱེད་བྱའི། །མྱང་བྱར་མ་ཐོབ་ནོར་
ཅན་འབྱོར་པའི་གཏམ། ། ༡༡༩ བསྐལ་པར་བཞུགས་པའི་མཛད་པ་ལུས་ཅན་གྱི། །སྣོད་དུ་མ་ཤོང་
འདོད་དགོངས་སྙིང་པོའི་སྒྲ། །ཐོས་པའི་མོད་ལ་ཕྱི་རོལ་བེམ་ཆོས་ལའང༌། །རྣམ་འགྱུར་ལྡན་པས་སྐུ་
ཚེའི་འདུ་བྱེད་བཏང༌། ། ༡༢༠བསྡུས་བརྗོད་ཀྱི་རྒྱན་ཞི་བའི་དབྱིངས་ལ་མངོན་ཕྱོགས་ནུབ་ཀྱི་རིའི། །རྐང་
རྗེས་ལས་ནི་སྙིང་རྗེའི་དམར་འོད་ཞགས། །དལ་བུར་འཕེན་པས་འཇིག་རྟེན་རྗེས་འཛིན་ཡང༌། །
སྣང་བའི་མཐར་ཐུག་ཀུ་ཤའི་གྲོང་བཞུད་པ། ། ༡༢༡ འཆི་བའི་བདུད་ལས་རྒྱལ་ཡང་འདུས་བྱས་
371

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཀུན། །མི་རྟག་པར་མཚོན་དགེ་ལ་བསྐུལ་བའི་སྒྲས །འགྲོ་ལ་ཆོས་སྟོན་ཐ་མའི་གཟིམས་ཁྲི་
དེར། །སེང་གེའི་སྟབས་ཀྱིས་འཛེགས་པ་སཱ་ལའི་ཚལ། ། ༡༢༢ཟུར་གྱི་ཕྲ་མོའི་རྒྱན་ང་རྒྱལ་འཁོར་བའི་
དུག་བསེ་མྱོས་པའི་གླུ། །ཆོས་ཀྱི་སྒྲ་དབྱངས་སྟོང་དུ་རྫོགས་བྱེད་ལ། །རྟག་པ་ཐུགས་རྗེའི་རྒྱུད་མང་
ཐབས་ཉིད་དུ །མཁས་པས་དུལ་བའི་རབ་དགའ་དོན་དུ་མཛད། ། ༡༢༣ ཨུ་དུམ་ཝ་རའི་འགྱུར་
བས་ལེགས་བྱས་། །དྲན་པ་བྱིན་ནས་ཆོས་དཀར་མུ་ཏིག་མཚོ། །མྱངས་པས་སྙིང་སྟོབས་དཀར་
འཛུམ་འཁྱིལ་དེ་ཡང༌། །གནས་ལྔར་གདུང་ཆ་བྱད་རང་རང་དང་མཐུན་པར་མཐོང་ན།ཉན་ཐོས་རྣམས་ཀྱིས་གདུང་འདེགས་
ཐུབ་པ།རྫིང་གི་ཆུ་ལ་མི་བྱིང་བ།།ལྷ་ལ་སོགས་པས་མི་གནོད་པ།།གདུང་ལ་མེ་སྤོར་ནུས་པ་སྟེ།།མུ་སྟེག་རྣམས་ལ་ཕྱི་མ་བཞི་བཟློག་
པའོ་བྱིན་གྱིས་བརླབས་པ་རབ་བཟང་ངོ་། ། ༡༢༤རང་བཞིན་རྡུལ་བྲལ་ཆོས་དབྱིང་རོལ་པ་ལོར། །
སྙོམས་ཞུགས་ཚུལ་ལ་ཆགས་པའི་སྤུ་ལངས་པའི། །འཛིན་མའི་ཕྱོགས་རྣམས་བསྲེག་པའི་བསྐལ་པ་
ཡིས །བཟུང་ཡང་འཛམ་བུ་གླིང་པའི་ཅོད་པས་ལྷུང༌། ། ༡༣༥མཆོད་སྤྲིན་རྒྱ་མཚོར་སྦས་པའི་རིན་
ཆེན་གདུང༌། །ཁྱད་པར་འཕགས་པའི་འདྲེན་བྱེད་རོ་གདན་ཏེ། །བྱ་བྱེད་ཡངས་པ་རྡོ་རྗེ་ཉི་མའི་
མཐུ། །ཡ་མཚན་འབར་བའི་ཞུགས་ལ་བཞེན་པར་གྱུར། ། ༡༢༦རྩོད་པའི་དུག་ཅན་མངལ་གྱི་རྒྱ་
བཀྲོལ་ཏེ། །ཟག་མེད་མཆོག་གིས་དཔལ་འབྱོར་བརྩེ་བའི་ཡུལ། །གང་གི་མཐུ་ལས་སྲིད་དང་ཞི་
བའི་དངོས། །མ་ལུས་གྲུབ་པའི་རིན་ཆེན་ཆ་བརྒྱད་པའོ། ། ༡༢༧ཐོས་སྒྲོགས་ལྔ་བརྒྱར་འདུས་པའི་
སྤྲིན་གྱི་སྒྲ། །བཟོད་དཀའ་ཚིག་གི་ལམ་དེར་དགྲ་བཅོམ་པ། །ཀུན་དགའ་བོར་བཅས་ཉན་ཐོས་
མཆོག་གསུམ་གྱི། །སེང་གེའི་དབྱངས་སུ་བགྲོས་པའི་བཀའ་རྣམས་བསྡུས། ། ༡༢༨བསྟན་པའི་རྔ་
ཡབ་གྲོགས་ལ་ཉེར་གཏད་ནས། །མཚན་མ་མེད་པའི་ཞི་ལ་གཞོལ་ཡང་གདུང༌། །གཞོམ་མེད་སྙིང་
པོའི་མཐུ་ལྡན་ད་དྷི་རྩེའི །ཁེངས་པ་བསྙིལ་འདྲར་འོད་སྲུང་མྱ་ངན་འདས། ། ༡༢༩ ལྷ་ཉིད་
མཚུངས་དཔེར་བསྟན་ཕྱིར་གོས་དང་བཅས། །སྐྱེས་ནས་དགེ་བའི་མཆོད་སྦྱིན་བརྒྱ་ཕྲག་
བརྩམས། །ཉོན་མོངས་དགྲ་བཅོམ་ཆོས་ཀྱི་མིག་སྟོང་ཅན། །ས་ལ་བརྒྱ་བྱིན་གཞན་པ་ནའི་གོས། །
༡༣༠ བྱ་བའི་རང་བཞིན་བརྗོད་པ་གསར་བུའི་བརྗོད་པ་སྙིང་པོ་མེད་སྤངས་ལ། །དྲང་སྲོང་ལྔ་བརྒྱ་གངྒཱའི་
གླིང་བུས་གྲོལ། །བསྟན་པའི་གཉེར་གཏད་རྡུལ་བྲལ་དབྱིངས་གཅིག་ལས། །རིང་བསྲེལ་རྣམ་
372

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
གཉིས་ཟགས་པ་ཀུན་དགའི་མཐའ། ། ༡༣༡ འཁྲུལ་པའི་མེ་ཁྱེར་ཉོན་མོངས་ཟེར་མའི་རླབས། །མི་
རུང་བའི་བཞི་བཅུ་སྤྱོད་པ་དེ་དགམུན་པར་གསོད་པ་ཉིན་མོའི་དཔལ་འབྱོར་ཆེ། །གྲགས་པ་ཤར་གྱི་རི་བོའི་
ཕྲག་རླངས་པར། །དགྲ་བཅོམ་བདུན་བརྒྱས་ཡང་དག་བརྗོད་དེའོ། ། ༡༣༢ བླ་ན་མེད་པར་བྱང་
ཆུབ་པའི །ཡེ་ཤེས་སྟོབས་སུ་ཆེ་བ་བཅུར། །རྫོགས་པའི་སངས་རྒྱས་སྒྲིབ་མེད་ཅན། །ཤེས་བྱའི་
མཁའ་མཉམ་ཡངས་པ་དེའི། ། ༡༣༣ མཛད་པའི་ཕྲིན་ལས་མཐའ་ཡས་པའི །དཀྱིལ་འཁོར་
གཞལ་དུ་མ་མཆིས་པ། །འགྲོ་བའི་མོས་བསམ་དབང་པོའི་རྗེས། །ཁྱབ་མཛད་དེ་ལ་སུ་མི་དད། །
༡༣༤སེམས་ཅན་ཁམས་ལ་ཐུན་མོང་དུ། །སྣང་བའི་ཚོན་རིས་གཏིང་མཐའ་མེད། །འཁོར་ལོ་དང་
པོའི་སྤྲིན་གྱི་རྒྱུན། །མི་ཟད་སྒྲ་བརྒྱར་འབབ་པ་ཅན། ། ༡༣༥འདི་ཉིད་ཐོས་པའི་རོ་མ་ཡང༌། །བདེ་
བའི་བཅུད་ལེན་བླ་ན་མེད། །རྙེད་དང་དོན་གྱི་འབྲས་ཞིམ་པ། །ངོ་མཚར་ཡོངས་འདུའི་སྙེ་མ་ཞིག
༡༣༦ཀུན་གྱི་སྤྱོད་ཡུལ་ལས་འཕགས་པའི། །ཡོན་ཏན་ནོར་བུའི་འབྱུང་གནས་སུ། །ཕྱེ་བས་མཁས་
རློམ་རོ་འཛིན་དང༌། །སྙིང་ནི་ལྷན་ཅིག་འདར་བ་བསྟེན། ། ༡༣༧དུས་དེར་རྨད་བྱུང་གཏམ་གྱི་
གཞི། །ཀུན་ནས་དགའ་བའི་ཟུར་ཕུད་རྩེར། །སྙིང་པོའི་ཐོད་བཞིན་གཡོ་བའི་འགྲོ། །སྒྲོལ་བའི་
མགོན་པོ་དེས་སྤྲུལ་པ།། ༡༣༨རབ་གསལ་ཉིན་མོར་བྱེད་པའི་ཞལ། །བསྟན་པས་ནང་གི་མུན་པའི་
རྒྱུན། །ཡེ་ཤེས་སྣང་བའི་ཁམས་གཅིག་ཏུ། །ཟ་བའི་ཟིལ་ནི་བཟོད་དཀའ་ཉིད།། ༡༣༩ གང་གི་
་སིང།།སོ
མཁྱེན་པ་བདུད་རྩི་ཆ།།འོད་དུ་དཀར་དང་སྒྲིབ་མི་སྲིད། །སྙོག་མེད་ལེགས་པར་བྱས་པའི་ཐོད།།༡༣
པ་ནས་ཡིན་གཏན་གྱི་བདེ་འབྱུང་གཙུག་ཏུ་སོང༌། ། ༡༤༠ དེ་ཡི་རྗེས་སུ་སྙིང་སྟོབས་ཀྱི། །དགེ་ལེགས་
རྣམ་པར་རྒྱལ་བའི་ལྷས། །ཡང་དག་ཆོས་ཀྱི་ཐེམ་སྐས་ལ། །འཛེག་པའི་གོམ་པ་བླར་བསྟོད་དེས། །
༡༤༡ ཀུན་ཏུ་བཟང་པོའི་མཛད་པ་བརྒྱས། །མཆོད་བརྗོད་སྦྱིན་པའི་དབྱངས་ཟབ་པའི། །སྤོབས་པ་
དགེ་བའི་དབང་པོ་ལ། །འགྲན་པའི་དོ་ཟླར་འདི་རྨད་བྱུང༌། །༡༤༢དབྱངས་ཅན་མགྲིན་པར་བྱས་
པའི་ལྕེས། །ཚིག་གི་བདུད་རྩི་སྦྱིན་པ་ལ། །བསྐལ་བས་བཟང་བའི་འཁོར་ལོར་ཅན། །སྨྲ་བ་དོན་གྱི་
རྒྱལ་གྱུར་ལ། ། ༡༤༣ ཤེས་བྱའི་ཁམས་ལ་ཆགས་ལྡན་པའི །མཆུ་སྒྲོས་བྱི་རུའི་འདབ་མ་
ཡང༌། །དད་པའི་དཔལ་དུ་ཕྱེ་བའི་འཛུམ། །གྲོལ་བའི་མུ་ཏིག་འབྲས་བུས་ཕྱུག ༡༤༤ ཡོངས་ཡེ་
373

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འཁོར་བའི་རྒྱ་མཚོར་ཉོན་མོངས་ལྷུན་པོས་བསྲུབས་སྐྱེས་། །སྙིགས་མ་ལྔ་ཡི་དུག་ཆེན་མྱོང་བྱའི་
སྙིང་པོར་འཚོ་བའི་སྲོག །སྐད་ཅིག་མཐའ་ཅན་ཀྱེ་མ་གློག་གི་མར་མེའི་གནས་ཚད་འདི། །ཉི་ཚེའི་
འཕྲེང་བ་བྲག་ཆའི་དབྱངས་ཀྱི་རྗེས་སུ་འབྲང་ཁོམ་མམ། ། ༡༤༥འོན་ཀྱང་བཅོམ་ལྡན་ཆོས་ཀུན་
གཟིགས་དེ་ལ། །དང་བའི་གཉིད་ཀྱིས་མྱོས་པའི་བླ་བརྡོལ་ཙམ། །སྨྲ་བའི་ངག་ཀྱང་དོན་དུ་འབྲེལ་
བགྱིད་ན། །ཉམས་བརྒྱའི་རྒྱུད་མང་ཕང་པར་ཅི་ཕྱིར་སྙེལ། ། ༡༤༦དེས་ན་ལས་ཉོན་ཏིང་འཛིན་
མཐུས་བཀུག་ལ། །སྡུག་བསྔལ་རང་སྣང་མཆེད་པ་མེ་ལྷའི་མགྲོན། །སྒྲིབ་པའི་ལུས་ཅན་ཁམས་ལ་
ཐུན་མོང་དུ། །གཟིགས་པ་ཡོངས་དག་མགོན་པོ་དེ་ལ་བདག ༡༤༧ མི་ཕྱེད་དད་པ་རྒྱ་མཚོའི་ཕ་
རོལ་དུ། །ཕྱིན་པའི་བློ་གྲོས་མཁའ་དང་མཉམ་ཉིད་སེམས། །ཀུན་ཏུ་བཟང་པོར་འཆར་བའི་ཚིག་
རྒྱན་གྱིས། །མཆོད་པའི་སྤྲིན་ཕུང་ཆར་དུ་འབབ་པ་ཅན། ། ༡༤༨མཛད་པ་ཕ་མཐའ་ཡས་པའི་
དབང་ཉིད་དུ། །སོང་བའི་ལེགས་བྱས་དེ་ཡང་རྒྱ་ཆེ་བར། །སྨིན་པའི་འབྲས་བུ་ཆད་པ་མེད་པའི་
རྒྱུན། །བསོད་ནམས་མཆོག་གི་དངོས་པོར་གྲུབ་དེ་སླར། ། ༡༤༩ ཕྱོགས་བཅུ་ཞིང་རྡུལ་གྲངས་སུ་
འགྲོ་བ་ཡིས། །མགོན་པོ་དུས་གསུམ་བཞུགས་པའི་རྒྱལ་ཀུན་ལ། །དད་པ་རྒྱ་མཚོའི་རླབས་འཕྲེང་
རོལ་པའི་ཕྱག །སྒོ་གསུམ་དག་པའི་དངོས་པོར་འཚལ་བ་དང༌།། ༡༥༠ བསོད་ནམས་འབའ་ཞིག་སྐྱེ་
བའི་སྒྲ་ལྡན་པའི། །ལེས་བཤད་འདུད་རྩིའི་ཆར་ཆེན་སྐྱུག་པའི་སྤྲིན། །བསམ་མི་ཁྱབ་པའི་དཔལ་
ཤད་འདུདསྨྲས སྐྱུག་པའི་སྤྲིན།
འདི་འབུལ་ན་ཀྱེ། ། ༡༥༡ ངན་འགྲོའི་ལམ་རབ་སྟེར་ལ་མཁས་པ་ཡི། །དུག་གསུམ་དཔུང་པའི་
དཔྱིད་ཀྱི་གཉེན་གྱུར་པ། །བསོད་ནམས་མིན་པའི་འཁྲི་ཤིང་བསྐྲུན་རྣམས་འདིར། །མ་ལུས་འགྱོད་
པས་མཐོལ་ཞིང་དེང་བཤགས་ལ། ། ༡༥༢མཛད་པ་མཆོག་དང་རྗེས་སུ་མཐུན་པའི་རླུང་། །ས་
གསུམ་བསྲུང་ལ་སྙིང་སྟོབས་རྔ་ཡབ་ཀྱིས། །ཡང་དག་ལམ་དུ་ཉེ་བར་བླངས་ཀུན་ལ། །དང་བ་དྲི་མ་
མེད་པའི་འཛུམ་ཕྱེ་མོད། །༡༥༣ ཉི་མ་འབུམ་གྱི་ཕུན་ཚོགས་འཐུངས་པའི་ཕྲིན །ཆོས་ལམ་ཡངས་
པོར་སྦྱིན་པའི་འགྲོ་འདི་དག །རྨོངས་པའི་མུན་པས་ཟ་བར་མི་འགྱུར་བའི། །ཡེ་ཤེས་སྣང་བའི་སྒོ་བརྒྱ་
དབྱེ་འཚལ་ལམ། ། ༡༥༤ དུས་༡༤༥ནས་ཡིན་མཐའི་བསྐལ་པ་འབུམ་དུ་མི་ཤིགས་པའི། །ཡངས་པའི་
གོ་འཕང་ལ་གནས་གཟུགས་སྐུའི་ཉི། །རྡོ་རྗེ་སྙིང་འགྲོ་བའི་ཡིད་ངོར་ཡང༌། །གཡོ་མེད་འཇིག་རྟེན་
374

བཅོམ་ལྡན་འདས་ཐུབ་པའི་དབང་པོའི་བསྟོད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་མི་ཟད་པའི་རྒྱན
འདུལ་བའི་དོན་བཞིན་མཛོད། ། ༡༥༥རྣམ་པ་འདི་ལྟའི་ལེགས་བྱས་རླུང་དར་གྱིས། །ཡང་དག་
འགྲོ་ལ་ཚོགས་གཉིས་རིན་ཆེན་མང༌། །སྦྱིན་པའི་ཆུ་གཏེར་ལག་པའི་སྣོད་ཉིད་། །གྲུབ་པ་སྟོབས་
བཅུའི་ཕ་རོལ་ཕྱིན་པར་བསྔོ། ། ༡༥༦ལུང་དང་རྟོགས་པ་མཆོག་གི་འབྲས་བུའི་མཛོད། །གྲོལ་བའི་
བསྟན་པ་སྲིད་ཞིའི་ཕན་དང་བདེ། །ཕུན་སུམ་ཚོགས་པ་ཡོངས་འདུ་ས་བརྟོལ་གྱི །ལྗོན་པ་དར་ལ་
རྟག་ཏུ་བབ་གྱུར་ཅིག ༡༥༧ རང་ཉིད་ངལ་བའི་ལམ་དུ་ཉམས་ཐག་ཀྱང་། །ཕ་རོལ་མགུ་མེད་སྤྲང་
པོའི་ཟློས་གར་གྱི། །གཡར་ཁྲལ་འཁོར་བ་མེད་འདི་སྤངས་ནས་ནི། །དམ་པའི་ཆོས་ཀྱིས་རང་རྒྱུད་
འདུལ་བར་ཤོག ༡༥༩ སྲིད་པའི་རྣམ་འགྱུར་སྦྲུལ་གྱི་ལྕེ་བཞིན་དུ། །སྡུག་བསྔལ་མཐའ་ཡས་མང་
པོའི་འཛིན་པ། །སྙིང་མེད་ལ་འཁྲུལ་པའི་རྒྱུན་བཅོམ་ནས། །ཡང་དག་ལམ་ལས་ཕྱིར་མི་ལྡོག་
པར་ཤོག ༡༦༠ དུས་གསུམ་ཤེས་བྱའི་དངོས་པོ་མཐའ་ཡས་ཡོངས་ལ་སྤྱོད་པའི་བསོད་ནམས་
མཐུ། །མི་ཟད་རྒྱན་གྱི་འཁོར་ལོར་འཕགས་པའི་ཡེ་ཤེས་གཟིགས་པ་དམ་པའི་སྒོར། །གང་གི་ཡུལ་
དུ་བརྟན་དང་གཡོ་བའི་འཇིག་རྟེན་ཁམས་ཀུན་བསྒྱུར་ཐོབ་ནས། །བཀྲ་ཤིས་གང་ཞིག་སྣང་བའི་
གཏེར་དེ་ཕྱོགས་དུས་ཀུན་ལས་ཛ་ཡནྟུ། །༡༦༡
དེ་ལྟར་བཅོམ་ལྡན་འདས་ཐུབ་པའི་དབང་པོའི་མཛད་པ་བརྒྱ་དང་ཉེར་ལྔའི་བརྗོད་དོན་མདོར་བསྡུ་བའི་དབྱངས་བཀོད་པ་
མི་ཟད་པའི་རྒྱན་ཅེས་བྱ་བ་འདི་། །མཐོ་རིས་སུ་ཆེ་བའི་ཡོན་ཏན་བདུན་གྱི་དབང་ཕྱུགརྗེ་དྲུང་རིན་པོ་ཆེ་སྙིང་རྣམ་རྒྱལ་ཞེས་གྲགས་
པའི་ཡིག་ཕྲེང་མཆོག་ཏུ་དཀར་བ་གང་དེའི་བཀའ་ནན་ཏན་དུ་བསྐུལ་མ་མཛད་པ་དང་། །རང་ཉིད་ཀྱི་དད་པའི་གསལ་འདེབས་སུ་བསམ་།
བྱང་ཕྱོགས་ཁ་བའི་ལྗོངས་ཀྱི་སྙན་ངག་མཁན་བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷས། །རང་ལོ་ཉེར་བརྒྱད་པ་ས་སྐྱོང་
གི་ལོ །བྷ་ཏྲ་ཞེས་པ་ཁྲུམས་ཟླ་བའི་དཀར་ཕྱོགས་ཀྱི་རྒྱལ་བ་གཉིས་པའི་ཚེས་ལ་ལུགས་གཉིས་ཀྱི་དཔལ་ཡོན་ལྷུན་དུ་ཆགས་པ་བྱ་བཟང་
སྣང་རྩེའི་ཕོ་བྲང་ཆེན་པོར་བགྱིས་པ་ལས།།སླར་ཡང་རྙོག་པའི་ཆ་ཤས་ཕྱིས་ཏེ་གཙང་བར་བསྒྲུབ་པ་དགེ་ལེགས་སུ་གྱུར་ཅིག །།
375

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
༄༅། །སྙན་ངག་གི་རྫོད་བྱེད་སྐད་རིགས་སྐབས་ལ་དཔྱད་པའི་
དོགས་དཔྱོད་ཟིན་བྲིས་བཞུགས།
བོད་མཁས་པ་མི་ཕམ་དགེ་ལེགས་རྣམ་རྒྱལ།
ཨོཾ་སྭསྟི། ཁོ་བོས་བྱས་པའི་སྙན་ངག་གི་བཤད་སྦྱར་དུ། སྐད་རིགས་འཆད་པའི་ཚེ།
སྐབས་འདིར་བརྟག་པར་བྱ་བ་འདི་ཡོད་དེ། ཨོ་ས་ར་དང་ར་ས་ཀ་སོགས་ཟུར་ཆག་གི་སྐད་དུ་སྦྱར་
བའི་བསྟན་བཅོས་ཡོད་ཅེས་པའི་ཟུར་ཆག །གཞུང་འདིར། སྙན་ངག་རང་ལུགས་དང༌། བསྟན་
བཅོས་ལ་གྲགས་པའི་ཟུར་ཆག་གཉིས་བཤད་པ་དེ་གང་རུང་ཡིན་ནམ།དེ་མ་ཡིན་པའི་མཚན་གཞི་
ཟུར་པ་ཅིག་ངོས་འཛིན་རྒྱུ་ཡོད་ཅེས་རྣམ་པར་དཔྱད་ན། དང་པོ་མི་འཐད་དོ། །བ་ལང་རྫི་ལ་སོགས་
པ་བརྗོད་པ་མི་ཤེས་། བླུན་པོ་གྲོང་པའི་ཚིག་དེ་ནི་སྤང་དགོས་པར་གསུངས་པ་དང་།འོག་ཏུ་ཚིག་
སྦྱོར་མཆོག་མིན་འདོད་པ་ནི། སྒྲ་ཉམས་ཡིན་ཏེ།ཞེས་མཆོག་མ་ཡིན་པ་ཡུལ་དམན
པའི་ངག་ནི། སྐྱོན་བཅུའི་ནང་ཚན་གྱི་སྒྲ་ཉམས་སུ་བཤད་པས་མི་རུང་བའི་ཕྱིར། གཉིས་པ་ཡང་མི
འཐད་དེ། ལེགས་སྦྱར་ལས་གཞན་པའི་སྐད་ཐམས་ཅད་ཟུར་ཆག་ཡིན་ན། སྐནྡྷ་ཀ་སོགས་རང་
བཞིན་གྱི་སྐད་དུ་སྦྱར་བ་དག་ཀྱང་ཟུར་ཆག་ཏུ་འགྱུར་བས་རང་གི་མཚན་ཉིད་འཛིན་མི་རིགས་པའི
ཕྱིར། གསུམ་པ་ལྟར་ཡང༌། མཚན་གཞི་གསར་དུ་ངོས་འཛིན་དགོས་ཤིང་། དེ་བྱུང་ཡང༌། གཞུང་དུ།
དེ་བོར་ནས་མ་ཡིན་པ་དེ་གཉིས་བཤད་པ་ཡོད་པའི་སྒོ་བོར། མེད་པའི་སྲང་འཆག་པའི་དཔེར་སོང་
བའི་འགལ་བ་སྤོང་དགོས་པའི་ཕྱིར།ཞེས་པའི་དགོས་པ་འདི་ཉིད་རིན་སྤུངས་སུ་སྡོད་སྐབས་གོང་ར་
ལོ་ཙཱ་བར་གསོལ་བས། གཞུང་གི་དེ་སྐྱེས་དེ་མཚུངས་ཡུལ་ཅན་ཞེས། སོགས་ཀྱི་སྐབས་ལ་བརྟགས་
376

སྙན་ངག་རྗོད་བྱེད་སྐད་རིག་ལ་དཔྱད་པའི་དོགས་དཔྱོད་ཟིན་བྲིས།
ན་ཤེས་པར་ཨེ་ནུས་གསུང་བ་ཞིག་བྱུང༌།སླར་དེ་བཞིན་རྗེ་དུས་འཁོར་ཞབས་ལ་ཞུས་པས། དེ་ནི་
རང་བཞིན་གྱི་སྐད་འཆད་སྐབས་ཡིན་པས་ག་ལ་རིགས།དོགས་གནས་ཤིན་ཏུ་ཡིན་འདུག་པས།
སླར་ཞིབ་ཏུ་བརྟགས་པའི་གསལ་ཁ་བྱེ། གསུང་བ་བྱུང་ཡང་། མི་འགྱང་བར་ཞི་བར་གཞོལ་བས་
ལམ་དུ་ལུས།ད་ནི་གོ་འཕང་ཆེན་པོ་དག་ལ་གསོལ་བར་མི་སྤོབས་པ་དང༌།གཞན་དག་ནི་སྨིག་རྒྱུའི་
ཐང་ལས་ཆུ་རེ་བར་སྣང་བས།རང་བློའི་བུ་ག་ཆེས་ཕྲ་བ་ལས་ཇི་ལྟར་ཤར་བ་ནི། གཞུང་ལས། ངག་
གི་རང་བཞིན་དེ་དག་ཀྱང་། །ཞེས་པ་ནས། གཞན་པ་ཟུར་ཆག་ཉིད་དུ་བརྗོད། །ཅེས་པའི་བར་ནི།
ནང་གསེས་ཀྱི་ཁྱད་པར་འགའ་ཞིག་སྔོན་དུ་བརྗོད་པ་ཡིན་པས། དེས་འོག་གི་བསྟན་བཅོས་ལ་ཁྱབ་
པར་མི་འགྱུར་ཏེ། ཅིའི་ཕྱིར་ན། སྐད་རིགས་བཞི་ཚང་བ་ཡང་མ་བཤད་པའི་ཕྱིར།འོ་ན། ལེགས་
སྦྱར་དེ་བཞིན་རང་བཞིན་དང༌། །ཟུར་ཆག་འདྲེན་མ་ཞེས་པ་སྟེ །རྣམ་པ་བཞི་རུ་མཁས་པས་
གསུངས། །ཞེས་བཤད་པ་མ་ཡིན་ནམ་ཞེ་ན།རྐང་གྲངས་བཞི་འགྲིག་ཙམ་གྱི་ཆོག་ན་ནི་བདེན་མོད།
གཞན་དུ་འདྲེན་མ་ནི་སྐད་རིགས་ཐམས་ཅད་འདྲེས་པའི་དོན་ཡིན་ལ།ཤ་ཟའི་སྐད་ནི་མིང་ཙམ་ཡང་
མེད་པའི་ཕྱིར་རོ།།
བསྟན་བཅོས་ཀྱི་རྣམ་པ་ནི་གཞུང་ལས། ལེགས་སྦྱར་སརྒས་བཅིངས་ལ་སོགས། །དྲང་
བཞིན་སྐནྡྷ་ཀ་སོགས་གང༌། །ཟུར་ཆག་ཨོཾ་ས་ར་སོགས་ཏེ། །ཟློས་གར་ལ་སོགས་འདྲེས་པའོ །
གཏམ་སོགས་སྐད་ནི་ཐམས་ཅད་དང༌། །ལེགས་སྦྱར་གྱིས་ཀྱང་བཅིངས་པ་སྟེ། །རྨད་བྱུང་དོན་ཅན་
རྒྱ་ཆེའི་གཏམ། །འབྱུང་པོའི་སྐད་ཀྱི་རང་བཞིན་བརྗོད། །ཅེས་པས།སྤྱིར་འཕགས་པའི་ཡུལ་ན། སཾ་
སྐྲྀ་ཏ་ལེགས་པར་སྦྱར་བ་དང༌།པྲ་ཀྲྀ་ཏ་རང་བཞིན་དང༌།ཨ་ཝ་བྷཾ་ཟུར་ཆག་དང།པི་ཤ་ཙི་འབྱུང་
པོའམ་ཟའི་སྐད་དེ་བཞི་ཡོད་པ་ལས།མཁས་པ་དང་རྒྱལ་བློན་ཡ་རབས་ཕལ་ཆེར་ལེགས་སྦྱར་གྱི་
སྐད་དང༌། མ་ག་དྷ་པ་སོགས་ཡུལ་འཁོར་ཆེ་བ་རྣམས་རང་བཞིན་གྱི་སྐད་དང༌། རི་བྲག་པ་དང་།
མཐའ་འཁོབ་གླིང་ཕྲན་འགའ་ཞིག་དང་བཅས་པ་ཟུར་ཆགས་དང་ཤ་ཟའི་སྐད་སོགས་སུ་སྨྲ་བར་
གསུང་རབ་དང་འཇིག་རྟེན་ལ་ཐུན་མོང་དུ་རླུང་ལྟར་གྲགས་པའི་ཕྱིར་མ་བརྗོད་ཀྱང་དོན་གྱིས་གོ་
བའི་དབང་དུ་མཛད་པ་ཡིན་ཏེ། ལེགས་སྦྱར་འབའ་ཞིག་ཏུ་སྦྱར་བའི་བསྟན་བཅོས་སརྒས་བཅིངས་
377

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
པ་དཔག་བསམ་འཁྲི་ཤིང་སོགས་དང༌། རང་བཞིན་རབ་མཆོག་སྡེས་བྱས་པ་སྐནྡྷ་ཀ་སྟེ་ཕུང་པོ་ཅན་
སོགས་དང༌། ཟུར་ཆག་ཨོ་ས་ར་དང་ར་ས་ཀ་སོགས་དང༌། ཟློས་གར་ལ་སོགས་པ་ནི་སྐད་རིགས་
ཐམས་ཅད་འདྲེས་པ་ཡིན་ལ།དེར་མ་ཟད་ལྷུག་པའི་རིགས་ཀྱི་གཏམ་སོགས་ཀྱང་སྐད་ཐམས་ཅད་
དང༌། ལེགས་སྦྱར་འབའ་ཞིག་པས་བཅིངས་པའང་ཡོད་ལ།རྨད་དུ་བྱུང་བའི་དོན་ཅན་རྒྱ་ཆེ་བ་
གཏམ་རྒྱུད་ཆེན་པོ་ཞེས་པ་འབྱུང་པོའམ་ཤ་ཟའི་སྐད་ཀྱིས་བཅིངས་པ་དང༌།དེ་བཞིན་རིན་ཆེན་རབ་
སྣང་ཞེས་བྱ་བ་ཡང་ཡོད་ཅེས་འདི་སྐབས་འཇིག་རྟེན་ལ་ཇི་ལྟར་གྲགས་པའི་སྐད་རིགས་བཞི་ཀ་ཚང་
བར་ངོས་བཟུང་བའི་ཕྱིར་རོ། །དེས་ན་འདི་ནི་སྐད་རིགས་སྤྱི་ལ་གྲགས་པ་དེ་བཞི་ཡིན་པས་སྤྱིར་
བཏང་ཡིན་ལ། སྙན་ངག་རང་ལུགས་དང༌། བསྟན་བཅོས་པའི་ལུགས་ཀྱི་ཟུར་ཆགས་དམིགས་
བསལ་བྱེ་བྲག་པ་ཡིན་པས་བསྟན་བཅོས་ཡོད་པ་མ་ཡིན་ནོ།།
གཞན་ཡང་ཟློས་གར་གྱི་ཚེ། ལྷའི་ཆ་ལུགས་འཛིན་པ་རྣམས་སཾསྐྲྀ་ཏའི་སྐད་དང་། མིའི་ཆ་
ལུགས་དང་བུད་མེད་ཀྱི་བརྗོད་པ་ཕལ་ཆེར་པྲ་ཀྲིཏ་དང༌། བཞད་གད་མཁན་གྱི་ཅོ་འདྲི་གླེགས་
བསླང་ཕལ་ཆེ་བ་ཟུར་ཆག་དང་། འབྱུང་རོ་ལངས་སོགས་མི་མ་ཡིན་གྱི་ཆ་བྱད་རྣམས་ཟའི་སྐད་
དུ་སྐབས་བཙལ་ཞིང་གཏམ་གླེང་བས། ཟློས་གར་གྱི་དཀྱིལ་འཁོར་གཅིག་ཏུ་སྐད་རིགས་བཞི་ཚང་
བ་མཁས་པ་ནས་བྱིས་པའི་སྐྱེ་བོའི་བར་ཡིད་འཕྲོག་པ་ཡིན་ཅེས། འདྲེས་མའི་དོན་བཤད་པས་ཀྱང་
པག་པར་ནུས་པའི་ཕྱིར་སྙམ་པ་ནི་བོད་མཁས་པའི་རྣམ་པར་རྟོག་པའི་
དཀའ་བའི་གནས་ལ་ཞིབ་མོར་མ་དཔྱད་པའི། །གཞུང་དོན་འཆད་རློམས་ནེའུ་ཚོའི་མཁས་
པ་། །ཟེར་ཟློས་ཙམ་གྱིས་ཕ་མཐའ་ཆོད་པ་མིན། །དེ་ཕྱིར་ལན་བརྒྱར་བརྟགས་ཤིང་དཔྱད་ན་
གཙང༌། །ཞེས་སྙན་ཚིག་སྨྲ་བ་པད་དཀར་དབང་པོས་བསྐུལ་བའི་ངོར་རེག་ཟིག་ཏུ་བགྱིས་པའོ།།
378

༄༅། །དཀར་རྒྱུད་རིན་པོ་ཆེ་ལ་སྙན་ངག་ཀུན་འཁོར་གྱི་སྒོ་ནས་བསྔགས་པ་
ཀུན་ཏུ་བཟང་པོའི་དབྱངས་ཞེས་བྱ་བ་བཞུགས།
བོད་མཁས་པ་མི་ཕམ་དགེ་ལེགས་རྣམ་རྒྱལ།
སྟག་རྣམ་རྩེན་ཞེས་བྱ་བའི་སྡེབ་སྦྱོར།
སརྦཛྙཛྙནབཻརཛེཧཨཀྵརཾསོབརྞདྷཱཏུཛཱལཿ སཾཨཱལོཀཔདྨཀུཏྶལཀཏཾཡཱུགཔདྡྷརྨཏཿ
ཀུན་མཁྱེན་ཡེ་ཤེས་རྡུལ་བྲལ་མི་འགྱུར་གསེར་གྱི་ཁམས་སུ་འབར་བ་ཡི།།
ཡང་དག་སྣང་བས་ཆོས་ཀྱི་པདྨ་མཐའ་ཡས་ཅིག་ཅར་ཁ་འབྱེད་པ།།
རང་བཞིན་གྱིས་གྲུབ་སྤོབས་པའི་ཆུ་གཏེར་དུ།།
མང་ཐོས་རླབས་ཀྱི་སོར་མོས་ལེགས་བྲིས་པའི། །
མཚར་སྡུག་ཉམས་བརྒྱའི་གར་མཁན་ཆུ་ལྷ་མོས། །
མཁས་རྣམས་ཡིད་ནི་ཞགས་པ་མེད་པར་འདྲེན།།
དེ་ལྟའི་ངོ་མཚར་ངེས་པ་ལྔ་ལྡན་པའི། །
ཚོན་རིས་མཁའ་དང་བསྲེས་པའི་འོག་མིན་ཞིང༌།།
དག་པའི་སྙིང་པོར་ཡན་ལག་བདུན་ལྡན་ལྷ།།
གྲུབ་པ་ཀུན་ཏུ་བཟང་པོའི་དབྱངས་འདི་ཤར །
379

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
དཔལ་སྤང| འཛིན་ལི མཆོག་ཐ གྲུབ་ཚ མཆོག་ཐ | འཛིན་ལི | དཔལ་སྤང
འཛིན་ལི | མཁས་ས གྲུབ་ཚ | མཆོག་ཐ | གྲུབ་ཚ མཁས་ས | འཛིན་ལི
མཆོག་ཐ | གྲུབ་ཚ རབ་སྤང དཀར་ལི རབ་སྤང གྲུབ་ཚ | མཆོག་ཐ
གྲུབ་ཚ | མཆོག་ཐ | དཀར་ལི རྒྱུད་ཐ དཀར་མི མཆོག་ཐ གྲུབ་ཚ
མཆོག་ཐ | གྲུབ་ཚ རབ་སྤང དཀར་ལི རབ་སྤང གྲུབ་ཚ | མཆོག་ཐ
འཛིན་ལི | མཁས་ས གྲུབ་ཚ | མཆོག་ཐ | གྲུབ་ཚ མཁས་པ | འཛིན་ལི
དཔལ་སྤང| འཛིན་ལི | མཆོག་ཐ | གྲུབ་ཚ | མཆོག་ཐ | འཛིན་ལི | དཔལསྤང
མཆོག་གི་དུས་སྦྱོར་བདེན་དོན་བཅུ་གཉིས་འཕོ་མེད་ཁྱིམ་གྱི་འཁོར་ལོའི་དབང་ཕྱུག་སྣང་
བའི་གཏེར། །རབ་དཀར་བརྒྱུད་པའི་ལྟེ་བ་རབ་བརྟན་གྲུ་ཆད་ཐུན་མོང་གྲུབ་པ་བཅུ་གཉིས་མུ་ཁྱུད་
བཟང༌། །ཟུར་བཞི་མི་འཇིགས་དཔལ་གྱིས་མངོན་མཐོ་ལུང་རྟོགས་ཆོས་ཚུལ་འཛིན་མཁས་བཀྲ་
ཤིས་གྲངས་ཀྱིས་འཁྱུད། །ཨེ་མ་སྲིད་ཞི་ཀུན་ལ་དགེ་བའི་ཐབས་ཤེས་འགྲོས་གཉིས་ཐུབ་བསྟན་
མཁའ་ལ་རྣམ་རྩེན་པ། །ཀུན་ཏུ་བཟང་པོ་ཉི་མའི་འཁོར་ལོ་ཆེ། །རིགས་གཞུང་ཀུན་གསལ་མེ་ལོང་
མཛེས་པའི་རྒྱན། །རྣམ་དཔྱོད་རོ་ལྡན་མ་མའི་མངལ་ནང་ལས། །ཡུད་ཀྱིས་འཁྲུངས་འདི་དཀར་རྒྱུད་
རྣམས་ལ་འབུལ། །དབྱངས་ཅན་མགྲིན་ལ་རོལ་བ་བེེ་དརྦྷའི། །མཁས་རྣམས་བཞེད་པ་ཀུན་འཁོར་
བྱ་དཀའི་རྒྱན། །མི་ཕམ་དགེ་ལེགས་རྣམ་པར་རྒྱལ་བའི་ལྷས །སྤྲུལ་འདིས་འཇིག་རྟེན་ཀུན་ཏུ་དགེ་
གྱུར་ཅིག།
380

༄༅། །རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་
མཁས་དབང་དགོངས་རྒྱན་པཎ་ཆེན་བླ་མའི་ཞལ་ལུང་
ཞེས་བྱ་བ་བཞུགས་སོ། །
དངུལ་ཆུ་དབྱངས་ཅན་གྲུབ་པའི་རྡོ་རྗེ།
ན་མོ་གུ་རུ་མཉྫ་གྷོ་ཥཱ་ཡ། འདིར་རྗེ་བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་
ལྷས་མཛད་པའི་སྙན་ངག་མེ་ལོང་མའི་དཔེར་བརྗོད་ལེགས་པར་བཤད་པ་སྒྲ་དབྱངས་རྒྱ་མཚོའི་
འཇུག་ངོགས་ཞེས་བྱ་བའི་ནང་ནས།རྩེ་མོའི་མདུན་སར་བཞད་གད་དང་། །དེ་ཤེས་ཚོགས་སུ་གསང་
སྨྲ་དང༌། །ཕ་རོལ་ཀུན་ཏུ་རྨོངས་བྱེད་ལ། །གབ་ཚིག་དག་ནི་ཉེར་མཁོ་ལྡན། །ཞེས་པའི་དགོངས་པ་
དང་ལྡན་པའི་གབ་ཚིག་གི་རྒྱན་ལོགས་སུ་བཀོལ་ཏེ་འཆད་པར་བྱ་བ་ལ།ཀུན་ཚོགས་སླུ་བྱེད་རིམ་པ་
བྲལ། །རབ་བཅོམ་མཐུན་གཟུགས་རྩུབ་མོའི་ཚིག །གྲངས་དང་རབ་བཏགས་མིང་དུ་འདུས། །
བསྒྲིབས་དང་མཐུན་སྒྲ་རྨོངས་པ་དང༌། །ཡོངས་འགྲོག་གཅིག་བསྒྲིབས་གཉིས་ཀ་བསྒྲིབས།།ཡོངས་
སུ་འདྲེས་དང་བཅུ་དྲུག་གོ །ཞེས་པ་ལྟར་ལས།ཚིག་མཚམས་སྦྱར་བས་དོན་སྦས་པ། །ཀུན་ཏུ་
ཚོགས་པ་ཞེས་བྱར་བརྗོད།།ཅེས་པའི་མཚན་ཉིད་ཅན་གྱི་ཀུན་ཏུ་ཚོགས་པའི་གབ་ཚིག་ནི། །རིགས་
དང་ལྡན་ཅིང་མཆོག་ཏུ་བཞིན་བཟང་བ། །སྙིང་ལ་འབབ་དེ་མ་མ་ལགས་ཀྱང་ནི། །རྣམ་པ་ཀུན་ཏུ་
སྲེད་པའི་འཁྲི་ཤིང་གིས། །བདག་ཡིད་འཆིང་བ་བསྒྲུབ་ཕྱིར་དགའ་མ་ཡིན། །ཞེས་གབ་བྱ་རིགས་
ལྡན་བཞིན་བཟང་སྙིང་ལ་འབབ་པ་དེ་ལུས་སྐྱེད་པར་བྱེད་པའི་མ་མ་ཡིན་ཀྱང་རྣམ་ཀུན་སྲེད་པའི་
འཁྲི་ཤིང་གི་ཡིད་འཆིང་བའི་བྱ་བ་བསྒྲུབ་ཕྱིར་དགའ་མ་ཡིན་ནོ་ཞེས་པ་ཡིན་ཀྱང་།གབ་བྱ་མ་མ་ཡིན་
381

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཀྱང་བདག་གི་ཡིད་འཆིང་བའི་བྱ་བ་བསྒྲུབ་ཕྱིར་དགའ་མ་ཡིན་ཞེས་མཚམས་སྦྱོར་ཚུལ་གྱིས་གབ་
བྱེད་བྱས་འབྲེལ་མེད་གོ་བ་ལྟ་བུ་སྟེ་ཀུན་འགྲོགས་པའི་གབ་ཚིག་ཅེས་ཀྱང་བྱའོ། །
༈གཞན་ལ་གྲགས་པའི་སྒྲ་དག་གིས། །གང་དུ་སླུ་བ་སླུ་བྱེད་ཉིད། །ཅེས་པའི་མཚན་ཉིད་
ཅན་གྱི་སླུ་བྱེད་ཀྱི་གབ་ཚིག་ནི། དཔལ་གྱི་འབྲས་བུས་རྣམ་པར་མཚན་པ་ཡི། །མཆོག་ཏུ་ཡི་གར་
འོང་བའི་ལོ་ལེགས་དང༌། །མཛེས་པའི་ཟེའུ་འབྲུ་མ་ཉམས་པདྨའི་འཛུམ །འཐོར་བས་སྲེད་ལྡན་
ཡིད་ལ་དགའ་བ་འཕེལ།ཞེས་གབ་བྱ་དཔལ་གྱི་འབྲས་བུ་སྟེ་སྐྱེས་པའི་སྒྲོ་བའི་རྣམ་པར་མཚན་པའི་
མཆོག་ཏུ་ཡི་གར་བབ་པའི་ཕོ་རྟགས་ལོ་ལེགས་པ་སྟེ་རིང་ཞིང་རྒྱས་པ་དང༌། མཛེས་པའི་ཟེའུ་འབྲུ་
ནད་སོགས་ཀྱི་མ་ཉམས་པའི་མོ་མཚན་པདྨའི་འཛུམ་གཉིས་མཐོང་བས་སྲེད་ལྡན་གྱི་ཡིད་ལ་དགའ་
བ་འཕེལ་ལོ་ཞེས་པ་ཡིན་ཀྱང༌།གབ་བྱེད་འབྲས་བུས་ཕྱུགས་པའི་ལོ་ལེགས་དང་ཟེའུ་འབྲུ་མ་ཉམས་
པའི་མེ་ཏོག་པདྨའི་འཛུམ་གཉིས་མཐོང་བས་སྲེད་ལྡན་གྱི་ཡིད་ལ་དགའ་བ་འཕེལ་ལོ་ཞེས་སྒྲ་གྲགས་
ཆེ་བས་བསླུས་ནས་རྨོངས་པར་བྱས་པ་ལྟ་བུའོ། །
༈སྦྱོར་བ་ཤིན་ཏུ་འཁྲུགས་པ་ཡིས།རྨོངས་བྱེད་རིམ་པ་བྲལ་བ་། ཞེས་པའི་མཚན་ཉིད་
ཅན་གྱི་རིམ་བྲལ་བའི་གབ་ཚིག་ནི། འདྲེན་པ་ཁྱོད་ཐུགས་ཟབ་ཡངས་འཇིག་རྟེན་ན། ཡན་ལག་
བརྒྱད་ལྡན་ཆོས་ཚུལ་ཟུང་འཇུག་ལམ། བླང་དོར་བཅས་ལྡན་བཟང་པོའི་ངང་ཚུལ་གྱིས། །རིགས་
ཅན་འདུལ་བྱ་འདུལ་ལ་བསྟན་པའི་ཞབས། ཞེས་གབ་བྱ་ཨང་རིམ་ལྟར་ཁྲིམས་ཡན་ལག་བརྒྱད་
དང་ལྡན་པའི་ཆོས་ཚུལ་དང་ཟུང་འཇུག་སྔགས་གཉིས་ཀྱི་བསླབ་བྱ་དང་དམ་ཚིག་བསྲུང་བར་ཁས་
བླངས་པ་ཐམས་ཅད་དོར་ཀྱང་བཅས་པའི་ཁྲིམས་དང་ལྡན་པའི་བཟང་པོར་རློམ་པའི་ངང་ཚུལ་གྱིས་
རང་གི་རིགས་ཅན་གྱི་འདུལ་བྱ་འདུལ་བར་བྱེད་ལ། དེ་ལྟའི་སྤྱོད་པས་འཇིག་རྟེན་ན་སངས་རྒྱས་ཀྱི་
བསྟན་པའི་ཞབས་འདྲེན་པ་ཁྱོད་ཀྱི་ཐུགས་ནི་ཟབ་ཅིང་ཡངས་། །ཞེས་པ་ཡིན་ཀྱང་གབ་བྱེད་གོ་
་ཤིན་ཏུ་དཀྲུགས་ཏེ་བཀོད་ནས་རྨོངས་པར་བྱས་པ་ལྟ་བུ་སྟེ་རིམ་པ་ལས་འདས་པའི་གབ་ཚིག་
ཅེས་ཀྱང་བྱའོ། །
༈ གང་ལ་དོན་རྟོགས་དཀའ་བ་ཡི། །ཚིག་ཕྲེང་དེ་ནི་རབ་ཅོམ་ཡིན། །ཞེས་པའི་མཚན་
382

རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་མཁས་དབང་དགོངས་རྒྱན་པཎ་ཆེན་བླ་མའི་ཞལ་ལུང་།
ཉིད་ཅན་གྱི་རབ་བཅོམ་གྱི་གབ ྃ་ཚིག་ནི།སྤྲིན་གྱི་སོ་ཅན་ཉན་བྱེད་ཆུའི་སྲིན་པོའི། །རྒྱལ་མཚན་
འཛིན་པའི་འོག་པག་བཞིས་འཁྱུད་པ། །ཕྱག་རྒྱའི་སྣོད་དུ་བགྱིས་པའི་སུ་ཀིརྟི། །ལུས་མེད་སྒྲ་ཡི་
གནས་ཀྱི་འོད་སྣང་བཞིན། །ཞེས་གབ་བྱ་སྤྲིན་གྱི་སོ་ཅན་ནི་རི་དང་ཉན་བྱེད་སྣ་བ་སྟེ་རིའི་སྣ་བ་ཅན་
ས་གཞི་དང༌། དེ་ཉིད་ཆུ་སྲིན་རྒྱལ་མཚན་འཛིན་པའི་རྒྱ་མཚོ་ཆེན་པོ་བཞིའི་འོག་པག་གི་འཁྱུད་པ་སྟེ།
མདོར་ན་ས་གཞི་རྒྱ་མཚོ་དང་བཅས་པ་ཐམས་ཅད་དཀའ་ལས་མི་འདའ་བའི་ཕྱག་རྒྱའི་སྣོད་དུ་
བགྱིས་པའི་སུ་ཀིརྟི་སྟེ་གྲགས་པ་བཟང་པོ་ནི། ལུས་མེད་སྒྲ་སྟེ་འབྲུག་སྐད་ཀྱི་གནས་ནམ་མཁའི་
མའི་འོད་ཟེར་གྱི་སྣང་བ་བཞིན་ནོ། །ཞེས་པ་ཡིན་ཀྱང་གབ་བྱེད་གྲགས་ཆུང་བའི་མངོན་བརྗོད་ཀྱི་
འཕྲེང་བས་གབ་བྱའི་དོན་བཅོམ་པ་ལྟ་བུའོ། །བཏང་བའི་དོན་བཀོད་ཚིག་དག་གིས། །སྡེབས་པ་
དག་གི་མཐུན་པའི་གཟུགས།ཞེས་པའི་མཚན་ཉིད་ཅན་གྱི་མཐུན་གཟུགས་ཀྱི་གབ་ཚིག་ནི། འདབ་
འཕྲེང་སྣ་ལྔས་ཡོངས་འཁྱུད་ཡལ་གའི་ལྕུག །འཇམ་གཉེན་སྙན་པའི་དབྱངས་སྦྱིན་ཁུ་བྱུག་ཅན། །
མདངས་མཚར་མེ་ཏོག་མཆོག་གཅིག་རྩེར་དགོད་པའི། །འཁྲིལ་ལྡེམ་གསར་པའི་ལྗོན་ཤིང་དེ་རིང་
མཐོང་། །ཞེས་གབ་བྱ་ཁ་དོག་ལྔ་ལྡན་གྱི་ན་བཟའ་གསོལ། ཕྱག་ན་སྙན་པའི་དབྱངས་འབྱིན་པའི་པི་
ཝང་དང་ལྡན་ཞིང༌། མདངས་མཆོག་ཏུ་མཚར་བའི་ཞལ་རས་ཅན་གྱི་དབྱངས་ཅན་མཛེས་སྐུ་དེ་རིང་
གི་དུས་སུ་བདག་གིས་མཐོང་ཞེས་པ་ཡིན་ཀྱང་། གབ་བྱེད་འདབ་འཕྲེང་ཁ་དོག་སྣ་ལྔས་འཁྱུད་
པའི་ཡལ་གའི་སྟེང་ན་སྙན་པའི་དབྱངས་འབྱིན་པའི་ཁུ་བྱུག་དང་ལྡན་ཞིང་།མདངས་མཚར་བའི་མེ་
ཏོག་གཅིག་ཁོ་ན་རྩེ་མོར་དགོད་པའི་ལྗོན་ཤིང་ཞིག དེ་རིང་གི་དུས་སུ་བདག་གིས་མཐོང་ངོ་ཞེས་
གབ་བྱ་དབྱངས་ཅན་མའི་བརྗོད་དོན་དངོས་སུ་མ་སྨོས་པར་དེ་དང་གཟུགས་མཐུན་པའི་དཔེ་ལྗོན་
ཤིང་བཀོད་ནས།དེ་དང་འབྲེལ་བའི་ཚིག་གིས་བསྡེབས་ནས་བརྗོད་དོན་གབ་པ་ལྟ་བུའོ།།
༈མཚན་ཉིད་ཡོད་ཙམ་ངེས་ཚིག་དང་། །ལྡན་པའི་ཚིག་ནི་རྩུབ་མོའོ། །ཞེས་པའི་མཚན་
ཉིད་ཅན་གྱི་རྩུབ་མོའི་གབ་ཚིག་ནི།ཆུ་ལས་སྐྱེས་རྣམས་ཆུ་མཚོར་ལུས་བརྟེན་ནས། །རབ་ཏུ་དཀར་
བའི་འཛུམ་བཅས་རྣམ་པར་རོལ །ལྔ་པར་གྱུར་ཀྱང་ཤིས་པ་སྒྲུབ་པའི་སྒྲས། །ཀུན་ཡིད་འཕྲོག་དེ་
གདོས་བཅས་བེམ་པོའི་ཆོས །ཞེས་གབ་བྱ་ཆུ་ལས་སྐྱེས་པའི་དུང་རྣམས་ཆུ་མཚོར་ལུས་བརྟེན་པ་སྟེ་
383

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གནས་ནས་རབ་ཏུ་དཀར་བའི་འཛུམ་དང་བཅས་ཏེ་རྣམ་པར་རོལ་བར་བྱེད་ལ། དེ་དག་ལྔ་པར་གྱུར་
པ་སྟེ་ཤི་ཡང་ཤིས་པ་སྒྲུབ་པའི་སྒྲས་ཀུན་གྱི་ཡིད་འཕྲོག་པར་བྱེད་མོད་འོན་ཀྱང་དེ་ནི་གདོས་བཅས་
།བེམ་པོའི་ཆོས་སོ་ཞེས་པ་ཡིན་ཀྱང༌པདྨ་ཆུ་ནང་དུ་སྐྱེས་པ་ལ་ཆུ་སྐྱེས་ཀྱི་སྒྲ་འཇུག་པ་ལྟར་དུང་
ལའང་ཆུ་ལས་སྐྱེས་ཞེས་པ་དང༌། སོ་འཕྲེང་དཀར་པོ་བསྟན་པ་འཛུམ་པའི་ཐ་སྙད་བྱེད་པ་ལྟར་དུ་ཁ་
དོག་དཀར་བ་ལ་འཛུམ་པ་ཞེས་ངེས་ཚིག་བཤད་རུང་ཙམ་ཡོད་པའི་སྒྲ་ཉམས་སུ་མི་འགྲོ་ལ། མངོན་
བརྗོད་ཡོངས་གྲགས་ལྟར་གྱི་གོ་བ་བཙལ་མཁས་པ་སུས་ཀྱང་ཁ་ཚོན་མི་ཆོད་པས་མགོ་རྨོངས་པར་
བྱས་ནས།མཐར་གདོས་བཅས་བེམ་པོའི་ཆོས་ཞེས་ཚིག་རྩུབ་ཀྱིས་བརྗོད་པའི་རྣམ་པའང་ཡོད་པ་ལྟ་
བུ་སྟེ་འདི་ལ་གབ་བྱེད་ཀྱི་དབྱེ་བ་ཆེར་མེད་དོ།།
༈ གང་དུ་གྲངས་ཀྱི་ཀུན་རྨོངས་པར །བྱེད་པ་གྲངས་ཉིད་ཅེས་བྱ་སྟེ། །ཞེས་མཚན་ཉིད་
ཅན་གྱི་གྲངས་ཀྱི་གབ་ཚིག་ནི། སྣ་ལྡན་དབུས་གནས་ཐེག་པ་རིམ་གསུམ་གྱི། །རྩེར་སོན་འགྱུར་
མེད་བཀྲ་ཤིས་གྲངས་ཚང་བས །མཁས་པ་འགའ་ཡོད་གང་གི་ལེགས་བཤད་ནི། །དངུལ་ཆུའི་
ཐིགས་འཕྲེང་སོར་མོས་བཅོམ་པ་བཞིན། །ཞེས་གབ་བྱ་སྣ་ལྡན་གྱི་ཡི་གེ་ན་ཡིག་དབུས་ན་གནས་
ཤིང་ཐེག་པ་གསུམ་གྱི་གྲངས་དང་མཚུངས་པའི་ཡི་གེ་གསུམ་རྩེར་སོན་ལ་ཁྱོན་འགྱུར་མེད་དེ་གསལ་
བྱེད་ཀྱི་ཡི་གེ་ན་ག་ཛ་ནས་མ་ད་ར་སྟེ་བཀྲ་ཤིས་རྟགས་བརྒྱད་ཀྱི་གྲངས་ཚང་བ་ན་ག་ཛུ་ནས་མུ་དྲ་
ཞེས་མཚན་ཅན་གྱི་མཁས་པ་འགའ་ཞིག་ཡོད་ལ། མཁས་པ་གང་དེ་ཡི་ལེགས་བཤད་རྣམས་ནི་
དངུལ་ཆུའི་ཐིགས་འཕྲེང་སོར་མོས་བཅོམ་པ་སྟེ་བསྣུར་བ་བཞིན་དུ་མཐོར་ཞིང་ཞིག་པར་གྱུར་ཏོ་
ཞེས་པ་ཡིན་ཀྱང༌།གབ་བྱེད་ཐེག་པ་རིམ་གསུམ་དང་བཀྲ་ཤིས་གྲངས་ཞེས་གྲངས་ཀྱི་སྒོ་ནས་རྨོངས་
པར་བྱས་པ་ལྟ་བུ་། ས་སྐྱ་པ་མང་ཐོས་ཀླུ་སྒྲུབ་རྒྱ་མཚོ་དང༌། རྗེ་བོད་མཁས་པའི་བླ་མ་འབྲུག་པ་
སངས་རྒྱས་རྗེ་གཉིས་རྩོད་པའི་ཚུལ་མཛད་པ་ལ་དགོངས་པ་ཡིན་ནམ་སྙམ་ཏེ་དཔྱད་པར་བྱའོ། །
གཞན་ཡང་། ལག་པའི་ཚོགས་ལས་རབ་འཁྲུངས་ཡོན་ཏན་སྐུ། །མངའ་བས་འགྲོ་བ་དུས་ཀྱི་མོས་པ་
བཞིན། །མཛད་པའི་ཚུལ་འདི་ཉི་མར་བསྟན་དབུས་ནས། །དམ་པའི་ཆོས་ཀྱི་འཁོར་ལོ་མེ་རུ་བསྐོར། །
ཅེས་གབ་བྱ་ཚོགས་གཉིས་ལ་འཁྲུངས་པའི་སྐུ་གསུམ་གྱི་གོ་འཕང་བརྙེས་ཏེ། འགྲོ་དྲུག་གི་མོངས་པ་
384

རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་མཁས་དབང་དགོངས་རྒྱན་པཎ་ཆེན་བླ་མའི་ཞལ་ལུང་།
བཞིན་དུ་མཛད་པ་བཅུ་གཉིས་ཀྱི་ཚུལ་བསྟན་ནས་ཆོས་ཀྱི་འཁོར་ལོ་གསུམ་བསྐོར་ཏེ་ཞེས་པ་ཡིན་
ཀྱང་། གབ་བྱེད་ལ་གང ྃ།ཡོན་ཏན ཾ།ཉི་མ ྃ།མེ་ཞེས་གྲངས་ཀྱི་སྒོ་ནས་རྨོངས་པར་བྱས་པ་ལྟ་
བུའང་ངོ༌། །
༈གང་དུ་དག་དོན་རྣམ་པ་གཞན། །སྣང་བ་དེ་ནི་རབ་བརྟགས་ཉིད། །ཅེས་པ་མཚན་ཉིད་
ཅན་གྱི་རབ་བརྟགས་ཀྱི་གབ་ཚིག་ནི། ཡིད་ཀྱི་ཤེས་པ་རྣལ་དུ་ཕེབ་བྲལ་ཞིང་། །རིག་རིག་ཕྱོགས་སུ་
ལྟ་བའི་སྟངས་ཞེན་པ །ལུས་ཀྱི་འཁྲི་ཤིང་འདར་ལྡན་སྐྱབས་མེད་ལ། །མཚན་མོ་སྤྱོད་པ་ཁྱོད་ཉིད་
བརྩེ་བར་རིགས། །ཞེས་གབ་བྱ་ཟས་གོས་འཚོལ་སྒྲུབ་ཀྱིས་ཡིད་ཀྱི་ཤེས་པ་རྣལ་དུ་མི་འཕེབས་ཤིང་
སྡུག་ཅིང་ཕོངས་པས་རིག་རིག་ལྟ་བའི་སྟངས་ཞན་ལ།ཟས་ངན་པའི་ལུས་ཀྱི་འཁྲི་ཤིང་འདར་བ་དང་
ལྡན་པའི་དབུལ་སྐྱབས་མེད་བདག་ལ་མཚན་སྤྱོད་པ་སྟེ་རྐུན་པོ་ཁྱོད་ཉིད་བརྩེ་བར་རིགས་སོ་
ཞེས་རྐུན་པོ་ཞིག་ལ་ཞུ་བར་བྱེད་པའི་དོན་ཡིན་ཀྱང་། གབ་བྱེད་འདོད་ལྡན་འགའ་ཞིག་འདོད་
ཆགས་དོན་དུ་གཉེར་བའི་བློས་སེམས་མི་ཕེབས་ཤིང་མིག་གི་ལྟ་སྟངས་གཞན་ལ་ཆགས་པས་མྱོས་
པའི་ལུས་འདར་བ་དང་ལྡན་པའི་སྐྱབས་མེད་བདག་ལ་མཚན་མོ་སྤྱོད་པ་སྟེ་འདོད་ཆགས་ཁྱོད་ཉིད་
བརྩེ་བར་རིགས་སོ་ཞེས་གབ་བྱའི་བརྗོད་དོན་དང་རྣམ་པ་མཚུངས་པའི་དོན་གཞན་དུ་རྣམ་པར་རྟོག་
ཅིང་སྣང་བར་བྱེད་པའི་སྒོ་ནས་རྨོངས་པར་བྱས་པ་ལྟ་བུ་ཡིན་ལ།དེས་ན་འདི་ནི་བརྗོད་དོན་མཚུངས་
པ་དང༌། སྔ་མ་མཐུན་གཟུགས་ཀྱི་གབ་ཚིག་ནི་གཟུགས་མཚུངས་པ་ཡིན་པའི་ཁྱད་པར་ཕྱེད་པར་
བྱའོ།།
༈ གང་དུ་མིང་ལ་སྣ་ཚོགས་དོན། །བརྟགས་ཏེ་མིང་དུ་འདུས་པ་ཉིད། །ཅེས་པའི་མཚན་
ཉིད་ཅན་གྱི་མིང་དུ་འདུས་པའི་གབ ྃ་ཚིག་ནི། ལང་ཚོས་ཁེངས་ལྡན་ཁྱོད་འཇོམས་ཉག་ཕྲན་ཅན། །
ཐོག་མར་པུཥྤ་ཀ་ཞེས་སྙན་སྒྲོགས་པས། །བརྣག་དགེའི་ཟུག་རྔུ་སྦྱིན་པར་བྱེད་པ་པོ། །དཔའ་བོ་མ་
ཡིན་གེ་སར་ཅན་ཡང་མིན། །ཞེས་གབ་བྱ་ལང་ཚོ་དར་བས་ཁེངས་པ་ཁྱེད་ཉིད་འཛོམས་པར་བྱེད་པ་
པོ་ཉག་ཕྲན་ཅིག་ཡིན་ལ།འོན་ཀྱང་དེའི་ཐོག་མར་པུཥྤ་ཀེ་སྟེ་མེ་ཏོག་ཅེས་པའི་སྒྲ་སྙན་སྒྲོག་པར་བྱེད་
པས་ན་ཁྱོད་ལ་བརྣག་དཀའ་བའི་འདོད་ཆགས་ཀྱི་ཟུག་རྔུ་སྦྱིན་པར་བྱེད་པ་པོ་ཉག་ཕྲན་ཅན་དཔའ་
385

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བོ་མ་ཡིན་ཞིང་གེ་སར་ཅན་མེ་ཏོག་ཀྱང་མིན་ཞེས་ཡོངས་གཅོད་ཀྱིས་དེ་གཉིས་མིན་པ་དང༌།རྣམ་
གཅོད་ཀྱིས་མེ་ཏོག་མདའ་ཅན་ཡིན་པར་བསྟན་ཀྱང༌།གབ་བྱེད་བརྗོད་དོན་དངོས་ཀྱི་མིང་ལ་དོན་
གཞན་རྣམ་པ་སྣ་ཚོགས་པར་གོ་ཞིང་རིག་པར་བྱེད་པའི་ཚིག་གིས་བར་བཅད་ནས་ཉག་ཕྲན་ཅན་
དཔའ་བོ་དང་པུཥྤ་ཀ་མེ་ཏོག་ཁོ་ནར་འཁྲུལ་ཞིང་རྨོངས་པར་བྱས་ཀྱང་མཐར་བརྗོད་དོན་དངོས་ལ་
གཞོལ་ཞིང་འབབ་པ་ལྟ་བུ་སྟེ་མིང་གཞན་བར་བཅད་པའི་གབ་ཚིག་ཅེས་ཀྱང་བྱའོ།།
༈ཚིག་ནི་ཆོས་མཚུངས་ལ་དག་པས། །དོན་གཞན་སྒྲིབ་པ་བསྒྲིབས་པའོ། །ཞེས་པའི་
མཚན་ཉིད་ཅན་གྱི་བསྒྲིབས་པའི་གབ་ཚིག་ནི། གྱེན་དུ་དྲང་བའི་བྱ་བ་རབ་དཀའ་ཞིང༌། །འབད་པ་
མེད་ཀྱང་ཐུར་དུ་ངང་གིས་འཇུག །རང་བཞིན་གཅིག་ཏུ་མི་གནས་གྱ་གྱུའི་ཚུལ། །ཀུན་ཏུ་སྟོན་ཏེ་
AMARRRRRRRRRས་རབས་ཀྱི་ཕོགས་
འབབ་ལྡན་མ་ཡིན་ནོ། །ཞེས་གབ་བྱ་གྱེན་ཏེ་ཡ་རབས་ཀྱི་ཕྱོགས་སུ་དྲང་དཀའ་ཞིང་འབད་སྩོལ་མ་
བྱས་ཀྱང་ཐུར་ཏེ་ངན་པའི་ཕྱོགས་སུ་ངང་གིས་འཇུག་པར་བྱེད་ལ། རང་བཞིན་གཅིག་ཏུ་མི་གནས་
པར་གྱ་གྱུའི་སྤྱོད་ཚུལ་དུས་ཀུན་ཏུ་སྟོན་པ་དེ་འབབ་ལྡན་དེ་ཆུ་བོ་མ་ཡིན་ནོ། །ཞེས་ཡོངས་གཅོད་
ཀྱིས་ཆུ་མ་ཡིན་པ་དང་རྣམ་གཅོད་ཀྱིས་སྐྱེ་བ་ངན་པ་སྟོན་པ་ཡིན་ཀྱང་གབ་བྱེད་གྱེད་དུ་དྲངས་དཀའ་
བ་ཐུར་དུ་ངང་གིས་འཇུག་པ། གཅིག་ཏུ་མི་གནས་པར་གྱ་གྱུར་འགྲོ་བ་ཞེས་གབ་བྱ་དང་ཆོས་
མཚུངས་པའི་ཚིག་དུ་མ་དང་མཐར་འབབ་ལྡན་མ། ཡིན་ནོ་ཞེས་གབ་བྱེད་གསལ་བར་བརྗོད་ནས་
བསྒྲིབས་པ་ལྟ་བུའོ།།
༈རྣམ་གྲངས་སྒྲ་ནི་བཀོད་པ་ཡིས། །བསྒྲུབས་པ་དེ་ནི་མཐུན་པའི་སྒྲ། །ཞེས་པའི་མཚན་
ཉིད་ཅན་གྱི་མཐུན་པའི་སྒྲའི་གབ”་ཚིག་ནི། ཡི་གེ་བཟང་པོས་མངོན་པར་བརྗོད་པ་ཡི །ཁམས་
ལས་ཡོངས་གྲུབ་རྒྱན་གྱིས་རྣམ་མཛེས་པ།།ཁྱེད་ཀྱི་གེ་སར་མིང་མཐུན་ཤར་གྱི་རིར།།ཉིན་མོར་བྱེད་
པ་འཕོས་འདྲས་བདག་ཡིད་ཕྲོགས། །ཞེས་གབ་བྱ་སུ་ཝ་ཎྞ་ཞེས་པ་ཡི་གེ་བཟང་པོ་དང་མདོག་བཟང་
སྟེ་གསེར་གྱི་མིང་དུའང་འཇུག་པ་དང༌། ཀེ་སར་ཞེས་པ་གེ་སར་དང་སྒྲའི་མིང་དུའང་འཇུག་པས་ན་
ཡི་གེ་བཟང་པོའི་མིང་གིས་མངོན་པར་བརྗོད་པའི་གསེར་གྱི་ཁམས་ཏེ་རྒྱུ་ལས་གྲུབ་པའི་རྒྱན་གྱིས་
རྣམ་པར་མཛེས་པ་ཁྱོད་ཀྱི་གེ་སར་དང་མིང་མཐུན་པའི་སྐྲ་ཚོགས་འོད་དང་ལྡན་པ་ནི་ཤར་གྱི་རི་རྩེར་
386

རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་མཁས་དབང་དགོངས་རྒྱན་པཎ་ཆེན་བླ་མའི་ཞལ་ལུང་།
ཉིན་མོར་བྱེད་པའི་དཀྱིལ་འཁོར་ཕོས་པ་དང་འདྲ་བས་བདག་ཡིད་ཕྲོགས་སོ་ཞེས་པ་ཡིན་ཀྱང༌།
གབ་བྱེད་བརྗོད་བྱའི་དངོས་མིང་གསེར་དང་སྐྲ་ཞེས་པ་གསལ་བར་མ་བརྗོད་པར། དེ་དང་མི་མཐུན་
པའི་སྒྲའི་རྣམ་གྲངས་ཡི་གེ་བཟང་པོ་དང་གེ་སར་མིང་མཐུན་ཞེས་བཀོད་ནས་གབ་བྱའི་དངོས་མིང་
མི་གསལ་བའི་ཚུལ་དུ་བསྒྲུབས་པ་ལྟ་བུའོ། །
༈ གང་ཞིག་མངོན་སུམ་དོན་བསྟན་ཀྱང༌། །རྨོངས་ཕྱིར་དེ་ནི་རྨོངས་ཞེས་བྱ། །ཞེས་པའི་
མཚན་ཉིད་ཅན་གྱི་རྨོངས་པའི་གབ་ཚིག་ནི། ཁྱིམ་གྱིས་ཡིད་བྱུང་ངེས་པར་བསླབ་གཞིའི་ཚུལ། །
རང་གར་མཛད་པའི་བུ་ལ་དང་དུ་བཞེས། །དེ་ཚུལ་མ་ཉམས་མངོན་འདོད་ལས་སྐྱེས་པའི། །རི་
དྭགས་མིག་ཅན་མཆུ་ཡི་སྦྲང་ཆང་གཞིབ། །ཅེས་གབ་བྱ་བཟའ་མི་མང་པོས་རང་གི་འདོད་པ་དང་ཐ་
དད་པའི་བྱ་བ་བྱེད་པ་འདི་ནི་ཁྱིམ་ན་གནས་པ་རྣམས་ཀྱི་སྐྱོན་ནམ་རང་བཞིན་ཞེས་ཡིད་བྱུང་ནས་
ངེས་པར་བསླབ་པའི་གཞི་མ་བཤེ་ཡང་སླར་མི་གཤེ།།ཁྲོས་ཀྱང་སླར་མི་ཁྲོ།རྡེག་ཀྱང་སླར་མི་རྡེག །
འཚང་བྲུས་ཀྱང་སླར་འཚང་མི་འབྲུ་སྟེ་དགེ་སྤྱོད་ཀྱི་ཆོས་བཞིའི་ཚུལ་རང་བཞིའི་ཚུལ་རང་གིར་མཛད་
པའི་ཞི་དུལ་གྱི་སྤྱོད་པ་དང་དུ་བཞེས་ལ་དེ་ལྟ་བུའི་སྤྱོད་ཚུལ་མ་ཉམས་པའི་ངོས་ནས་མངོན་འདོད་
ལས་སྐྱེད་པའི་རི་དྭགས་མིག་ཅན་མའི་མཆུ་སྒྲོས་ཀྱིས་སྦྲང་ཆང་གཞིབ་པ་སྟེ་འཇིབ་པ་བྱེད་དོ་ཞེས་
གབ་བྱའི་དོན་མངོན་སུམ་དུ་བསྟན་པ་ལྟར་སྣང་ཡང་གབ་བྱེད་ཁྱིམ་གྱིས་ཡིད་སྐྱོ་ནས་བསླབ་གཞིའི་
ཚུལ་བླང་བ་མ་ཉམས་བཞིན་དུ་བུད་མེད་ཀྱི་མཆུ་སྒྲོས་འཇིབ་པ་ཇི་ལྟར་ཡིན་སྙམ་དུ་སྟོན་ཚིག་དེས་
འཁྲུལ་རྒྱུ་བྱས་ནས་རྨོངས་པ་བྱས་པ་ལྟ་བུའོ །
༈གང་ལ་སྦྱོར་འཕྲེང་བདག་ཉིད་ཅན།།ད་ནི་ཡོངས་སུ་འཕྲོག་ཅེས་བྱ།།ཞེས་པའི་མཚན་
ཉིད་ཅན་གྱི་ཡོངས་འཕྲོགས་ཀྱི་གབ་ཚིག་ནི། རི་ཡིག་སྐྱེས་མགོན་དགྲ་བོའི་ཁ་ཟས་ཀྱི། །རྩ་ལག་
ལས་འོངས་བཅུད་ཀྱིས་འཚོ་བའི་ཁྱུ། །ཁ་འཇོམ་གྲོགས་མིན་འཛིན་ལ་དགའ་རྣམས་དང༌། །ལྷན་
ཅིག་གླུ་དང་ཟློས་གར་འགྲན་པ་མཚར།།ཞེས་གབ་བྱ་རི་ཡིག་སྐྱེས་ལྷ།ལྷའི་མགོན་བརྒྱ་བྱིན།བརྒྱ་
བྱིན་གྱི་དགྲ་ལྷ་མིན་སྒྲ་གཅན། སྒྲ་གཅན་གྱི་ཁ་ཟས་ཉི་མ། ཉི་མའི་རྩ་ལག་སྟེ་གཉེན་པདྨ། དེ་ལས་
འོངས་པའི་བཅུད་སྦྲང་རྩི།དེས་འཚོ་བའི་ཁྱུ་བུང་བ་དང༌།ཁ་བ་འཇོམས་པ་མེ།མེའི་གྲོགས་མིན་པ་
387

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
དགྲ་ཆུ། ཆུ་འཛིན་པ་སྤྲིན།སྤྲིན་ལ་དགའ་བ་རྨ་བྱ་སྟེ་དེ་གཉིས་ལྷན་ཅིག་ཏུ་བུང་བའི་གླུ་དང་རྨ་བྱའི་
ཟློས་གར་འགྲན་པ་ལྟར་གྱུར་པ་མཚར་རོ་ཞེས་པ་ཡིན་ཀྱང་གབ་བྱེད་ཚིག་མང་པོའི་འཕྲེང་བ་སྔ་མ་
སྔ་མའི་དོན་ཕྱི་མ་ཕྱི་མས་ཕྲོགས་པ་ལྟར་བྱས་ནས་གབ་པ་ལྟ་བུའོ། །
༈ གང་དུ་རྟེན་ནི་སྦས་བྱས་ཏེ། །བརྟེན་པ་གསལ་བ་གཅིག་བསྒྲིབས་པའོ །ཞེས་པའི་
མཚན་ཉིད་ཅན་གྱི་གཅིག་བསྒྲིབས་པའི་གབ ྃ་ཚིག་ནི། ཕྲ་རགས་འབྱུང་བའི་ཁམས་ལས་འདས་
གྱུར་ཅིང་། །ཀུན་ཏུ་མི་སྣང་སྟོང་པ་ཅང་མེད་མིན། །ཡོན་ཏན་ལྡན་པ་ལ་ལའི་གཟུགས་མཚར་བ། །
བར་སྣང་ཁམས་ལ་དབང་པོའི་གཞུ་བཞིན་སྟོན། །ཞེས་གབ་བྱ་གཞིའི་ལུས་སེམས་ལ་རགས་པ།ཕྲ་བ
ཤིན་ཏུ་ཕྲ་བ་གསུམ་ཡོད་པ་ལས་ཕྲ་བ་དང་རགས་པའི་འབྱུང་བ་དང་འབྱུང་འགྱུར་གྱི་ཁམས་ལས་
འདས་པར་གྱུར་ཅིང་།ཐ་མལ་མའི་མིག་ཡུལ་དུ་དུས་ཀུན་ཏུ་མི་སྣང་བས་སྟོང་པ་ལྟ་བུ་ལ།སྒྱུ་ལུས
ཐོབ་པ་རྣམས་ལ་སྣང་དུ་རུང་བས་ཅང་མེད་པ་འང་མ་ཡིན་ཞིང༌། མཚན་དང་དཔེ་བྱད་ལ་སོགས་
པའི་ཡོན་ཏན་དཔག་ཏུ་མེད་པ་དང་ལྡན་པ་སྒྱུ་མའི་སྐུའི་གཟུགས་མཆོག་ཏུ་མཚར་བ་ནི། བར་སྣང་
སྟོང་པའི་ཁམས་ལས་དབང་པོའི་གཞུང་སྟེ་འཇའ་ཚོན་བསྟེན་པ་བཞིན་དུ་དོན་དམ་འོད་གསལ་གྱི་
ངང་ལ་སྡང་བར་བྱེད་དོ་ཞེས་པ་ཡིན་ཀྱང༌། གབ་བྱེད་ལ་ལའི་ཞེས་རྟེན་ནམ་ཡན་ལག་ཅན་སྒྱུ་མའི་
སྐུ་གབ་ཅིང་བརྟེན་པའམ་ཡན་ལག་གཟུགས་མཚར་བ་གསལ་བར་བརྗོད་པ་ལྟ་བུའོ། །
བརྟནཔའམཡན.
༈ གང་དུ་གཉིས་ཀ་སྦས་གྱུར་པ། །དེ་ནི་གཉིས་ཀ་བསྒྲིབས་པའོ། །ཞེས་པའི་མཚན་ཉིད་
ཅན་གྱི་གཉིས་ཀ་བསྒྲིབས་པའི་གབ”་ཚིག་ནི། བླ་ན་མེད་པའི་ཡོན་ཏན་ཚོགས་ཀྱི་གཏེར། །གང་
གིས་འཕངས་པ་མེད་པ་སུ་ཞིག་ལ། །སྦྱིན་པ་ཡང་དག་ཕུལ་གྱི་སྒྲ་སྙན་པོ། །ཐོས་པའི་རྣ་བ་དེ་ཡང་
དོན་ལྡན་བྱེད། །ཅེས་གབ་བྱ་བླ་ན་མེད་པ་སྟེ་གོང་ན་མེད་པའི་ཡོན་ཏན་གྱི་ཚོགས་ཀྱི་གཏེར་དུ་གྱུར་
པ་རྒྱལ་པོ་ཟླ་བ་ལྟ་བུས་བུ་དང་ཆུང་མ་དང་ལོངས་སྤྱོད་སོགས་ལྟ་ཅི་ལུས་སྲོག་ལའང་འཕངས་པ་
མེད་པར་བྲམ་ཟེ་སྦྱིན་པ་ཡང་དག་པ་སྟེ་ཕྱིན་མ་ལོག་པ་ཕུལ་བྱུང་བ་བྱིན་པ་དངོས་སུ་མཐོང་བ་
རྣམས་ལྟ་ཅི། དེ་འདྲ་སྙན་གྲགས་ཀྱི་སྒྲ་སྙན་པོ་ཐོས་པའི་རྣ་བ་དེ་ཡང་དོན་དང་ལྡན་པར་བྱེད་ཞེས་
པ་ཡིན་ཀྱང༌། གབ་བྱེད་གང་གིས་ཞེས་སྦྱིན་པ་སྟེར་པ་པོ་རྒྱལ་པོ་དང༌། སུ་ཞིག་ཅེས་སྟེར་ཡུལ་བྲམ་
388

རྗེ་བོད་མཁས་པའི་གབ་ཚིག་གི་དཔེར་བརྗོད་ལོགས་སུ་བཀོལ་ཏེ་བཤད་པ་མཁས་དབང་དགོངས་རྒྱན་པཎ་ཆེན་བླ་མའི་ཞལ་ལུང་།
ཟེ་གཉིས་ཀ་དངོས་སུ་མ་བརྗོད་པར་སྦས་པ་ལྟ་བུའོ། །
༈ གང་ལ་མཚན་ཉིད་སྣ་ཚོགས་འདྲེས། །དེ་ནི་ཡོངས་སུ་འདྲེས་ཞེས་བྱ། །ཞེས་མཚན་
ཉིད་ཅན་གྱི་ཡོངས་འདྲེས་ཀྱི་གབ ྃ་ཚིག་ནི། ཁྱོད་ཀྱི་མཛེས་ཆོས་གེ་སར་མིང་ལྡན་པ། །མཆོད་པར་
བྱས་པ་རིན་པོ་ཆེ་ཡི་མིང༌། །མེ་ཡིས་འཁྱུད་དེས་སྲིད་པས་བྱས་པའི་སྐྱོན། །ཆུ་བོ་རྣམས་ལས་ངེས་
པར་སྒྲོལ་བར་བྱེད། །ཅེས་གབ་བྱ་གཞོན་ནུ་ཁྱོད་ཀྱི་མཛེས་ཆོས་སུ་གྱུར་པ་གེ་སར་གྱི་མིང་དང་ལྡན་
པའི་སྒྲ་ཚོགས་ཀྱིས་མཆོད་པར་བྱས་པ་རིན་པོ་ཆེ་ཡི་མིང་དང་ལྡན་པའི་དཀོན་མཆོག །མེ་ཡིས་
འཁྱུད་པ་སྟེ་གསུམ་གྱི་གྲངས་དང་ལྡན་པ་དེས་ནི་སྲིད་པ་འཁོར་བས་བྱས་པའི་སྐྱོན་གྱི་ཆུ་བོ་རྣམས་
ལ་ངེས་པར་སྒྲོལ་བར་བྱེད་ནུས་སོ་ཞེས་པ་ཡིན་ཀྱང༌།གབ་བྱེད་གེ་སར་ཞེས་པ་སྐྲ་དང་གེ་སར།རཏྣ་
ཞེས་པ་དཀོན་མཆོག་དང་རིན་པོ་ཆེ་ལ་འཇུག་པར་བསམ་ནས་གེ་སར་མིང་ལྡན་དང་། རིན་པོ་ཆེའི་
མིང་ཞེས་མཐུན་པའི་སྒྲའི་གབ་ཚིག་དང༌། མེ་ཡིས་འཁྱུད་ཅེས་གྲངས་ཀྱི་གབ་ཚིག་གཉིས་འདྲེས་
པའི་སྒོ་ནས་བསྒྲིབས་པ་ལྟ་བུའོ། །
སྨྲས་པ། རྒྱལ་བའི་ཡབ་གཅིག་སྨྲ་བའི་ཉི་མ་ཆེ། །གངས་ཅན་སྐྱེ་འགྲོའི་ལེགས་བྱས་འོད་
སྲུངས་ཀྱི། །མངོན་བསུས་ལུང་རྟོགས་སྣང་བ་འབར་བཞིན་དུ། །རྒྱལ་བསྟན་ཀུན་ཏུ་གསལ་བའི་
འགྲམ་པར་འཕགས། །གང་དེའི་ཐུགས་བརྩེའི་གསུང་གསང་འོད་སྟོང་གིས།།བདག་བློའི་ཆུ་སྐྱེས་མི་
ཤེས་མཚན་མུན་དྲར། །འཐུམ་རྣམས་ངོ་མཚར་མདངས་སུ་གྲོལ་བའི་ཚེ། །སྔོན་མེད་ལེགས་བཤད་
བསྲུམ་ཞིམ་འདི་ཀོ་འཐུལ། །དེ་ལྟར་འབད་ལས་བྱུང་བའི་རྣམ་དཀར་འབྲས། །མན་ཤེལ་རི་དབང་
དཔལ་ལ་འགྲན་པའི་མཐུས །ལྔ་རིག་བསྟན་པ་ཕྱོགས་དུས་ཐམས་ཅད་དུ། །དར་རྒྱས་ཡུན་རིང་
གནས་པའི་རྒྱུར་གྱུར་ཅིག །ཅེས་རྗེ་བཙུན་དབྱངས་ཅན་གྲུབ་པའི་རྗེ་དཔལ་བཟང་པོའི་བཀའ་
འཁྲིད་སྩལ་པར་ཟིན་བྲིས་བཏབ་པའོ།།
389

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
༄༅། །བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་
ཀྱི་དཀའ་འགྲེལ་ཉུང་བསྡུས་རང་མཐོང་བྱིས་ཆུང་
གནམ་རྡོའི་ཕྲེང་བ་ཞེས་བྱ་བ་བཞུགས་སོ །
ཚངས་སྲས་དགྱེས་པའི་སྡེ།
ན་མོ་གུ་རུ་སྭ་ར་སྭ་སྟེ། དཀོན་མཆོག་ཀུན་དངོས་བློ་གཏེར་འཇམ་པའི་དབྱངས། །བཞད་
པའི་རྡོ་རྗེ་སྐལ་བཟང་ཐུབ་བསྟན་བདག །འཇིགས་མེད་སྤང་རྟོགས་རྒྱ་མཚོའི་དབང་ཕྱུག་མཆོག །
ཁམས་གསུམ་འགྲོ་བའི་མགོན་པོ་གཙུག་ན་རྒྱལ། །མཚན་དཔེའི་ལང་ཚོ་ཉི་མ་འབུམ་བཞིན་གསལ། །
དྲུག་ཅུའི་གསུང་དབྱངས་གདུལ་བྱའི་རྒྱུད་ལ་འཇུག །ཡེ་ཤེས་ཆེན་པོས་ཤེས་བྱའི་གནས་ཀུན་ཁྱབ། །
ཐུབ་དབང་སྲས་དང་བཅས་ལ་སྙིང་ནས་འདུད། །རྒྱལ་ཀུན་ཡེ་ཤེས་ཕུང་པོ་རལ་གྲི་ཅན། །འོད་
འབར་མཛེས་པའི་རྒྱན་སྤངས་ངུར་སྨྲིག་གི །རྣམ་པར་རོལ་པ་ཀུན་མཁྱེན་བློ་བཟང་གྲགས། །སྲས་
མཆོག་གཉིས་དང་བཅས་པ་འདི་ཕྱིའི་སྐྱབས། །རབ་འབྱམས་ཞིང་གི་རྒྱལ་བ་མ་ལུས་པ། །བསྐྱེད་
པའི་ཡབ་གཅིག་དམར་སེར་ལང་ཚོ་ཅན། །འཇམ་པའི་དབྱངས་ཞེས་གྲགས་པའི་མཚན་ཙམ་ཡང༌། །
དྲན་པས་རྨོངས་པ་མིང་གི་ལྷག་མར་བྱས། །མུ་ཏིག་འཁྲི་ཤིང་འཛིན་པའི་ཕོ་ཉ་མོ། །བརྗོད་བྲལ
གསུང་གི་ཟབ་གསང་བཻ་ཌཱུརྱ། །སྔོན་པོའི་རྒྱུད་དུ་བཀུགས་པའི་དགེ་མཚན་གྱིས །ཆོས་དོན་རྣམ་
འབྱེད་བློ་གྲོས་མཆོག་སྩོལ་མཛོད། །མཁྱེན་རབ་འོད་ཀྱིས་གཙུག་ལག་པདྨོའི་མཛོད། །ཕྱེ་བའི་
ཐབས་མཁས་སྦྲང་རྩིའི་ཟིལ་མངར་གྱིས། །བདག་སོགས་སྐལ་བཟང་རྐང་པ་དྲུག་པའི་ཚོགས། །
ཚིམ་མཛད་ཡོངས་འཛིན་འགྲོ་བའི་སྒྲོན་མེར་འདུད། །རྨད་བྱུང་རྣམ་དཔྱོད་ལྷན་སྐྱེས་རང་བཞིན་
390

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
གྱིས །མཁས་པ་དགྱེས་པའི་འཇུག་ངོགས་དནྜིའི་གཞུང༌། །གསལ་མཛད་བཤེས་གཉེན་ཆེན་པོར་
ཡོངས་བཏུད་ནས། །དཔེར་བརྗོད་དཀའ་གནས་གྲོལ་ལ་སྤྲོ་བས་ཞུགས། །
དེ་ཡང་གངས་ཅན་གྱི་སྙན་ངག་མཁན་ཐམས་ཅད་ཀྱི་གཙུག་གི་ནོར་བུ་བོད་མཁས་པ་མི་
ཕམ་དགེ་ལེགས་རྣམ་པར་རྒྱལ་བའི་ལྷས་མཛད་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་
མཚོའི་འཇུག་ངོགས་ཞེས་བྱ་བའི་དཀའ་གནད་ཚིག་གི་མདུད་པ་རྨོངས་ཞེན་ཨ་འཐས་སུ་སོང་པའི་
བྱིས་པ་རྩལ་མེད་ཀྱི་ལག་པའི་སེན་མོས་བཀྲོལ་བ་མཁས་པ་ཀུན་ཐུགས་ཁྲེལ་ཞིང་བཞད་གད་ཀྱི་
གནས་ཁོ་ནར་འདུག་ཀྱང༌། རང་དང་སྐལ་བ་མཉམ་པའི་གསར་སློབ་རྣམས་ལ་ཅུང་ཟད་རེ་ཡང་
ཕན་པར་འདུག་པས སློབ་དཔོན་མཁས་པ་རྣམས་ཀྱི་ཞལ་ཆབ་བསིལ་མས་བརླན་ཏེ། རང་བློའི་
རྨོངས་ཞེན་གྱི་ནུས་པ་ཅི་ལྕོགས་ཀྱིས་དཔྱད་པའི་ཐུར་མས་མངོན་པར་བཀྲོལ་བ་ལ་ཞུགས་སོ།།
དེ་ཡང་ལེའུ་དང་པོའི་འགོར་མཆོད་པར་བརྗོད་ཅིང་ཕྱག་འཚལ་བ་ནི། ན་མོ་ཕྱག་འཚལ་བ
ཝཱ་ག་ངག །ཨིནྜ་དབང་པོ། བུདྡྷ་སངས་རྒྱས བཛྲ་རྡོ་རྗེ། ཡ་རྐྱེན་གྱི་ལ་དོན་བྱ་བའི་དགོས་ཆེད།
དེ་རྣམས་མཚམས་སྦྱར་བའི་དེ་ནི་ངག་དབང་སངས་རྒྱས་རྗེ་ལ་ཕྱག་འཚལ་ལོ །ཡང་དུས་གསུམ་
རྒྱལ་བ་རྣམས་ཀྱི་ཡེ་ཤེས་ཀྱི་ཆུ་གཏེར་ཆེན་པོ། ཚད་མེད་སྙིང་རྗེའི་མནྡྷ་ར་ཡིས་བསྲུབས་པ་སྐྱེས་ཤིང་
སྲིད་ཞིའི་མཛེས་སྡུག་མཐའ་དག་ཡོངས་སུ་རྫོགས་པའི་རང་ཞལ་བསྟན་པའི་དཔལ་མོ་མངོན་པར་
རིན་པོ་ཆེ་ས་ཚོགས་པའི ༦གབ་པའི་ནད
བཞད་པ་དེ་ཉིད་དེ། རིན་པོ་ཆེ་སྣ་ཚོགས་པའི་ཁམས་ལས་གྲུབ་པའི་རྒྱུད་མངས་སྦྲེང་བའི་ཟོལ་གྱིས་
དམ་པའི་ཆོས་ཀྱི་སྒོ་མོ་མཐའ་ཡས་པ།སྙན་འཇེབས་གླུ་ཡི་གདངས་སུ་ལེན་ཞིང་སྒྲོགས་པའི་རྒྱལ་བ་
ཀུན་གྱི་ཡུམ་གཅིག་ངག་གི་ལྷ་མོ་དབྱངས་ཅན་མ་ཀྱེ་ཞེས་བོས་ནས། བརྩེ་ལྡན་མ་ཁྱོད་ཉིད་བདག་
གི་མགྲིན་པའི་དགའ་ཚལ་འདིར་བྱོན་ཏེ། བཞུགས་ལ་ཆོས་རབ་ཏུ་རྣམ་པར་འབྱེད་པའི་རྩེ་དགར་
རོལ་པའི་དགེ་མཚན་སོགས་སྩོལ་བར་མཛོད་ཅེས་པའོ །
མཉན་པར་བསྐུལ་བ་ནི། དེ་ཡི་རྣམ་འཕྲུལ་སྙན་ཚིག་རིག་པའི་ཁྱད་པར་གྱི་ཡོན་ཏན་
རྣམས། སློབ་དཔོན་དབྱུག་པ་ཅན་གྱི་རྒྱུད་སྟོང་ལས་འཕོས་པའི་རྒྱན་གསུམ་གྱི་ཨུཏྤལའི་འདབ་མའི་
འཕྲེང་བ། ཁོ་བོའི་རྣམ་དཔྱོད་ཉི་ཟེར་སྟོང་གིས་བ་དེ་ཉིད་སླར་ཡང་བློ་གསལ་དོན་གཉེར་ཅན་
391

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
རྣམས་ཀྱི་རྣ་བའི་རྒྱན་དུ་བྱིན་གྱིས། ཁྱེད་ཅག་དགའ་བཞིན་ལོངས་ཤིག་བྱས་པའོ །མཁས་རློམ་
འགའ་སུན་འབྱིན་པ་ནི། སྙན་ངག་གི་ལུས་དང་རྒྱན་གྱི་ཁྱད་པར་དེ་དང་དེ་དག་རང་རང་གི་སྐབས་
ཀྱི་གནད་དོན་དེ་ཉིད་གར་མ་སོང་མ་དམིགས་པ་སྟེ། མ་ཤེས་བཞིན་དུ་སྙན་ངག་སྨྲ་བར་རློམ་པ་
འགའ་ཞིག་གིས་འོས་མེད་ཀྱི་དཔེར་བརྗོད་ཚིག་གི་ཕྲེང་བ་བསྟར་བཞིན་ངོམ་པ་ནི། ར་གན་གསེར་
དུ་བརྫུ་བས་བསླུ་བ་ཇི་ལྟ་བ་བཞིན་ནོ་ཞེས་པའོ། །
དེ་བཀག་ནས་སྙན་ཚིག་ཕུན་སུམ་ཚོགས་རྩོམ་པར་དམ་བཅའ་བ་།དུས་ད་ལྟ་སྙིགས་མ་
ལྔ་ཆེས་ཆེར་བདོ་བའི་མུན་པ་འཐུག་པོར་འཁྱམ་ཞིང་འཕྱན་པའི་མཁས་པར་རློམ་པའི་སྦྲང་མའི་
ཚོགས་ཀུན འཁོས་ཆུང་གྲོང་བའི་སྐད་ཀྱི་མུ་ཅོལ་སྣ་ཚོགས་སྒྲོག་པའི་གླུ་ཆུང་། དཔྱད་ཀྱིན་སྙིང་པོ་
མེད་པ་དེ་རྣམས་བག་བྱོས་ལ།བོད་མཁས་བདག་གིས་སྔོན་བྱོན་གྱི་ལོ་ཙཱ་བ་དང་པཎ་གྲུབ་དམ་པ་
རྣམས་ཀྱིས་ཇི་ལྟར་གསུངས་པའི་སྙན་ངག་གི་ལུགས་སྲོལ་བཟང་པོ་འདི་ཉིད་མི་ཉམས་པར་བྱ་བའི་
ཆེད་དུ་སྙན་འཇེབས་ངག་གི་ལམ་ནས་བསྟན་པར་བྱའོ་ཞེས་པའོ །
ཐུན་མོང་མ་ཡིན་པའི་ལམ་རྣམ་པར་ཕྱེ་བ་ལས་ཡོན་ཏན་བཅུའི་དང་།ཤར་ཕྱོགས་པའི་
འདོད་པ་སྦྱར་བ་ལ། ཚིགས་བཅད་ཀྱི་རྐང་པ་བཞི་བོ་རེ་རེ་ལ་རྗེས་ཁྲིད་ཀྱི་བློས་མ་ཡིག་གསུམ་རེ་
བསྐོར་བ་དང་། དེའི་ལྡོག་ཕྱོགས་ལྷོ་བ་དག་རྐང་པ་དང་བོ་སྦྱོར་བ་ལྕི་ཞིང་ཕྱི་མ་གསུམ་ཚིག་སྦྱོར་
འཇམ་པ་ལ་འདོད་། །
གཉིས་པ་རབ་དྭངས་ཡོན་ཏན་ལ། བཻ་དརྦྷས་གོ་སླ་བ་དང༌། གཽ་ཌའི་ནམ་མཁའ་ལ་སྲང་
མིན་ལམ་ཞེས་པ་དང༌།ཟླ་བ་ལ་དང་ཆུ་ལས་སྐྱེས་ཞེས་སོགས་ཅུང་ཟད་དཔྱད་དགོས་པར་བཤད་ལ།
ཚངས་པའི་བུ་ཞེས་པ་བྲམ་ཟེའོ། །
གསུམ་པ་མཉམ་ཉིད་ལ ལྷོ་བའི་རྐང་པ་དང་བོ་གཉིས་ཡང་བ་སྟེ་འཇམ་ཞིང་ཕྱི་མ་
གཉིས་ལྕི་བ་སྟེ་སྦྱོར་བ་རྩུབ་པར་བྱས་པས་འཇམ་རྩུབ་དོ་མཉམ་པས།ཤར་ཕྱོགས་པས་གཞན་
ཐམས་ཅད་འཇམ་ཞིང་རྐང་པ་གསུམ་པར་གནྡྷབྷ་ཞེས་པ་དྲི་ཟའི་སྒེག་མོ་སྟེ་ཚིག་འདི་འཇམ་རྩུབ་དོ་
མཉམ་པར་བཤད། བཞི་པ་སྙན་པ་ལ།ལྷོ་བའི་སྒྲའི་ཉམས་ལས་ཚིག་མཚུངས་ཉེ་བའི་ལམ་ལ།
392

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
རྐང་པ་དང་བོར་ཨུ་གཉིས། གཉིས་པར་རྒྱ་བཞི་སྟེ་བརྩེག་མ། གསུམ་པར་དབྱངས་ཨོ་ངེས་པ་བཞི།
ཐ་མ་ལ་གསལ་བྱེད་ངེས་བ་སྟེ་ཡ་གསུམ་ཡོད་པའོ། །ཤོ་ལོ་ཀ་རྗེས་མ་འང་རྐང་པ་གསུམ་པར་ར་
ཡིག་བཞི་སྦྱར་བ་མ་གཏོགས་གཞན་གསུམ་སྔ་མ་དང་འདྲ་བར་སྦྱར་བའོ། །རྐང་བར་བསྐོར་བ་ལ།
རྒྱ་ཞེས་པ་བཞི་བསྐོར་བ་ལེའུ་གསུམ་པའི་ཐོག་མའི་ཟུང་ལྡན་དང་མི་འདྲ་བར་དབྱངས་མཐའ་རྟེན་
སོགས་ལ་མི་ལྟོས་སོ །ཚིག་ལ་བསྐོར་བའི་རྗེས་ཁྲིད་ལ་རྐང་པ་དང་བོར་ལ་གསུམ། གཉིས་པ་ར་
གསུམ། གསུམ་པར་སྒྲ་གསུམ། བཞི་བར་ད་ཡིག་བཞི་རྣམས་བསྐོར་བའོ། །རིང་བོར་བསྐོར་བ་ལ།
ཡིད་ཅེས་པ་དང་།ཡིས་ཞེས་པ་དང༌།ཡལ་ཞེས་པ་འདི་གསུམ་བར་ཐག་རིང་བོར་ཕྱེས་ཏེ་བསྐོར་
བའོ། །ཤར་བ་ཁོ་ནས་འདོད་པའི་རྗེས་ཁྲིད་ལ།རྐང་པ་དང་གཉིས་ཚིག་སྦྱོར་རྩུབ་པ་དང༌།ཕྱི་མ་
གཉིས་དབྱངས་ཨོ་ངེས་པར་བྱས་པའོ །ཡང་ན་སྤངས་བྱ་དོན་གྱི་གྲོང་བ་དང༌། དེ་སྤོང་བྱེད་ཀྱི་
ཉམས་གཉིས་ཚིག་རིས་གསལ་ལ་སྒྲའི་གྲོང་བ་ཚིག་གི་མཚམས་སྦྱོར་ལ་ཞུགས་པ་ནི། རིགས་དང
ལང་ཚོ་ཕུན་སུམ་ཚོགས་པ་དང་ལྡན་པའི་བུ་མོ་མཚན་དང་ལྡན་པ། སྔོན་བྱོན་གྱི་སྐྱེས་བུ་དམ་པ་
རྣམས་གཤེགས་ཤིང་བགྲོད་པའི་ལམ་ལ་མཁས་པའི་རྟགས་བཟང་པོ་ཚད་དུ་སྨིན་པའི་བྱང་ཆུབ་ཀྱི་
སེམས་དེ་ལ་བརྟེན་ནས་ཐེག་པ་ཆེན་པོའི་ཡོན་ཏན་གྱི་དཀར་ཆོས་ཐམས་ཅད་ཡོངས་སུ་རྫོགས་
པའམ་དཔེ་ཡོངས་སུ་གང་བ་དེ་ནི་མཚར་ཆེའོ་ཞེས་བཤད་རྒྱུ་ལ། རིགས་རུས་དང་ལང་ཚོ་ལྡན་
ས་བཤད་རྒྱུ་
པའི་བུ་ཞེས་བཅད་དེ་མོ་མཚན་དམ་པའི་ལམ་རབ་ཏུ་བགྲོད་པ་ལ་མཁས་པའི་རྟགས་ཏེ་མཚན་མ་
ལས་སུ་རུང་བ་སྟེ་བཟང་བ་ཚད་དུ་སྨིན་པ་བྱང་སེམས་དཀར་པོའི་ཆོས་དང་གནས་གང་བ་འདི་ཉིད་
ངོ་མཚར་ཆེའོ་ཞེས་སྒྲའི་གཅོད་མཚམས་ཀྱིས་གྲོང་ཚིག་ཞུགས་པའོ །
ངག་ཚིག་དོན་ལ་ཞུགས་པའི་གྲོང་བ། ནང་མི་ཁོང་ཁྲོས་མྱོས་ཏེ་བཞིན་མདངས་དམར་
བའི་རང་བཞིན་གསལ་བར་བྱས་ཏེ་ཤུགས་དྲག་རྡོ་རྗེའི་གདེང་ཀ་ཁྲོ་ཡུལ་ཕ་རོལ་པོའི་ལུས་ལ་ལན་
བརྒྱར་བསྣུན་ཏེ་གཟེར་བའི་སྡུག་བསྔལ་གྱི་ཚོར་བ་དྲག་པོའི་ཟུག་རྔུ་མ་བཟོད་པར་འགའ་ཞིག་
འཁུན་བུ་འབྱིན་ཞེས་བཤད་རྒྱུ་ཡིན་པ་ལ།ཆགས་མྱོས་ཀྱིས་བཞིན་རས་དམར་ཞིང་ཤུགས་དྲག་པའི་
རྡོ་རྗེ་སྟེ་མཚན་མའི་གདེངས་ཀ་མཛེས་མའི་ལུས་ལ་བསྣུན་པས་ཟུག་གཟེར་མ་བཟོད་པར་འཁུན་སྒྲ་
393

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
འབྱིན་པར་གོ་བས་ངག་ཚིག་ལ་གྲོང་བ་ཞུགས་པའོ། །དམིགས་བསལ་གྱི་འདོད་པའི་དོན་ཞེས་པ་
ཆགས་པ་ལ་གོ་བ་འདྲ་ཡང༌།དེ་མ་ཡིན་པར་འདི་ཕྱིའི་དོན་བསྒྲུབ་པ་གོ་དགོས་པའོ །
ལྔ་བ་གཞོན་པ་ལ།ལྷོ་བ་ཚིག་འཇམ་ཞིང་སྙན་པ་དང༌། ཤར་བས་ཚིག་འཁྱོག་ཅིང་ཚིག་
རྩུབ་པར་སྦྱར་བའོ། །དྲུག་པ་དོན་གསལ་ལ། ཤར་བའི་འདོད་མཐུན་ནི། གཡོ་དང་སྒྱུ་རབ་ཏུ་སྦྱར་
བའི་སློང་མོའི་ཚུལ་གྱི་ཆོ་ག་མཁན་མིའུ་ཐུང་གི་ཟོལ་གྱིས་རྒྱུ་བ་སྟེ་འོང་བའི་ཁྱབ་འཇུག་གི་ཚིག་ལ་
ཉམས་བཞག་མ་བརྟགས་པར་དེས་གོམ་པ་གཅིག་སློང་བའི་རེ་བ་ལས་ལྷག་པའི་གོམ་པ་གསུམ་
ཁྱེར་ཞེས་སྨྲས་པས་གོམ་པ་གསུམ་པོ་གོམ་པ་གཅིག་གིས་མནན་པས་ཁོ་ངོ་ཚ་བས་ས་འོག་ཏུ་ཡིབ་
ཅིང་འཆིང་བའི་འབྲས་བུ་ཐོབ་པ་སྦྱིན་སྐྱེས་བུ་སྟེ་ལྷ་མིན་སྟོབས་ལྡན་ནོ། །ཤར་བ་རེ་འགའ་ཙམ་
འདོད་པ་ཡང་ཁྱབ་འཇུག་གི་སྤྲུལ་པ་མིའུ་ཐུང་གིས་ས་སློང་བ་དང༌། རྗེས་སུ་མཐུན་པར་གཏོང་བའི་
བློ་སུས་ཀྱང་འགོག་པ་མེད་པའི་སྙིང་སྟོབས་ཀྱི་བཟུང་བའམ་སྙིང་སྟོབས་ཕུལ་དུ་བྱུང་བའི་སྒོ་ནས་ཅི
འདོད་སྦྱིན་པའི་ལག་ཁྲེལ་མ་ཕྱག་ཡངས་དཱ་ནུའི་བུ་སྟེ་སྦྱིན་མའི་བུ་དེ་ཉིད་ཁྱབ་འཇུག་གི་སྤྲུལ་པས་
ས་གསུམ་གོམ་པ་གཅིག་གིས་མནན་པས ལྷ་མིན་སྟོབས་དང་ལྡན་ཡང་ངོ་ཚས་གནོང་སྟེ་འཛིན་
མའམ་ས་འོག་ཏུ་འཆིང་བ་ཞེས་ས་འོག་ཏུ་ཡིབ་པས་མི་སྣང་བར་བྱས་པའོ།།ཞེས་བཤད་ཚུལ་ཅུང་སྔ་
མ་ལས་མིག་གསལ་བར་བྱས་པ་དོན་འདྲའོ།།ད་ནུའི་བུ་སྟེ་སྦྱིན་མའི་བུ་ནི་ལྷ་མ་ཡིན་ཡིན་ནོ།།
པ་ཆ་ཆེའི་ཡོན་ཏན་༦
བདུན་པ་རྒྱ་ཆེའི་ཡོན་ཏན་ལ། ལྷོ་ཕྱོགས་པས་རྗེ་བཙུན་འཇམ་པའི་དབྱངས་ཀྱི་མཚན་
སྔགས་བཟླས་ཤིང་བསྒོམ་པས་ཀུན་ཏུ་རྨོངས་པའི་གདུང་བ་ཞི་ནས་གནས་ལུགས་ཁོ་ན་མངོན་སུམ་
དུ་རྟོགས་པའི་ཤེས་རབ་ཐོབ་པ་ན་བདུད་དགའ་རབ་དབང་ཕྱུག་ཆུང་མ་དང་བཅས་པ་ཀུན་སེམས་
ཞུམ་བཞིན་མི་དགའ་བར་སྡུག་བསྔལ་གྱིས་གདུང་བའི་མིག་ཆུ་ཟག་པའོ །ཤར་ཕྱོགས་པས་མེ་ཏོག་
གི་སྐྱེད་ཚལ་དུ་རིན་པོ་ཆེ་སྣ་ཚོགས་པའི་རྒྱན་ཅན་གྱི་མཛེས་མ་བསྟོད་པའི་ཤུགས་ལ་དེ་ལྡན་གྱི་མི
ཁྱིམ་སྟོབས་འབྱོར་ཕུན་སུམ་ཚོགས་པ་ཞིག་ལ་གོ་དགོས་པས།སྔ་མས་བསམ་པ་དང་ཕྱི་མས་སྟོབས་
འབྱོར་ལ་བསྔགས་པའོ། །བརྒྱད་པ་བརྗིད་པའི་ཡོན་ཏན་ལ།ཤར་ལྷོ་གཉིས་ལ་ལྕི་ཡང་གི་མང་ཉུང་
ཙམ་ལས་འདྲའོ། །དགུ་པ་མཛེས་པའི་ཡོན་ཏན་ལ།ལྷོ་ཤར་གཉིས་གཏམ་དང་བསྔགས་པ་གང་ལ་
394

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
ཡང་སྔ་ཕྱི་འུད་ཆེ་ཆུང་ལས་གཞན་མེད་དོ། །བཅུ་པ་ཏིང་འཛིན་གྱི་ཡོན་ཏན་གསུམ་ཀ་ཚིག་རིས་ན་
གསལ་བས་མ་བྲིས་སོ །ཀཻ་ཀའི་འཁྲི་ཤིང་ནི་མེ་ཏོག་དང་སྡོང་པོ་གཉིས་ཁ་དོག་ཤིན་ཏུ་དམར་པོ་
ཞིག་ཡིན་པར་དཔལ་ལྡན་ཟླ་བའི་འཇུག་འགྲེལ་ལས་གསུངས་པ་སོགས་མང་ངོ༌། །ལེའུ་དང་པོའི་
རིམ་པ་རགས་པར་བྱས་ཏེ་གྲུབ་ཟིན་ཏོ། །
ཐུན་མོང་དུ་འདོད་པ་ལེའུ་གཉིས་པ་དོན་གྱི་རྒྱན་སོ་ལྔ་ཡོད་པ་ལས།རིགས་རང་བཞིན་
བརྗོད་པ་ནི། ཕུལ་དུ་བྱུང་བའི་མཚན་དང་དཔེ་བྱད་ཀྱི་ལང་ཚོ་རབ་ཏུ་འབར་བའི་སྐུ་དང་། ཡང་དག་
པའི་དོན་དང་ལྡན་པའི་གསུངས་དབྱངས་ཡན་ལག་དྲུག་ཅུ་དང་ལྡན་པ་དང་། ཀུན་རྟོགས་ཆད་ཡོད་པ་
འདྲ།སྒོ་གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་གསོལ་ལོ་ཞེས་པའོ། །
བྱ་བ་ལ་ཡེ་ཤེས་ཆེན་པོས་སྲིད་མཉམ་ཉིད་དུ་གཟིགས་པའི་བྱ་བ་དང༌། བརྩེ་བ་སྙིང་རྗེ
ཆེན་པོས་གདུལ་བྱ་འདུལ་བ་ལ་སྤྲོ་བའི་ཤུགས་ཀྱིས་དྲངས་པའི་བྱ་བ་དང༌། གཞོམ་དུ་མེད་པའི་
གསུང་དབྱངས་རྣམ་པ་ཐམས་ཅད་པས་རྣམ་པར་གྲོལ་བའི་ལམ་བཟང་མ་ནོར་བར་སྟོན་པ་སྟེ་ཚིག་
གསུམ་མམ་བཞི་ལ་སོགས་པས་དུས་སྙིགས་མ་ལྔ་ཆེས་ཆེར་བདོ་བའི་དམུ་རྒོད་འདུལ་བར་དཀའ་
བའི་མི་མཇེད་ཀྱི་ཞིང་འདི་ཉིད་སྨོན་ལམ་ཆེན་པོ་ལྔ་བརྒྱ་བཏབ་སྟེ་བྱང་ཆུབ་མཆོག་ཏུ་ཐུགས་བསྐྱེད་
ནས་བདག་གིར་མཛད་པས་ཡོངས་སུ་བཟུང་བའི་པད་དཀར་ལྟར་བསྔགས་ཐུབ་པ་ཆེན་པོ་མཉམ་
མེད་ཤཱཀྱའི་ཏོག་ཅེས་མཚན་རྗེན་པར་ཕྱུངས་ཏེ་བཀའ་དྲིན་རྗེས་སུ་དྲན་ནས་གསོལ་བ་རྩེ་གཅིག་ཏུ་
བཏབ་པའོ། །
ལྡོག་པའི་དཔེ་ལ། ས་སྐྱོང་མིའི་དབང་པོ་གང་གིས་ཕ་རོལ་ཟིལ་གྱིས་གནོན་པའི་གཟི་
བྱིན་འབར་བ་བཞིན་དུ་ཉིན་མོར་བྱེད་པའི་འོད་ཀྱིས་སྣང་བ་ཆེས་ཆེར་བདོ་བའམ་རྒྱས་པ།རྒྱལ་པོ་
གང་གི་ཡ་རབས་ཀྱི་ལུགས་སྲོལ་བཟང་པོ་ལས་མི་འདའ་བའི་བཀའ་ཁྲིམས་དང་མཚུངས་པའི་རླུང་
གི་གོ་ལའི་འགྲོས་ཀྱིས་ཉི་མའི་དཀྱིལ་འཁོར་འདི་ཉིད་དུས་ལས་ཡོལ་བ་མེད་པར་ནམ་མཁའ་ལ་
ག་ག་ལའ་འགྲས་ཀྱས་ཉ་མ
རིམ་པར་འཁོར་ཏེ་འགྲོ་བ་མཐོང་ངོ་། །ཀྱེ་ཞེས་བོས་ཏེ་དཔེ་དང་དཔེ་ཅན་གོ་ལྡོག་པ་དང་སྔ་ཕྱི་ཡང་
བསྐྱར་གྱིས་ལྡོག་པས་ན་ལྡོག་རྒྱན་དུ་འདོད་དོ། །
395

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
ཕན་ཚུན་གྱི་དཔེ།རྔོན་པ་ཁྱི་ཁྲིད་ཀྱིས་མིག་གཙེ་བས་རི་སྐྱེས་བུ་མོ་ཐམས་ཅད་སྐྲགས་
རྒྱང་རིང་ཞིག་ཏུ་བྲོས་སོང་བ་བཞིན་དུ་ངེས་འབྱུང་གི་བསམ་པས་ཟིན་པའི་ཐར་འདོད་རྣམས་འཁོར་
བའི་ཕུན་ཚོགས་ལ་སྐྲག་ཅིང་ཞེན་པ་ལོག་ནས་དབེན་པའི་རི་སུལ་དུ་བོར་ཏེ་ཡིབ་ལ། འདུ་འཛིས་
ཡིད་སུན་པའི་སྐྱེས་བུ་དམ་པ་རྣམས་བསྒོམ་པའི་ཏིང་ངེ་འཛིན་གྱི་ཀློང་དུ་འབྱམས་ཤིང་བདེ་བ་བཞིན་དུ།
སྔར་གྱི་རི་དྭགས་རྣམས་ནི་མི་མེད་ཁྱི་མེད་ཀྱི་བས་མཐའི་ཚལ་ན་བག་ཕབ་ཏེ་སེམས་རྣལ་དུ་བབས་
ནས་བདེ་བར་ཉལ་ཞིང་སྡོད་དོ །ཞེས་དཔེ་དཔེ་ཅན་གཉིས་ཀའི་ཕན་ཚུན་འཇལ་རེས་བྱེད་པས་
ཕན་ཚུན་གྱི་དཔེའོ། །ངེས་པའི་དཔེ། མཐའ་དང་བྲལ་ཞིང་ནམ་ཡང་ཟད་དུ་མེད་པའི་སྡུག་བསྔལ་སྣ་
ཚོགས་པའི་འབྱུང་གནས་འཁོར་བ་འདི་ཉིད་ཅེས་དཔེ་ཅན་དང་རེག་པ་ཙམ་གྱིས་སྡུག་བསྔལ་གྱི་
ཟུག་རྔུ་བཟོད་གླགས་མེད་པ་བསྐྱེད་པའི་དུག་ཅན་གྱི་མཚོ་ཞེས་དཔེ་དང་། དེ་ཁོ་ནའི་རྗེས་སུ་རྐང་
པ་འཇོག་པ་སྟེ་ཞེས་མཚུངས་པ་གསལ་བྱེད། འཁོར་བ་དེའི་དཔེར་འོས་པ་གཞན་ཞིག་འཇིག་རྟེན་
གྱི་ཁམས་འདིར་གཏན་ནས་མེད་ཅེས་དཔེ་གཅིག་ཏུ་ངེས་པ་ཁོ་ནར་བྱས་པས་ངེས་པའི་དཔེ་ཞེས་
བྱའོ། །ངེས་མེད་དཔེ། རྒྱུ་དཔེ་ངོ་བོ་གང་ནས་བསམ་ཀྱང་རྙེད་པར་དཀའ་ཞིང་ལྟེས་དབང་ཙམ་
གྱིས་བརྒྱ་ལམ་གཅིག་ན་ཐོབ་པ་སྟེ་རྙེད་ནའང་ཚེ་གཅིག་སངས་རྒྱས་ཡང་རང་གི་ལག་རྩེར་ཡོད་པའི་
དོན་ཆེ་བའི་དལ་འབྱོར་གྱི་ཆོས་བཅོ་བརྒྱད་ཚང་བའི་རྟེན་བཟང་པོ་འདི་ཉིད་ཅེས་དཔེ་ཅན་དང༌།
ཀླུའི་རྒྱལ་པོ་འཇོག་པོའི་གཙུག་གི་ནོར་བུ་ཞེས་དཔེ་དང་། རེ་ཞིག་སྟེ་སྐབས་འགར་རྙེད་དཀའ་དོན་
ཆེའི་མཚན་ཉིད་ཐུན་མོང་དེ་འདྲའི་དངོས་པོ་དེ་སྲིད་པ་འདིར་མཆིས་ན་དཔེ་ཀྱང་རྗེས་སུ་འགྲོ་བར་
བྱེད་ཅེས་མཚུངས་པ་གསལ་བྱེད་དང༌།དཔེ་གཅིག་ཏུ་ངེས་པ་མེད་པས་ངེས་མེད་ཀྱི་དཔེའོ །རྨོངས་
པའི་དཔེ། ཆགས་ལྡན་གྱི་སྐྱེ་བོ་ཁྱོད་ལུས་ལ་རི་བོ་འབིག་བྱེད་ལས་ལྡང་བའི་རླུང་བཞོན་གྱིས་བསྐྱེད་
པའི་ཆགས་པས་མྱོས་ཤིང་གདུང་བའི་དབང་གིས་འཁྲུལ་ཞིང་རྨོངས་པས་བུད་མེད་མཛེས་མའི་ལུས་
དང༌། འཁྲི་ཤིང་གཞོན་ནུ་གཉིས་མཉེན་ལྕུགས་འཁྲིལ་ལྷ་མོ་བསུང་དྲི་ཞིམ་པ་སོགས་ཀྱིས་གང་ཡིན་
གྱི་ཁྱད་པར་མ་ཤེས་པར་དགའ་མའི་བདེ་བ་དོན་དུ་གཉེར་ཏེ། སྤྱོད་འདོད་ཀྱི་བསམ་པའི་བློས་
གསར་དུ་འཁྲུངས་པའི་ལྗོན་པའི་མགུར་ནས་འཁྱུད་དེ་འོ་བྱེད་པར་རྩོམ་མོ་ཞེས་པའོ །མཉམ་ཉིད་
396

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
ཀྱི་དཔེ་རྣམ་འདྲེན་དམ་པ་ངག་གི་དབང་ཕྱུག་འབྲུག་པ་སངས་རྒྱས་རྡོ་རྗེ་ཞེས་པའི་བླ་མ་དེ་ཉིད་མཚོ་
མ་དྲོས་པའི་ཀླུང་གི་བདག་པོ་གདེངས་ཅན་དེའི་ངོ་མཚར་བཞིན་ཞེས་པའི་མཚུངས་ཆོས་དཔེ་ཅན་ལ་
དམ་པའི་ཆོས་ཀྱི་དཔལ་ཕུན་སུམ་ཚོགས་པ་ཀུན་གྱི་བྱེད་པོ་དེ་ཞེས་བཅད་ནས་བུམ་དབང་སོགས་
དབང་གི་ཆུའི་རྒྱུན་མཆོག་རྣམ་བཞི་འབེབས་པ་ལ་མཁས་པས་སོ་ཞེས་པ་དང༌། དཔེ་ལ་ལོངས་སྤྱོད་
ཕུན་སུམ་ཚོགས་པ་ཀུན་གྱི་བྱེད་པོ་དེ་དབང་ཞེས་བཅད་ནས་གངྒཱ་ལ་སོགས་པའི་ཆུ་ཡི་རྒྱུན་མཆོག་
རྣམ་བཞི་འབེབས་པ་ལ་མཁས་པས་སོ། ཞེས་བཅོད་མཚམས་ཀྱི་དབང་གིས་དོན་མི་འདྲ་བ་གཉིས་
ཀ་ཚིག་གཅིག་གིས་མཉམ་ཉིད་དུ་སྟོན་པས་ན་མཉམ་ཉིད་ཀྱི་དཔེའོ། །འགལ་བའི་དཔེ་ལ་ཡང༌།
བསྐལ་བའི་མེ། རྟ་གདོང་རིའམ་རྒོད་མ་ཁའི་མེ་ཁྲོ་བོའི་རྒྱལ་པོ་ཆེན་པོའི་དབུ་སྐྲ་རྣམས་དམར་ཆེམ་
ཆེམ་འུར་འུར་འབར་ཞིང་མེའི་ཚ་ཚ་དཔག་ཏུ་མེད་པ་འཕྲོ་བ་སོགས་ཀྱིས་མཚུངས་པས་གཅིག་པར་
སྣང་ཡང་། གནས་དང་སྔ་ཕྱི་སོགས་ཕན་ཚུན་རྣམ་པ་ཐ་དད་པའི་ངང་ཚུལ་ལ་དཔག་ན་འགལ་བར་
བདག་སེམས་སོ་ཞེས་པའོ །ཐུན་མོང་མིན་པའི་དཔེ།བཛྲ་ཝཱ་རཱ་ཧི་ཞེས་པ་རྗེ་ཕག་མོའོ །
འཕྲེང་བའི་དཔེ་ལ། དབྱར་དུས་ནམ་མཁའ་ལ་སྤྲིན་ཚོགས་སྟུག་ལང་ལོང་འཁྲིགས་པ་
བཞིན་དུ་དེ་ལས་སྦྲང་ཆར་བསིལ་བའི་རྒྱུན་སིལ་སིལ་འགྲེམ་པ་ཇི་ལྟ་བུ་བཞིན་དུ། དེའི་མཐུས་ས་
གཞིའི་ཁྱོན་ཀུན་ལ་རྩི་ཤིང་མྱུ་གུའི་ཚོགས་ཀུན་རྒྱས་པ་བཞིན་ལ། འབྲུ་བཅུད་སྨིན་པས་སྐྱེ་བོས་ལུས་
སྟོབས་རྒྱས་པའི་དཔལ་བཞིན་བླ་མ་ཀུན་ནས་རང་གྲོལ་མགོན་དེ་ཉིད་ཀྱི་ཐུབ་པའི་བསྟན་པ་རིན་
པོ་ཆེ་འཆད་རྩོད་རྩོམ་གསུམ་གྱིས་སྤེལ་བར་མཛད་ཅེས་པའོ །དཔེའི་ངག་གི་ཕྲེང་བ་རིམ་པར་
བསྟར་བས་དཔེ་ཅན་གཅིག་པུ་འཇལ་བས་ན་ཕྲེང་བའི་དཔེ་ཞེས་བྱའོ། །ངག་དོན་ལས་བཞིན་སྒྲ་
གཅིག་པའི་དཔེར་བརྗོད་ལ་ཡང་། ཆགས་པའི་དུས་ཀྱིས་བསླད་པའི་གྲོགས་མོ་ངན་པ་ཁྲོ་གཉེར་
ཅན་ཞེས་དཔེ་ཅན་གྱི་ཁྱད་གཞི། ཆགས་མྱོས་ཀྱིས་ཁྲོས་ཤིང་མིག་རབ་ཏུ་དམར་བའི་སྡང་མིག་ཡོན་
པོར་བསྐྱོད་པ་སྟེ་སྡང་མིག་ཏུ་ལྟ་བའི་སྤྱོད་པ་ངན་པ་ནི་དཔེ་ཅན་གྱི་ཁྱད་ཆོས། དེ་དག་དབྱར་དུས་
ཀྱིས་སྤྲིན་མགོ་ནག་པོ་མང་དུ་ཚོགས་ཤིང་གདེངས་བཞིན་པར་གཡོ་བ་དཔེའི་ཁྱད་གཞི། གློག་གི་
ཕྲེང་བ་དམར་ཁྱུག་ཁྱུག་འཕྲོ་ཞིང་འགྱུ་བས་ཞེས་དཔེའི་ཁྱད་ཆོས་དེ་རྣམས་ཀྱིས་རིམ་བཞིན་མཚོན་
397

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་དོན། དཔེའི་ཆར་སྤྲིན་ནག་པོ་དཔེ་ཅན་ཁྲོ་ཞིང་གཉེར་བའི་གདོང་ནག་པོ་མཚོན་ཞིང་འཇལ
དཔེ་གློག་གིས་དཔེ་ཅན་གྱི་སྡང་མིག་བལྟ་བ་མཚོན་ཞིང་འཇལ། འགྱུ་བས་ཞེས་རྣམ་དབྱེ་གསུམ་པ་
དང༌། ཆེས་མི་སྡུག་ཅེས་རྣམ་དབྱེ་གཉིས་པ་སྟེ་བཞིན་སྒྲ་གཅིག་གོ །བཞིན་སྒྲ་དུ་མ་ནི། འོ་མཚོ་
དཀར་ཞིང་གསལ་བ་བཞིན་དུ་བུད་མེད་འཇོ་སྒེག་མའི་ལུས་དང༌།ཆུ་གཏེར་རོལ་བ་ལས་བྱུང་བའི་
རླབས་ཀྱི་ཕྲེང་བ་བཞིན་དུ་མཛེས་མའི་གདོང་གི་སྨིན་མ་འཁྱོག་པོ་ཅན་དང་། ངང་བའི་རྒྱལ་པོ་
གཤོག་ཡངས་བསྐྱོད་དེ་དགའ་བཞིན་དུ་མཚོ་ལ་འཇུག་པ་ལྟར།སྲེད་ལྡན་གྱི་སྐྱེ་བོས་དེ་ལ་ལོངས་སུ་
ཉེར་སྤྱོད་ཅིང་རང་གི་མོས་པ་བཞིན་དུ་རྩེ་ཞིང་དགའ་བའི་རོལ་ཞེས་བྱ་ལ། སུ་དང་མོས་བཞིན་རྩེས་
ཞེས་གཉིས་པ་དང་གསུམ་པའོ། །
གསུམ་པ་གཟུགས་ཅན་གྱི་ཆ་ཤེས་གཟུགས་ཅན་ཡང༌། དབེན་རི་ནགས་མའི་ཁྲོད་ན་
དཀའ་ཐུབ་བམ་དཀའ་བཤུགས་དྲག་སྤྱད་པས་སྐུ་ལུས་ཉམས་ཆུང་ཞིང་ཕྲ་བའི་རང་བཞིན་གྱི་ལག་
པའི་མཛུབ་རྩེ་པདྨའི་སྐུད་པ་སྟེ་གེ་སར་གྱི་གཟུགས་སུ་བཀོད་པ་དཔེ་བར་བཟུང་བའི་ཡིད་འཕྲོག་
པའི་བགྲང་ཕྲེང་མཛེས་མའི་གཟུགས་སུ་བཀོད་པ་འདི་དག་ནི་ཐར་བ་འདོད་པའི་སྐྱེས་བུ་དམ་པ་
རྣམས་ཀྱིས་རྩེ་དགའ་རོལ་བའི་གྲོགས་ཕུལ་དུ་ཕྱིན་པའོ། །ཞེས་པ་དང༌། ཆ་ཤས་ཅན་གཟུགས་ནི།
བསྟན་པའི་བདག་པོ་ཐུགས་རྗེ་ཅན་ཁྱོད་ཀྱི་ཐུགས་ཟག་པ་མེད་པའི་ཡེ་ཤེས་མེ་ལོང་གི་གཟུགས་སུ་
བཀོད་པ་དེ་ལ་སྒྲིབ་པའི་ཚོགས་ཀུན་ཟད་པར་སྤངས་པས་གཞལ་ཡང་སྟེ་ནམ་ཡང་མི་གནས་ཤིང་
རྣམ་པར་རྟོག་པ་མེད་པ་ལས་སྐྱེས་པའི་ཏིང་ངེ་འཛིན་གྱི་སྒོའོ། །རྣམ་པ་དཔག་ཏུ་མེད་པ་ལ་འཇུག་
ལྡང་རེས་འཇོག་མེད་པར་གཅིག་ཆར་སྟོན་པའོ། །གཉིས་གཟུགས་ནི། མཛེས་ཤིང་ལྟ་ན་སྡུག་པའི་
སྐུ་ཡི་གསང་བ་མི་ཟད་པའི་རྒྱན་གྱི་འཁོར་ལོ་ལས་མཚན་དང་དཔེ་བྱད་ཀྱི་མེ་ཏོག་འབར་བའི་ཆ་རེ་
རེ་ཡང་མཐོང་ན་མི་མཐུན་པ་མེད་ཅིང་། བལྟ་བས་ཆོག་མི་ཤེས་པ་ཅི་ཙམ་བལྟས་ཀྱང་ངོམས་པ་མེད་
པའི་འོད་ཀྱི་ཟིལ་མངར་འབུམ་ཕྲག་འཛག་པའམ་འཕྲོ་བའི་མགོན་པོ་དེ་ཉིད་ཀྱི་བཀའ་དྲིན་ཡངས་
བ་གཟུགས་སྐུ་རགས་པ་འདས་བའི་རྗེས་སུ་དྲན་ནས་སྒོ་གསུམ་གུས་པས་འདུད་ཞེས་པས་མཚན་
དཔེའི་མེ་ཏོག་དང་འོད་ཟིལ་མངར་གྱི་གཟུགས་སུ་བཀོད་པས་ན། ཡན་ལག་གི་གཟུགས་སོ། །ལྡན་
398

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
གཟུགས་ཤིན་ཏུ་གཞོན་པའི་མཛེས་མ་ཁྱོད་ཀྱི་ལུས་ས་ཧཱ་ཀཱ་ར་སྟེ་ཨ་སྨྲའི་མཆོག་གི་འཁྲི་ཤིང་དེ་ལ་ན་
ཚོད་འཕེལ་བའི་ལང་ཚོ་མེ་ཏོག་དཀར་ལ་དམར་བའི་མདངས་ཆགས་རྒྱས་པ་ཡང་འབར་བས་ན།
འདོད་པ་སྟེར་རན་པས་མྱུར་དུ་ནུ་མའི་འབྲས་བུ་དུད་པ་སྟེ་རྒྱས་པར་འགྱུར་ཞེས་ཆགས་ལྡན་འདབ་
བཟང་ཚོགས་འདི་དག་རབ་ཏུ་དགའ་བས་ཅ་ཅོ་སྒྲོགས་ཞེས་པའི་ལུས་འཁྲི་ཤིང་དང་ལང་ཚོ་མེ་ཏོག་
ནུ་འབུར་པད་ལྟེ་ཆགས་ལྡན་འདབ་བཟང་སོགས་ཀྱི་གཟུགས་སུ་བཀོད་པའི་དཔེ་ལ་དེ་དག་དང་
འགྲོགས་པ་ལྡན་པས་ལྡན་གཟུགས་སོ། །ཁྱད་པར་གཟུགས་ཅན་ནི།ཆོས་ལྡན་རྒྱལ་བོ་གང་གི་ལུས་
ཀྱི་ཆ་དམའ་ཤོས་ཞབས་ཀྱི་སེན་མོ་ཡིད་བཞིན་གྱི་ནོར་བུའི་གཟུགས་སུ་བཀོད་པ་དེ་ཉིད་ཕྱོགས་
ཐམས་ཅད་ཀྱི་ཁེངས་པས་འཕྲོག་པ་དང་ལྡན་པ་ཀུན་གྱིས་སྤྱི་གཙུག་གི་ལྭ་ཐོད་གཡོ་བ་མཆོག་གོས་
བཟང་གི་གཟུགས་སུ་བཀོད་པའི་རྩེ་མོར་མཆོད་ནས། ལྷ་རྣམས་ཀུན་རབ་ཏུ་དགའ་བའི་རྒྱལ་མཚན་
ཆེ་མཐོར་བཙུག་པའི་སྲིད་པ་ཡངས་པའི་ཁྱོན་འདི་གཞན་སྡེའི་མི་ཚུགས་པར་སྲུང་བར་གྱུར་ཅིག །
ཅེས་ཞབས་སེན་གཙུག་གི་ཏོག་ཏུ་བཀོད་པའི་ཁྱད་འཕགས་གཟུགས་ཅན་ནོ། །སྦྱར་བའི་གཟུགས་
ཅན་ནི། རིགས་མའི་བྱེ་བྲག་པདྨའི་རིགས་ཅན་མ་ལ་སྦྱར་བ་འདྲ་བས ཀྭ་ཡེ་མཛེས་མ་ཞེས་བོས་
ནས་མཛེས་སྡུག་གི་དཔལ་ཡོངས་སུ་རྫོགས་ཁྱོད་ལུས་ཀྱི་སྐྱེད་མོས་ཚལ་ཞེས་གཟུགས་སུ་བཀོད།
རྐྱེན་གྱིས་རྙོགས་པ་དང་པདྨ་ཅན་ཞེས་མཛེས་མ་དང༌། པདྨའི་སྡོང་བུ་གཉིས་ཀ་ལ་འཇུག་པས་
གཉིས་ཀ་སྒྲ་སྦྱར། ལང་ཚོ་ཕུན་སུམ་ཚོགས་པའི་དཔལ་འབར་ཞེས་གཉིས་ཀའི་དོན་སྦྱར། རྩ་ཡི་
མཛེས་ཞེས་ཡུམ་གྱི་པདྨའི་རྩ་དང་། དཔེའི་གེ་སར་གཉིས་སྒྲ་སྦྱར།སྤྱིར་ཞེས་མཛེས་མ་ལ་སྦྱར་ན་
ལྷན་སྐྱེས་ཀྱི་བདེ་བ་དང་། དཔེ་ལ་སྦྱར་ན་སྦྲང་རྩིའི་རྡུལ་གཉིས་སྦྱར། དཔའ་བོ་མཆོག་གི་དབང་
ཕྱུག་དང་བུང་བ་གཉིས་དོན་སྦྱར། ཟ་བ་སྟེ་དེ་ལ་ལོངས་སྤྱོད་ནས་རབ་ཏུ་དགའ་བའི་རོལ་རྩེད་ཅི་
ཡང་ཉམས་སུ་མྱོང་བར་གྱུར་ཞེས་པའོ། །དཔེ་གཟུགས་ནི། སྙོམ་པར་ཞུགས་པའི་ལྷན་སྐྱེས་ཀྱི་བདེ་
བའམ།རྡོ་རྗེ་འདོད་པ་ལ ཆགས་བཅས་ཀྱི་རྣམ་པས་མྱོས་ཤིང་དམར་བའི་མདངས་ཀྱིས་དགའ་
བའི་རྣལ་འབྱོར་མ་མཛེས་མའི་དཔལ་དང་ལྡན་པ་ཁྱོད་ཀྱི་སྤྱན་རས་རབ་ཏུ་དམར་བའི་པདྨ་གསལ་
བའི་འདབ་འཕྲེང་གི་གཟུགས་སུ་བཀོད་པ་དཔེ་ཅན། དཔྱིད་དུས་ཀྱི་རླན་དྲོད་ལྷན་གཅིག་ཚོགས་
399

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
པའི་དཔལ་དར་ལ་རྫོགས་པའི་མཚོ་ལས་སྐྱེས་པའི་པདྨ་དམར་བའི་མདངས་ཕུན་སུམ་ཚོགས་པའི་
མཛེས་སྡུག་ཅེས་དཔེ་དང་། དེ་ལས་ལན་བརྒྱར་རྒྱལ་ཞེས་པ་མཚུངས་པ་གསལ་བྱེད། དེ་ལས་ཁྱད་
པར་ང་འཕགས་
པར་དུ་འཕགས་པའོ་ཞེས་པའི་དོན་ནོ། །འགོག་གཟུགས་ནི། འགྲོ་བ་མཐའ་དག་སངས་རྒྱས་ཀྱི་
སར་རྣམ་པར་འདྲེན་པ་མཆོག་ཁྱེད་ཀྱི་རྣམ་ཀུན་མཁྱེན་པའི་ཡེ་ཤེས་ཀྱི་འཕྲུལ་མ་ཉམས་པའམ་དེ་
དང་ཟུང་དུ་འབྲེལ་བའི་སྙིང་རྗེའི་ཟླ་ཚེས་གསར་བའི་འཛུམ་རླབས་ཏེ་འོད་ཀྱི་སྣང་བས། འདོད་པའི་
དབང་ཕྱུག་རྩ་ལག་དང་བཅས་པའི་སྙིང་ལ་བཟོད་པར་དཀའ་བའི་མུན་པའི་དངོས་པོ་སྟེར་བའི་ཕྱིར་ན།
བསིལ་བའི་བདག་ཉིད་ཟླ་བའི་ངོ་བོར་གང་གིས་ཏེ་ཇི་ལྟར་འགྲུབ་ཅེས་ཕལ་བ་སྙིང་རྗེའི་ཟླ་བས།
གཙོ་བོ་ནམ་མཁའི་ཟླ་བ་འགོག་པས་ན་འགོག་པའི་གཟུགས་ཅན་ནོ།།
ཡོན་ཏན་ཐོག་མའི་གསལ་བྱེད་ནི། འབྱུང་པོ་ནི་སེམས་ཅན་དེ་འཛིན་པར་བྱེད་པ་ནི་ས་
གཞི་ཡུམ་ཞེས་མོ་རྟགས་སྦྱར་ཏེ་ཉམས་དོད། དེའི་ཕང་བའམ་སྟེང་ངུར་སྨྲིག་གི་རྒྱལ་མཚན་འཛིན་
པས་ཁྱབ་པའོ་ཞེས་པའོ །རྫས་ཐོག་མའི་གསལ་བྱེད་ནི། རྒྱ་མཚོ་ཆེན་པོའི་ནང་དུ་ཡིད་བཞིན་གྱི་
ནོར་བུའི་གཏེར་མཛོད་ཡོད་ཅེས་པའི་གྲགས་སྙན་འབར་བ་དོན་དུ་གཉེར་བའི་ཚོང་པ་རྣམས་ཀླུ་འདི་
ལ་ཉེས་སྐྱོན་ཅི་ཡང་མེད་པར་རིན་པོ་ཆེ་ཚེགས་མེད་པར་རྙེད་ནས་མྱུར་བར་རང་ཁྱིམ་དུ་འབྱོར་ན་
སྙམ་པའི་བསམ་དོན་མཐུན་པས་དེ་ལ་དོན་མཐུན་ཞེས་བཏགས་པའོ །གཉིས་ཀ་བསྐོར་བ་ནི།
བང་བ་ཚེ་འཁོར ཞེན་པ་ལོག་ཅིང་
སྲིད་པས་ཡིད་འབྱུང་བ་སྟེ་འཁོར་བའི་ཆོས་ལ་ཞེན་པ་ལོག་ཅིང་ཐར་བ་དོན་དུ་གཉེར་བའི་འདུན་
པའམ་བསམ་པས་ཁོ་བོ་མི་མེད་ཁྱི་མེད་ཀྱི་གནས་དབེན་པར་བག་ཡངས་པོར་བ་སྟེ་སྡོད་ལ་ཁོ་
བོས་ཕར་ལ་གནོད་པ་བྱས་པ་ཅུང་ཟད་ཙམ་མེད་ཀྱང་། ཚུར་ལ་ཞེ་སྡང་བའི་དབང་གིས་ཁོ་བོ་ཕུང་
འདྲེ་ལྟ་བུར་མཐོང་བའི་ཁྱིམ་མཚེས་རྣམས་མིག་གཙེས་པའི་གནོད་བྱེད་དེ་མེད་སོང་སྙམ་དུ་རང་རང་
གི་ཁྱིམ་ན་བག་ཕབས་ནས་ཡངས་པོར་རྒྱུ་བ་སྟེ་སེམས་རྣལ་དུ་གནས་ཞེས་པའོ།།
འབྲས་བུ་འགོག་པ་ནི། ལང་ཚོ་བདོ་བའམ་དར་ལ་བབས་པ་ལས་ལུས་མེད་འདོད་ལྷའི་
ཐ་བད་བའམ་དར་་
བྱེད་པས་ལུས་ལ་ཞུགས་པའི་ཆགས་པའི་རིམས་ནད་དྲག་པོ་འབར་བས་གཟིར་ཞིང་ཉིན་བྱེད་དབང་
པོ་ལྔ་པ་འཁྲིག་ཁྱིམ་དུ་རྩེན་པས་ལང་ཚོ་རབ་ཏུ་རྒྱས་པའི་གཞོན་ནུ་མ་རྣམས་མངོན་པར་འདོད་པས་
400

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
གདུང་སྟེ་ལོག་སེམས་ཀྱིས་དུས་འདེབས་ཀྱང་ཁོ་བོ་བསླབ་གཞིའི་རྒྱ་ལས་ནམ་ཡང་འགོངས་མ་ནུས
པ་སྟེ་མི་འདའ་བར་སྲུང་བར་བྱེད་དོ་ཞེས་པའོ། །གཞན་དབང་གིས་འགོག་པ་ནི། བཟང་ལུང་ཁྲོ་
ཕུའི་ཕྱོགས་ཀྱི་དགོན་པ་ཞིག་གི་ཁྲིར་བཞུགས་དགོས་ཀྱི་ཞུ་ཡིག་མང་པོ་ནར་མར་འབྱོར་བ་ལ་ཁོ་
བོའི་ལུས་ནད་ཀྱི་ཁྱིམ་མམ་གཞི་བཟུང་ཡོད་པའི་ནད་བདག་དེ་དང་ཁྱེད་ཅག་འགྲོ་བའི་གྲོས་གྱིས་
དང༌། དེས་བཏང་ན་འགྲོ་བར་ཞུ་ཞེས་པ་ཡིན་ལ། སྤྲིང་ཡིག་དམར་མོ་ནི་བཙན་ལྕིད་ལ་བྱའོ། །
ཐབས་ཀྱིས་འགོག་པ་ནི། དེ་ལ་ངེས་པར་འགྲོ་དགོས་ཚེ་ཁོ་བོ་ན་ཚོད་མཐོ་ཡང་བློ་གྲོས་གཞོན་ཞིང་
གསར་བའི་བསྟན་སྲིད་སྐྱོང་བའི་ཁུལ་ལྕི་བ་ལེགས་པའི་གདུང་བཤུག་དྲག་ཀྱང་རེ་ཞིག་ཁོ་བོ་ལོ་
ཤེས་ཙམ་ལ་བཟོད་པར་བགྱི་ཡང་ཚེའི་འཕེལ་བ་ཟད་ཀྱང་འབྱུང་བ་འཁྲུག་པའི་ནད་ཀུན་གཞིར་བ་
དང༌།ཤི་བ་སློང་ནུས་པའམ་གསོ་བའི་ལྷའི་བདུད་ཅུང་ཟད་ཅིག་སྩོལ་དང་གཟོད་འགྲོའོ་ཞེས་མི་
རྙེད་པའི་ཐབས་ཀྱིས་འགྲོ་བ་འགོག་པའོ། །ཁྲོ་བས་འགོག་པ་ནི། དེང་དུས་བློ་ཆུང་ཞེན་ཕུག་རུལ་བ་
འགའ་ཞིག་རྙེད་བཀུར་གྲགས་གསུམ་དང༌།ཟིང་ཟིང་གི་ནོར་བསྡུ་བའི་ཆེད་དུ་གསང་སྔགས་ཟབ་
ཁ་རྩེད་ལག་རྩེད་བཏང་སྟེ། དབང་བསྐུར་གྱི་ལྟོ་ཚོང་ལ་སྒོ་ཁྱི་དང་ལྕེ་སྤྱང་ལ་སྲེད་པ་བཞིན་དུ་
གྲོལ་བའམ་དགའ་བ་འདིས་དུས་འདས་པས་ན། ད་ཀོ་ཟབ་ཅིང་རྒྱ་ཆེའི་དོན་ལྡན་གྱི་གདམས་པའི་
ཉམས་ཁྲིད་གདུལ་བྱའི་རྒྱུད་ལ་ཅི་འདྲ་འདེབས་ཀྱང་གསུང་རབ་ཀྱི་དེ་ཉིད་འབྱེད་པའི་ཤེས་རབ་ལྡན་
པ་སུ་ཞིག་ཡིད་ཆེས་པར་འགྱུར་ཞེས་ཁྲོ་བའི་རྣམ་འགྱུར་གྱིས་སྔ་མའི་སྤྱོད་ཚུལ་འགོག་པའོ །མྱ་ངན་
གྱིས་འགོག་པ་ནི། པུནྱེ་ནཱ་ཐ་ནི་བསོད་ནམས་མགོན་པོ་ཟེར་བའི་ཁྱིམ་བདག་སྟོབས་ཆེ་བ་ཞིག་ཡོད་
པ་འཛིན་ཆགས་ཀྱིས་ནོར་ལ་ལོངས་སྤྱོད་བར་མ་ཕོད་བར་དམ་དུ་བཅིངས་ནས་བསྡད་ཡོད་ཐོག་གློ་
བུར་མེས་ཚིག་སྟེ་ཐལ་བར་སོང་བའི་སྣང་ཚུལ་འདི་ལ་གཟིགས་ཤིག་ཅེས་སྙིང་རྗེའི་སྒོ་ནས་ཆགས་
སེམས་འགོག་པའོ། །སྦྱར་བའི་འགོག་པ་རྡུལ་བྲལ་ཟག་མེད་ཡེ་ཤེས་ཀྱི་རང་མདངས་སྣང་ལ་རང་
བཞིན་མེད་པ་རྡོ་རྗེ་རོ་ལངས་མའམ།ཤེས་རབ་སྒེག་མོའི་གདོང་ངམ་ཞལ་གྱི་དཀྱིལ་འཁོར་དང་།
རྡུལ་དང་ཆུ་འཛིན་སོགས་ཀྱིས་དྲི་མ་དང་བྲལ་བའི་སྟེང་སངས་ལ་སྔོ་བསང་གདོང་ཞེས་བཏང་བས་
དེ་གཉིས་སྒྲ་སྦྱར། རིམ་གཉིས་ཟབ་མོའི་རྣལ་འབྱོར་བ་རྣམས་ཀྱི་ཉམས་རྟོགས་ཀུན་གསར་བར་
401

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བྱེད་པའི་ཡིད་དུ་འོང་བའི་རྣལ་འབྱོར་དང༌། གཉིས་སྐྱེས་དབང་པོ་སྟེ་ཟླ་བ་བགྲོད་པའི་ལམ་ཀུན
གསལ་བའི་ཡིད་འོང་མ་ཞེས་གཉིས་སྒྲ་སྦྱར སྣང་སྟོང་སྒྱུ་མ་ལྟ་བུའི་ཞལ་གྱི་མཁའ་དབྱིངས་རྣམ་
པར་དག་པ་ཞེས་གདོང་གི་ནམ་མཁའ་འདི་མངོན་སུམ་དུ་མཐོང་བཞིན་པར། འདབ་ལྡན་ལམ་དེ།
བྱ་ཚོགས་འཕུལ་ལམ་གྱི་ཆུ་མཐོང་དཔེ་ཅི་ཞིག་བྱ་ཞེས་ཕལ་བ་གདོང་གི་ནམ་མཁས་གཙོ་བོའི་ནམ་
མཁའ་འགོག་པའོ། །ཆུའི་འོད་རྣམ་པར་ཕོག་པས་ཕལ་བ་ཆུ་མཐོང་ཞེས་བཏགས་པའོ །རྒྱུས་
འགོག་པ་ནི། དཔའ་ཞིང་རྟུལ་ཕོད་པའི་ཡོན་ཏན་ཐམས་ཅད་ཁྱོད་ཀྱི་སྙིང་གི་སྟོབས་ཉིད་དུ་སྔོན་
ལས་བཙན་པོས་བསོས་ནས་ཡོད་པས དེའི་སྟོབས་ཀྱིས་མི་བདག་ཁྱོད་ལ་ཕ་རོལ་མཐའ་དམག་
ཟིལ་གྱིས་གནོན་པ་པོ་ཞེས་བསྔགས་བརྗོད་སུ་ཞིག་གིས་བསྒྲུབ། དེ་སྔོན་བསགས་ལེགས་བྱས་
བཟང་པོའི་མཐུ་ཁོ་ནའོ། །རྒྱུ་ཕུན་ཚོགས་བརྗོད་པས་རློམ་པའི་ང་རྒྱལ་འགོག་པའོ། །
སྤྱིའི་བསྡུས་བརྗོད་ཀྱི་རྒྱན་ཕན་ཚུན་སོགས་ཀྱིས་བསམ་བྱ་ནི། བསླབ་གསུམ་ལུང་རྟོགས་
དཔལ་གྱི་རབ་མཐོར་འཕགས། །འཕྲིན་ལས་ཁོར་ཡུག་ཁྱབ་པའི་བཤེས་གཉེན་ཆེ། །རིང་དུ་བཏང་
ནས་མཁས་རློམ་རྫུ་བག་ལ། །བླུན་པོ་འགའ་ཞིག་གདམས་པའི་རེ་བ་མཐོང༌། །ཞེས་པ་དང་། ཁྱད་
ཆོས་ཐ་མི་དད་པའི་འཁྲིལ་ལྡེམ་སོགས་ཀྱི་བསམ་བྱ་ནི། འཁྲིལ་ལྡེམ་རྣམ་བཀྲ་མཛེས་པའི་ལུས་ལ་
བརྟེན། །དཀར་གསལ་བཞིན་རས་རབ་རྒྱས་བསུང་དྲི་ཞིམ། །སྒྲ་ཚོགས་རྒྱན་གྱིས་སྤུད་པའི་གཡོན་
མ་འདི། །འདོད
མ་འདི། །འདོད་ལྡན་ཁོ་བོས་གཉེར་སྤྱད་མཆོག་ཏུ་རྒྱུ། །ཞེས་པ་དང༌། ཁྱད་ཆོས་ཐ་དད་དང་ཐ་མི་
དད་པ་ནི། རྐང་པ་དང་པོ་དཔེ་ཁོ་ན་དང༌།ཕྱི་མ་གསུམ་དཔེ་དོན་གཉིས་ཀར་ཐ་མི་དད་དུ་སྦྱར་བས།
ལུས་ཁྲིམས་སོགས་ཀྱི་བསམ་བྱ་ནི ལུས་ཁྲིམས་རྐང་པ་བརྒྱད་པའི་ཤ་ཚུགས་ཀྱིས །གཙུག་ལག་
ཁང་དུ་འགྱིང་ཞིང་རྔམ་རྔམ་འདྲ །མཁས་བྱའི་གནས་ལ་ཞུགས་ཚེ་མི་སྨྲ་བའི། །བརྟུལ་ཞུགས་
མཚར་དུ་འཛིན་རྣམས་བྱིས་པའི་བློ། །ཞེས་པ་ལྟ་བུའི་ཀུན་མཁྱེན་ལྔ་བ་རིན་པོ་ཆེ་ཟུར་ཟ་བྱས་པ་
འདྲ། སྔོན་མེད་བསྡུས་བརྗོད་ཀྱི་ལག་འགྲོ་སོགས་ཀྱི་བསམ་བྱ་ནི། ལང་ཤོར་སྡིག་པའི་འཁོར་
ཚོགས་མི་ལྡན་ཞིང༌། །ཉེས་བཤད་སྨྲ་བའི་ཚོགས་ཀྱང་མི་སྣང་བས། །རྨོངས་པའི་གདུང་བ་འཕྲོག་
པའི་དམ་པ་མཆོག།ཁོ་བོའི་ལེགས་བྱས་བཟང་པོའི་དཔལ་གྱིས་ཐོབ།།ཅེས་པ་ལྟ་བུའོ། །
402

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
ཐེ་ཚོམ་ཕུལ་བྱུང་ནི། ཁྱོད་ཀྱི་མཁྱེན་རབ་ཕུལ་དུ་བྱུང་བ་དེ་ཉིད་ཀྱིས་མ་རྟོགས་པའི་ཟབ
རྒྱས་ཆོས་ཀྱི་དགོངས་དོན་ཕྲ་མོ་ཙམ་ཡང་འཁོར་འདས་ཀྱིས་བསྡུས་པའི་ཡུལ་གར་ཡང་མེད་དམ་
སྙམ་དུ་ཐེ་ཚོམ་ཟའོ་ཞེས་པ་དང༌།ངེས་པ་ཕུལ་བྱུང་ནི། མགོན་པོ་གང་གི་མཁྱེན་པའི་ཡེ་ཤེས་མཆོག་
དེས་ཤེས་པར་བྱ་བའི་གནས་སམ་ཁམས་ལ་ཆགས་པར་སྦྱར་བ་སྟེ་གཟིགས་པ་ངོམས་པ་མེད་པའི་
རྣམ་འགྱུར་མཐོང་བ་འདིར་ད་དུང་ཡང་དོན་དུ་གཉེར་བྱའི་ཆོས་འགའ་རེ་ཡོད་པས་ཐེ་ཚོམ་མི་ཟའོ་
ཞེས་པ་དང༌། འདྲའི་སྒྲ་ཅན་གྱི་དཔྱིད་དུས་ཉི་མ་གཞོན་ནུ་ཆགས་པས་ལུས་དྲོད་འབར་བས་རྔུལ་
ཆུའི་ཐིགས་པ་ཟགས་པའི་རྒྱུན།སྨིག་རྒྱུའི་བར་འཛིངས་ཆེ་པདྨ་རྣམས་མཚར་ཏེ་སོ་ཡི་ཕྲེང་བ་རབ་
ཏུ་གསལ་བཞིན་དགོད་བྲོ་བ་འདྲ་ཞེས་རབ་རྟོག་བྱས་པའོ །མིན་ནམ་སྒྲ་ཅན་གྱི་རྒྱན། མིག་སྨན་གྱི་
མདོག་
མདོག་འཆང་བའི་ངམ་ནག་སྟོང་དུ་ཕྲ་མེན་མས། ཉི་མ་གཞོན་ནུ་དུམ་བུར་གཏུབ་པའི་ཕྱེ་མ་ནམ་
མཁར་སྟོར་བའམ་གཏོར་བ་མིན་ནམ། ཡང་ན་སྐར་མའི་ཚོགས་རང་རང་གི་འོད་ཀྱི་སྣང་བ་སྤྲོ་ཞིང་
འདུག་ཅེས་བཏགས་སོ། །འཐོབ་བྱེད་ཀྱི་རྒྱུ། ཕན་པའི་སྙིང་གཏམ་ལྟར་བརྫུས་ནས་ཁོང་ཁྲོ་བས་
གྲོགས་པོ་ཁྱོད་ཉིད་འདོད་པའི་བདེ་བ་ལ་སྲེད་པ་སྐྱུངས་ཤིག་ཅེས་ཚུགས་ཐུབ་པར་བགོས་ལ།
བདག་པོ་རང་གི་བརྟུལ་ཞུགས་མ་སྟེ་དགའ་མའི་གམ་དུ་བཀོད་བདེ་སྡོད་དུ་བཅུག་པ་ལ། མཛེས་
ལྡན་གཞོན་ནུ་དེས་ཞེ་ནས་ཁྲོས་ཀྱང་རབ་འཛུམ་བག་དང་བཅས་ཏེ་ཟུར་མིག་འཕེན་པར་བྱེད་པའི་
བརྡ་ཡིས་ཁྱེད་ལ་འགྲོག་ཅེས་པས་མཛེས་མ་དེ་ལ་རང་གི་མཛའ་གྲོགས་འཐོབ་བྱེད་ཀྱི་རྒྱུར་བཤད་
པ་ནི་རྩ་བའི་དེ་གོ་ལྡོག་པའོ། །
ཕན་ཚུན་མེད་པའི་བྱེད་རྒྱུ་། མཁོ་དགུ་ཚང་བའི་ག་དེ་སྒོམ་ཁྲི་དྲ་བ་ཅན་རྒྱལ་སྲིད་མིན་ལ།
པུས་མོ་ནས་འཁྱུད་པའི་སྒོམ་ཐག་སྐོར་ཅིག་པ་ཆུང་མའང་མིན་ཞིང༌། མཉམ་པར་བཞག་པའི་ཏིང་ངེ་
འཛིན་ལ་དམིགས་བྱེད་པ་འདི་ནི་གཉེན་འཁོར་སྐྱོང་བའི་འོག་འགྱུ་ལ་འབྱམས་སྟེ་བསམ་བློ་བཏང་
བ་མིན་པ་འདིས་ཀྱང་སྐྱིད་པའི་ཉམས་ཟླ་མེད་པ་ཞིག་ཤོར་ཞེས་ཕན་ཚུན་གཅིག་གཅིག་ལ་མེད་
པའི་བྱེད་རྒྱུའོ། །རིང་འབྲས་ཀྱི་རྒྱུ་ནི། ངག་གི་དབང་ཕྱུག་ཅེས་པའི་འབྲུག་པ་སངས་རྒྱས་རྡོ་རྗེས་
མང་ཐོས་ཀླུ་སྒྲུབ་རྒྱ་མཚོ་ལ་དགག་པ་མཛད་པའི་ལུང་རིགས་ཀྱི་ཟིལ་མ་བཟོད་པར་རྟ་ནག་ཐུབ་
403

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བསྟན་རྣམ་རྒྱལ་གྱི་ཁྲིར་འགྱིང་བའི་མཁན་ཆེན་ངག་དབང་གྲགས་པའམ་གཅིག་ཤོས་ཀྱི་མཚན་མ་
ངེས་ཀྱང་། གང་ལྟར་ཁོང་རྣམ་གཉིས་ལ་གཟས་པ་མིན་ཀྱང༌།རྟ་རྒྱུག་པའི་ཞལ་ལ་མེ་ཏོག་བཅད་
པའི་དཔེ་ལྟར དེ་གཉིས་ལ་ཕོག་པས་ཐུགས་མ་བདེ་བར་གཉིད་ཐབས་ཆགས་པ་སྟེ་གཉིད་མ་
འོངས་ཞེས་པའོ །རྒྱུ་ལས་འབྲས་བུ་སྔ་བ་ནི། དཔལ་དུས་ཀྱི་འཁོར་ལོའི་ལམ་ལ་སློབ་པའི་དཔའ་
བོ་མཆོག་ལ་ཕྱག་རྒྱ་མས་འཁྱུད། དེ་གཉིས་ཀའི་ཁམས་བརྩེགས་པའི་བེམ་པོའི་རྡུལ་དབྲལ་བ་སྟེ།
ཁམས་ཟད་ཅིང་འཕོ་མེད་ཀྱི་བདེ་བ་ལ་གོམས་པའི་མཐུར་ངེས་ནས་ཟབ་ལམ་རྡོ་རྗེའི་སྦྱོར་བ་ཡན་
ལག་དྲུག་སླད་ནས་རང་གི་རྒྱུད་ལ་བརྟན་པར་བྱས་པའམ་ཚིག་ཟིན་ལ་དེ་འདྲ་ཡིན་ཡང༌། དོན་
ལའང་སྟོང་གཟུགས་ཀྱི་སྐུ་སྒྲུབ་པའི་གཞིར་གྱུར་བའི་གཟུགས་སྔར་མེད་གསར་དུ་སྒྲུབ་པ་དང༌།
གྲུབ་ཟིན་བརྟན་པར་བྱེད་པའི་རྣལ་འབྱོར་སོར་སྡུད་དང་བསམ་གཏན། གཟུགས་དེ་ཉིད་གྲུབ་ནས་
དབང་དུ་བྱེད་པའི་རྣལ་འབྱོར་སྲོག་རྩོལ་དང་ཏིང་ངེ་འཛིན་གཉིས་རྟེན་སྟོང་གཟུགས་ཀྱི་སྐུ་དངོས་
གྲུབ་པ་རྗེས་དྲན་དང༌། བརྟེན་པ་མི་འགྱུར་བའི་བདེ་བ་གྲུབ་པ་ཏིང་འཛིན་གྱི་ཡན་ལག་སྟེ་སྦྱོར་བ་
ཡན་ལག་དྲུག་གི་རྟོགས་པ་རྣལ་མ་རྒྱུད་ལ་སྐྱེས་ནས། སྟོང་གཟུགས་དང་བདེ་བ་ཆེན་པོ་ཟུང་དུ་
འཇུག་པའི་ལམ་གྱིས་དྷུ་ཏཱིའི་ནང་དུ་ཁམས་དཀར་དམར་ཉི་ཁྲི་ཆིག་སྟོང་དྲུག་བརྒྱ་སྟེང་འོག་རྒྱ་
བརྩེགས་པས་དངུལ་ཆུས་ལྕགས་ཟ་བ་བཞིན་དུ་བེམ་པོའི་ཁམས་ཟད་ཅིང༌། མི་འགྱུར་པའི་བདེ་བ་
ཁི་རིག་སྟོང་དག་བཆའི་ཚེ་སྟེད་ཀི་ལས་རང་བཀ
ཉི་ཁྲི་ཆིག་སྟོང་དྲུག་བརྒྱའི་དེ་སྙེད་ཀྱི་ལས་རླུང་བཀག་སྟེ། རླུང་གི་འཕོ་བ་བཅུ་གཉིས་འགགས་པའི་
ས་བཅུ་གཉིས་རིམ་གྱིས་བགྲོད་ནས།མཆོག་ཏུ་མི་འགྱུར་བའི་བདེ་ཆེན་གྱི་ཐུགས་དང་སྟོང་གཟུགས་
ཡབ་ཡུམ་ཁ་སྦྱོར་གྱི་སྐུ་དབྱེར་མི་ཕྱེད་པར་སྒྲུབ་དགོས་པར་གསུངས་པའི་རྒྱུ་འབྲས་གོ་བཟློག་པས་
དེ་ལྟར་འདིར་ཐ་སྙད་ཀྱི་རིག་གནས་སྐབས་སུ་ཟབ་དོན་ཚིག་གི་འབྲུ་གཉེར་བ་མི་འོས་ཀྱང་གསར་
སློབ་བ་འགས་ཀྱང་ཡང་ཡང་དྲི་བའི་ཚིག་གིས་རྣ་བ་གཙེར་འདུག་པའི་དོན་དུ་བྲིས་པ་ལ་འགལ་བ་
མེད་སྙམ་ལགས།ཟུར་གྱི་ཕྲ་མོའི་བཞིན་གྱི་སྣོད་ནི་མེ་ལོང་ངོ་། །
རྣམ་པའི་ཕྲ་མོའི་བུད་མེད་རྣམས་ཀྱི་སྤྱོད་ཚུལ་སྒྱུ་མའི་བསླུ་བྲིད་ལྟར་མཐོང་བའི་གཞོན་ནུ་
དེ་ཉིད་ཀྱི་མཛེས་པའི་རྣམ་འགྱུར་རབ་ཏུ་གསལ་བའི་མདངས་ཀྱིས་དམར་བའི་བཞིན་རིས་དང་།
404

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
གཡོ་བ་མེད་པ་ལྷའི་འདྲེན་བྱེད་ཀྱི་རྗེས་སུ་སོང་བའི་མིག་གི་མཐོང་ཙམ་ནས་སྙིང་ལ་འདའ་བར་
དཀའ་བའི་དམ་ཚིག་བརྟན་པོ་བྱས་པའོ །མི་འོས་པའི་ཆའི་ཆས་བཟང་ལྷ་ཡི་མཛེས་མའི་ཚོགས་
ཀུན་རྩེ་དགའ་རོལ་བའི་དབུས་སུ་གཞོན་ནུ་དཀའ་ཐུབ་ཅན་ཞིག་ཆགས་པས་གདུང་སྟེ་བཞིན་ཉམ
ལུས་དང་ལུས་སྐྱེས་ཀྱི་འཁྲི་ཤིང་ཡོམ་ཡོམ་འདར་བ་འདི་ཡང་ཁོ་བོས་ངེས་འབྱུང་གི་བསམ་པ་གསར
དུ་རྒྱས་པས་ལགས་མོད་གཞན་དུ་ཅི་ཞེས་པ་མི་འོས་པས་དེ་ལྟར་བྱས་པའོ །དངོས་ཐོབ་ཀྱི་དགའ་
བའི་སྔོན་པོ་ཏོག་ཅེས་པ་སྡོད་གནས་སམ་རང་ཤག་ལས་མཚན་བཏགས་པ། གྲ་ལྡིང་པོ་ཆེའི་བླ་མ་
མཁས་པ་ཞིག་སྟེ་བོད་མཁས་ཁོང་དང་ཐུགས་ཤིན་ཏུ་ཉེ་བའི་རྟགས་ཡིག་བསྐུར་ཡང་ཡོད་དོ། །མི་
སྡུག་པའམ་ཁ་ཡི་སྒོ་ཞེས་པ་ཡིན། བཞད་གད་ཀྱི་ཉམས་ཀྱི་བོད་པ་རྣམས་ནས་སྡོམ་པ་བཏང་བ་ཚོ་
ལ་རྣ་བ་སེར་སྒོག་ཟེར་བས། ཚངས་པར་མ་སྤྱོད་པ་ཞིག་ལ་ཚངས་པར་སྤྱོད་ལྡན་ཞེས་རྩེད་མོའི་
ཉམས་ཀྱིས་བོས་ནས་ཁྱོད་ཉིད་བེར་རྒན་གྱི་ལོ་མ་ལྟ་བུའི་སྐྱ་མིན་སེར་མིན་ལ་ཐུགས་དགྱེས་པས
ཤིང་བེར་རྒན་གྱི་ལམ་དང་མེ་ཏོག་སེར་སྐྱ་ཞིག་སྟེ་དེའི་མེ་ཏོག་གི་མདངས་ཅན་གྱི་ཐོས་པ་འཛིན་པ་
སྟེ་རྣ་བ་འདི་ནི་སེར་སྐྱ་བེ་ལོ་དང་མཐུན་པར་དེ་ཀ་རང་རིགས་ཤིང༌།འོས་པ་ཡིན་མོད།གཞན་ལ་མི་
མངོན་པར་བྱ་བའི་ཕྱིར་ཅོད་པཎ་སྒྲོ་ཐེམ་མཛེས་པའི་ཞྭ་འདབ་ཕབ་ནས་སྒྲིབ་པར་མཛོད་ཅེས་པ་དང༌།
ཡང་ན་བཀའ་བརྒྱུད་པའི་སྒོམ་ཆེན་རྣ་བ་སྲབ་ཅིང་སེར་མདངས་ཡོད་པ་ཞིག་ལ་ལྐོག་ཏུ་བེ་ལོ་མ་ཟེར་
བའི་ཨ་ནེ་མ་རྒན་མོ་ཞིག་ཡོད་ལ་དེ་གཉིས་ཀའི་བུ་ཞིག་བོས་པས། དེ་ལ་བོད་པ་ཚོས་རང་གཡོག་
དགེ་ཕྲུག་ལ་ཐོས་པ་འཛིན་པ་ཟེར་ཞིང་།དེ་རང་རིགས་ལྟ་བུའི་བུ་ཡིན་པའི་ཁོ་རང་ཕ་བུ་གཉིས་ཀའི་
རྣ་བའི་ཁ་དོག་མཚུངས་སྟབས་བུ་དེའི་རྣ་བ་ཞྭ་འདབ་ཀྱིས་སྒྲིབས་ཤིག་ཅེས་འབྲུག་ཞྭ་སྒྲོ་ཐེམ་མ་ཟེར་
བ་དེ་བུའི་མགོ་ལ་སྐོན་ཞེས་པའོ། །
རྨད་བྱུང་གི་ཉམས་ཀྱི་ལྷུན་སྟུག་གོར་མ་ནི་རྡོ་ཁྲི་། །རང་བཞིན་ལ་སྙོན་པ་ནི། ཙཎྜ་ལ་
གཏུམ་མོ་འོ །ཐ་དད་མིན་པའི་སྦྱར་བའི་རྐང་པ་དང་པོའི་གཉིས་སྐྱེས་ནི་བྲམ་ཟེ་དང་འདབ་ཆགས།
རྐང་པ་གཉིས་པའི་མགྲིན་སྔོན་ཅན་ནི་ལྷ་དབང་ཕྱུག་དང་རྨ་བྱ་གསུམ་པའི་ཡིད་འོང་འོད་ཀྱི་ཐིག་ལེ་
ནི་རྨ་བྱའི་གཙུག་སྒྲོ་དང་ཟླ་བ་སོགས་སྒྲ་སྦྱར་རོ། །ཐ་དད་ཚིག་འདྲ་བའི་སྦྱར་བའི་རྐང་པ་དང་པོ་རྟ་
405

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ
སྣ་ཚོགས་ཀྱིས་དྲངས་པའི་རླུང་གི་ཤིང་རྟ་དང༌།ཟོ་བ་སྣ་ཚོགས་པའི་ཟོ་ཆུན་གྱི་འཁོར་ལོ།དེའི་དཔྱོད་
པའི་དཔལ་གྱི་འདབ་མ་ནི་ཉི་མ་དང་འབབ་ཆུ་སྒྲ་སྦྱར་བའོ །བྱ་བ་ཐ་དད་མིན་པའི་སྦྱར་བ་ནི། གཞི་
བུད་མེད་དང་ཆུ་བོ་གཉིས་སྒྲ་སྦྱར་བའོ །བྱ་བ་མི་འགལ་བའི་སྦྱར་བའི་སྡེ་སྣོད་གསུམ་གྱི་ཆོས་ནི་
ཐོབ་པར་བྱས་ཏེ།དེའི་བརྗོད་བྱ་བསླབ་པ་གསུམ་རང་རྒྱུད་ལ་ཐོབ་པའམ་བསྟེན་པར་བྱ་ཞེས་པའོ །
འགལ་པ་ཅན་གྱི་སྦྱར་བའི། ལུས་ཅན་སྙིང་ལ་ཉལ་པའི་ནུས་པ་ཅན་ནི་འདོད་ཆགས་དང་དད་པ་སྒྲ་
སྦྱར་བའོ། །ངེས་པ་ཅན་གྱི་སྦྱར་བའི་ཀཻ་ས་རའི་སྒྲ་བུད་མེད་ཀྱི་སྐྲ་དང་པདྨའི་ཟེ་བ་ལ་འཇུག །ཀནྜི་
ཀ་ནི་རྣ་རྒྱན་དང་པདྨའི་ལྟེ་བ། བདུད་རྩི་བསྟེན་པ་ནི་ཆང་དང་སྦྲང་རྩི། གཉིས་སྐྱེས་འཕྲེང་ནི་སོ་དང་
བུང་བ་པདྨ་ཅན་ནི་རིགས་མའི་བྱེ་བྲག་དང་པདྨའི་སྡོང་བོ། སྙིང་སྡུག་འདི་ཞེས་ཁྱད་གཞི་ཤིང་གི་ཁྱད་
ཆོས་དེ་རྣམས་ངེས་བཟུང་ནས་མཛེས་མ་འདི་ཡིས་ལུས་ལ་ངེས་པར་གནས་ཞེས་པས་དེ་ལྟར་བྱའོ།།
འགལ་མེད་ཀྱི་སྦྱར་བའི་པདྨའི་ཚལ་གནས་ལས་བལྟམས་ནི་སློབ་དཔོན་དང་ཚངས་པ་ཁྱད་གཞི
རང་བྱུང་སྐུ་ནི་ཐུན་མོང་གི་ཁྱད་ཆོས་འགྲོ་བའི་ཏོག་ནི་སློབ་དཔོན་དང་ཁྱབ་འཇུག །འཁོར་ལོས་ཕྱག་
བཟུང་མཛེས་པ་ཐུན་མོང་གི་ཁྱད་ཆོས། འཆི་མེད་དབང་ཕྱུག་ནི་སློབ་དཔོན་དང་བརྒྱ་བྱིན།བདུད་རྩི་
སྤྲོ་བ་ཐུན་མོང་གི་ཁྱད་ཆོས་སྟེང་འཕུལ་རྒྱལ་བོ་སློབ་དཔོན་དང་ལྷ་དབང་ཕྱུག །གསུམ་བརྩེགས་
གྲོང་ཁྱེར་འཇིག་ནི་སྲིན་པོ་དང་ལྷ་མ་ཡིན་གྱི་གྲོང་ཁྱེར་སུམ་བརྩེགས་འཇིགས་པ་ཐུན་མོང་གི་ཁྱད་
ཆོས་ཏེ་ཆོས་མི་འགལ་བས་འགལ་མེད་ཀྱི་སྦྱར་བའོ། །འགལ་བ་ཅན་གྱི་སྦྱར་བའི་ཀུན་མཁྱེན་ཡིན་པ།
བདག་མེད་དང་དབང་ཕྱུག་སྟེ་ཁྱད་གཞི་རབ་ཆགས་ཀུན་རྟོག་སྤང་བ་དབང་ཕྱུག་དང་འགལ་ཡང་
བདེ་མཆོག་དང་མི་འགལ། མཁའ་འགྲོའི་དབང་ཕྱུག་ནི། བདེ་མཆོག་དང་མཁའ་ལྡིང༌། ལག་
འགྲོར་བརྩེ་བ་སྟེ་ཀླུ་ལ་བརྩེ་བ་ཁྱུང་དང་འགལ་ཡང་བདེ་མཆོག་དང་མི་འགལ། ཤ་བ་རི་ནི་བདེ་
མཆོག་དང་ཁྱབ་འཇུག །ཁྱུ་མཆོག་གཅོད་པར་མི་བྱེད་པ་སྟེ་གླང་མི་གསོད་ཁྱབ་འཇུག་དང་འགལ་
ཡང་བདེ་མཆོག་མི་འགལ། ལྷ་ཉིད་ཡིན་པ་ནི་བདེ་མཆོག་དང་ལྷ་སྤྱི། འགྲོ་བར་གཏོགས་པ་མིན་པ་
ལྷ་དང་འགལ་ཡང་བདེ་མཆོག་དང་མི་འགལ་བར་བཤད་ཅེས་དཔེ་ལ་འགལ་བས་དེ་ལྟར་བཤད་
པའོ། །
406

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
རིགས་མ་ཚང་བའི་ཁྱད་པར་བརྗོད་པ་ནི། སྒྱུ་རྩལ་མཁན་འདི་ཆེན་པོ་ཧོར་དང་རྒྱ་གར་
བའི་རིགས་མིན་ཀྱང་། འདི་ནི་ལང་ཚོས་སྟོབས་ཅན་སྙེམས་པ་འཆང་བ་ཀུན་བཅོམ་སྟེ་དཔའ་བྲལ་
ར་སྐྱེས་གཞོན་ནུའི་དཔལ་ལ་སྦྱར་ཞེས་པའོ །སྨད་པའི་མཚུངས་སྦྱོར་གྱི་ཚུལ་འཆོས་མཁན་དང༌།
ཁ་ཕྱིར་བལྟས་ཀྱི་བཤད་པ། འཇའ་ཚོན་རྣམས་མཛེས་ཀྱང་ནམ་ཞིག་སྙིང་པོ་བྲལ་བས་རང་མཚང་
སྟོན་ཞེས་པའོ། །གཞི་གཅིག་གི་ཡོན་ཏན་འགལ་བའི་ངེས་པར་རྣམ་བཀྲ་འདོད་ཡོན་གྱི་ཚོགས་ཚར་
དུ་དངར་བས་ཐར་བའི་ལམ་བསྒྲུབ་པ་ལ་འཁྲུལ་བར་མ་བརྟགས་པའམ་མ་ཤེས་ན་ཉམས་སུ་བདེ་
བའི་སྣང་བས་རྣམ་གཡེང་གི་ཚོགས་ཉིན་བཞིན་ཇེ་འཕེལ་དུ་འགྲོ་ཞེས་པའོ །སྦྱར་བ་ཅན་གྱི་འགལ་
བའི རོལ་བའི་གནས་སུ་ཞེས་པའི་དཔེ་ལྟར་ན། ལྷ་ཡི་གནས་སུ་རབ་འཁྲུངས་བདུད་རྩིའི་རྒྱུན། །
རྒས་མེད་ལང་སྟེར་ལ་མཐུ་ཆེ་ཡང༌། །རེ་ཞིག་ལྷ་མ་ཡིན་གྱི་དབང་གྱུར་ཚེ། །ཡིད་བརྟན་བྱེད་པའི་
རྣམས་སད་སུ་ཞིག་ཡོད་ཅེས་པ་དང༌། དཔེ་ཅན་།རོལ་གནས་ལས་འཁྲུངས་མང་ཐོས་ཀླུ་སྒྲུབ་
ཞབས། །ལེགས་བཤད་དགའ་སྟོན་འགྱེད་ལ་མཐུ་ཆེ་ཡང༌། །ཟབ་དོན་བཅུད་མི་ལྡན་པའི་དབང་
གྱུར་ཚེ།།ཡིད་བརྟན་བྱེད་པའི་མཁས་པ་སུ་ཞིག་ཡོད་ཅེས་པའོ། །ཀླུ་སྒྲུབ་རྒྱ་མཚོ་འཁྲུངས་གནས་ལ་
རོལ་གནས་ཞེས་ཉེ་ཚིག་དང་ལྡན་པར་ཐོས་ལགས མཐུ་ཕུན་ཚོགས་ཀྱི་ཟོལ་བསྟོད་ཀྱི། ཁྱབ་
འཇུག་གི་སྤྲུལ་བ་མིའུ་ཐུང་གིས་ས་གསུམ་པོ་གོམས་པ་གཅིག་གིས་མནན་ནས་ལྷ་མིན་སྟོབས་ལྡན་
ངོ་ཚ་སྟེ་ས་འོག་ཏུ་བྲོས་པས རྒྱལ་པོ་ཁྱོད་ཀྱིས་འཛམ་གླིང་གཅིག་པུར་དབང་དུ་བྱས་ཙམ་ལ་
ཁེངས་པ་ཅི་མཚར་ཞེས་སྨད་པའི་ཟོལ་གྱིས་གཉིས་ཀའི་མཐུ་མཚུངས་པར་བསྟོད་པའོ །
སྟོབས་ཕུན་ཚོགས་ཀྱི་ཟོལ་བསྟོད་ཀྱི འདྲེན་པ་ཁྱོད་ཀྱི་སློབ་མའི་ཚོགས་རྣམས་ངང་བའི་
བུ་མོའམ་རྒྱ་མཚོའི་བུ་མོའི་ལོངས་སྤྱོད་རིན་པོ་ཆེའི་ཚགས་ཀུན་དང་ཐུན་མོང་ཉིད་དུ་གྱུར་ནས་ཅི་ཡི་
ཕྱིར་དུ་ཁྱོད་ཞབས་བསྟེན་པ་དེ་ལས་ཁྱོད་ནི་སྨྲ་བ་ཆེན་པོ་ཡིན་ཞེས་ཁེངས་པ་འཛིན་རིགས་སམ་ཞེས་
ཟོལ་གྱིས་སྟོབས་ཆེ་བ་མཚུངས་པའི་སྒོ་ནས་བསྟོད་པའོ །ཤིས་བརྗོད་ཀྱི་རྒྱན་ནི།སྨྲ་བསམ་བརྗོད་
ཆ་བ་མཚུངས་པའ་སྒ་
པའི་ཡུལ་ལས་འདས་པའི་ཟུང་འཇུག་གི་ཡེ་ཤེས་ལྔ་ལྡན་ལོངས་སྤྱོད་རྫོགས་པའི་སྐུ་དེ་ཉིད་རིས་སུ་
མ་ཆད་པའི་འགྲོ་བའི་སྣང་ངོར་དེ་སྙེད་ཀྱི་སྤྲུལ་བའི་སྐུས་རྗེས་སུ་འཛིན་རྒྱལ་བ་རྒྱ་མཚོས་ཁྱོད་ལ་
407

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
སྲུངས་ཤིག་ཅེས་པའོ །སྒྲུབ་བྱ་འགྲེལ་མཚུངས་རབ་སྤེལ། པདྨ་གཞོན་ནུ་ཞེས་རྐང་པ་དང་།དཔེ་
རྒྱན་རྐང་པ་གཉིས་པ་སྲིད་པ་ཅན་གྱི་རྒྱན། རྐང་པ་གསུམ་པའི་ཀེ་ས་ར་སྒྲ་དང་པདྨའི་ཟེ་བ་སྒྲ་སྦྱར་
བའི་སྦྱར་རྒྱན། རྐང་པ་བཞི་བ་རང་བཞིན་བརྗོད་པའི་རྒྱན་དེ་དཔེ་དང་དཔེ་ཅན་གཉིས་ཀ་བསྒྲུབ་བྱ་
འབྲེལ་མཚུངས་པས་དེ་ལྟར་བརྗོད་དོ། །སྟོབས་མཚུངས་རབ་སྤེལ་གྱི་ཞི་བའི་དབྱིངས་ཞེས་རྐང་པ་
དང་པོ་་རང་བཞིན་བརྗོད་པའི་རྒྱན་དང༌། གཉིས་པའི་རལ་བའི་ནགས་ཞེས་གཟུགས་ཅན་དང༌།
རིགས་ལྔའི་ཞེས་རྐང་པ་ཕྱེད་དང་གཉིས་སྲིད་པ་ཅན་གྱི་རྒྱན་དང༌། དཔལ་གྱིས་མགོན་པོས་ཞེས་
རྐང་པ་བཞི་པ་ལྷན་ཅིག་བརྗོད་པའི་རྒྱན་ཏེ་སྟོབས་མཚུངས་སྤེལ་བས་དེ་ལྟར་སྦྱར་རོ། །ཞེས་ལེའུ་
གཉིས་པའི་རིམ་པ་ཟུར་ཙམ་རགས་པར་བྱ་བའི་ཁུལ་གྱིས་རེ་ཞིག་གྲུབ་པར་བྱས་ཟིན་། །
ག་མའི་ཟང་
ལེའུ་གསུམ་པའི་ཐོག་མའི་ཟུང་ལྡན་བར་མ་ཆོད་དང་བར་ཆོད་ཡོད་པས་འཇམ་ཞིང་
མཉེན་ལ་ལྡེམ་ལྡེམ་གཡོ་བའི་ཤེལ་དཀར་གྱི་ལྕུགས་ཕྲན་གསལ་བ་ལ་ལྷ་ཡི་དབང་པོ་བརྒྱ་བྱིན་གྱི་
ཚོན་མདངས་འོད་དུ་འཚེར་བ་དང་བཅས་པའི་མཚན་དང་དཔེ་བྱད་ཀྱི་འོད་རིས་རྣམ་པར་བཀྲ་བའི་
དཔལ་རྣམས་ཚངས་ཆེན་ཡིད་ཀྱིས་བྲིས་འདྲིའི་ངོ་མཚར་ཞིང་ལྟ་ན་སྡུག་པའི་ལང་ཚོ་དར་ལ་བབས་
པའི་ངང་ཚུལ་ཅན་གྱི་རྒྱལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དེས་བདག་ཅག་ཚེ་རབས་ཀུན་ཏུ་
རྗེས་སུ་ཟུངས་ཤིག་ཅེས་བསྐུལ་ཞིང་གསོལ་བ་འདེབས་པའོ །ཀུན་ཚོགས་པའི་གབ་ཚིག་ནི་སྙིང་
ལ་འབབ་པ་དེ་ཉིད་མ་མ་ལགས་པ་སྟེ་མ་མིན་པས་ཆགས་ལྡན་གྱི་སྐྱེ་བོ་ཁོ་བོའི་དགའ་མ་སྟེ་ཆུང་མ་
ཡིན་ཞེས་པ་ལ། མ་མ་སྟེ་མ་ཡར་ཡིན་པར་འཁྲུལ་བས་དེ་ལྟར་བཤད་ཀྱང་བོད་སྐད་ལ་རྒྱ་སྐད་ལྟར་
མི་འོང་ལགས། བསླུ་བྱེད་ཀྱི་གབ་ཚིག་གི་དཔལ་གྱི་འབྲས་བུ་ཞེས་པའི་གབ་བྱ་ནུ་མ། གབ་བྱེད་
འབྲས། ཡིད་གར་འོང་བའི་ལོ་ལེགས་ཞེས་པའི་གབ་བྱ་མཛེས་མ་ལོ་བཅུ་དྲུག་ཅན་གབ་བྱེད་ལྗོན་པ་
གསར་སྐྱེས་ཀྱི་ལོ་འདབ་ལེགས མཛེས་པའི་ཟེའུ་འབྲུ་མ་ཉམས་པདྨའི་འཛུམ་ཞེས་པའི་གབ་བྱ་
འདོད་པས་མ་གོས་པའི་པདྨ་གབ་བྱེད་བུང་བས་གེ་སར་ལ་མ་རེག་པའི་པདྨ་ཁ་གསར་དུ་ཕྱེ་བའི་འཛུམ་
པ་མཐོང་བས་ཆགས་ལྡན་དགའ་བ་བསྐྱེད་ཅེས་ཆགས་པས་ཡིད་བསླུས་པས་དེ་ལྟར་བཤད་དོ། །
རིམ་པ་དང་བྲལ་བའི་གབ་ཚིག་གི་འདྲེན་པ་ཁྱོད་ཐུགས་ཞེས་པའི་གབ་བྱ་ནི།ཆོས་འདུལ་
408

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
བཟང་པོའི་ལམ་གྱི་བླང་དོར་བཅས། །ཟབ་ཡང་ཡན་ལག་བརྒྱད་ལྡན་ཟུང་འཇུག་ན། །རིགས་ཅན་
འདུལ་ལ་བསྟན་པའི་ཞབས་འདྲེན་ཁྱོད། །ཐུགས་ཚུལ་འཇིག་རྟེན་ངང་ཚུལ་ལྡན་པ་། །ཞེས་པ་
འདྲ་བའི་ཀུན་མཁྱེན་ལྔ་བ་རིན་པོ་ཆེར་ཟུར་ཟ་བྱས་པ་ཡིན་ཟེར་རོ། །རབ་བཅོམ་གྱི་གབ་ཚིག་གི་
སྤྲིན་གོས་ཅན་ནི་འབྲུག །ཉན་བྱེད་ནི་དེ་ལ་རྣ་བ་གཏོད་པ་རྨ་བྱ། ཆུའི་སྲིན་པོ་ཆུ་སྲིན་སྟེ་དེ་དག་
གཟུགས་ཀྱི་རི་མོ་སྣ་ཚོགས་པའི་རྒྱལ་མཚན་འཛིན་པའི་འོག་པགས་བཞི་ནི།ལཉྫ ཝ་རྟུ།སྐད་དོད་
བོད་སྐད་བཞི་ལ་སྐ་རགས་བཞིར་སྒྲོ་བཏགས་ཏེ། རྒྱལ་དབང་རིན་པོ་ཆེ་ལྔ་བ་ཁོང་གི་གསུང་རབ་
ཕལ་ཆེར་གྱི་དབུར་སྡེབ་སྦྱོར་གྱིས་མཛེས་པ་གབ་བྱ། དེ་འདྲའི་གསུང་རབ་ལ་ཐུགས་དམ་གྱི་ཕྱག་
རྒྱའི་སྣོད་དུ་བགྱིས་པའི་པུཏྟི་ཏེ་གླེགས་བམ་ལུས་མེད་ནི་ནམ་མཁའ་དེའི་སྒྲ་ནི་འབྲུག་སྐད་དེའི་
གནས་ནི་སྤྲིན་དེའི་འོད་སྣང་ནི་འཇའ་ཚོན་ཤར་བ་བཞིན་ཕལ་བའི་མིག་ཡུལ་དུ་ཅི་འདྲ་མཛེས་ཀྱང་
སྙིང་པོ་མེད་པ་ཞིག་གོ་ཞེས་གབ་བྱེད་ལ་ཚིག་ཉམས་སྣ་ཚོགས་གཏོད་པའོ །ཡང་ན་ཕྱག་རྒྱ་ཐམ་ག་
་སྣོད་བཀའ་ཤོག་ལ་བྱས་ཀྱང་ཆོག་གསུངས། མཐུན་པའི་གཟུགས་ཀྱི་གབ་ཚིག་གི འདབ
འཕྲེང་སྣ་ལྔས་སོགས་རྐང་པ་དང་པོའི་གབ་བྱ་ལྷ་མོའི་ཕྱག་སོར་ལྔའི་མཛེས་པའི་ཕྱག །གབ་བྱེད་
འདབ་མ་ལྔ་ལྡན་གྱི་འཁྲི་ཤིང་གི་ཡལ་ཀ་འཇམ་མཉེན་སོགས་རྐང་པ་གཉིས་པའི་གབ་བྱ་ཕྱག་མཚན་
རྒྱུད་མང་གབ་བྱེད་ཁུ་བྱུག །མདངས་འཚེར་སོགས་རྐང་པ་གསུམ་པའི་གབ་བྱ་ཞལ་གྱི་དཀྱིལ་
འཁོར་གབ་བྱེད་པདྨ་འཕྲུལ་ལྡེམ་སོགས་རྐང་པ་བཞི་བའི་གབ་བྱ།དབྱངས་ཅན་མའི་སྐུ་ལུས།གབ་
བྱེད་པད་སྡོང་སྟེ།དཔེ་དང་དཔེ་ཅན་མཐུན་པའི་གཟུགས་ཀྱིས་གབ་བོ། །རྩུབ་མོའི་གབ་ཚིག་གི་ཆུ་
ལས་སྐྱེས་རྣམས་ཞེས་པའི་གབ་བྱ་རྒྱལ་དབང་ལྔ་བ་རིན་བོ་ཆེ་དང༌། གབ་བྱེད་དུང་གཡས་འཁྱིལ།
རབ་ཏུ་ཞེས་རྐང་པ་གཉིས་པའི་དོན་ནི་གཉིས་ཀ་རབ་ཏུ་དགའ་ཞིང་དཀར་བའི་འཛུམ་བག་དང་
བཅས་ཏེ་རྣམ་པར་རོལ་བ་སྟེ་རྣམ་བར་བཞུགས་ཞེས་བ་དང་། ལྔ་བར་ཞེས་པའི་རྐང་བ་གསུམ་བའི་
གབ་བྱ་སྐུ་ཕྲེང་ལྔ་བ་པ་དང་། གབ་བྱེད་དུང་གི་སྐྱེ་བ་བར་མ་ཆད་དུ་བླང་བའི་ལྔ་བ་གཡས་འཁྱིལ་དུ་
གྱུར་བའི་སྒྲས་ཐམས་ཅད་ཀྱི་ཡིད་འཕྲོག་པ་དེ་སྙིང་པོ་མེད་པར་གདོས་བཅས་བེམ་པོའི་ཆོས་ཅན་
ཞེས་ཚིག་རྩུབ་མོས་བརྗོད་ཟུར་ཟ་ཞེས་སོ། །
409

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
གྲངས་ཀྱི་གབ་ཚིག་གི་སྣ་ལྡན་དབུས་སོགས་ཀྱི་གབ་བྱ་ཀུན་མཁྱེན་ལྔ་བ་རིན་པོ་ཆེའི་
མཚན་ཝ་གིནྡྲ་སུ་མ་ཏི་ས་ར་ཞེས་སྣ་ལྡན་གྱི་ན་ཡིག་དབུས་དང་།དེ་ཡང་ད་དང་ར་དང་སྲོག་གི་ཨ་
བཅས་བརྩེགས་པ་ལ་ཐེག་པ་རིམ་པ་གསུམ་གྱི་མིང་གིས་བཏགས་པའི་སྟེང་དུ་ཨཀྵ་རའི་སྒྲ་ལས་
གྲགས་པ་འགྱུར་མེད་དེ་ཡི་གེ་བཀྲ་ཤིས་ཀྱི་གྲངས་ཚང་བ་སྟེ་ཚེག་བར་བརྒྱད་ཡོད་པའི་མིང་ཅན་གྱི་
མཁས་པ་འགའ་ཡོད་ཅེས་ཁ་འཕངས་། དེའི་ལེགས་བཤད་ཀྱི་རྩོམ་ནི་དངུལ་ཆུ་སོར་མོས་བསྡམ་
པ་བཞིན།བཟུང་བྱ་བཅིང་བྱ་ཅི་ཡང་མི་སྣང་ཞེས་གསུངས་ལུགས་གཅིག་དང་། ཡང་ན་མང་ཐོས་ཀླུ་
སྒྲུབ་རྒྱ་མཚོའི་མཚན།ན་གཱ་ཛུ་ན་ས་མུ་དྲ་ཞེས་པ་སྟེ ཨ་སྔུ་ན་མཚམས་སྦྱོར་ཕྲལ་ནས་ཡི་གེ་བརྒྱད་
ཡོད་པ་དང་། སྣ་ལྡན་གྱི་ན་ཡིག་ལས་གྲངས་ཀྱི་ཡི་གེ་གསུམ་གྱི་གོང་དུ་ཡོད་པར་ཐེག་པ་གསུམ་གྱི་
རྩེར་སོན་པར་བཏགས་ཞེས་གསུངས། དེ་རྣམས་གཉིས་ལ་ཟུར་ཟ་ཕྱོགས་གཅིག་ཏུ་བྱས་པ་ནི་
མཁས་པ་འགའ་ཡོད་ཅེས་པས་བསྟན་པ་སོགས་གསུང་རྒྱུན་གཉིས་ཀ་མི་འགལ་བར་སེམས་། །
ཡང་ན་ལག་པ་གཉིས་ཡོན་ཏན་གསུམ། དུས་དྲུག །ཉི་མ་བཅུ་གཉིས། མེ་གསུམ་སོགས་ཀྱི་མིང་
ཡིན་པས་དེའི་གྲངས་ཀྱིས་གབ་བོ། །རབ་བཏགས་ཀྱི་གབ་ཚིག་གི་ཡིད་ཀྱི་ཤེས་པ་སོགས་ཀྱི་བརྗོད་
དོན་ཤེས་ཆེར་རྩ་བ་ལྟར་གོས་མེད་གཅེར་བུ་ཞིག་ལ་ཡོད་པའི་ཆོས་རྣམས རྐུན་པོ་དང་ཆགས་ལྡན་
གྱི་འདོད་པའི་རྣམ་འགྱུར་དུ་བཏགས་ནས། སྐྱབས་ནི་སྐབས་ཐོབ་ཀྱི་མགོན་དང༌། གྲོགས་དང་
གནས་སོགས་ལ་བྱ་རུང་བ་ལས་འདིར་གྲོགས་མེད་པ་དེ་ལ་མཚན་མོ་སྤྲོད་ཟླ་བའི་སྲིན་པོ་ཁྱོད་ཉིད་
བརྩེར་རིགས་ཞེས་སྒྲོ་བཏགས་བྱས་པའོ། །མང་དུ་འདུས་པའི་གབ་ཚིག་གི་ལང་ཚོས་སོགས་ཀྱི་གབ་
བྱ་འཇམ་པའི་ཉག་ཕྲན་དེ་མདའ་ཅན་ཞེས་མང་པོ་ཞིག་ཏུ་གོ་བ་དང༌།ཐོག་མར་པུཥྤ་ཀ་ཞེས་པ་ནི་
དཔའ་བོ་ཞེས་བོས་ཏེ་སྙན་པར་སྒྲོགས་ཞེས་མགོ་རྨོངས་པར་བྱས། བརྣག་དཀའ་འམ་བཟོད་པར་
དཀའ་བའི་སྡུག་བསྔལ་གྱི་ཟུག་རྔུ་འབྱིན་པར་བྱེད་པོ་ནི་འདོད་པའི་ས་པ་རྣམས་ཡིད་གསོད་པར་
བྱེད་པའི་དཔའ་བོ་སྟེ། འདོད་ལྷ་ཡང་མ་ཡིན་གོས་སེར་ཅན་ཏེ་ཁྱབ་འཇུག་ཡང་མ་ཡིན་པས་ལང་
ཚོས་ཁེངས་ལྡན་ཞེས་མཛེས་མ་ལ་གོ་བས་དེའི་མིག་ཟུར་དང་མཐོང་རེག་གི་དུག་མདའ་གབ་སྟེ་སྒྲུབ་
པར་བྱས་པའོ། །ཉག་ཕྲན་ཅན་ནི་བུད་མེད་དང༌། འདོད་ལྷ་ཁྱབ་འཇུག་མའི་དཔའ་བོ་སོགས་མང་པོ་
410

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
ཞིག་འདུས་པས་གབ་པས་དེ་ལྟར་བྱའོ། །བསྒྲུབ་པའི་གབ་ཚིག་གི་གྱེན་དུ་ཞེས་སོགས་ཀྱི་འབབ་
ལྡན་མིན་ཞེས་མཛེས་མ་གབ་བྱེད་འབབ་ལྡན་མ་ཡིན་ཞེས་ཆུས་བསྒྲིབས་པའོ། །མཐུན་པའི་སྒྲ་ཡི་
གབ་ཚིག་གི་ཡི་གེ་བཟང་པོའི་མངོན་བརྗོད་ཨཀྵ་ར་སྟེ་འགྱུར་བ་མེད་པར་གསེར་བཟང་པོའི་ཁམས་
ལས་གྲུབ རྒྱན་གྱིས་རྣམ་པར་མཛེས་པའི་འཇམ་མགོན་གང་གི་གེ་ས་ར་དང་དབུ་སྐྲ་སྒྲ་སྦྱར་བའི་
ཟུར་ཕུད་ལྔའི་མིང་དང་མི་མཐུན་པ་ཤར་ཕྱོགས་ཀྱི་རི་བོ་རྩེ་ལྔར་ཉིན་མོར་བྱེད་པ་འཕོས་འདྲའི་གཟི་
བྱིན་མངོན་པར་འཕྲོ་བའི་འཇམ་དབྱངས་གཞོན་ནུའི་མཛེས་སྐུ་མཐོང་ཐོས་དྲན་པས་བདག་ཡིད་
དབང་མེད་དུ་འཕྲོག་ཅེས་པའོ། །རྨོངས་པའི་གབ་ཚིག་གི་ཁྱིམ་གྱིས་ཞེས་སོགས་ཀྱིས་གབ་བྱ་ཚུལ་
འཆལ་ཞིག་དང༌།གབ་བྱེད་གྲུབ་དབང་ཞིག་གིས་རྨོངས་པར་བྱས་པའོ།།
ཡོངས་འཕྲོག་གི་གབ་ཚིག་ནི་རི་ཡིག་སྐྱེས་ལྷ་དེའི་མགོན་བརྒྱ་བྱིན་དེའི་དགྲ་གཅན་དེའི་
ཁ་ཟས་ཟླ་བ་འམ་ཉི་མ་དེའི་རྩ་ལག་པདྨ་། དེའི་བཅུད་སྦྲང་རྩི། དེས་འཚོ་བའི་བུང་བ་གཞོན་ནུའི་ཁྱུ་
ཚོགས་དང༌།ཁ་བ་འཇོམས་པ་མེ་དེའི་གྲོགས་མིན་པ་ཆུའམ་ཆར།དེ་འཛིན་པ་སྤྲིན།དེ་ལ་དགའ་བ་
རྨ་བྱ་རྣམས་དང་ལྷན་ཅིག་ཏུ་ཀླུ་དང་ཟློས་གར་ཕན་ཚུན་འགྲན་པ་བཞིན་དུ་དགའ་བས་རྩེན་ཞེས་
པའོ །གཅིག་སྒྲིབ་པའི་གབ་ཚིག་ནི། ཕྲ་རགས་སོགས་ཀྱི་སྦྱར་གཞི་མི་ལ་རྗེ་ལྟ་བུའི་གྲུབ་དབང་རྫུ་
འཕྲུལ་གྱིས་ནམ་མཁའ་བར་སྣང་གཤེགས་པ་བསམ་དོན། རྐང་པ་དང་པོ་གཉིས་ཀྱིས་རྟེན་མཁན་
གབ། ཕྱི་མ་གཉིས་ཀྱིས་དེར་བའི་བརྟེན་པ་གསལ་བར་བྱས་པའོ། །གཉིས་ཀ་བསྒྲིབ་པའི་གབ་
ཚིག་གི་བླ་ན་མེད་པའི་ཡོན་ཏན་གྱིས་མངོན་པར་མཐོ་བ་བླ་མ་དམ་པ་སྦྱིན་པ་རྣམ་བཞིས་སློབ
ཚོགས་སྐྱོང་བའི་སྦྱིན་མཁན་དང་སྦྱིན་ཡུལ་གཉིས་ཀ་བསྒྲིབས་པས་དེ་ལྟར་བྱའོ །ཡོངས་འདྲེས་ཀྱི་
གབ་ཚིག ཁྱོད་ཀྱི་མིས་གེ་སར་མིང་ལྡན་པ་དབུ་སྐྲ་དང་པདྨའི་ཟེ་བ་གཉིས་མིང་གཞན་གྱི་གཟུགས་
ཀྱིས་གབ། མཆོད་པར་བྱ་བ་རིན་པོ་ཆེ་ཡི་མིང་ཞེས་པས་མཆོག་གསུམ་ནོར་བུ་དཔག་བསམ་རིན་
ཆེན་རིགས་དུ་མ་སོགས་མང་དུ་འདུས་པས་གབ། མེ་ཡིས་འཁྱུད་དེ་ཞེས་བསླུ་བ་མེད་པའི་སྐྱབས་
མཆོག་གསུམ་གྱིས་འཁྱུད་པའམ། ཐུགས་རྗེ་དང་སྐུ་གསུམ་ལམ་འཁྱེར་གྱི་མན་ངག་ལ་བརྟེན་ནས་
ཞེས་གྲངས་ཀྱིས་གབ སྲིད་པས་བྱས་པ་སྟེ་བསྐྱེད་པའི་སྐྱོན་གྱིས་འབྱུང་བ་སྐྱེ་རྒ་ན་འཆི་འམ་སྡུག་
411

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བཞི་པ།
བསྔལ་རྣམས་ཆུ་བོ་བཞིས་བསྒྲིབས་པས་སྒྲིབ་པའི་གབ་ཚིག་སྟེ་གབ་ཚིག་རྒྱན་བཞི་འདྲེས་པས་
ཡོངས་འདྲེས་ཞེས་བྱ་ལ་འདི་ནི་ལམ་ལ་གསར་དུ་སློབ་པའི་རྣལ་འབྱོར་ཞིག་ལ་འདྲ།
ཐེ་ཚོམ་གྱི་སྐྱོན་སེལ་གྱི་ཡི་གེ་ཁ་ཞེས་འབྱུང་བའི་སྲོག་ཆེན་རང་བཞིན་རླུང་གི་འགྲོ་འོང་
མགྲིན་པའི་ཕུག་ཏུ་བའི་གཉིས་སྐྱེས་འདི་དག་གི་གནས་ཚུལ་གྱིས་མི་རྟག་པའི་ངང་ཚུལ་སྟོན་ནམ་
ཞེས་པའོ །ཉམས་སྐྱོན་གྱི་སྨན་ཤར་གྱི་མཛེས་མ་ལང་ཚོ་དམར་བའི་བཞིན་དང་གླུ་དབྱངས་
འབྱུང་བའི་སྒོ་བཟང་མཚོ་ཟེར་རྒྱུ་ལ། སྨན་ཤར་མཛེས་མ་སྒོ་བཟང་མ་ཞེས་མཚན་མ་ལ་གོ་བས་ན་
ཚིག་སྒྲ་ཉམས་པའི་སྐྱོན། དེའི་དམིགས་བསལ་ནི། ཁྱོད་མཐོང་མིག་ལ་ཞེས་དྲུག་སྒྲ་ཉམས་ཀྱང་
སྐྱོན་མེད་པའོ། །མཚན་བྱང་སྨོན་ཚིག་གི་སྲིད་པ་སྟེ་འཁོར་བ་སྒྱུ་མའི་རྒྱལ་མོས་ལེགས་པར་བསྐྲུན་
པས་སྡུག་བསྔལ་གྱི་ཚོར་བ་ཉེར་ལེན་གྱི་ཕུང་པོ་ལྔའི་མེ་ཏོག་གི་ལང་ཚོའི་གེ་སར་དུས་ཀྱི་གཤིན་རྗེའི་
བུང་བས་ཁམ་ཟས་སུ་བྱེད་པའི་འབྱུང་འཁྲུགས་ནད་ཀྱི་ཟུག་རྔུས་མནར་ཏེ་མལ་དུ་ཉལ་ཡང་ལྷག
བསམ་དག་པའི་འཁར་བ་ལ་བརྟེན་ནས་ཚུལ་འདི་ལ་འབད་པའི་ལེགས་བྱས་ཀྱི་ཕུང་བོ་གང་ཞིག་
ཐོབ་པ་འདི་ནི་བསྟན་པ་དང་འགྲོ་བའི་དཔལ་དུ་གྱུར་ཅིག་ཅེས་སྨོན་པའོ །
འདིར་སྨྲས་པ། སྔོན་རབས་ལེགས་སྦྱངས་དགའ་བའི་མཁའ་དབྱིངས་ལས། །སྐྱེས་ཐོབ
ཉིན་བྱེད་སྣང་བས་བསྐྱང་མིན་ཡང་། །ཡོངས་འཛིན་མཆོག་གི་འགྲོ་བའི་ཟེགས་མ་ཡིས །བློ་ཆུང་
ཉན་བྱད་སྣང་བས་བསྐྱང་མན་
སིནྡྷུ་ཝ་རའི་འཛུམ་དཀར་རྒྱས །འཕགས་ཡུལ་མཁས་གྲུབ་བྱེ་བའི་གཙུག་གི་ནོར། །དནྜིའི་
དགོངས་བཅུད་སྒྲ་དབྱངས་རྒྱ་མཚོ་ཡི། །འཇུག་ངོགས་ཕུལ་བྱུང་འགྱུར་ཁུག་རྫོགས་པའི་འཕྲེང༌། །
འཁྱོག་པོར་གནས་པའི་ཚིག་གི་མདུད་གྲོལ་ཞེས། །དམ་པའི་གསུང་གི་བྱིན་གྱིས་བརླབསཤིང་ཆོས་
མཐུན་གྲོགས་ཀྱིས་བསྐུལ་ཚིག་རྡོ་ཡི་སྟེགས་བུ་ལ། །འཁོས་བྲལ་ཀླད་ཆུང་བྱིས་པ་འཛེགས་ཏེ་འབྲུ་
འགྲེལ་གནམ་རྡོའི་ཕྲེང་བ་རིམ་པར་སྤེལ་བ་ཡང༌། །མདོ་སྔགས་རིག་གནས་རྒྱ་མཚོའི་དཔལ་འཛིན་
མཁས་གྲུབ་མང་པོས་བཀྲོལ་ཞིང་བརྩེ་བས་མ་བཟུང་བར། །སླར་ཡང་རིམ་བཞིན་བརྒྱུད་མར་ལྷུང་
བའི་ཤུགས་ཀྱིས་རང་མགོ་འཇོམས་པའི་ཚུལ་འདི་ངལ་བ་བསྟེན། །དེ་ཕྱིར་ཚངས་པའི་བུ་མོ་གར་
མཁན་མས། །མགྲིན་པར་ཡུལ་བཟུང་མཁས་གྲུབ་ཆེན་པོའི་ཞབས༌། །བསྟེན་ཏེ་ལམ་འདིར་བརྩོན་
412

བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་དཀའ་འགྲེལ་ཉུང་བསྡུས
ཡང་དུག་གསུམ་གྱི༌། །གོང་བུར་གྱུར་པས་འདི་འདྲ་ངེས་ཅི་དགོས། །འོན་ཀྱང་སྙན་འཇེབས་གཞུང་
མཆོག་འོ་མའི་མཚོར། །དོན་གཉེར་བློ་གསལ་མཁའ་འགྲོ་དཀར་པོའི་ཚོགས །སྡེབས་ལེགས་
དབྱངས་ཀྱིས་སྒེག་པ།འི་ངོ་མཚར་ལ།།ཚིག་ཊཱིཀ་འོད་སྣང་སྤྲོས་པའགལ་མེད་སྙམ། །འདི་ལྟའི་རབ་
དཀར་ལྷག་བསམ་གྲུབ་པ་པོ། །བཤེས་གཉེན་དེད་དཔོན་མཆོག་གིས་ཡོངས་བཟུང་སྟེ།།འགྲོ་ཀུན་
སྡུག་བསྔལ་དུག་གི་མཚོ་ཆེན་ལས།།བསྒྲལ་ཏེ་སྐུ་གསུམ་གཏེརལ་དབང་འབྱོར་ཤོག །
ཅེས་བོད་མཁས་པའི་སྙན་ངག་གི་དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས་ཀྱི་
དཀའ་འགྲེལ་ཉུང་བསྡུས་རང་མཐོང་བྱིས་ཆུང་གནམ་རྡོའི་འཕྲེང་བ་ཞེས་བྱ་བ་འདི་ནི། རྒྱལ་བའི་
གསུང་རབ་དགོངས་འགྲེལ་དང་བཅས་པ་ལ་གཞན་དྲིང་མི་འཇོག་པའི་མཁྱེན་རབ་ཀྱི་དབང་ཕྱུག་ར་
ཁོ་ཧུ་ཐོག་ཐུ་སྤྲུལ་བའི་སྐུ་རིན་པོ་ཆེ་ངག་དབང་ཆོས་འབྱོར་བསྟན་པའི་ཉི་མ་དཔལ་བཟང་པོའི་
བཀའ་ཡི་མེ་ཏོག་སྤྱི་བོར་བཅིངས་བས་མཚམས་སྦྱར། མདོ་སྔགས་ཡོངས་རྫོགས་ཀྱི་བསྟན་པའི
སྲོག་ཤིང་དམ་པ་ཆ་ཧར་དགེ་བཤེས་ཆེན་མོའི་ཡོངས་འཛིན་གཙུག་ལག་རབ་འབྱམས་ལ་ཆོས་སྤྱན་
ཨུཏྤལ་འདབ་ལྟར་ཡངས་པའི་རྡོ་རམས་པ་ཆོས་སྐྱབས་ཀྱིས་ལྷ་དར་ཚེ་ལྷ་མས་སྤྲས་པའི་དཔེ་ཐུམ་
སྤེལ་ལེགས་བཅས་གསུང་གིས་བསྐུལ་བ་དང༌། ཚེ་དང་སྒྲུབ་པ་སྙོམས་པའི་ཀུན་སྤངས་ཆེན་པོ་རི་
ཁྲོད་དབང་པོ་བློ་བཟང་ཆོས་འཕེལ་གྱིས་ལྷ་རྫས་དྲི་བྲལ་བཅས་ཉེ་བར་བསྐུལ་བ་ལ་སོགས་པ་ཆོས་
མཐུན་བཤེས་གཉེན་དུ་མས་གསུང་ངོ་མ་བཟློག་པར་བཀྲ་ཤིས་འཁྱིལ་རྨད་བྱུང་ཐོས་བསམ་གླིང་གི་
གྲྭ་རིགས་དགེ་སློང་ཚུལ་ཁྲིམས་རྒྱ་མཚོའམ་མིང་གཞན་ཚངས་སྲས་དགྱེས་པའི་སྡེར་འབོད་པས་
སུག་བྲིས་སུ་བྱས་པ་འདི་ལ་རྟོག་དཔྱོད་བྲལ་བ་དང་ལོག་པར་འགྲེལ་པ་སོགས་ཀྱི་སྐྱོན་ཀུན་མཁས་
པའི་སྤྱན་སྔར་བཤགས་པར་གསོལ་པས་འཕྲལ་ཕུགས་སུ་སྒྲིབ་པར་མི་འགྱུར་བར་བྱིན་གྱིས་རློབ
པར་མཛོད་མཛོད་ལགས།བཀྲ་ཤིས་ཤོག །མངྒ་ལཾ།།
413


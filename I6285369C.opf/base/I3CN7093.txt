༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7093
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 5
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

དཀར་ཆག
སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་
ཨུཏྤལ་གྱི་རྒྱན། ·མང་ཐོས་ཀླུ་སྒྲུབ་རྒྱ་མཚོ། 1
དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར .............མང་ཐོས་སྒྲུབ་རྒྱ་མཚོ17
མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་ཆེའི་མཛོད་ལས་ལུས་
རྣམ་པར་བཤད་པའི་སྐབས.. ·པཎ་ཆེན་ངག་དབང་ཆོས་གྲགས།63
སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་
སྐལ་བཟང་རྣ་བའི་བཅུད་ཐིགས པཎ་ཆེན་ངག་དབང་ཆོས་གྲགས།97
བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང་། ·ཞྭ་དམར་མཁའ་སྤྱོད་དབང་པོ། 161
རྒྱན་སོ་ལྔའི་རབ་ཏུ་དབྱེ་བ ·ཞྭ་དམར་མཁའ་སྤྱོད་དབང་པོ། 176
སྙན་ངག་འོད་ཀྱི་དྲ་སྤྲིན། ·ཞྭ་དམར་མཁའ་སྤྱོད་དབང་པོ།180
སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་
བཀོད་པ། ·ཞྭ་དམར་མཁའ་སྤྱོད་དབང་པོ།182
རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་
གཅེས་བཏུས། ·ཞྭ་དམར་ཆོས་གྲགས་ཡེ་ཤེས། 205
སྙན་ངག་གི་དཔེར་བརྗོད་ཚངས་པའི་མགུལ་རྒྱན། ཞྭ་དམར་དཀོན་མཆོག་ཡན་ལག241
དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན། ·ཀིརྟི་བློ་བཟང་འཕྲིན་ལས།265
སྙན་ངག་གི་ཚིག་རྒྱན་རབ་གསལ་སྣང་བ། པདྨ་འགྱུར་མེད་རྒྱ་མཚོ། 300
སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་
1

དཀར་ཆག
དཔེར་བརྗོད། པདྨ་འགྱུར་མེད་རྒྱ་མཚོ 305
སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ། པདྨ་འགྱུར་མེད་རྒྱ་མཚོ། 323
2

༄༅། །སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་
གཏམ་སྐལ་བཟང་དཔྱོད་ལྡན་རྣ་བའི་ཨུཏྤལ་གྱི་རྒྱན་བཞུགས
མང་ཐོས་ཀླུ་སྒྲུབ་རྒྱ་མཚོ།
བྱམས་སོགས་རབ་དགའ་རྒྱལ་བའི་ཞལ་སྒོ་ནས། །བློ་གྲོས་རབ་དཀར་ལྷ་མོ་དབྱངས་
ཅན་མ། །རྣམ་བཀྲ་ལྔ་རིག་ཤེས་བྱའི་དཀྱིལ་འཁོར་ལ །ཕྱོགས་ལས་རྣམ་རྒྱལ་ལྷག་པའི་ལྷར་
བཅས་མཆོད།།
འདིར་ནི་དོན་རྒྱན་མ་ལུས་པའི། དཔེར་བརྗོད་སྔོན་མེད་མཁས་པའི་གཏམ། །དཔྱོད་ལྡན་
རྣ་བའི་མཛེས་རྒྱན་དུ། །འཆད་ལ་བློ་གསལ་དགའ་བ་བསྐྱེད། །ཅེས་མཆོད་པར་བརྗོད་ནས། །
རང་བཞིན་བརྗོད་དང་དཔེ་དང་ནི། །གཟུགས་ཅན་གསལ་བྱེད་བསྐོར་བ་དང༌། །འགོག་
དང་དོན་གཞན་བཀོད་པ་དང་། །ལྡོག་པ་ཅན་དང་སྲིད་པ་ཅན། །བསྡུས་དང་ཕུལ་བྱུང་རབ་བཏགས་
དང་། །རྒྱུ་དང་ཕྲ་མོ་ཆ་དང་རིམ། དགའ་དང་ཉམས་ལྡན་གཟི་བརྗིད་ཅན། །རྣམ་གྲངས་བརྗོད་དང་
ཀུན་ཕན་དང༌། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་མཚུངས་པར་སྦྱར་བ་དང༌། །འགལ་དང་
སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་པ་དང༌།ལྷན་ཅིག་བརྗོད་དང་ཡོངས་རྗེས་
ཤིས། །རབ་སྤེལ་དེ་ནས་དགོངས་པ་ཅན།།འདི་དག་ཚིག་རྣམས་དག་གི་ནི། །རྒྱན་དུ་སྔོན་གྱི་མཁས་
པས་བསྟན།།ཞེས་དོན་རྒྱན་སོ་ལྔ་བཤད་པའི།།
དང་པོ་རང་བཞིན་གྱི་རྒྱན་ནི། སྒྲོ་མ་བཏགས་པར་གནས་ལུགས་ཇི་ལྟ་བ་བཞིན་བརྗོད་པ་
ཡིན་ལ། དེ་ལ་རིགས་དང་བྱ་བ་ཡོན་ཏན་རྫས། །ཞེས་བཞི་བཤད་པའི། རིགས་ཅེས་པ་།རིགས་
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཅན་གྱི་ནང་ཚན་མང་པོ་ལ་ཁྱབ་པ་སྟེ།མེ་ལོང་མར།མཆུ་ནི་དམར་ཞིང་གུག་པ་དང༌།།ཅེས་སོགས།
ཁྱད་གཞི་ནེ་ཙོ་དེ་ཡང་རིགས་ཡིན་ལ། མཆུ་དམར་ཞིང་གུག་པ་སོགས་གསུམ་ཡང་། བྱེ་བྲག་རེ་རེའི་
ཁྱད་ཆོས་མ་ཡིན་པར།ནེ་ཙོའི་རིགས་ཅན་ཀུན་ལ་ཁྱབ་པའི་ཁྱད་ཆོས་ཡིན་རིགས་བརྗོད་པ་ཞེས་གོ་
དགོས་སོ། །བླ་གོས་ངུར་སྨྲིག་གསར་པའི་འདབ་ཕྲེང་གིས། །སྦས་ཀྱང་མཚན་དཔེའི་མཛེས་སྡུག་
འོད་འབར་བ། །མ་སྒྲིབ་ཕྱི་ནང་འོད་ཀྱི་ལྷམ་མེ་བ། །བསྐལ་བཟང་ཐུབ་དབང་སྟོང་གིས་བདག་ལ་
བསྲུངས། །ཅེས་རིགས་བརྗོད་པ་ནི། ཁྱད་གཞི་བསྐལ་བཟང་གི་ཐུབ་དབང་ཡང་རིགས་ཅན་མང་པོ་
ལ་ཁྱབ་པའི་རིགས་ཡིན་ལ ན་བཟའ་ཆོས་གོས་ངུར་སྨྲིག་མཚན་དཔེ་མཛེས་པ་ཡང༌། བསྐལ་
བཟང་ཐུབ་དབང་ཀུན་གྱི་ཁྱད་ཆོས་ཡིན་པ་རིགས་སོ །འོ་ན་འདིར་མཚན་དཔེའི་འོད་བླ་གོས་ཀྱིས་
སྦས་ཀྱང་མི་སྒྲིབ་ཅེས་རྟོགས་པས་རྟགས་པ་མིན་ནམ་སྙམ་ན་མིན་ཏེ། འདི་ནི་ཐུབ་དབང་གི་རང་
བཞིན་།།
བཟང་པོའི་ཐུགས་བསྐྱེད་གྲངས་མེད་གསུམ་གྱི་ཚོགས། །དཀའ་སྤྱད་ཕ་རོལ་ཕྱིན་དྲུག་
ལམ་ལ་གོམས། །མ་དག་ཞིང་སྦྱངས་སྐལ་བཟང་འབྲེལ་པས་བཅིངས། །ཐུབ་དབང་སྟོང་གི་མཛད་
འཕྲིན་བླ་ན་མེད། །ཅེས་པ་ནི་བྱ་བ་བརྗོད་པ་སྟེ།སྤྱིར་བྱ་བ་ཞེས་པ་མཚན་མཚོན་གཉིས་ཀྱི་མཚན་
ཉིད་མ་བྱེད་པ་དང༌། མཚོན་ཆ་ལ་བྱ་བར་བཤད་པ་དང༌། རྒྱུ་འབྲས་གཉིས་ཀྱི་རྒྱུ་ལ་བྱེད་པ་དང་།
དང།རྒྱུ་འབྲས་
ད་པ་སོགས་ཡོང་ཀ
འབྲས་བུ་ལ་བྱ་བར་བཤད་པ་སོགས་ཡོད་ཀྱང༌།འདིར་འབྲས་བུ་འགྲུབ་བྱེད་ཀྱི་ལས་བྱེད་པ་ལ།བྱ་
བ་བྱེད་ཅེས་འབྲས་མང་རྒྱུ་ལ་བཏགས་པ་ལྟར།རྒྱུ་ལ་བྱ་བ་ཞེས་མིང་བརྟགས་པ་སྟེ། ཐུབ་དབང་
གིས་ཀྱང༌། དང་པོ་སེམས་བསྐྱེད་གྲངས་མེད་གསུམ་དུ་ཚོགས་བསགས། ཞིང་སྦྱངས་གདུལ་བྱ་ལ་
འབྲེལ་པ་བཞགས་པ་སོགས་ནི། འབྲས་བུ་སངས་རྒྱས་འགྲུབ་པའི་བྱ་བྱས་པ་། རྒྱུ་སྒྲུབ་པའོ། །དེ་
བཞིན་དུ་འདིར་ཡང་མགྲིན་པའི་ནང་ནས་སྙན་སྒྲོགས་ཤིང་། ཅེས་སོགས །ཕུག་རོན་ཕོ་མོ་དེ་ལྟ་
བུའི་བྱ་བ་བྱས་པ་སྟེ།།རྒྱུ་དེ་ལས་འབྲས་བུ་འདི་འབྱུང་ཞེས་བསྟན་པའོ །
གསུམ་པ་ཡོན་ཏན་བརྗོད་པ་ནི། རྡོ་རྗེའི་གདན་དུ་ཟག་མེད་བདུད་རྩིས་ཆོས །མཉེས་
ནས་ཝ་ར་ཎ་སིར་བརྒྱད་ཁྲིའི་གཏམ། །ངོ་མཚར་རྨད་བྱུང་ཆོས་ཀྱི་འཁོར་ལོ་བསྐོར། །སྔོན་ཚེ་དཀའ་
2

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
བ་སྤྱད་པའང་དོན་མེད་སྙམ། །ཅེས་པ་སྟེ།སྤྱིར་རིགས་རུས་སྤངས་རྟོགས་ཡོན་ཏན་ཇི་སྙེད་ཡོད་ཅིང༌།
ཁྱད་བཞིའི་སྟེང་གི་ཁྱད་ཆོས་གང་ཡོད་ཀྱང༌།དེའི་ཡོན་ཏན་ཡིན་མོད། །འདིར་བྱེ་བྲག་འབྲས་བུ་དེ་
ལ་ཡོན་ཏན་ཞེས་བཏགས་པ་སྟེ སྟོན་པས་སེམས་བསྐྱེད་ཅིང་དཀའ་བ་སྤྱད་པའི་འབྲས་བུའི་ཡོན་
ཏན་ནི། མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་སོགས། གཞན་དོན་
མཛད་པ་འདི་ཡིན་ཅེས་པའོ། །དེ་བཞིན་འདིར་ཡང་། དགའ་མ་ཡིས་ནི་རེག་པ་འདིས་། ལུས་ལ་སྤུ་
ལོང་གཡོ་བ་དང་། ཅེས་སོགས་ཀྱིས། །ཕུག་རོན་གྱི་དགའ་མས་ལུས་ལ་རེག་པ་སོགས་ཀྱི་རྒྱུ་ལས་
འབྲས་བུ་སྤུ་ལོང་གཡོ་ཞིང༌། །ལུས་སེམས་བདེ་བ་སོགས་ཡོན་ཏན་དུ་བཤད་འདུག་པས་སོ། །བཞི་
པ་རྫས་བརྗོད་པ་ནི། །སྒྱུ་མ་ལྷ་མཛེས་མངལ་དུ་ཟས་གཙང་བུས། །རྩོད་དུས་སྙིགས་མ་ལྔ་བདོའི་མ་
དག་ཞིང་། །བཟུང་ནས་མདོ་སྔགས་ཐེག་རིམ་ཆོས་འཁོར་བསྐོར། །བུ་རམ་ཤིང་པ་ཟས་གཙང་སྲས་
ཁྱོད་རྒྱལ། །ཅེས་པ་སྟེ། འདིར་རྫས་ནི་འཇིག་རྟེན་ལ་གྲགས་པའི་བདག་པོའི་དངོས་པོ་ལ་རྫས་སུ་
བྱས་པ་ནི་མ་ཡིན་གྱི་རིག་པའི་གཞུང་ལུགས་དང་། སྙན་ངག་རང་ལ་གྲགས་པའི། རིགས་དང་རྫས་
ཞེས་གཉིས་སུ་བྱས་པ་སྟེ།རིགས་ཅན་མང་པོ་ལ་ཁྱབ་པའི་སྤྱི་ནི་རིགས་དང་།ནང་གསེས་ཀྱི་དབྱེ་བ་
མང་པོ་ལ་ཁྱབ་རྒྱུ་མེད་པའི་བྱེ་བྲག་ཞིག་ལ། རྫས་ཤེས་འཇོགས་སོ། །དེ་ཡང་ཕུག་རོན་དང་ནེ་ཙོ་
སོགས་རིགས་དང༌། ཕུག་རོན་གྱི་བྱེ་བྲག་རེ་རེ་བ་ནི་རྫས་ཡིན་པས་འདིར་ཡང་། མགྲིན་སྔོན་ལག་
ན་ཐོད་པ་ནི། །གནས་པ་ཟླ་བའི་ཅོད་པན་དང༌། །ཞེས་སོགས་བཤད། ཁྱད་གཞི་ལྷ་དབང་ཕྱུག་ཆེན་
པོ་ཡང་རྫས་ཤེས་བྱ་སྟེ།འཇིག་རྟེན་འདི་ན་ལྷ་དབང་ཕྱུག་ཆེན་པོ་གཅིག་ལས་མེད་པས་སོ། །མགྲིན་
སྔོན་ཞེས་སོ། ཁྱད་ཆོས་བཞི་པོ་དེ་ཡང་རྫས་ཁོ་ནའི་ཁྱད་ཆོས་ཏེ།མགྲིན་པ་སྔོན་པོ་དང་། ཐོད་པའི་
ཕྱག་མཚན་དང་ཟླ་བའི་ཅོད་པན་དང༌། དམར་ཞིང་ལི་བའི་རལ་པས་ནམ་མཁའ་ཁེབས་པ་
སོགས་ནི། །དེར་སྐབས་ལྷ་ཁྱབ་འཇུག་སོགས་གཞན་ལ་མེད་པས།མགྲིན་སྔོན་ཅན་དང༌། ལག་ན་
ཐོད་པ་ཅན་དང་། ཟླ་བའི་ཅོད་པན་ཅན་དང༌།སྒྲ་ཅན་ཞེས་སོགས་ནི། དབང་ཕྱུག་གི་མིང་གི་རྣམས་
གྲངས་སུ་བཤད་འདུག་པས་སོ །དེ་བཞིན་དུ་ཁོ་བོའི་ཚིགས་བཅད་འདི་ལ་ཡང་རྫས་བརྗོད་པ་སྟེ།
ཁྱད་བཞི་ཟས་གཙང་སྲས་སུ་སྐུ་འཁྲུངས་པའི་ཐུབ་དབང་ནི་གཅིག་ཁོ་ནར་ངེས་པ་དང་། ཁྱད་ཆོས་
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྒྱུ་མ་ལྷ་མཛེས་ཀྱི་མངལ་ནས་བཙས་པ་དང༌།རྩོད་དུས་སུ་འཚང་རྒྱ་བ་དང་། སྙིགས་མ་ལྔ་བདོ་བའི་
མ་དག་པའི་ཞིང་བཟུང་བ་དང་། མདོ་སྔགས་གཉིས་ཀའི་ཆོས་སོ་སོར་ཐུན་མོང་བའི་གདུལ་བྱ
ལའང་བསྐོར་བ་སོགས་། བསྐལ་བཟང་སངས་རྒྱས་སྟོང་གི་ནང་ནས། ཟས་གཙང་སྲས་སུ་
འཁྲུངས་པའི་ཀྱ་ཐུབ་པ་ཁོ་ནའི་ཁྱད་ཆོས་ཡིན་ཏེ། བསྐལ་བཟང་གི་སངས་རྒྱས་གཞན་ལ་དེ་ལྟ་བུ་
མེད་པས་སོ། །
དཔེར་བརྗོད་གཞན་ཡང་། ལྟ་བས་མི་ངོམས་མཚན་དཔེའི་མེ་ཏོག་འབར། །ཡན་ལག་
དྲུག་ཅུའི་སྙན་པ་རྣ་བར་འཇེབས། །ཇི་ལྟ་ཇི་སྙེད་མ་ལུས་མཁྱེན་པའི་ཐུགས། །ཐུབ་དབང་སྟོང་གིས་
བདག་ལ་བརྩེ་བར་རིགས། །བསྐལ་བཟང་སངས་རྒྱས་ཀུན་ལ་ཁྱབ་པའི་རིགས་བརྗོད་པའོ །རིམ་
གསུམ་མགུར་ནས་དམ་ཆོས་སྙན་པར་སྒྲོགས །བརྩེ་བས་སྤྱན་ཟུར་འཛུམ་པ་བདག་ལ་གཟིགས། །
དཀར་འཇམ་ཕྱག་གིས་སྤྱི་བོར་རེག་མཛད་པས། །ཁྱེད་ལས་གཉེན་གཞན་མེད་དོ་རྫོགས་སངས་
རྒྱས །འབྲས་བུའི་དགའ་བ་བསྐྱེད་པའི་བྱ་བ་བྱེད་པའི་རྒྱུའི་གནས་ལུགས་བརྗོད་པས་ན་བྱ་བ་
བརྗོད་པའོ། །ཁྱོད་ཞལ་མཐོང་ཞིང་གསུང་ནི་ཐོས་པའི་མདོ། །སྤུ་ལོང་རབ་རྒྱས་རབ་དགའི་འཆི་
མས་རླན། །ལུས་སེམས་དགའ་བདེའི་ངང་དུ་དུས་འདའ་བ། །ཨེ་མ་དལ་འབྱོར་ལུས་འདི་སྐལ་བ་
བཟང༌། །ཐུབ་དབང་གི་དངོས་ཀྱི་གདུལ་བྱ་ཞིག་ལ་ཞལ་མཐོང་གསུང་ཐོས་པ་སོགས་ལས །
འབྲས་བུ་ཡོན་ཏན་དགའ་བ་བསྐྱེད་པ་སོགས་འབྱུང་བར་ཡོན་ཏན་བརྗོད་པའོ །ཆགས་མེད་ཆགས་
པས་དྲེགས་འཛིན་མཛེས་པའི་བཞིན། །ངོམས་པར་འཐུང་བས་དགྲ་ཅན་འཛིན་ཞེས་སྲས། །ལོ་དྲུག་
མངལ་གྱི་ཁུར་ལྡན་བཀྲུན་པའི་ཡབ། །རྒྱལ་དབང་ཟས་གཙང་སྲས་ཁྱོད་ཨེ་མ་མཚར། །ཁྱད་གཞི་
ཟས་གཙང་སྲས་ཐུབ་དབང་ལ་བྱེ་བྲག་གཞན་མེད་པས་རྫས་ཡིན་ལ། ཁྱད་ཆོས་དེ་དག་ཀྱང་ཟས་
གཙང་སྲས་ཁོ་ནའི་ཁྱད་ཆོས་ཡིན་པས་རྫས་ཀྱི་ཁྱད་ཆོས་སོ། །གཞན་ཡང་བྱ་བ་ཞེས་པ་ཕྱིར་མཚན་
མཚོན་གཉིས་ཀྱི་མཚན་ཉིད་ལ་བྱེད་པ་དང༌། །མཚོན་བྱ་ལ་བྱ་བར་བཤད་པ་དང༌།རྒྱུ་འབྲས་གཉིས་
ཀྱི་རྒྱུ་ལ་བྱེད་པ་དང༌། འབྲས་བུ་ལ་བྱ་བར་བཤད་པ་དང་། ཚད་འབྲས་གཞལ་གསུམ་གྱི་ཚད་མ་ལ་
བྱེད་པ་དང་། འབྲས་བུ་ལ་བྱ་བ། བྱ་བྱེད་གཉིས་འཇུག་པའི་གཞི་དེ་ལ། ལས་ཤེས་བཤད་བ་ཡང་
4

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཨུཏྤལ་གྱི་རྒྱན
ཡོད་མོད་འདིར་ནི། འབྲས་བུ་འགྲུབ་བྱེད་ཀྱི་ལས་བྱེད་པ་ལ བྱ་བ་བྱེད་ཅེས་འབྲས་མིང་རྒྱུ་ལ་
བཏགས་ནས རྒྱུ་དེ་ལ་བྱ་བ་ཅེས་མིང་བཏགས་པ་སྟེ །གཞུང་ལས། མགྲིན་པའི་ནང་ནས་སྙན་
སྒྲོགས་ཤིང༌།ཞེས་སོགས།ཕུག་རོན་ཕོ་མོས།མགྲིན་པ་ནས་སྐད་སྙན་པོ་སྒྲོགས་པ་སོགས།འབྲས་
བུ་ལུས་ལ་དགའ་བའི་སྤུ་ལྡང་བ་དང་། ཡིད་བདེ་བའི་དཔལ་བསྐྱེད་པ་སོགས་བྱ་བ་བྱེད་པའི་རྒྱུ་དེ
ལ་བྱ་བ་ཞེས་བཞག་འདུག་པས། དེས་ན་དཔེར་བརྗོད་ནི། གསུང་འཇམ་གིས་དབྱངས་སྙན་དལ་
བུར་སྒྲོགས། །ཕྱག་གཉིས་རྒྱུད་མངས་བསྐུལ་བའི་སོར་གདུབ་བྲེལ། །མཁྱེན་བརྩེས་འགྲོ་ཀུན་
གཟིགས་པའི་བྱ་ར་མཁན།།དབྱངས་ཅན་ལྷ་མོས་བདག་ཅག་འབྲལ་མེད་སྐྱོངས། །ཅེས་པའོ།།
ཡོན་ཏན་ཅེས་པ་ནི།སྤྱིར་ཕྱི་རོལ་པས། སྒྲ་རྟགས་པ། ནམ་མཁའི་ཡོན་ཏན།དྲི་རྟགས་
པའི་ཡོན་ཏན་སོགས་གཟུགས་སོགས་དོན་ལྔ་ལ། འབྱུང་བའི་ལྔའི་ཡོན་ཏན་དུ་བཤད་པ་དང་། ཚད་
མ་རིག་པའི་གཞུང་ལས། བུམ་པའི་སྟེང་གི་བྱས་མི་རྟག་སོགས།ཁྱད་གཞི་དེའི་སྟེང་དུ་གྲུབ་པའི།
ཁྱད་ཆོས་སོ་སོ་བ་རྣམས་ཁྱད་གཞི་དེའི།དེ་ཡོན་ཏན་དུ་བཤད་པ་རྣམས་དང༌། །གསུང་རབ་སྤྱི་ལས།
སྟོབས་བཅུ་སོགས་རྒྱལ་བའི་ཡོན་ཏན་ཐུན་མོང་མ་ཡིན་པ་དང་།བྱང་ཕྱོགས་ཐུན་མོང་བའི་ཡོན་ཏན་
དུ་བཤད་པ་སོགས་ཡོད་ཀྱང༌། འདི་ནི་རྒྱུ་དེ་ལས་ཐོབ་པའི་འབྲས་བུ་དེ་ལ་ཡོན་ཏན་དུ་བཤད་དེ།
གཞུང་ལས། དགའ་མ་ཡིས་ནི་རེག་པ་འདིས །ཞེས་སོགས། ཕུག་རོན་ཕོ་མོས་ལུས་ལ་རེག་པ་
སོགས་ཀྱི་དེ་ལས།འབྲས་བུས་ལུས་ལ་སྤུ་ལོང་གཡོ་བ་དང་། །ལུས་སེམས་བདེ་བས་ཚིམས་པ་
སོགས་ལ་ཡོན་ཏན་དུ་ངོས་བཟུང་པས་སོ །དེས་ན་དཔེར་བརྗོད་ནི། དབྱངས་ཅན་དང་རྒྱུད་
མངས་སྙན་པའི་སྒྲས། །རྨོངས་པའི་གཉིད་སད་ལུས་དང་སེམས་འདི་ལ། །དགའ་དང་བདེ་བའི་སྙིང་
པོས་ཅི་ཡང་ལྕི །རྣམ་དཔྱོད་ཡངས་པོར་བྱས་སོ་དབྱངས་ཅན་མ། །ཅེས་པ་སྟེ། དབྱངས་ཅན་མའི་
ས་བོན་གྱིས་སྒྲ་དང༌། །རྒྱུད་མངས་ཀྱི་སྒྲ་ཐོས་པའི་རྒྱུ་དེ་ལས། །འབྲས་བུ་གཉིད་སད་པ་སོགས་
འབྱུང་ཞེས་པའོ། །
རྫས་ཅེས་པ་ནི། འཇིག་རྟེན་ན་གྲགས་པའི་རྫས་ལོངས་སྤྱོད་ལ་ངོས་བཟུང་བ་མ་ཡིན་གྱི།
རིག་པའི་གཞུང་ལུགས་དང་སྙན་ངག་པ་རང་ལ་གྲགས་པའི།རིགས་དང་རྫས་སུ་ཕྱེ་བའི་ཚེ།རིགས་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཅན་མང་པོ་ལ་ཁྱབ་པའི་སྤྱི་དེ་ལ་རིགས་དང༌།རིགས་ཅན་མང་པོ་ལ་ཁྱབ་རྒྱུ་མེད་པའི་བྱེ་བྲག་རེ་རེ་
བ་ཁོ་ན་ལ་འཇོག་པ་ཡིན་སྟེ།འདི་ཉིད་ལས།མགྲིན་སྔོན་ལག་ན་ཐོད་པ་ནི།།ཞེས་སོགས།།དབང་
ཕྱུག་དང༌། ཁྱབ་འཇུག་ལ་སོགས་པའི་ལྷའི་ནང་ཚན་རེ་རེ་བ་ལ་རྫས་སུ་བཤད་འདུག་པས་སོ། །
དེས་ན་རྫས་བརྗོད་པའི་རྒྱན་དེ་ཡང་། ཁྱད་གཞི་དེ་རྫས་ཡིན་པ་ལ།ཁྱད་ཆོས་དེ་དག་གིས་ཀྱང་རྫས་
དེ་ཉིད་ཁོ་ན་གོ་བོར་ནུས་པ་ཞིག་དགོས་ཏེ། འདིར་ཁྱད་གཞི་དབང་ཕྱུག་ཆེན་པོ་ཡིན་ལ ཁྱད་ཆོས་
མགྲིན་སྔོན་དང༌། ཕྱག་མཚན་ཐོད་པ་དང་། ཟླ་བའི་རྒྱན་དང་། དམར་ཞིང་ལི་བའི་རལ་པ་སོགས།
ཁྱད་ཆོས་དེ་དག་དབང་ཕྱུག་ཆེན་པོ་ཁོ་ནའི་ཁྱད་ཆོས་ཡིན་པར་འཇིག་རྟེན་ན་གྲགས་པའི་རྒྱུ་མཚན་
གྱིས།མགྲིན་སྔོན་ཅན་དང༌། ལག་ན་ཐོད་པ་ཅན་དང༌།ཟླ་བའི་དབུ་རྒྱན་ཅན་དང་།སྐྲ་ཅན་ཞེས་པ་
རྣམས་དབང་ཕྱུག་ཆེན་པོའི་སྔོན་བརྗོད་ཀྱི་མིང་དུ་བཤད་པས། ཁྱད་ཆོས་དེ་དག་གིས་ཀྱང་དབང་
ཕྱུག་ཆེན་པོ་ཁོ་ན་གོ་བར་ནུས་པ་དེ་ལེགས་པར་བཤད་པ་ཡིན་ནོ། །དེས་ན་དཔེར་བརྗོད་ནི། ཚངས་
པའི་བུ་མོ་ངག་དབང་གསུང་ལྷ་མོ། །གཏི་མུག་མུན་བྲལ་འཇམ་དབྱངས་རྩེ་དགའི་ཡུམ། །དུང་སྐྱོང་
ལྷ་མོའི་ཁོལ་གྱིས་བསྟན་འདི་བསྲུངས། །དབྱངས་ཅན་མ་ཁྱོད་ས་སྟེང་འདི་ན་རྒྱལ། །ཞེས་པ་སྟེ།
ཁྱད་གཞི་དབྱངས་ཅན་མ་དེ་ཉིད་ལ། །ཁྱད་ཆོས་སམ།མཚན་གྱི་རྣམ་གྲངས།ཚངས་པའི་བུ་མོ་ངག་
གི་དབང་ཕྱུག་མ། གསུང་གི་ལྷ་མོ་གཏི་མུག་གཤིན་རྗེ་གཤེད་ཀྱི་ཡུམ།ཁོལ་རེ་མ་ཏི་སོགས་ཀྱིས།
ཁྱད་ཆོས་དེ་ཉིད་གོ་བར་ནུས་པ་ཡིན་ནོ། །
གཉིས་པ་དཔེ་རྒྱན་ལ།ངོ་བོ། དཔེའི་སྐྱོན། དཔེ་གསལ་བྱེད་དོ། དང་པོ་ནི། དཔེ་དོན་ཐ་
དད་དུ་སྦྱར་ཏེ་མཚུངས་པར་སྦྱར་བའི་སྙན་ངག་ཏེ་ཡིན་ཏེ། ཇི་ལྟ་ཇི་ཞིག་ལྟར་མཚུངས་པར །
གསལ་བར་གང་དུ་རྟོགས་བྱེད་པ། །དེ་ནི་དཔེ་ཞེས་བྱ་སྟེ་དེའི། །སྤྲོས་པ་དེ་ནི་རབ་བཤད་བྱ། །ཞེས་
བཤད་པའོ། །གཉིས་པ་དབྱེ་ན། སུམ་ཅུ་རྩ་གཉིས་ཡོད་པའི དང་པོ་ཆོས་དཔེ་དངོས་སུ་བརྗོད་པ་ནི
དབྱངས་ཅན་བརྩེ་དགས་འཁྱུད་པ་འཇམ་པའི་དཔལ། །ཁྱེད་ཞལ་ཐུན་མཚམས་ཆུ་ལྷའི་གོས་དམར་
བཞིན། །དམར་སེར་འཛུམ་བཤེར་འོད་ཀྱིས་བདག་གིས་ལུས། །རབ་དགའི་སྤུ་ལོང་གཡོས་པོ་
འཇམ་པའི་དབྱངས། །ཅེས་པ་དོན་འཇམ་དབྱངས་ཀྱི་ཞལ་དང་། ཆུ་ལྷའི་གོས་ཏེ་ཐུན་མཚམས་ཀྱི་
6

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
སྤྲིན་དམར་མཚུངས་སོ། ཞེས་དཔེ་དོན་དུ་སྦྱར་ནས། དེ་གཉིས་མཚུངས་པའི་ཁྱད་ཆོས་དམར་བ་
ཉིད་དངོས་སུ་བརྗོད་པས།ཆོས་དཔེ་དངོས་སུ་བརྗོད་པའི་རྒྱན་ཞེས་བྱའོ། །གཉིས་པ་ནི།ལྷག་པའི་
ལྷ་མཆོག་འཇམ་མགོན་ཤེས་རབ་ཡུམ། །ཁྱོད་ཞལ་སྟོན་གྱི་ཟླ་ཤེལ་ཞུན་མ་བཞིན། །སྤྱན་རས་
ཨུཏྤལ་འདྲ་དེས་ཁོ་བོ་ལ། །འབྲལ་མེད་བྱམས་པའི་བརྩེ་དགས་རོལ་བར་མཛོད། །ཅེས་པ་དཔེ་དོན་
གྱི་ཁྱད་གཞི་ཆོས་ཅན་ཙམ་བརྗོད་པས།དངོས་པོ་སྟེ་ཁྱད་གཞི་ཆོས་ཅན་བརྗོད་པའི་རྒྱན་ཅེས་བྱའོ །
གསུམ་པ་ནི། བདག་གི་བླ་མ་ས་སྐྱ་པ། ཁྱོད་བཞིན་དབྱངས་ཅན་མཁྱེན་བརྩེའི་སྤྱན། །
རིག་གནས་ཀུན་ལ་གཟིགས་པ་འདིས། །གངས་ཅན་འདི་དག་མིག་ཕྱེའོ །ཅེས་པ་དཔེ་དོན་ཟློག་
པས་ན།ལོག་པའི་དཔེ་རྒྱན་ནོ། །
བཞི་པ་ནི མཉན་ཡོད་ཆོས་ཀྱི་རྒྱལ་པོ་འབུམ་ཕྲག་གསུམ །ཁྱོད་བཞིན་ཆོས་གྲགས་
རིགས་པའི་ཆུ་བརྒྱ་འབེབས །ཆོས་གྲགས་བཞིན་དུ་ཁྱོད་ཀྱི་སྤོབས་པ་ལ། །ས་སྟེང་འདི་ན་འགྲན་
ཟླ་སུ་ཡོད་སྨྲོས།།ཅེས་པ་ཕན་ཚུན་དཔེ་དོན་སྣོལ་བས་ན།ཕན་ཚུན་གྱི་དཔེའོ། །
ལྔ་བ་ནི། ས་སྐྱ་པ་དེའི་མཚར་རྣམ་དཔྱོད་དཔེ། །ངག་དབང་འཇམ་པའི་རྡོ་རྗེ་ཁོ་ན་སྟེ།།
དེ་ལས་གཞན་པ་འཇིག་རྟེན་བྱེད་པོ་ཡིས། །མ་རྙེད་ཚངས་པའི་གྲོང་དུ་གཉིད་ལོག་གོ།ཅེས་པ་དོན་
དེ་མ་དཔེ་དེ་ལས་མེད་པར་ཐེག་བཅད་པས།ངེས་པའི་དཔེ་རྒྱན་། །དྲུག་པ་ནི།ཆོས་གྲགས་རིག་
པའི་ཐུར་ལམ་མུ་སྟེགས་བྱེད །ལོག་ལྟའི་རི་བོ་ཤིག་འདི་ཀླུ་སྒྲུབ་ཀྱིས། །དངོས་སྨྲ་བྲག་རི་གཞོམ་
དང་མཚུངས་པ་སྟེ། །གཞན་ཡང་དེ་འདྲ་ཡོད་ན་དཔེར་འོས་སོ །ཅེས་པ་དོན་དེ་མ་དཔེ་དེ་ལྟ་བུ་ཡོད་
ཅིང༌།གཞན་ཡང་དེ་འདྲ་བ་ཡོད་ན་དཔེ་བྱེད་ཅེས་པ།ངེས་མེད་ཀྱི་དཔེ་རྒྱན་ནོ། །བདུན་པ་བསྡུས་
པའི་དཔེ་རྒྱན་ནི། འོད་གསལ་ལྷ་རིག་ཀུན་དགའ་རྒྱལ་མཚན་དཔལ། །ཁྱེད་སྐུ་མཛེས་པ་ཁོ་ནས་
དབྱངས་ཅན་མར། །རྗེས་འགྲོ་མིན་ཏེ་རི་གནས་སྙན་པའི་གཏམ། །རྣ་བའི་བཅུད་དུ་ལེན་པ་འདིས་
ཀྱང་། །ཅེས་པ་ཁྱད་གཞི་གཅིག་གི་སྟེང་དུ། ཁྱད་ཆོས་ཡོན་ཏན་མཛེས་པ་དང༌། བྱེད་ལས་རིག་
བྱེད་སྨྲ་བ་གཉིས་བསྡུས་ནས་མཚུངས་པར་བསྟན་པས་ན།བསྡུས་པའི་དཔེ་རྒྱན་། །བརྒྱད་པ་ཕུལ་
བྱུང་ནི། འཇམ་དབྱངས་གཞོན་ནུ་ས་སྐྱ་པ། །ཁྱོད་དང་ཆོས་ཀྱི་གྲགས་པ་གཉིས། །རྒྱ་བོད་ས་འཛིན་
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཐ་དད་ཀྱི། །གཞན་ཞིག་སུ་ཡིས་སྨྲ་བར་ནུས། །ཅེས་དེ་གཉིས་ལ་ཁྱད་པར་གཞན་ཡང་ཡོད་མོད་ཀྱི།
མེད་དོ་ཞེས་འུད་ཀྱིས་ཕུལ་བྱུང་དང་དཔེ་རྒྱན་ལྷན་ཅིག་བརྗོད་པས་ན།ཕུལ་བྱུང་གི་དཔེ་རྒྱན་ནོ། །
ས་ས་བཞིནདགུ་པ་རབ་བཏགས་ནི། ས་སྐྱ་པ་བཞིན་སྙན་ངག་སྨྲ་བ་ལ། །ང་ཞེས་དཎྜི་དྲེགས་པར་ག་ལ་རིགས། །
ནག་མོ་ཁོལ་དེའང་འཇམ་མགོན་གཞོན་ནུ་ལ། །འགྲན་འདོད་རྣམ་དཔྱོད་ངོམས་པ་མ་མཐོང་ངམ། །
ཅེས་ཁོང་གཉིས་ལ་ས་པཎ་དང་འགྲན་འདོད་མེད་ཀྱང་། སྙན་ངག་མཁན་གྱི་སྒྲོགས་བཏགས་ནས། །
རབ་བཏགས་དང་དཔེ་ལྷན་གཅིག་བརྗོད་པས། རབ་བཏགས་ཀྱི་རྒྱན་ནོ། །བཅུ་པ་རྨད་བྱུང་ནི།
འདབ་བརྒྱ་བཞད་པའི་ལྡིང་ཁང་ན། །སྙན་ཚིག་སྒྲོགས་པའི་ལྕེ་བྲེལ་ན །ས་པཎ་ཞལ་གྱི་དཔལ་
འཛིན་ཞེས། །སྙན་ངག་མཁན་དག་སྨྲ་བ་ལགས། །ཅེས་པ་པད་མའི་ནང་ན་དེ་སྐད་སྒྲོགས་ན་ངོ་
མཚར་ཞིང་རྙེད་དཀའ་བས།རྨད་བྱུང་གི་དཔེ་རྒྱན་ནོ། །བཅུ་གཅིག་པ་རྨོངས་པའི་དཔེ་ནི། མཉན་
ཡོད་ངུར་སྨྲིག་ཚུལ་ཁྲིམས་བསུང་གིས། །རབ་ཏུ་གསལ་བ་རྐང་ཐུང་ལོ་མའི་ནགས །ཏྤལ་
པདྨའི་ཚལ་དུ་ཡོངས་འཁྲུལ་ནས །ཕྱོགས་ཀྱི་དད་ལྡན་བུང་བ་སྤྲིན་བཞིན་འཁོར །ཅེས་པ་མཉན་
ཡོད་ཀྱི་རྐང་ཐུང་གི་ལོ་འདབ་རྣམས་ལའང་། ངུར་སྨྲིག་དག་གི་ཚུལ་ཁྲིམས་ཀྱི །དྲི་སྦགས་པའི་བུང་
བ་རྣམས། པདྨའི་ཚལ་དུ་འཁྲུལ་ཏེ་རྨོངས་པར་བྱས་པས་ན།རྨོངས་པའི་དཔེ་རྒྱན་། །བཅུ་གཉིས་
པ་ཐེ་ཚོམ་དཔེ་རྒྱན་ནི། མཉན་ཡོད་ཆོས་ཀྱི་ཁྲི་ལ་ལྕགས་ཐང་པ། །ཆོས་ཀྱི་འཁོར་ལོ་བསྐོར་རམ་
ཟས་གཙང་སྲས། །བྱ་རྒོད་ཕུང་པོའི་རི་ལ་བརྒྱད་ཁྲིའི་གཏམ། །གླེང་བ་གང་ཞེས་བདག་ཡིད་འཁྱོག་
ལ་འཆང༌། །ཅེས་པ་དཔེ་དོན་དེ་གཉིས་འདྲ་བར་བསྟན་པའི་ཕྱིར། །ཐེ་ཚོམ་གྱིས་འཁྲུལ་པར་བྱས་
པས་ན། ཐེ་ཚོམ་དཔེ་རྒྱན་ནོ། །ཡང་ན། འཕྲོག་བྱེད་རལ་པར་རྩོད་ཚེ་དཔའ་བོ་ཁྱོད། །ཁྱབ་འཇུག་
གཡུལ་དུ་ཞུགས་སམ་རིགས་པ་སྨྲ། །རྒོལ་བའི་གཡུལ་དུ་ཞུགས་ཤེས་བདག་གི་ཡིད། །ཁྱོད་ལ་
འཕྱང་བའི་ཐེ་ཚོམ་ཟློག་མ་ནུས །ཞེས་སོ །བཅུ་གསུམ་པ་བསྟན་ལ་འབེབས་པའི་དཔེ་ནི།རྒོལ་
ངན་རྐྱངས་བྱེད་མཁས་དབང་འདི། །འཕྲོག་བྱེད་ཚར་གཅོད་ཆོས་གྲགས་མིན། །དེ་ཕྱིར་ས་སྐྱའི་པཎྚི་
ཏར། །གངས་ཅན་ཡོངས་ལ་རླུང་བཞིན་གྲགས། །ཅེས་རྒོལ་བ་ངན་པ་འཇོམས་པར་དཔའ་བའི་
མཁས་པ་འདི་ནི།ཆོས་གྲགས་སམ་སུ་ཞིག་ཅེས་ཐེ་ཚོམ་ཟ་བས་ན། འདི་འཕྲོག་བྱེད་དགའ་བ་ཚར་
8

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
གཅོད་མཁན་དེ་ཡིན་པའི་ཕྱིར་ན། ཆོས་གྲགས་མིན་གྱིས་ས་སྐྱ་པཎྚི་ཏའོ །ཞེས་ངེས་པར་བྱེད་
པས་ན། །གཏན་ལ་འབེབས་པའི་དཔེ་རྒྱན་། །
བཅུ་བཞི་པ་སྦྱར་བའི་དཔེ་རྒྱན་ནི། །ཐུབ་རྒྱལ་ནག་པོའི་འགྲན་ཟླ་དང༌། །སྒྲ་ཚད་སྨྲ་ཞིང་
ཚུལ་ཁྲིམས་ཀྱིས །དྲི་བསུང་འཕྲོ་བའི་པཎྚི་། །ཁྱོད་ནི་ཕྱོགས་ཀྱི་གླང་པོ་བཞིན། །ཅེས་དོན་ས་སྐྱ
པཎ་ཆེན་དེ་དཔེ་ཕྱོགས་གླང་དང་འདྲ་བར་བསྟན་པའི་ཁྱད་ཆོས་གསུམ་ནི། དཔེ་དོན་གཉིས་ཀ་ལ་
སྦྱར་དུ་རུང་བས། སྦྱར་བའི་དཔེ་རྒྱན་ཏེ། ཕྱོགས་གླང་ནི་ཐུབ་རྒྱལ་ནག་པོའི་གཙོད་ཟླ་ཡིན་པས་
དངོས་སུ་འགྲན་ཟླ་ཡིན་ལ ས་པཎ་ནི་ཕྱོགས་གླང་ཕྱོགས་ཀྱི་སློབ་བརྒྱུད་ཡིན་པས། དེའི་འགྲན་ཟླ་
ཡིན་ལ་སྒྲ་ཚད་སྨྲ་བ་དང༌། །ཚུལ་ཁྲིམས་ཀྱི་དྲི་བསུང་འཕྲོ་བ་ཡང་། །དཔེ་དོན་གཉིས་ཀ་སྦྱར་དུ་ཡོད་
པས་ན། །སྦྱར་རྒྱན་ཏེ། གཞུང་ལས། གསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་ཞིང་དྲི་
བཟང་ཀྱིས། །ཁྱོད་ཀྱི་གདོང་ནི་པདྨ་བཞིན། །ཞེས་པ་སྦྱར་བའི་དཔེ་རུ་འདོད །ཅེས་མཛེས་མའི་
གདོང་ནི། མཛེས་པས་ཟླ་བ་ལ་འགྲན། པདྨ་ནི་ཉི་མའི་ཕྱོགས་ཡིན་པས་ཟླ་བ་ལ་འགྲན་པ་དང༌། །
གདོང་པ་མཛེས་པའི་དཔལ་དང་ལྡན་པ་བཞིན། །པདྨ་བུང་བའི་དཔལ་དང་ལྡན་པ་དང༌། །དེ་གཉིས་
ཀ་བཟང་དང་ལྡན་པར་འདྲ་བས། །སྦྱར་བའི་དཔེ་རྒྱན་ཞེས་བཤད་པས་སོ།།
བཅོ་ལྔ་པ་མཉམ་པའི་དཔེ་ནི། མཉན་ཡོད་ཆོས་ཀྱི་སྐྱེད་མོས་ཚལ། །དབྱངས་ཅན་མ་
བཞིན་ལན་བུ་འཕྱང་། །ཞིམ་པའི་དྲི་ལྡན་སྙན་པའི་གཏམ། །རྒྱུན་མི་འཆད་པའི་མཚར་ལྡན། །
ཅེས་མཉན་ཡོད་ཀྱི་སྐྱེད་ཚལ་འདི་ནི་ལྷ་མོ་དབྱངས་ཅན་མ་བཞིན་། །དབྱངས་ཅན་མ་ལ་དབུ་སྐྲ་ནི་
ལན་བུ་འཕྱང་བ་བཞིན་དུ །སྐྱེད་ཚལ་འདི་ལ་ཡང་འཁྲི་ཤིང་ལོ་མའི་ལན་བུ་འཕྱང་བ་དང༌། །
དབྱངས་ཅན་མའི་ཞལ་ལ་མངར་བའི་དྲི་ངད་ལྡང་བ་བཞིན་དུ། །སྐྱེད་ཚལ་འདི་ཡང༌། ངུར་སྨྲིག་གི་
ཚུལ་ཁྲིམས་དྲི་ངད་ལྡང་བ་དང༌། །དབྱངས་ཅན་མའི་ཞལ་ནས་སྙན་ངག་གི་གཏམ་སྙན་པར་སྒྲོག་པ་
བཞིན་།ཆོས་གྲྭ་འདིར་འབེལ་བའི་གཏམ་སྙན་པོ་རྒྱུན་མི་འཆད་པར་སྒྲོགས་པའི་ཕྱིར་རོ།དེ་ལྟར་
གཞུང་ལས། །མཚུངས་པའི་སྒྲ་ཡི་བརྗོད་བྱའི་ཕྱིར། །མཉམ་ཉིད་དཔེ་དེ་ཇི་ལྟར་ན། །སྐྱེད་ཚལ་ཕྲེང་
འདི་བུ་མོ་བཞིན། །སཱ་ལ་ཀ་ན་མཛེས་ལྡན། །ཞེས་སོགས།དེ་དག་གི་དོན་ཡང་སྐྱེད་ཚལ་མེ་ཏོག་གི་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཕྲེང་བ་ཅན་འདི། ལང་ཚོ་ལྡན་པའི་བུ་མོ་བཞིན་ནོ། །ཞེས་དཔེ་དོན་སྦྱར་ནས་དེ་གཉིས་འདྲ་བའི་རྒྱུ་
མཚན། སཱ་ལ་ཀ་ན་མཛེས་ལྡན་ཞེས་པ་སྒྲ་སྦྱར་བ་སྟེ། དེ་བསྒྱུར་ན། སྤོས་དཀར་ནགས་ནི་མཛེས་
ལྡན་པ། །ཞེས་པ་དང༌། ལན་བུ་ངང་བཅས་གདོང་མཛེས་ལྡན། །ནགས་ཚལ་དང་བུ་མོ་གཉིས་ཀ་ལ་
སྦྱར་དུ་རུང་བའི་ཕྱིར་། །སཱ་ལ་སྤོས་དཀར་གྱི་ཤིང་དང༌། ཀཱ་ན་ནགས་ལ་འཇུག་པའི་ཕྱིར་དང༌།
ཡང་སཱའི་སྲོག་གི་ཨ་ཕྲལ་བས ཨ་ལ་ཀ་ཞེས་པ་ལན་བུ་སྟེ སྐྲའི་ལྷས་མ་ལ་འཇུག་པ་ནི་དང་
བཅས་ཞེས་པའི་དོན་ཡིན་ལ།ཡང་ཀའི་ཨཱ་ཕྲལ་བས། ཨཱ་ན་ན་ཞེས་པ་གདོང་པ་ལ་འཇུག་པས་སོ །
དེས་ན་སྒྲ་གཅིག་ཉིད་དོན་ཐ་དད་པ་གཉིས་ལ་སྦྱར་བ་ཡང་ཡིན་ལ།འོན་ཀྱང་སྦྱར་བའི་དཔེ་དང་
ཅུང་མི་འདྲ་སྟེ། འདི་ལ་དཔེ་དོན་སྦྱར་བ་སྔོན་དུ་བཏང་ནས་སྒྲ་སྦྱར་བ་ཕྱིས་ཡོད་ལ།ཅིག་ཤོས་དེ་
ལས་ཟློག་པས་སོ། །
བཅུ་དྲུག་པ་སྨད་པའི་དཔེ་ནི། འཕེལ་ཡང་འགྲིབ་པའི་སྐྱོན་བྲལ་བས །ཁྱོད་ཞལ་བཅུ་
དྲུག་ཆ་ཅན་དང༌། །མཚུངས་ཀྱང་འགྲན་པའི་ཟླ་བྲལ་བ། །དབྱངས་ཅན་ལྷ་མོས་བདག་ལ་བསྲུངས། །
ཅེས་དཔེ་དེ་ལ་རྨད་ནས་དོན་ཁྱད་འཕགས་སུ་བསྟན་པས། །རྨད་པའི་དཔེ་ཞེས་བྱའོ། །བཅུ་བདུན་
པ་བསྔགས་པའི་དཔེ་ནི། །མཐོ་རིས་མཛེས་མའི་ཐོར་གཙུག་རྒྱན།།ཨུཏྤལ་པདྨའི་ཕྲེང་བ་དང༌།ཁྱོད་
དགེས་བདག་ལ་འཛུམ་པའི་ཞལ། །མཚུངས་སོ་དབྱངས་ཅན་བདག་ལ་བསྲུངས། །ཅེས་ཨུཏྤལ་དང་
ང་སོགས་ནི་མཐོ་རེེས་ཀི་མཛེ
པདྨ་སོགས་ནི་མཐོ་རིས་ཀྱི་མཛེས་མ་ཀུན་གྱི་རྒྱན་དུ་བྱེད་པའི་ཕྱིར། བསྔགས་པ་འོས་ལ། དེ་དང་
ཁྱོད་ཀྱི་ཞལ་མཚུངས་སོ་ཞེས་དཔེ་ལ་བསྔགས་པས་ན། བསྔགས་པའི་དཔེ་རྒྱན་ནོ། །བཅོ་བརྒྱད་པ་
བརྗོད་འདོད་ཀྱི་དཔེ་ནི། །
གསུམ་པ་གཟུགས་ཅན་གྱི་རྒྱན་ལ་ངོ་བོ་དབྱེ་བ་དོན་བསྡུ་གསུམ། དང་པོ་ནི།དོན་རྒྱན་
གང་ཞིག་དཔེ་དང་དཔེ་ཅན་ངོ་བོ་གཅིག་དུ་སྦྱར་ཏེ།དཔེ་དོན་གྱི་གཟུགས་སུ་བཀོད་པ་དེའོ།།གཉིས་
པ་དབྱེ་བ་ལ་ཉི་ཤུ་ཡོད་པའི་དང་པོ།བསྡུས་པའི་གཟུགས་ཅན་ལ་ངོ་བོ་དང་མཚན་གཞི་གཉིས། དང་
བོ་ནི། གཟུགས་ཅན་གྱི་རྒྱན་གང་ཞིག །དཔེ་དང་དཔེ་ཅན་ལས་འཛིན་གྱི་བསྡུ་བས་གཞི་མཐུན་པར་
བྱས་པའི་སྙན་ངག་གོ །གཉིས་པ་ནི། ངག་གི་ལྷ་མོ་དབྱངས་ཅན་མ། །ཁྱོད་ཞལ་ཟླ་བ་སྙན་པའི་
10

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
གསུངས། །དྲི་ཟའི་རྒྱུད་མངས་སྒྲོགས་པ་འདིས། །བདག་གི་རྣ་བ་བདུད་རྩིར་ཁོལ། །ཅེས་ཁྱོད་ཞལ་
ཟླ་བ་ཞེས་པ་དང་སྙན་པའི་གསུངས་དྲི་ཟའི་རྒྱུད་མངས་ཞེས་པ་འདི་དག་ནི། བསྡུས་པའི་གཟུགས་
ཅན་ཡིན་ཏེ།ཚིག་འདི་དག་ལས་འཛིན་གྱི་བསྡུ་བ་ཡིན་པས་སོ། །དེ་ཡང་ཚིག་འདི་དག་དབྱངས་
ཅན་མའི་ཞལ་ཡང་ཡིན་ཟླ་བ་ཡང་ཡིན་པའི་གཞི་མཐུན་ལྟ་བུར་སྟོན་པའི་ཚིག་ཡིན་པས། ལས་
འཛིན་གྱི་བསྡུ་བའམ་ཁྱད་པར་གྱི་བསྡུ་བ་ཞེས་འཇོག་སྟེ། སྒྲ་མདོ་ལས། གཞི་མཐུན་པ་ཡི་ཚིག་དག་ནི
ལས་འཛིན་བྱེད་པར་རྣམ་ཤེས་བྱ།།ཞེས་བཤད་པས་སོ། །
གཉིས་པ་མ་བསྡུས་པའི་གཟུགས་ཅན་ལ།ངོ་བོ་དང་དབྱེ་བ་གཉིས། དང་པོ་།གཟུགས་
ཅན་གྱི་རྒྱན་གང་ཞིག་དཔེ་དོན་གཉིས་ལ་རྣམ་དབྱེ་དངོས་སུ་སྦྱར་ནས་ཚིག་གི་བསྡུ་བ་མ་བྱས་པ་
དེའོ། །གཉིས་པ་ནི།ཐོག་མེད་བརྩེ་བས་སྐྱངས་པའི་མ། །དབྱངས་ཅན་ཞལ་གྱི་ཟླ་བ་ཡི། །འོད་ཟེར་
ག་བུར་ཟེགས་མ་ཡིས། །བདག་བློའི་ཀུ་མུད་ཕུང་པོར་འབར། །ཅེས་ཞལ་གྱི་ཟླ་བ་ཞེས་དང་།
བདག་བློའི་ཀུ་མུད་ཅེས་དཔེ་དོན་གཉིས་ཀྱི་བར་གྱི་ཡི་དང༌། ཀྱི་ལ་སོགས་པའི་རྣམ་དབྱེ་དྲུག་པ་
འབྲེལ་པ་སྟོན་པའི་ཚིག་དངོས་སུ་སྦྱར་ནས། ཚིག་གི་བསྡུ་བ་དྲུག་སོགས་གང་ཡང་མ་བྱས་ན་མ་
བསྡུས་པའི་གཟུགས་ཅན་ནོ། །འདི་དག་ཤེས་པ་ལ་བྱེད་པའི་ཚིག་བརྒྱད་དང་།ཚིག་གི་བསྡུ་བ་དྲུག་
སོགས་ཤེས་དགོས་པས།ཅུང་ཟད་མཚོན་ན།ཆོས་ཞེས་པའི་ཚིག་ནི། དང་པོ་ངོ་བོ་སྟོན་པའི་ཚིག་སྟེ་
རྣམ་དབྱེ་ངོ་བོ་ཞེས་བྱའོ །ཆོས་ལ་རྟེན་ཞེས་པ་གཉིས་པ་ལས་སུ་བྱ་བ་སྟོན་པའི་ཚིག་སྟེ།རྣམ་དབྱེ་
གཉིས་པའོ །དེ་ལ་ཆོས་རྟེན་ཞེས་བསྡུས་ན། རྣམ་དབྱེ་གཉིས་པ་བསྡུས་པའི་སྐྱེས་བུའི་བསྡུས་པ
ཞེས་མིང་འདོགས་སོ །ཡང་སངས་རྒྱས་ཀྱིས་སྐྱངས་ཞེས་པ་ནི།གསུམ་པ་བྱེད་པའི་ཚིག་རྣམ་དབྱེ་
གསུམ་པའོ། །དེ་ལ་སངས་རྒྱས་སྐྱངས་ཞེས་བསྡུས་ན། གསུམ་པ་བསྡུས་པའི་དེའི་སྐྱེས་བུ་ཞེས་པའོ། །
མཆོག་གི་ཕྱིར་སྦྱོར་ཞེས་པ་ནི་བཞི་པ་དགོས་བྱེད་ཀྱི་ཚིག་གོ།དེ་ལ་མཆོག་སྦྱོར་ཞེས་བསྡུས་ན།བཞི
པ་བསྡུས་པའི་དེའི་སྐྱེས་བུ་ཞེས་བྱའོ །ཆོས་ལས་བྱུང་ཞེས་པ་ནི ལྔ་པ་འབྱུང་ཁུངས་་གི་ཚིག་སྟེ།
རྣམ་དབྱེ་ལྔ་པའོ །དེ་ལ་ཆོས་འབྱུང་ཞེས་བསྡུས་ན།ལྔ་པ་བསྡུས་པའི་དེའི་སྐྱེས་བུ་ཞེས་བྱའོ །ཆོས་
ཀྱི་སྒོ་ཞེས་པ་ནི དྲུག་པ་འབྲེལ་པ་སྟོན་པའི་ཚིག་སྟེ། རྣམ་དབྱེ་དྲུག་པའོ། །དེ་ལ་ཆོས་སྒོ་ཞེས་
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བསྡུས་ན། དྲུག་པ་བསྡུས་པའི་དེའི་སྐྱེས་བུ་ཞེས་བྱའོ། །ཆོས་ལ་གནས་ཤེས་པ་ནི། བདུན་པ་གནས་
གཞིའི་ཚིག་སྟེ།རྣམ་དབྱེ་བདུན་པའོ དེ་ལ་ཆོས་གནས་ཞེས་བསྡུས་ན། བདུན་པ་བསྡུས་པའི་དེའི་
སྐྱེས་བུ་ཞེས་བྱའོ །ཀྱེ་ཆོས་གྱི་ཤིག་ཅེས་པ་ནི། བརྒྱད་པ་བོད་པའི་ཚིག་ཅེས་བྱའོ། །དེས་ན་སྒྲ་མདོ་
ལས། རྣམ་དབྱེ་བདུན་དང༌། བདུན་དེ་ལ་རྣམ་དབྱེ་གཉིས་པ་བསྡུས་པས་ན། བདུན་པ་བསྡུས་
པའི་བར་གྱི་ཚིག་བསྡུད་དྲུག་པོ་དེ་ལ།དེའི་སྐྱེས་བུ་བསྡུ་བ་ཙམ་སོ་ཞེས་བཤད་དོ། །དེའི་ཕྱིར་
སྐབས་འདིར་ནི། རྣམ་དབྱེ་དྲུག་པ་འབྲེལ་བའི་ཚིག་སྟེ། བསྡུས་པའི་གཟུགས་ཅན་དང་མ་བསྡུས་
པར་དངོས་སུ་སྦྱར་བ་ལ་བསྡུས་པའི་གཟུགས་ཅན།།ཞེས་སོ་སོར་གོ་བ་ནི་གནད་ཀྱི་སྙིང་པོའོ །
གསུམ་པ་བསྡུས་པ་དང་མ་བསྡུས་པའི་གཟུགས་ཅན་ནི། དབྱངས་ཅན་ཁྱོད་ཞལ་ཟླ་ཤེལ་
དངས། །མཁྱེན་བརྩེའི་ག་བུར་ཟེགས་མ་འགྲེམས། །ལུས་ཅན་སྙིང་གི་གདུང་འཕྲོག་མ། །ཚངས་
སྲས་ལྷ་མོ་རྒྱལ་གྱུར་ཅིག །ཅེས་ཁྱོད་ཞལ་ཟླ་ཤེལ་དངས་ཞེས་པར། ལས་འཛིན་གྱི་བསྡུ་བ་ཡོད་ཅིང་།
མཁྱེན་བརྩེའི་ག་བུར་ཟེགས་མ་འགྲེམས ཞེས་པར། དྲུག་སྒྲ་མ་བསྡུས་པས་ན། བསྡུས་པ་དང་མ་
བསྡུས་པའི་གཟུགས་ཅན་ཞེས་བྱའོ། །བཞི་པ་ནི། ཞབས་སོར་དམར་བའི་འདབ་ཕྲེང་དབུས། །
ཞབས་སེན་གེ་སར་བཞད་པའི་ཉམས། །ཁྱོད་ཞབས་མེ་ཏོག་ཆུན་པོ་དེ། །སྤྱི་བོར་ཞོག་ཅིག་དབྱངས་
ཅན་མ། །ཞེས། ཡན་ལག་ཅན་པདྨའི་གཟུགས་ཅན་བཀོད་ནས།དེའི་ནང་ཚན་ཡན་ལག་ཞབས་
སོར་པད་འདབ་དང་། ཞབ་སེན་ཟེ་འབྲུའི་གཟུགས་སུ་བཀོད་པ་འདི་ལ་མཐའ་དག་གཟུགས་ཅན།
ཞེས་བྱ་སྟེ། ཡན་ལག་དང་ཡན་ལག་ཅན་ནི། ཁྱད་གཞི་ཁྱད་ཆོས་གཉིས་ཀ་གཟུགས་ཅན་དུ་བཀོད་
པས་སོ། །
ལྔ་པ་ནི།དབྱངས་ཅན་ལྷ་མོ་མཛེས་པའི་གདོང༌། །རབ་ཁྲོས་མཆུ་ཡི་ཡལ་འདབ་འཕྱང༌།།
དངུལ་གྱི་ཆུ་ཐིགས་ནོར་བུའི་ཕྲེང་། །རབ་མཛེས་དམག་ཟོར་ལྷ་ཁྱོད་རྒྱལ། །ཅེས་ཁྱད་གཞི་ཡན་
ལག་ཅན་གདོང་པ་གཟུགས་ཅན་དུ་བཀོད་པར། ཁྱད་ཆོས་ཡན་ལག་ཞལ་མཆུ་འདབ་མའི་གཟུགས་
ཅན་དང༌།དངུལ་གྱི་ཆུ་ཐིགས་ནོར་བུའི་གཟུགས་སུ་བཀོད་པས་ན། ཆ་ཤས་ཀྱི་གཟུགས་ཅན་ཞེས་
བྱའོ། །དྲུག་པ་ནི། དབྱངས་ཅན་ཞལ་གྱི་འདབས་སྐྱེས་མཛེས །སྨིགས་འཁྱོགས་རྔུལ་གྱི་ཆུ་ཐིགས་
12

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
ཟག །སྤྱན་དམར་ཟུར་མིག་རོལ་བ་འདིས། །ཆགས་པའི་ཉམས་འགྱུར་གསལ་བར་ངེས། །ཅེས་
ཁྱད་གཞི་ཡན་ལག་ཅན་པདྨའི་གཟུགས་སུ་བཀོད་ནས།དེའི་ཡན་ལག་ཆ་ཤས་སྨིན་མ་དང༌།དངུལ་
གྱི་ཆུ་ཐིགས་དང༌། སྤྱན་དམར་བ་ལ་སོགས་པ་གཟུགས་ཅན་མ་བཀོད་པས་ན། ཆ་ཤས་ཅན་གྱི་
གཟུགས་ཅན་ཞེས་བྱའོ། །བདུན་པ་ནི། དབྱངས་ཅན་གདོང་པའི་ཁུར་ཚོས་དམར། །ཚེམས་ཕྲེང་ཁ་
བའི་དུམ་བུ་བཀྲིགས། །ཞལ་རླང་མངར་བའི་དྲི་ལྡང་བས། །བདག་སྲོག་ངལ་མཚོའི་སྨན་དུ་བྱས། །
ཅེས་ཁྱད་གཞི་ཡན་ལག་ཅན་ཞལ་གདོང༌། ཆ་ཤས་ཡན་ལག་ཁུར་ཚོས་སོགས་ལ་གཟུགས་ཅན་མ་
བྱས་པར ཡན་ལག་ཚེམས་ཕྲེང་ཁ་བའི་གཟུགས་སུ་བཀོད་པ་ནི། ཡན་ལག་གཅིག་གི་གཟུགས་
ཅན་ཞེས་བྱ་ལ། དེའི་ཡན་ལག་གཉིས་པའི་གཟུགས་ཅན་སོགས་ལ་ཡང་མཚོན་པ་མང་དུ་ཤེས་པར་
བྱའོ།།
བརྒྱད་པ་དང་དགུ་པ་ལྡན་པའི་གཟུགས་ཅན་དང་ལྡན་མིན་གྱི་གཟུགས་ཅན་གཉིས་རིམ་
བཞིན། །ཁྱོད་གདོང་འཛུམ་པའི་མེ་ཏོག་འབར། །མཛེས་པའི་སྤྱན་རས་བུང་བ་འཁོར། །གདོང་པའི་
འཛུམ་གཤེར་ཟླ་འོད་འཕྱང་། །སྤྱན་རས་ཨུཏྤལ་ཟུར་མིག་གཡོ། །ཅེས་པའི་རྐང་དང་པོ་གཉིས་ནི།
ལྡན་པའི་གཟུགས་ཅན་ཏེ། ཁྱད་གཞི་གདོང་པ་ལ་སྦྱར་བའི་དཔེ་མེ་ཏོག་དང༌། ཁྱད་ཆོས་སྤྱན་ལ
སྦྱར་བའི་དཔེ་བུང་བ་གཉིས་འབྲེལ་ཞིང་འགྲོགས་པས་སོ། །རྐང་པ་ཕྱི་མ་གཉིས་ནི། ལྡན་མིན་གྱི་
པའི་དཔེ་ཟ་འོ
གཟུགས་ཅན་ཏེ། ཁྱད་གཞི་གདོང་པའི་དཔེ་ཟླ་འོད། ཁྱད་ཆོས་སྤྱན་གྱི་དཔེ་ཨུཏྤལ་གཉིས་འགྲོགས་
སུ་མི་རུང་བ་སྟེ།ཟླ་འོད་ཀྱིས་ཨུཏྤལ་ཟུམ་པར་བྱེད་པས་སོ །
བཅུ་པ་རྟེན་མི་མཉམ་པའི་གཟུགས་རྒྱན་ནི། སྙན་ཚིག་སྒྲོགས་པའི་ཞལ་པད་མཛེས། །
འོད་བཅུད་འཛག་པའི་ནུ་འབུར་རྒྱས། །དབྱངས་ཅན་ལྷ་མོ་མེ་ཏོག་འདས། །སྲིད་གསུམ་སྙིང་གི་
སྡུག་བསྔལ་འབིགས། །ཅེས་ཁྱད་གཞི་ཡན་ལག་ཅན་དཔེའི་གཟུགས་སུ་བྱས་ནས། དེའི་ཡན་ལག་
ཁྱད་ཆོས་འགའ་ཞིག་དཔེའི་དེ་གཟུགས་སུ་མ་བྱས་ཤིང༌། འགའ་ཞིག་དཔེའི་དེ་གཟུགས་སུ་བྱས་པ་
འདི་ལྟ་བུ་ལ།རྟེན་མི་མཉམ་པའི་གཟུགས་ཅན་ཞེས་བྱ་སྟེ།ཡན་ལག་ཅན་དབྱངས་ཅན་ཏེ།མེ་ཏོག་
འདབ་ལྔའི་གཟུགས་སུ་བཀོད། དེའི་ཡན་ལག་ནུ་འབུར་སོགས་དཔེའི་གཟུགས་སུ་བཀོད་པར།
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྙན་ངག་སྒྲོགས་པའི་ཞལ་མཚུངས་པདྨའི་གཟུགས་སུ་བཀོད་པ་ནི།སྙན་ངག་འདི་ལ་ཚངས་སོ།།དེ་
ཡང་འདི་ལ་རྟེན་པ་མི་མཉམ་པ་ཞེས་འཇོག་པའི་རྒྱུ་མཚན་ཡོད་དོ། །ཁྱད་གཞི་ཡན་ལག་ཅན་ནི། །
རྟེན་ཡིན་ལ། ཁྱད་ཆོས་ཡན་ལག་རྣམས་ནི།རྟེན་པ་ཡིན་པས། ཡན་ལག་འགའ་ཞིག་དཔེའི་
གཟུགས་སུ་བཀོད།།འགའ་ཞིག་མ་བཀོད་པ་ཐེང་འགྲོས་ལྟ་བུར་ཡོད་པའི་གནད་ཀྱིས་སོ། །འདི་ལ་
སང་གྷ་ཤྲཱིས་ཡན་ལག་ཅན་དང་ཡན་ལག་དཔེའི་གཟུགས་སུ་བཀོད་པ་ཙམ་གྱིས་མི་ཆོག་གི །
གཟུགས་ཅན་གྱི་གཟུགས་རྒྱན་དུ་བཀོད་པ་ཞིག་དགོས་ཏེ། མེ་ལོང་ལས མྱོས་པའི་འཁུར་ཚོས་
རབ་དམར་ཞིང་། །སྨིན་མའི་འཁྲི་ཤིང་གར་བྱེད་པ། །ཁྱོད་གདོང་ཟླ་བ་ཡིད་བསྲུབས་ཀྱིས། །འཇིག་
རྟེན་གསུམ་པོ་གཞོམ་པར་ནུས །ཞེས་སྨིན་མ་འཁྲི་ཤིང་གི་གཟུགས་སུ་བཀོད། འཁྲི་ཤིང་དེ་ཡང་
གར་བྱེད་པའི་གཟུགས་སུ་བཀོད་པ་དང་། ཡང་གདོང་ཟླ་བའི་གཟུགས་སུ་བཀོད། ཟླ་བ་དེ་ཡང་
ཡིད་སྲུབས་ཏེ། འདོད་ལྷའི་གཟུགས་སུ་བཀོད་འདུག་པས་སོ །གསུང་མོད།གཟུགས་ཅན་གཉིས་
འཕར་ངེས་པར་དགོངས་མ་ཡིན་ཏེ། མཚན་གཞི་འཛིན་པའི་ཚེ། གཟུགས་ཅན་གཉིས་འཕར་ལྟར་
བྱུང་ཡང༌། མཚན་གཞི་ངོས་འཛིན་པའི་ཚེ། ཡན་ལག་ཅན་དང་ཡན་ལག་རྣམས་གཟུགས་བྱས་
གཟུགས་སུ་མ་བྱས་ལ རྟེན་པ་མི་མཉམ་པ་ཞེས་པའི་གཟུགས་ཅན་མཛེས་པ་ཡིན་ཏེ་དཔེར།ཞེས་
གཟུགས་རྒྱན་ཙམ་ལས གཟུགས་ཅན་གྱི་གཟུགས་རྒྱན་དགོས་པར་ལ་བཤད་འདུག་པས་སོ། །
གཟུགས་ཅན་དུ་བྱས་མ་བྱས་ལས། ཡན་ལག་རྣམས་མི་མཉམ་པའམ་མི་འདྲ་བར་སོང་གི །
གཟུགས་རྒྱན་གྱི་གཟུགས་རྒྱན་ཡོད་མེད་མཐའ་གཅིག་ཏུ་དགོས་པའི་རྒྱུ་མཚན་ཡང་མེད་པའི་
ཕྱིར་རོ། །སྒྲ་པ་ཆེན་པོ་དགོངས་འཚལ་ལོ། །
བཅུ་གཅིག་པ་ཁྱད་པར་དང༌།བཅས་པའི་གཟུགས་ཅན་ནི། ས་སྐྱའི་འཇམ་མགོན་ཞབས་
ཟུངས་ནོར་བུའི་ཏོག །འཕྲོག་བྱེད་རལ་པའི་བ་དན་ལྷབ་ལྷུབ་ཅན། །ཡིད་སྲུབས་དཔུང་གི་དགོས་
མེད་ལྷ་དགའ་བའི། །དགའ་སྟོན་རྒྱལ་མཚན་མཐོན་པོ་རྒྱལ་གྱུར་ཅིག །ཅེས་རྗེ་བཙུན་ས་སྐྱ་པཎ་
ཆེན་གྱི་ཞབས་ནི། རྒྱལ་མཚན་ནོར་བུ་རྟོགས་དང༌། འཕྲོག་བྱེད་རལ་པ་ཅན་གྱི་རལ་པ་ནི། རྒྱན་
གོས་ལྷབ་ལྷུབ་དུ་བྱས་པའི་རྒྱན་མཚན་འདི་ནི། རྗེ་ས་པཎ་གྱིས་འཕྲོག་བྱེད་སོགས་བརྟུལ་བའི་སྒོས།
14

སྙན་ངག་མེ་ལོང་གི་དོན་རྒྱན་གྱི་དཔེ་བརྗོད་སྔོན་མེད་མཁས་པ་དགའ་བའི་གཏམ་སྐལ་བཟང་དཔྱོད་ལྡན་རྣ་བའི་ཏྤལ་གྱི་རྒྱན
བདུད་ཡིད་བསྲུབས་ཀྱི་འཇིགས་པའི་དོག་པ་མེད་ཅིང༌། ལྷར་བཅས་འཇིག་རྟེན་ཐམས་ཅད་དགའ་
བའི་དགའ་སྟོན་ལ་གཙུགས་པའི་རྒྱལ་མཚན་ཡིན་པས་རྒྱལ་བར་གྱུར་ཅིག །ཅེས་ཤིས་པ་བརྗོད་
པའི་རྒྱན་འདི་། ཁྱད་པར་བཅས་པའི་གཟུགས་རྒྱན་ཅེས་བྱ་སྟེ། བདུད་མུ་སྟེགས་ཀྱི་འཇིགས་པ་
མེད་པ་དང༌། །ལྷ་མི་ཐམས་ཅད་དགའ་བར་བྱེད་པའི་ཁྱད་པར་གྱི་ཆོས་དུ་མ་དང་ལྡན་པའི་ཁྱད་གཞི
རྒྱལ་མཚན་དེ་ཉིད། །རྗེ་ས་པཎ་གྱི་ཞབས་ལ་གཟུགས་ཅན་དུ་བཀོད་པའི་རྒྱན་ཡིན་པས་སོ། །དེ་
ལྟར་ཡང༌། གཞུང་ལས། འཕྲོག་བྱེད་རྐང་པ་ཛ་ཧུའི་ཡི། །བུ་མོའི་ཆུ་གོས་བརྩེ་ལ་བཏང༌། །ལྷ་མིན་
དགོས་མེད་ལྷ་དགའ་བའི། །དགའ་སྟོན་རྒྱལ་མཚན་རྒྱལ་གྱུར་ཅིག །ཅེས་འཕྲོག་བྱེད་ཏེ། ཁྱབ་
འཇུག་གི་རྐང་པ་ནི། རྒྱལ་མཚན་གྱི་ཡུ་བ་དང་། ཛ་ཧུའི་བུ་མོ་སྟེ།ཆུ་བོ་གང་ག །ཆུ་གོས་ཏེ་བ་དམ་
ཅན་རྒྱན་མཚན་དུ་བྱས་པ་འདི་ལ།ལྷ་མ་ཡིན་གྱི་འཇིགས་པའི་དོགས་ས་མེད་པ་དང་། ལྷ་རྣམས་
དགའ་བར་བྱེད་པའི་ཁྱད་ཆོས་གཉིས་ཚང་བས། ཁྱད་པར་དང་བཅས་པའི་གཟུགས་རྒྱན །ཞེས་
བཤད་པ་ཡིན་། འདི་ལ་སང་གྷུ་ཤྲིས།སྤྱིར་ལྷའི་རྒྱལ་མཚན་འཕྱངས་བ་ལ། ལྷ་མ་ཡིན་རྣམས་
སྐྲག་པའི་དགོས་པ་ཡོད་པ་ཡིན་པ་ལས།སྐབས་འདིར་ལྷ་མ་ཡིན་རྣམས་འཇིགས་པའི་དགོས་པ་
མེད་པ་དང་།ལྷ་རྣམས་དགའ་བར་བྱེད་པའི་ཁྱད་ཆོས་གཉིས་ཚངས་ཞེས་བཤད་སྣང་ཡང༌།ཁོ་བོ་དེ
ལྟར་མི་སེམས་ཏེ། ཁྱབ་འཇུག་གི་ལྷ་མ་ཡིན་རྣམས་ཕམ་པར་བྱས་པས། དེའི་དགའ་སྟོན་དུ་ལྷ་
ཚངས་པས། གང་གི་ཁྱབ་འཇུག་ལ་ཞབས་བསིལ་དུ་སྦྱིན་ཞེས་པའི་གཏམ་རྒྱུད་དང་སྦྱར་བ་ཡིན་
པས དེའི་ཚེ་ལྷ་མིན་སྐྲག་ཅིང་འཇིགས་པ་དང་། ལྷ་རྣམས་མི་འཇིགས་པའི་ཁར། དགའ་བ་ཁྱད་
པར་ཅན་སྐྱེས་ཞེས་པའི་དོན་དུ་སྦྱོར་བ་སྐབས་སུ་བབས་པས་སོ །རྣམ་དཔྱོད་ཡོད་ན་སོམས་ཤིག་གོ །
གཞུང་འདིར། གང་ཟག་གི་རྟོག་པའི་ཁྱད་པར་གྱི་ཚོགས་པའི་གཟུགས་ནི་འདི་འདྲ་བ། དེའི་རྐང་པ་
ལ་བཀོད་པ་འདི། ཁྱད་པར་དང་བཅས་གཟུགས་རྒྱན་། །ཞེས་ཏོག་དང་རྒྱལ་མཚན་དང་། བ་དན་
སོགས་རྣམ་གྲངས་སུ་བཤད་འདུག་མོད།སྤྱིར་རྒྱན་མཚན་ཞེས་པ།ནོར་བུ་དང་སེང་གེ་དང༌། ཆུ་
སྲིན་ལ་སོགས་པའི་མགོ་བོས་ཏོག་བྱས། དར་རས་སོགས་ཀྱི་ལྷབ་ལྷུབ་ཏུ་མཛེས་པར་བྱས་པ་ཞིག་
ལ་གྲགས་པས།
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཁོ་བོའི་དཔེར་བརྗོད་འདི་ནི། རྗེ་བཙུན་ས་པཎ་གྱིས། འཕྲོག་བྱེད་རལ་པ་ཅན་བཏུལ་
བའི་གཏམ་རྒྱུད་དང་སྦྱར་ཏེ། ཞབས་ཀྱི་རྐང་ནི་ཡུ་བ་དང༌།ཞབས་མགོ་ནོར་བུའི་ཏོག་དང༌། འཕྲོག་
བྱེད་ཀྱི་རལ་པ་། རྒྱལ་མཚན་གྱི་གོས་དངོས་སྦྱར་བས། འཕྲོག་བྱེད་རལ་པ་ཅན་ཞེས་པའི་ཁེངས་
ལྡན་དེས།རྗེ་ས་པཎ་གྱི་ཞབས་ཟུང་རལ་པའི་གཙུག་དུ་ཁུར་རོ།།ཞེས་རྟོགས་པར་བྱེད་པ་ཡིན་ནོ། །
དེའི་ཕྱིར་མི་འདྲ་བར་བསྟན་པའི་དགོས་པ་ནི་དེ་ཡིན་། །
ཅེས་པ་འདི་ཉིད་སྙན་ངག་སོགས་རིག་པའི་གནས་ལ་སྤོབས་པ་མཆོག་ཏུ་བྱས་པ། འཇམ་
མགོན་གྲུབ་པའི་དཔའ་བོ་དབྱངས་ཅན་དགའ་བའི་པཎྜི་ཏ་ཆེན་པོ།རྗེ་བཙུན་དམ་པ་ནཱ་གཱརྫུ་ན་ས་མུ་
དྲས། དཔལ་མཉན་ཡོད་འཆི་མེད་སྐྱེད་ཚལ་ཡངས་པའི་ཚེ་རིང་གུར་ཁང་སྐྱིད་པའི་དགའ་ཚལ་དུ་
སྦྱར་བ་འདི། སྙན་ངག་མཁན་མང་ཐོས་འཇམ་དབྱངས་སྨྲ་བའི་རྒྱ་མཚོ་སྙོམས་ལས་འཛིན་པས་
དཔལ་མཉན་དུ་ཡོད་པར་བྲིས། འདི་ཉིད་ཀྱིས་རྒྱལ་བའི་བསྟན་པ་ལ་ཕན་ཞིང༌།སེམས་ཅན་ཐམས་
ཅད་ཀྱི་བླ་ན་མེད་པའི་རྫོགས་པའི་བྱང་ཆུབ་མྱུར་དུ་ཐོབ་གྱུར་ཅིག །མངྒ་ལཾ།གཅིག་ཞུས་དག །ཡང་
ཞུས་ལེགས་པར་དག། 11
16

༄༅། །དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་
མིག་ཐུར་བཞུགས་སོ། །
མང་ཐོས་ཀླུ་སྒྲུབ་རྒྱ་མཚོ།
མཁྱེན་པའི་ལང་ཚོ་གཡུར་ཟ་ལྡེམ། །བརྩེ་བའི་སྤྱན་རས་ཟུར་མིག་མདས། །སྙིང་གི་
ཨུཏྤལ་ཁ་འབྱེད་མཁན། །དབྱངས་ཅན་ལྷ་ཁྱོད་གནས་འདིར་བྱོན། །འདིར་ནི་སྙན་ངག་མཛེས་པའི་
གཟུགས། །འཆར་བྱེད་རིན་ཆེན་ཀཻ་ཏ་ཀས། །རབ་དྭངས་ལྷ་ཡི་ཆུ་བོ་འདི། །དཔྱོད་ལྡན་ནོར་བུའི་
སྣོད་དུ་བླུག།
ཅེས་བརྗོད་ནས། སྔར་སྔོན་དུ་སོང་བའི་གཟུགས་ཅན་གྱི་དཔེར་བརྗོད་ལྷག་མ་མན་ཆད་
བསྟན་པར་བྱའོ །བཅུ་གཉིས་པ་འགལ་བའི་གཟུགས་ཅན་ནི། འཕེལ་འགྲིབ་བྱ་བ་མི་མངའ་ཞིང་། །
གླིང་བཞི་འཁོར་བར་མི་བྱེད་པ། །དབྱངས་ཅན་གསུང་གི་ཟླ་ཟེར་གྱིས། །བདག་བློའི་པདྨ་ཁ་ཕྱེའོ །
ཞེས་པ་སྟེ། དབྱངས་ཅན་གྱི་གསུང་ཟླ་བའི་གཟུགས་སུ་བཀོད་པ་ལ།ཟླ་བའི་བྱ་བ་མར་འགྲིབ་པ་
དང༌། གླིང་བཞིའི་མཁའ་སྐོར་བ་སོགས་མི་བྱེད་པར།ཟླ་བའི་བྱ་བ་མ་ཡིན་པ་དང་པདྨའི་ཁ་འབྱེད་
པའི་བྱ་བ་བྱས་པས་བྱ་བ་འགལ་བའི་གཟུགས་ཅན་།།
བཅུ་གསུམ་རྒྱུའི་གཟུགས་ཅན་ནི། ས་སྐྱའི་འཇམ་མགོན་དཔའ་བོ་ཁྱོད། །ཟབ་དང་བརླིང་
བས་རྒྱ་མཚོ་སྟེ །སྐལ་བཟང་རྣམས་ལ་ལེགས་བཤད་ཀྱི། །དགའ་སྟོན་སྤེལ་ཕྱིར་ནོར་བུའོ། །ཞེས་
པ་སྟེ། ས་པཎ་རྒྱ་མཚོ་དང་ནོར་བུའི་གཟུགས་སུ་བཀོད་ནས། ཤེས་བྱེད་ཀྱི་རྒྱུའི་གཏན་ཚིགས་ནི་
ཟབ་ཅིང་བརླིང་བ་དང་། དགའ་སྟོན་འགྱེད་པ་རྟགས་སུ་བཀོད་པས་། །བཅུ་བཞི་པ་སྦྱར་བའི་
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཟུགས་ཅན་ནི། དབྱངས་ཅན་མཛེས་མའི་གདོང་པད་ནི། །རྒྱལ་པོས་ཉེར་སྤྱད་བྱུང་བ་ཡིས། །དོན་
གཉེར་བྱ་བར་འོས་ཞེས་པ། །སྒྲ་གཅིག་དོན་གཉིས་ལ་སྦྱར་བའོ །དེ་ཡང་དབྱངས་ཅན་ཞལ་གདོང་
པདྨའི་གཟུགས་སུ་བཀོད་ནས། ཁྱད་ཆོས་རྒྱལ་པོའི་སྒྲ། མིའི་རྒྱལ་། ངང་པའི་རྒྱལ་པོ་གཉིས་ཀ་
ལ་སྦྱར་ནས།མིའི་རྒྱལ་པོས། ཞལ་གདོང་དང༌། ངང་པའི་རྒྱལ་པོས་པདྨ་ཉེ་བར་སྤྱད་པར་འོས།དྲི་
ཞིམ་ཞེས་པའི་སྒྲ་གཅིག་ཉིད་ཀྱང་གདོང་པ་དང་། པད་མ་གཉིས་ཀ་དྲི་ཞིམ་པ་ལ་སྦྱར་བས། བུང་
བས་པད་མའི་དྲི་ཞིམ་པ་དོན་དུ་གཉེར། རྒྱལ་པོས་གདོང་གི་དྲི་ཞིམ་པ་དོན་དུ་གཉེར་བ་ལ་ཐ་དད་
སྦྱར་བའོ། །ཚིག་གོང་མའི་འགྲོས་ལྟར་ན། བུང་བ་ཞེས་པའི་སྒྲ་གཅིག་ཉིད་དང་།དོན་གཉིས་ལ་
འཇུག་པ་གཅིག་དགོས་རྒྱུར་སྣང་ངོ་། །དེས་ན་གཟུགས་ཅན་དང་སྦྱར་ན་གཉིས་ཀ་ཚང་བས་སྦྱར་
བའི་གཟུགས་ཅན་། །
བཅོ་ལྔ་པ་དཔེའི་གཟུགས་ཅན་དང་། བཅུ་དྲུག་པ་ལྡོག་པ་ཅན་གྱི་གཟུགས་ཅན་གཉིས་ནི།
གཞུང་ལས་གཙོ་བོ་དང་ནི་ཕལ་པ་ལ།ཆོས་མཐུན་ཆོས་མི་མཐུན་མཐོང་བས།དཔེ་དང་ལྡོག་པ་ཅན་
ཞེས་པའི། །གཟུགས་ཅན་རྣམ་པ་གཉིས་འདོད་དཔེར། །ཞེས་པ་ལྟར། གཟུགས་ཅན་དང་དཔེ་རྒྱན་
གཉིས་ཆར་ཚང་བ་ལ། དཔེ་དོན་ཆོས་མཐུན་དངོས་སུ་སྦྱར་བ་དཔེའི་གཟུགས་ཅན། དོན་དཔེའི་
གཟུགས་སུ་བཀོད་པ་ལས ཆོས་མཐུན་པའི་ཆ་དང་མི་མཐུན་པའི་ཆ་གཉིས་ཚང་བ་ལ་ལྡོག་པའི་
གཟུགས་ཅན་ཞེས་པའོ །དང་པོ་ནི།བརྩེ་བས་རྗེས་ཆགས་དམར་བ་ཡིས། །མྱོས་པ་དབྱངས་ཅན་
འོད་བརྒྱ་པ། །མཚམས་སྤྲིན་གོས་དམར་ལ་ཆགས་པའི། །ཉི་གཞོན་ལ་ནི་རབ་ཏུ་འགྲན། །ཞེས་པ་སྟེ
དབྱངས་ཅན་ཉི་མའི་གཟུགས་སུ་བཀོད་པ་ནི་ཉི་མ་ཕལ་བ་དེ་ཉི་མ་དངོས་ལ་དམར་བའི་ཆ་ནས་
འགྲན་པ་། ཆོས་མཐུན་དང་དཔེ་གསལ་བྱེད་གཉིས་ཚང་བས། དཔེའི་གཟུགས་ཅན་ཞེས་པའོ། །
མཁས་པ་ཤཱཀ་མཆོག་པས བརྒྱ་བྱིན་ཐོད་ཀྱི་ཕྲག་པ་ལ། །རབ་ཞོན་སེན་མོའི་དམར་འོད་ནི། །
འཆར་ཀའི་མིན་གྱིས་རབ་འཁྱུད་པའི། །ཉི་མའི་མདངས་ལ་འགྲན་པར་ངེས། །ཞེས་པའི་དཔེར་
བརྗོད་མཛད་ཀྱང༌། ཞབས་སེན་ཉི་མ་ལ་འགྲན་ཞེས་པས་དཔེ་གསལ་བྱེད་ཙམ་ཡིན་ཡང༌། ཞབས་
སེན་ཉི་མའི་གཟུགས་སུ་མ་བཀོད་པས་གཟུགས་ཅན་མ་ཚང་ཞིང༌།ཉི་མ་གཙོ་ཕལ་གྱི་རྣམ་པ་མ་ཤར་
18

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
བས་མི་འབྱོར་བ་འདྲའོ། །
གཉིས་པ་ནི།ལྷ་རྣམས་ཀྱིས་ནི་བདུད་རྩི་དང༌། །བདག་གིས་དབྱངས་ཅན་བདུད་རྩི་
འཐུངས། །གཅིག་ནི་ལྷ་མིན་གྱིས་འཕྲོག་ཀྱང་། །གཅིག་ཤོས་གནོད་བྱེད་དགྲ་དང་བྲལ། །ཞེས་པ་སྟེ།
དབྱངས་ཅན་བདུད་རྩིའི་གཟུགས་སུ་བཀོད་ནས། བདུད་རྩི་དངོས་ཀྱིས་ལྷ་ཚིམ་པ་དང༌། དབྱངས་
ཅན་གྱི་བདུད་རྩིས་བདག་ཉིད་ཚིམ་པ་ཙམ་དུ་ཆོས་མཚུངས་ཀྱང༌། བདུད་རྩི་ལྷ་མིན་གྱིས་འཕྲོག་པ་
དང་། དབྱངས་ཅན་གྱི་བདུད་རྩི་ནི་གཞན་གྱིས་འཕྲོག་ཏུ་མེད་པས་མི་མཚུངས་པའི་ཕྱིར་ན་གཟུགས་
ཅན་ལྡོག་པ་ཅན་ནོ། །པཎ་ཆེན་པས། པདྨའི་མཛའ་བོ་རྟ་བདུན་ལ། །ཉིད་ཞབས་ལྷ་གཅིག་རིམ་
པ་ལ། །ཉིན་བྱེད་ནུབ་རིའི་ཁྲི་ལ་ཉལ། །ཁྱོད་ཞབས་གཟིམས་པ་ག་ལ་མངའ། །ཞེས་པ་ཡང་མི་
འབྱོར་ཏེ། ལྡོག་པ་ཅན་ཚང་དུ་ཆུག་ནའང༌། གཟུགས་ཅན་མ་ཚང་བའི་ཕྱིར་རོ། །བཅུ་བདུན་པ་
འགོག་པའི་གཟུགས་ཅན་ནི། ས་པཎ་མཁྱེན་རབ་ཉི་ཟེར་དེས །འཕྲོག་བྱེད་དྲེགས་ལྡན་རྣམ་
དཔྱོད་ཀྱི །པད་མ་ཟུམ་པར་བྱས་པས་ན། །ཉིན་བྱེད་དབང་པོར་སུ་ཞིག་བརྗོད། །ཅེས་པ་སྟེ། ས་
པཎ་གྱི་རྣམ་དཔྱོད་ཉི་མའི་གཟུགས་སུ་བཀོད་ནས།ཉི་མའི་བྱ་བ་མ་ཡིན་པ་བྱས་པས་ཉི་མ་མ་ཡིན་
ནོ་ཞེས་དགག་ཚིག་དངོས་སུ་སྦྱར་བས་གཟུགས་ཅན་དང་འགོག་རྒྱན་གཞི་མཐུན་པར་སོང་བས་དེ་
སྐད་ཅེས་བྱའོ།།
བཅོ་བརྒྱད་པ་མཉམ་འཇོག་གི་གཟུགས་ཅན་ནི། སློབ་བཤད་ཟབ་མོའི་ཟླ་ཟེར་གྱིས། །
སྐལ་བ་ངན་རྣམས་བརྩེ་མེད་བསྲེགས། །བློ་དང་བསགས་པ་ལས་སྨིན་པའི །སྐལ་བ་ཉིད་ཀྱིས་
སྐྱོན་ཡིན་ནོ།།ཞེས་པ་སྟེ།ཟབ་དོན་གྱི་མན་ངག་ཟླ་བའི་གཟུགས་སུ་བཀོད་ནས་སློབ་བཤད་མིང་གི
ཟླ་ཟེར་གྱིས།སྐྱེས་བུ་འགའ་ཞིག་གི་སྙིང་བསྲེགས་ཏེ་ཟུག་ངུ་བསྐྱེད་པ་ནི།ཕ་རོལ་པོའི་སྙིང་ལ་སྡུག་
བསྔལ་བསྐྱེད་པས་ཟབ་དོན་ཟླ་ཟེར་གྱི་སྐྱོན་ཡིན་པར་མ་ཟད། ཕ་རོལ་པོ་རང་ཉིད་སྐལ་བ་ངན་པའི་
སྐྱོན་ཡང་ཡིན་ཞེས། བྱེད་དང་། བྱ་བའི་ཡུལ་གཉིས་ཀ་སྐྱོན་ལ་ཡོན་ཏན་མཉམ་འཇོག་པའི་
གཟུགས་ཅན་ཡིན་པས་དེ་སྐད་ཅེས་བྱའོ། །པཎ་ཆེན་པས།ཁྱོད་ཀྱི་མཁྱེན་བརྩེའི་ཟུང་གཅིག་གིས། །
བདག་བློའི་དྲི་མ་ཀུན་འཁྲུད་པ། །མཁྱེན་བརྩེའི་སྐྱོན་རྣམས་བདག་བློ་། །ཉེས་པའི་སྐྱོན་ལས་མ་
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདས་སོ། །ཞེས་པ་མཉམ་འཇོག་གི་གཟུགས་ཅན་ནོ། །ཞེས་པ་ཡང་མི་འབྱོར་ཏེ། གཟུགས་ཅན་མ་
ཚང་ཞིང༌།དེ་ལྟ་བུ་གཉིས་ཀའི་སྐྱོན་ཡང་མ་ཡིན་པའི་ཕྱིར་རོ །འཆད་མཁས་དམ་པའི་ལོངས་སྤྱོད་
ཀྱིས། །ཉན་མཁས་རྣམ་དཔྱོད་ཁ་འབྱེད་པ། །འཆད་པ་པོ་འམ་ཡང་ན་ནི། །ཉན་གནོད་ཀྱི་ཡོན་
ཏན་ཡིན།།ཞེས་པ་ལྟ་བུ།ཡོན་ཏན་མཉམ་འཇོག་གི་རྒྱན་ཅིག་ཀྱང་ཐོབ་པར་ཁོ་བོས་རྟོགས་སོ། །
བཅུ་དགུ་པ།གཟུགས་ཅན་གྱི་གཟུགས་ཅན་ནི།རྣམ་དཔྱོད་ཆུ་གཏེར་པད་ཚལ་འདིས། །
སྙན་ངག་བུང་བ་རྒྱུད་མངས་འཁྲོལ། །ལེགས་བཤད་སྦྲང་རྩི་འཆི་མེད་ཟས། །སྙན་ངག་མཁན་
རྣམས་དགའ་སྟོན་མཛོད། །ཅེས་པ་སྟེ། རྣམ་དཔྱོད་ཆུ་གཏེར་གྱི་གཟུགས། ཆུ་གཏེར་དེ་ཡང་པད་
ཚལ་གྱི་གཟུགས་སུ་བཀོད་པ་སོགས། རྐང་པ་དང་པོ་གསུམ་ལ་གཟུགས་ཅན་གཉིས་ཆར་ཚང་
བས་སོ། །
ཉི་པ། བསྙོན་དོར་གྱི་རྒྱན་ནི། དཀར་གསལ་མཛེས་པའི་ཚེམས་ཕྲེང་ཅན། །ཁྱོད་ཞལ་
མ་ཡིན་ཀུ་མུད་གཉེན། །སྙན་འཇེབས་ངག་སྙན་ཁྱོད་ཀྱི་གསུང་། །མ་ཡིན་དྲི་ཟའི་རྒྱུད་མངས་སོ། །
ཞེས་པ་སྟེ།བསྟོད་ཡུལ་གྱི་ཞལ་དང་གསུང་དངོས་ལ་བསྙོན་།གཞན་ཟླ་བ་དང་ཟའི་རྒྱུད་མངས་
ཀྱི་གཟུགས་སུ་བཀོད་ནས་དེ་ཉིད་ཡིན་ཞེས།མཛེས་པ་དང་སྙན་པའི་ཡོན་ཏན་གསལ་བར་བྱེད
པས་ན་བསྙོན་དོར་གྱི་གཟུགས་ཅན་ཞེས་བྱའོ། །ཡང་། གཟུགས་ཅན་རི་བོང་མཚན་མ་འདིས། །
སྙན་ངག་པད་མའི་ཚལ་ཀུན་ལ། །འཇུག་ཅིང་གསལ་བར་བྱེད་པས་ན། །རྟ་བདུན་དབང་པོ་ཡིན་
ནམ་སྙམ། །ཞེས་པ་ནི། གཟུགས་ཅན་དང་བཞི་མི་རིགས་པའི་རྒྱན་དང༌། རབ་རྟོག་དང༌། སྤེལ་
མའི་རྒྱན་ཡང་ཡིན་པ་བཞིན། གཟུགས་ཅན་འདི་ནི། སྙན་ངག་ཀུན་ལ་སྦྱར་དུ་རུང་བས་མཐའ་ཡས་
མོད།འདིར་ནི་ཉི་པ་འདི་ཙམ་ལས་དཔེར་བརྗོད་མ་བྱས་ཞེས་པའོ །
བཞི་པ་གསལ་བྱེད་ཀྱི་རྒྱན་ལ་གཉིས།ངོ་བོ་དང་དབྱེ་བའོ། །དོན་ནི། དོན་རྒྱན་གང་ཞིག་
ཐོག་མཐའ་བར་གསུམ་གང་རུང་ལ་གནས་པའི་ཚིག་གིས།སྔ་ཕྱི་ཅི་རིགས་པ་གསལ་བར་བྱེད་པའོ །
དེ་ལྟར་ཡང་གཞུང་ལས། རིགས་དང་བྱ་བ་ཡོན་ཏན་དང་། །རྫས་གཅིག་གང་ལ་གནས་པ་ཡིས། །
གལ་ཏེ་ངག་ཀུན་ལ་ཕན་ན།།དེ་ནི་གསལ་བྱེད་དུ་རིགས་དཔེར།།ཞེས་སོགས།
20

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
གཉིས་པ། རབ་དབྱེ་ལ་ལྔ། གནས་གསུམ་གྱི་གསལ་བྱེད། ཕྲེང་བའི་གསལ་བྱེད།
འགལ་དོན་གྱི་གསལ་བྱེད།དོན་གཅིག་གི་གསལ་བྱེད། སྦྱར་བའི་གསལ་བྱེད་དོ། །དང་པོ་ལ་
གསུམ། ཐོག་མ་དང༌། བར་དང་།མཐའི་གསལ་བྱེད་། །དང་པོ་ལ་བཞི། རིགས་བྱ་བ་ཡོན་ཏན་
རྫས་བརྗོད་པའི་གསལ་བྱེད་། །དོན་ལ་མཚན་ཉིད་དང་མཚན་གཞི་གཉིས།དོན་ནི། གནས་
གསུམ་གང་རུང་གསལ་བྱེད་ཀྱི་རྒྱན་གང་ཞིག །རིགས་བརྗོད་པའི་ཚིག་ཐོག་མར་གནས་པས།ཚིག་
ཕྱི་མ་གསལ་བར་བྱེད་པ་དེ། རིགས་སམ་བརྗོད་པའི་ཐོག་མའི་གསལ་བྱེད་ཀྱི་མཚན་ཉིད་དོ། །
གཉིས་པ་དཔེར་བརྗོད་ནི། སྙན་ངག་གཏམ་གྱིས་མཁས་རྣམས་དགའ། །རྒྱལ་དབང་བསྙེས་བྱེད་
སྙན་གྲགས་ཐོབ། །མཐོན་པོའི་སྟན་ཐོབ་མང་པོའི་སར། །མགྲིན་པ་འདེགས་ལ་དབང་བ་ཡིན། །
ཞེས་པ་སྟེ།སྙན་ངག་གི་གཏམ་ནི། བྱེ་བྲག་མང་པོ་ལ་ཁྱབ་པ་རིགས་བརྗོད་པ་ཡིན་ལ། དེ་ཉིད་ཐོག་
མར་གནས་པས། སྙན་ངག་གི་གཏམ་གྱིས་མཁས་པ་དགའ་ཞེས་དངོས་སུ་བརྗོད་པ་བཞིན སྙན་
ངག་གི་གཏམ་གྱིས་རྒྱལ་བོ་བསྙེས །སྙན་ངག་གི་གཏམ་གྱིས་སྙན་གྲགས་ཐོབ། །སྙན་ངག་གི
གཏམ་གྱིས།མཐོན་པོའི་སྟན་ལ་འདུག་སྟེ་མགྲིན་པ་འདེགས་པ་ལ་དབང་ཞེས་ཚིག་ཕྱི་མ་རྣམས་ལ་
ཡང་ཤུགས་ཀྱིས་ཐོབ་པས་གསལ་བྱེད་དུ་སོང་བའོ །གཉིས་པ་ལས་བརྗོད་པའི་ཐོག་མའི་གསལ་
བྱེད་ལ་ཡང༌།ངོ་བོ་དང་དཔེར་བརྗོད་གཉིས་ལས། དང་པོ་ནི། གནས་གསུམ་གང་རུང་གི་གསལ་
བྱེད་ཀྱི་རྒྱན་གང་ཞིག ། ལས་བརྗོད་པའི་ཚིག་ཐོག་མར་གནས་པས་ཚིག་ཕྱི་མ་གསལ་བར་བྱེད་
པའོ །གཉིས་པ་ནི། སྒྲོགས་སོ་བུང་བ་མགྲིན་པའི་དབྱངས། །དྲི་ཟ་རྒྱུད་མངས་བླུན་པོ་རྣམས། །
གྲོང་པའི་ཚིག་དང་མཁས་པ་རྣམས། །དཔྱོད་ལྡན་མགུ་བྱེད་སྙན་ངག་གོ། །ཞེས་པ་སྟེ་སྒྲོགས་སོ་ཞེས་
དང༌། རྒྱལ་པོ་ཞེས་དང༌། སྒྲོལ་ལོ། །རྒྱལ་ལོ་ཞེས་སོགས་ནི་བྱ་བ་བརྗོད་པ་ཡིན་ལ།འདིར་སྒྲོགས་
སོ་ཞེས་བྱ་བ་བརྗོད་པའི་ཚིག་ཐོག་མར་བཀོད་ནས། གང་སྒྲོགས་ན་བྱུང་བ་རྣམས་མགྲིན་པའི་
དབྱངས་སྒྲོགས་ཞེས་དངོས་སུ་སྦྱར་ནས་དྲི་ཟ་རྒྱུད་མངས་སྒྲོགས་ཞེས་སོགས་ཕྱི་མ་རྣམས་ཤུགས་
ཀྱིས་གསལ་བར་བྱེད་པའོ། །
གཉིས་པ་ཡོན་ཏན་བརྗོད་པའི་ཐོག་མའི་གསལ་བྱེད་ཡང༌། ངོ་བོ་ནི་སྔ་མས་ཤེས་ལ་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དཔེར་བརྗོད་ནི། སྙན་ནོ་དབྱངས་ཅན་མཛེས་མའི་གསུང༌། །མཁས་པའི་མདུན་སར་ལུང་རིགས་
གཏམ། །རི་དྭགས་རྣ་བར་རྔོན་པའི་གླུ། །ཆང་འཐུང་གྲལ་དུ་བཞད་བྱ་ཙམ། །ཞེས་པ་སྟེ།སྤྱིར་ཡོན་
ཏན་འབྲས་བུ་ལ་གཞག་པ་སོགས་ཡོད་ཀྱང༌། འདིར་ཁྱད་གཞི་གང་ཡིན་པ་དེའི་ཁྱད་ཆོས་མཆོག་
གཅིག་ལ་ཡོན་ཏན་དུ་བྱས་པ་ཡིན་པས སྙན་ནོ་ཞེས་པ་ཡོན་ཏན་བརྗོད་པའི་ཚིག་ཐོག་མར་བཀོད་
ནས། གང་སྙན་ན་ཁྱད་གཞི་དབྱངས་ཅན་མའི་ཞལ། བདག་ལ་དོགས་པའི་འཛུམ་མདངས་དང་
བཅས་པའི་ཞེས་དངོས་སུ་བསྟན་ནས་འོག་མ་རྣམས་ཀྱང་ཤུགས་ལ་གསལ་བར་བྱས་པའོ། །
བཞི་པ་རྫས་ཐོག་མར་བརྗོད་པའི་གསལ་བྱེད་ལ་ཡང༌། མཚན་ཉིད་སྔ་མས་ཤེས།དཔེར་
བརྗོད་། ས་པཎ་མཁྱེན་བརྩེ་ནུས་ལྡན་པས །འཕྲོག་བྱེད་དྲེགས་བཅོམ་གོ་དན་གྱི། །སྤྱི་བོར་
དབང་བསྐུར་སྒྱུ་མ་ཡིས། །སྤྲུལ་པའི་ལྷ་ཁང་བརྟན་བཞུགས་གསོལ། །ཞེས་པ་སྟེ།རིགས་དང་རྫས་
གཉིས་ཀྱི་ཟླས་ཕྱེ་བའི་རིགས་ནི་ནང་ཚན་མང་པོ་ལ་ཁྱབ་པའི་སྤྱི་ཡིན་ལ། རྫས་ནི་ནང་ཚན་གཞན
ལ་ཁྱབ་མེད་པའི་བྱེ་བྲག་རེ་རེ་བ། དཔེར་ན།ལྷ་དབང་དང་། ཁྱབ་འཇུག་ལ་སོགས་པ་ལྟ་བུ་ཡིན་
པས། འདིར་ཡང༌། ས་པཎྜི་ཏ་ནི་རྫས་ཏེ་རྫས་བརྗོད་པ་ཐོག་མ་ནས་ཡོད་པ་དེས། འཕྲོག་བྱེད་རལ་
པ་ཅན་བཏུལ་བ་དངོས་སུ་བསྟན་ནས་གོ་དོན་ལ་དབང་བསྐུར་བ་དང༌། སྤྲུལ་པའི་སྡེ་ལ་བརྟན་
བཞུགས་བྱས་ཞེས་པའི་ཐོག་མར་ས་པཎྜི་ཏས་ཞེས་སྦྱོར་བཤུགས་ལ་ཐོབ་པས། ཚིག་ཕྱི་མ་རྣམས་
གསལ་བྱེད་དོ །འདིར་པཎ་ཆེན་པས རྒྱལ་བས་མི་ཤེས་མུན་པའི་ཚོགས། །གང་དུ་གཞག་ཅིང་
སྟོབས་སོགས་ཀྱི། །ཡིད་འོང་ཆོས་རྣམས་གང་ལས་བླངས། །ཡོན་ཏན་རྣམས་ལ་སྐྱོན་རྩལ་ལམ། །
ཞེས་པ་ནི། མི་རིགས་ཏེ རྒྱལ་བ་སྤྱི་ཙམ་རྫས་མ་ཡིན་པའི་ཕྱིར་དང༌། གཞུང་ལས་ཀྱང༌། ཁྱབ་
འཇུག་རྣམས་གནོན་ལ་གནས་པས། །ཞེས་སོགས་ཀྱིས།ཁྱབ་འཇུག་ལྟ་བུ་རྫས་སུ་བཤད་ཀྱི།ལྷ་སྤྱི་
ཙམ་རྫས་སུ་མ་བཤད་པའི་ཕྱིར་དང༌།ཁ་ཅིག་ཁྱབ་འཇུག་ཀྱང་རྫས་མ་ཡིན་གྱི།ཁྱབ་འཇུག་གི་ལག་
གི་ཐོད་པ་ལྟ་བུ་རྫས་ཡིན་ཞེས་སྨྲ་བ་ཡང་རྫས་ངོས་མ་ཟིན་པ་།དེ་ལྟར་ན།ཁྱབ་འཇུག་རྣམ་གནོན་
ལ་གནས་པས། །ཞེས་པ་དེ།རྫས་བརྗོད་པ་ཐོག་མའི་གསལ་བྱེད་ཡིན་པའི་དོན་མ་ཚང་བ་ཡིན་ཏེ།
ཁྱབ་འཇུག་རྫས་མ་ཡིན་པའི་ཕྱིར་རོ། །ལག་པའི་ཐོད་པའོ་སྙམ་ན། སྔ་མའི་ཚིག་ལ་འབྲེལ་མི་
22

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
འབྱུང་སྟེ། ཁྱབ་འཇུག་གིས་ལྷ་མིན་ཕམ་པར་བྱས།ལྷ་རྣམས་རྒྱལ་བར་བྱས་པ་ཡིན་གྱི ལག་གི་
ཐོད་པས་དེ་ལྟར་བྱས་པ་མ་ཡིན་པའི་ཕྱིར་རོ།།
གཉིས་པ་བར་གྱི་གསལ་བྱེད་ལ རིགས་དང་བྱ་བ་བརྗོད་པ་གཉིས་ལས། དང་པོ་ནི།
རྩོད་དོ་མི་འཇིགས་སེང་གེའི་ཁྲིར། །ལེགས་བཤད་རྩོམ་མོ་ས་སྐྱ་པ། །ལུང་རིགས་མན་ངག་འཁྲུལ་
མེད་ཀྱང༌།སྐལ་བཟང་རྣམས་ལ་འདོམས་པར་མཛད། །ཅེས་པ་སྟེ། ས་སྐྱ་པ་ཞེས་རིགས་བརྗོད་པ་
བར་ནས་ཡོད་པ་དེས། ཐོག་མཐའ་གཉིས་ཆར་གསལ་བར་བྱེད་པའོ། །འདིར་པཎ་ཆེན་པས བྱ་
རྒོད་ཕུང་པོའི་སྐྱེད་ཚལ་དུ། །ཆོས་ཀྱི་རྔ་དབྱངས་ལེན་པ་དང༌། །ཐེག་ཆེན་ཆོས་ཀྱི་རྔ་བརྡུང་བའི། །
རྒྱལ་བ་ཁྱོད་ནི་གྲོང་དུ་གཤེགས། །ཞེས་སྦྱར་བ་ཡང་ཅུང་མི་འགྲིག་གམ་སྙམ་སྟེ། རྒྱལ་བ་ཁྱོད་ནི་
ཞེས་པ་དེ་བར་གྱི་རིགས་བརྗོད་ཡིན་དུ་ཆུག་མོད། ཐེག་ཆེན་ཆོས་ཀྱི་རྔ་བརྡུང་བའི་རྒྱལ་བ་ཁྱོད་ནི་
ཞེས་ཐེག་ཆེན་ཆོས་ཀྱི་རྔ་བརྡུང་བ་དེ། རྒྱལ་བ་ལ་དངོས་སུ་སྦྱར་བའི་ཤུགས་ཀྱིས། བྱ་རྒོད་ཕུང་པོར་
ཆོས་ཀྱི་རྔ་དབྱངས་ལེན་པའི་རྒྱལ་བ་ཞེས་པ་ཞིག་ཤུགས་ལ་ཐོན་པས ཚིག་སྔ་མ་ལ་གསལ་བྱེད་
ཤིན་ཏུ་འགྲིག་ཀྱང་། ཚིག་ཕྱི་མ་ལ་རྒྱལ་བ་ཁྱོད་ནི་གྲོང་དུའང་གཤེགས་ཞེས་དངོས་སུ་སྦྱར་བས།
ཤུགས་ལ་རྒྱལ་བ་ཞེས་པ་སྦྱར་དགོས་མ་བྱུང་འདུག་པའི་ཕྱིར་རོ །སྙམ་དུ་སེམས་། །འཇམ་
དབྱངས་ཁ་ཆེས།བསོད་ནམས་དཔལ་དང་ཆོས་དོན་དང༌།།བློ་གྲོས་མི་ཟད་གཏེར་མཆོག་རྣམས། །
སྦྱིན་ལ་དགོས་སོ་འཆི་མེད་མ། །མི་འཇིགས་སྐྱབས་ཀྱང་གདུལ་བྱ་ལའོ །འཆི་མེད་མ་ཞེས་པ་དེ་
བར་གྱི་རིགས་བརྗོད་ཡིན་པར་བསམ་པ་ཡིན་ན།ཚིག་སྔ་ཕྱིའི་གསལ་བྱེད་དུ་འགྲོ་བའི་རྒྱུ་མཚན་མི་
སྣང་བའི་ཕྱིར་རོ །
གཉིས་པ་བྱ་བ་བརྗོད་པའི་བར་གྱི་གསལ་བྱེད་ནི། གདུག་ཅན་སྙིང་ལ་ཡེ་ཤེས་མེད། །
རྒོལ་བ་ངན་ལ་ལུང་རིགས་མདའ། །འཕེན་བྱེད་བདུད་སྤྲུལ་འཁྱམ་པོ་ལ། །ཏིང་འཛིན་རྩུབ་དང་
རིགས་སྔགས་དྲག །ཅེས་པ་སྟེ མདའ་འཕེན་ཞེས་པ་བྱ་བ་བརྗོད་པའི་ཚིག་བར་ན་ཡོད་ལ། དེ་
རྒོལ་བ་ངན་པ་ལ་ལུང་རིགས་ཀྱི་མདའ་འཕེན་ཞེས་དངོས་སུ་སྦྱར་བའི་ཤུགས་ལ།ཚིག་སྔ་མ་གདུག་
ཅན་ལ་ཡེ་ཤེས་མེའི་མདའ་འཕེན་ཞེས་དང༌། ཚིག་འོག་མ་བསྟན་ལ་གནོད་པའི་བདུད་རྣམས་ལ།
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཏིང་འཛིན་དང་རིགས་སྔགས་ཀྱི་མདའ་འཕེན་ཞེས་གསལ་བར་བྱེད་པའོ །འཇམ་དབྱངས་ཁ་ཆེས།
གང་སྐུ་མཛེས་པའི་ཟླ་བ་འདི། །འགྲོ་བའི་མིག་གི་བདུད་རྩིར་འགྱུར། །གསུང་སྙན་འདི་ཡང་རྣ་བ་
ཡིས། །ཐུགས་རྗེ་འདི་ཡང་བདག་བློ་ལའོ། །ཞེས་པ་ཡང་བརྟག་དགོས་ཏེ། བདུད་རྩིར་འགྱུར་ཞེས་
པ་དེ།ཚིག་ཕྱི་མ་རྣམས་བདུད་རྩིར་འགྱུར་ཞེས་པ་ཤུགས་ལ་གོ་བས་གསལ་བྱེད་དུ་སོང་ཡང་།ཚིག་
སྔ་མ་ལ་བདུད་རྩིར་འགྱུར་བ་དངོས་སུ་སྦྱར་བས་ཤུགས་ལ་གསལ་བྱེད་སྦྱར་དགོས། སྔ་མ་གསལ་
བྱེད་ཡིན་པར་མ་སོང་བས་སོ །དེ་ལྟར་ན་གཞུང་རྩ་བ་དེ་ལ་ཡང་དཔྱད་དགོས་། །པཎ་ཆེན་པས
འབྱོར་ལྡན་ཁྱོད་ཀྱིས་བདེ་བ་དང༌། །གཞན་གྱི་སྡུག་བསྔལ་བརྗེ་བར་བྱེད། །ཕོངས་དང་རང་གི་ནོར་
མིན་དང༌། །གཞན་དོན་ཁྱད་པར་ཅན་རྣམས་སོགས། །ཞེས་པ་ཡང༌།ཚིག་རྐང་སྔ་མ་གཉིས་ཀྱིས།
ཕྱི་མ་གསལ་བྱེད་ཙམ་ཡིན་གྱི། བར་གྱི་སྔ་ཕྱི་གཉིས་གསལ་བྱེད་དུ་མ་སོང་སྟེ། བདག་གཞན་བརྗེ་
བ་དེ། འབྱོར་ལྡན་དེ་ལ་དངོས་སུ་སྦྱར་བས།ཤུགས་ཀྱིས་སྦྱར་དགོས་མ་བྱུང་འདུག་པའི་ཕྱིར།དེས་
ན་གཞུང་ལས། གར་བྱེད་ནི་ཙུ་ལ་འཕང་དུ། །གླུ་ཡང་ལེན་ནོ་མཇུག་སྒྲོ་ཅན། །དགའ་བ་རྒྱས་པའི་
མིག་དག་ཀྱང་། །ཆུ་འཛིན་ལ་ནི་གཏོ་པར་བྱེད། །ཅེས་པ་ལྟར་བར་གྱི་མཇུག་སྒྲོ་ཅན་ཞེས་པ་དེ། གླུ་
ལེན་ཞེས་པ་ལ་དངོས་སུ་སྦྱར་བས།དེའི་སྔ་མ་གར་བྱེད་ཅེས་པ་ལ་ཡང་ཤུགས་ལ་སྦྱར་དགོས་པ་
དང་།ཕྱི་མ་མིག་ཆུ་འཛིན་ལ་གཏོད་པར་བྱེད་། །མཇུག་སྒྲོ་ཅན་ཞེས་པ་གཅིག་ཀྱང་ཤུགས་ལ་སྦྱར་
དགོས་པར་བཤད་པའི་གནད་དེ་ལྟ་བུ་ཞིག་གོ་དགོས་སོ། །གཉིས་པ་མཐའི་གསལ་བྱེད་ལ་ཡང༌།
རིགས་དང་བྱ་བ་གཉིས་ལས་དང་པོ་ནི།འཇིག་རྟེན་དགེ་ལ་བརྩོན་མཁས་པ། །འཆད་རྩོད་རྩོམ་དང་
བསམ་གཏན་པ། །ཏིང་ངེ་འཛིན་ལ་བརྩོན་བྱེད་པ། །དཀར་ཕྱོགས་འཆི་མེད་དམག་གི་དཔུང༌། །
ཞེས་པ་སྟེ། དཀར་ཕྱོགས་དམག་གི་དཔུང་ཞེས་པ་དེ། རིགས་བརྗོད་མཐའ་ན་ཡོད་ན།དེ་བསམ་
གཏན་པ་ཏིང་ངེ་འཛིན་ལ་བརྩོན་ཞེས་པ་ལ་དངོས་སུ་སྦྱར་བས། ཚིག་སྔ་མ་མཁས་པ་འཆད་རྩོད་
རྩོམ་པ་ལ་བརྩོན་པ་ཡང༌དཀར་ཕྱོགས་ཀྱི་དཔུང་འཇིག་རྟེན་པ་དགེ་ལས་བྱེད་པ་ཡང་དཀར་
ཕྱོགས་ཀྱི་དཔུང་ཞེས་ཤུགས་ལ་ཐོབ་པས་སོ། །གནད་འདི་གོ་དགོས་ཏེ། དཔེར་ན། སངས་རྒྱས་ལ་
ཕྱག་འཚལ་ཆོས་ལ་ཕྱག་འཚལ་དགེ་འདུན་ལ་ཕྱག་འཚལ་ལོ་ཞེས་བརྗོད་ན།དེ་ལ་གསལ་བྱེད་ཅེས་
24

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
མི་བྱ་སྟེ། ཕྱག་འཚལ་ཞེས་པ་དེ་གསུམ་ཆར་ལ་དངོས་སུ་སྦྱར་འདུག་པའི་ཕྱིར་། །སངས་རྒྱས་དང་
ཆོས་དང་དགེ་འདུན་ལ་ཕྱག་འཚལ་ལོ་ཞེས་བརྗོད་ན་མཐའི་གསལ་བྱེད་དེ། ཕྱག་འཚལ་ལོ་ཞེས་པ་
དེ་དགེ་འདུན་ལ་དངོས་སུ་སྦྱར་བས སྔ་མ་གཉིས་ལ་ཡང་ཤུགས་ལ་ཐོབ་པའི་ཕྱིར་རོ། །དེས་ན་
གཞུང་ལས།ཆུ་འཛིན་གྱིས་ནི་རབ་སྟོར་ཆུ། །ཁྱིམ་གྱི་གཙུག་ཕུད་ལྡན་པའི་ཚོགས །གློག་གི་ཐག་
པ་གཡོ་བ་ཡང༌། །མེ་ཏོག་གཞུ་ཅན་དག་གི་གྲོགས། །ཞེས་པའི་ཚིག་རྐང་ཐ་མ་དེ།སྔ་མ་གསུམ་ཆར་
གསལ་བྱེད་ཡིན་ཞེས་སྨྲ་བ་ནི་མ་གོ་བ་ཡིན་ཏེ།མེ་ཏོག་གི་གཞུ་ཅན་དག་གི་དཔུང་ཞེས་པ། ཚིག་
གསུམ་པ་གློག་གི་ཐག་པ་གཡོ་བ་ལ་དངོས་སུ་སྦྱར་བས། གོང་མ་གཉིས་ལ་ཤུགས་ཀྱིས་ཐོབ་པས་
གོང་མ་གཉིས་ཀྱི་གསལ་བྱེད་ཙམ་ཡིན་ནོ། །
ཉེས་པ་བ་བ་བརྗོད་པའི་མཐའི
གཉིས་པ་བྱ་བ་བརྗོད་པའི་མཐའི་གསལ་བྱེད་ནི།ཟླ་བ་ཤར་བས་ཀུ་མུད་དང༌།།རྟ་དམར་
ཅན་གྱིས་ཨུཏྤ་ལ། །ས་སྐྱ་པ་དེའི་ཕྲིན་ལས་ཀྱིས། །གནས་ལྔའི་བསྟན་པ་རྒྱས་པར་བྱས།།ཞེས་པ་སྟེ་
རྒྱས་པར་བྱས་ཞེས་པའི་བྱ་བ་བརྗོད་པའི་ཚིག་མཐའ་ན་གནས་པ་དེ། ས་པཎ་གྱི་འཕྲིན་ལས་ཀྱིས།
གནས་ལྔའི་བསྟན་པ་རྒྱས་པ་ལ་དངོས་སུ་སྦྱར་བས།ཟླ་བ་ཤར་བས་ཀུ་མུད་རྒྱས་པ་དང༌།ཉི་མ་ཤར་
བས་ཨུཏྤལ་རྒྱས་པཤུགས་ལ་གསལ་བར་བྱེད་པས་སོ། །གཞུང་ལས། ཁྱོད་ཀྱི་ཨུཏྤལ་རྣ་བ་ལ། །
འདོད་པའི་མདའ་ནི་མདའ་སྟན་ལ། །ངས་ཀྱང་སེམས་ནི་འཆི་བ་ལ། །ད་ལྟ་ཉིད་དུ་བྱས་པ་ཡིན། །
ཞེས་པ་ལྟ་བུར་བསྒྱུར་ན་ལེགས་པ་ཡིན་གྱི་གསུམ་པོ་འདི་ནི་མཉམ་དུ་བྱས །ཞེས་པ་ནི། མཐའི་
གསལ་བྱེད་ཀྱི་ནུས་པ་མཉམ་པར་མཐོང་སྟེ། བྱས་ཞེས་པ་དེ་གསུམ་ཆར་ལ་དངོས་སུ་སྦྱར་བར་སོང་
བའི་ཕྱིར་རོ །རྟ་དང་གླང་པོ་ནོར་བུ་གསུམ་མཉམ་དུ་བྱས་ན་གསལ་བྱེད་དུ་མ་སོང་ལ།རྟ་དང་
གླང་པོ་ཆེ་དང་ནོར་བུ་ཉོ་བྱས་པས་གསལ་བྱེད་དུ་སོང་སྟེ།ཉོ་ཞེས་པ་དེ་ནོར་བུ་ལ་དངོས་སུ་སྦྱར་
བས། གཞན་གཉིས་ཤུགས་ལ་གསལ་བར་བྱེད་པའི་ཕྱིར་རོ །གཞུང་འདི་ལ་འགྲེལ་མཛད་རྣམས་
ཀྱིའང༌།ཚིག་རིགས་དེ་ཀ་དང༌།ཁྱོད་ཀྱི་བྱང་ཆུབ་མཉེས་པ་དང༌།།མེ་ཏོག་གཞུ་ཅན་ཉལ་བ་དང༌།།
ཞབས་སེན་མེས་པོའི་སྤྱི་གཙུག་། །བླངས་པ་གཉིས་པོ་མཉམ་དུ་བྱུང་། །ཞེས་བཀོད་སྣང་ཡང་།
འབྲུ་སྐྱོགས་བཤད་བྱས་ན་འགྲིག་ཙམ་ཡོང་སྲིད་ནའང༌།དོན་ལ་གསལ་བྱེད་ནུས་པ་དཀའ་བར་
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྣང་ངོ༌། །དེས་ན་འཇམ་དབྱངས་ཁ་ཆེས། མཚན་དཔེའི་ཕྲེང་བ་ཉིད་སྐུ་ལ། །གསུང་གི་བདུད་རྩི་
གདུལ་བྱ་ལ །མཁྱེན་པའི་རྒྱ་ཁྱོན་ཤེས་བྱ་ལ །ཇི་ལྟར་འཚམ་པའི་རོལ་སྒེག་མཛད། །ཅེས་པ་འདི་
ཤིན་དུ་འབྱོར་བ་ཡིན་ནོ། །གསུམ་པ་ཕྲེང་བའི་གསལ་བྱེད་ནི། མ་རིག་པ་ལས་འདུ་བྱེད་འཕེལ །
འདུ་བྱེད་པ་ལ་རྣམ་པར་ཤེས། །རྣམ་ཤེས་ལས་ནི་མིང་དང་གཟུགས། །དེ་ལས་སྲིད་པའི་འཁོར་ལོ་
ཞེས། །ཡང་ན།ཡོན་ཏན་མཐོང་བས་དད་པ་འཕེལ། །དད་ལས་ཕྱག་མཆོད་རྙེད་དང་བཀུར། །རྙེད་
བཀུར་ལས་ནི་བསོད་ནམས་ཚོགས། །དེ་ལས་ཕན་བདེའི་དཔག་བསམ་ཤིང་། །ཞེས་པ་སྟེ་འདི་ནི་
ཐོག་མའི་གསལ་བྱེད་ཀྱང་ཡིན་ལ་ཕྲེང་བའི་གསལ་བྱེད་ཀྱང་ཡིན་ཏེ། འཕེལ་ཞེས་པ་ཚིག་རྐང་སྔ་མ་
ལ་དངོས་སུ་སྦྱར་བས་ཕྱི་མ་རྣམས་ལ་ཡང་ཤུགས་ཀྱིས་ཐོབ་པ་རིམ་ཅན་ཕྲེང་བ་ལྟར་དུ་བྱུང་བས་སོ །
བཞི་པ་འགལ་དོན་གྱི་གསལ་བྱེད་ནི།ཤར་རིའི་ཕྲག་ལ་ཆས་པ་ཡི། །འཆར་ཀའི་ཉི་ཟེར་
འབུམ་ཕྲག་གིས། །འབྱུང་བྱའི་མིག་ནི་ལོང་བ་སྟེ། །མདོངས་མཐའ་ཅན་གྱི་གསལ་བར་བྱེད། །ཅེས་
པ་སྟེ།ཉི་མའི་འོད་ཀྱིས་འབྱུང་བྱ་འུག་པ་སོགས་ཀྱི་མིག་ལོང་བ་དང༌། རྨ་བྱ་སོགས་ཀྱི་མིག་གསལ་
བ་སྟེ། བྱེད་པོ་གཅིག་གིས་བྱ་བ་འགལ་བ་གཉིས་བྱེད་པས་འགལ་རྒྱན་དང༌། མིག་ཅེས་པ་དེ་འབྱུང་
བྱ་ལ་དངོས་སུ་སྦྱར་ནས་ལོང་བའི་བྱ་བ་བྱས་པས།ཅིག་ཤོས་རྨ་བྱའི་མིག་ཅེས་པ་ཡང་ཤུགས་ལ་
ཐོབ་པས་དེ་གསལ་བར་བྱས་པས་སོ །ཆེན་པཎ་རྗེས རྒྱལ་བ་ཁྱོད་ཀྱི་འཕྲིན་ལས་ཀྱིས། །འདོད་
ལྷའི་ཡིད་ཀྱི་བུད་ཤིང་བསྲེག །གཞན་གྱི་སྡུག་བསྔལ་དྲི་མ་འཁྲུད། །ཆོས་ཀྱི་རྔ་དབྱ་
ཀྱང༌། །མེ་ཏོག་གཞུ་ཅན་ཡིད་དང་ནི། །གཞན་གྱི་ཡིད་ལ་མྱོས་པ་དང༌། །སངས་པ་གཉིས་པོ་སྤེལ་
མར་བྱས། །ཞེས་པ་ཡང་། བྱ་བ་འགལ་བ་གཉིས་ཐོན་ཡང༌། གསལ་བྱེད་དངོས་ཤུགས་ལ་ཐུགས་
རྣམ་དཔྱོད་མ་ཞུགས་པ་ཅུང་ཟད་སྣང་ངོ༌། །
བཞི་པ་དོན་གཅིག་གི་གསལ་བྱེད་ནི། སྙན་ངག་དཔེར་བརྗོད་སྔོན་མེད་འདིས། །དཔྱོད་
ལྡན་རྣམ་དཔྱོད་གོ་སྐབས་ཕྱེ། །སྐལ་ངན་བློ་གྲོས་དམ་དུ་བཅིངས། །དཎྜིའི་གཞུང་གི་སྲོག་བཟུང་
དངོས །ཞེས་པ་སྟེ བྱེད་པ་སྙན་ངག་དཔེར་བརྗོད་ཉིད། དཔྱོད་ལྡན་གྱི་རྣམ་དཔྱོད་གོ་སྐབས་
ཡངས་པའི་བྱ་བ་བྱས་པ་ལ་དངོས་སུ་སྦྱར་ནས། སྐལ་ལྡན་གྱི་བློ་གྲོས་བཅིངས་པའི་བྱ་བ་བྱས་པ་
26

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
དང༌། དཎྜིའི་གཞུང་གི་སྲོག་བཟུང་བའི་བྱ་བ་བྱས་པ་གཉིས་ཀྱང་ཤུགས་ལ་གསལ་བར་བྱས་པས་
གསལ་བྱེད་ཀྱི་རྒྱན་ཡིན་ལ། དེ་ཡང་བྱེད་པ་པོ་ཅིག་གིས་བྱ་བ་ཐ་དད་པ་དུ་མ་གསལ་བར་བྱས་པས་ན།
དོན་གཅིག་གི་གསལ་བྱེད་ཅེས་བཤད་ན་ལེགས་པ་འདྲ་བསམ། ཡང་གཞུང་ལས། གང་ཕྱིར་ཆུ་
འཛིན་ཕྲེང་བ་ཡིས། །བྱ་བ་གཅིག་ཉིད་གསལ་བྱེད་འདི། །དུ་མའི་སྒྲ་ཡི་ཉེར་བླངས་ནས། །དེ་ཕྱིར་
དོན་གཅིག་གསལ་བྱེད་དོ །ཅེས་པ་ལྟར་ན། དེ་གསུམ་མིང་ཐ་དད་པ་གོ་སྐབས་ཕྱེ་བ་དང༌།
བཅིངས་པ་དང༌། སྲོག་བཟུང་བ་སོགས་པའི་སྒོ་ནས་བརྗོད་ཀྱང་། ངོ་བོ་བྱེད་པ་པོ་ཅིག་ཉིད་ཀྱི་བྱ་
བར་གཅིག་པས་དོན་གཅིག་གི་གསལ་བྱེད་ཅེས་བྱ་ལ་གསལ་བྱེད་དུ་འགྲོ་ལུགས་ནི་མ་ཁོ་ནའོ། །ལྔ་
པ་སྦྱར་བའི་གསལ་བྱེད་ནི། ཀུ་མུད་གསར་པའི་མདངས་འཕྲོག་ཅིང༌། །རྣམ་དཔྱོད་སྤོབས་པ་སྩོལ་
བའི་ལྷ། །དབྱངས་ཅན་ལྷོ་ཕྱོགས་རྒྱ་མཚོར་བཞུགས། །འཇམ་པའི་དབྱངས་ནི་ཤར་ཕྱོགས་ནའོ། །
ཞེས་པ་སྟེ། ཁྱད་གཞི་དབྱངས་ཅན་དང་འཇམ་དཀར་གཉིས་ལ། ཁྱད་ཆོས་ཁ་དོག་དཀར་བ་དང༌།
རྣམ་དཔྱོད་ཀྱི་སྤོབས་པ་སྩོལ་བ་གཉིས་ཀ་སྦྱར་བས་རྒྱན་དང༌། བཞུགས་གནས་ཐ་དད་པ་སྟེ།
བཞུགས་ཞེས་པའི་ཚིག་དབྱངས་ཅན་ལ་དངོས་སུ་སྦྱར་ནས། ཤུགས་ལ་འཇམ་དབྱངས་ཤར་ཕྱོགས་
རི་བོ་རྩེ་ལྔ་ན་བཞུགས་གསལ་བར་བྱེད་པས་གསལ་བྱེད་ཀྱི་རྒྱན་ཡང་ཡིན་ནོ །སྟོང་གསུམ་ཞིང་ལ་
དབང་བསྒྱུར་ཞིང༌། །ལྷ་རྣམས་ཀུན་གྱིས་ཕྱག་བྱས་པ །ཐུབ་པ་རྒྱལ་བྱེད་ཚལ་ན་སྟེ། །ཚངས་པ་
དབར་བརྒྱུར་ང
ཚངས་པའི་འཇིག་རྟེན་ན། །ཞེས་པ་ལ་སྦྱར་བ་ཚང་ཡང་གསལ་བྱེད་ཀྱི་ནུས་པ་མ་ཐོན་པས ཐུབ་པ་
རྒྱལ་བྱེད་ཚལ་ན་གནས། །ཚངས་པ་ཚངས་པའི་འཇིག་རྟེན་ན། །ཞེས་སྦྱར་དགོས་སོ། །དེས་གཞུང་
དངོས་བསྟན་གྱི་གསལ་བྱེད་རྣམས་སོ །འགྲེལ་པར་དེས་རབ་རྟོག་འགོག་པའི་གསལ་བྱེད་གསུམ་
བཤད་པའི་དང་པོའི་དཔེར་བརྗོད།འཇམ་དབྱངས་ཁ་ཆེས། ཉིད་སྐུ་ཟླ་བ་འདྲ་བ་འདིས། །བློ་གྲོས་
ཀུ་མུད་འདྲ་བ་བྱེད། །ལོག་རྟོག་མུན་པ་འདྲ་བ་བསལ། །གངས་རིའི་དཔལ་ནི་ཕྲག་དོག་མཛད། །
ཅེས་མཐའི་གསལ་བྱེད་ཙམ་ལ་དགོངས་པ་འདྲ་ནའང་གསལ་པོ་མི་སྣང༌། ཁོ་བོ་ལྟར་ན། ཕྱག་
འཇམ་པདྨ་ལྟ་བུ་ཡིས །གདུགས་འདྲའི་མགོ་ལ་བྱིན་གྱིས་བརླབས །ཞབས་མཐིལ་འཁོར་ལོར་
འགྲན་པ་དེས། །སྤྱི་གཙུག་ནོར་བུ་ལྟ་བུ་ལའོ། །ཞེས་བརྗོད་ན་ཚིག་བཞི་ཀ་ལ་དཔེ་རྒྱན་ཚང་ཞིང༌།
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱིན་གྱིས་བརླབས།ཞེས་པ་ཚིག་སྔ་མ་ལ་དངོས་སུ་སྦྱར་ནས་ཕྱི་མ་ལ་ཤུགས་ཀྱི་གསལ་བྱེད་། །1
ཡང་།དབྱངས་ཅན་ལྷ་ཁྱོད་དགོས་པའི་ཟུར་མིག་འདི། །སྙིང་ལ་ཕོག་ཚེ་དགའ་བས་མྱོས་པ་སྙམ །
རབ་དགེས་གསུང་གི་ཞགས་པ་ལྕགས་སྒྲོག་གིས། །མགྲིན་པའི་འཁོར་ལོ་དམ་དུ་བཅིངས་པ་ཡང་། །
ཞེས་པ་ནི། གཟུགས་ཅན་རབ་རྟོག་གསལ་བྱེད་གསུམ་ཚང་བ་སྟེ། དགའ་བས་མྱོས་པ་སྙམ་ཞེས་
པའི་ཕུལ་བྱུང་རབ་རྟོག་སྟེ།ཚིག་སྔ་མ་དངོས་སུ་སྦྱར་ནས་ཕྱི་མཤུགས་ཀྱིས་གསལ་བར་བྱེད་པའོ། །
ལྔ་པ་སྐོར་རྒྱན་ལ་གསུམ། མཚན་ཉིད་དབྱེ་བ་དཔེར་བརྗོད་དོ། །དང་པོ་ནི། འདིར་
སྐབས་ཀྱི་རྒྱན་གང་ཞིག་ཐོག་མཐའ་བར་གསུམ་གང་རུང་དུ་ཚིག་དོན་ཅི་རིགས་པ་བཟླས་ཏེ་བསྐོར་
བའོ །གཉིས་པ་ལ་གསུམ།དོན་སྐོར་ཚིག་སྐོར། གཉིས་ཀ་བསྐོར་བའོ། །གསུམ་པ་མཚན་གཞི་
དཔེར་བརྗོད་ན། གསུམ་ལས་དོན་སྐོར་ནི། འཆད་ན་བློ་གསལ་གདུལ་བྱ་འཕེལ། །རྩོད་ན་རྣམ་
དཔྱོད་ལུང་རིགས་གསལ། །རྩོམ་ན་གཞུང་ལུགས་དོན་བརྒྱ་འབྱེད། །སྒོམ་ན་ཉམས་རྟོགས་འོད་
གསལ་ཤར། །ཞེས་པ་སྟེ། ཚིག་རྐང་བཞི་ཀའི་མཐར། འཕེལ། གསལ། ཕྱེ།ཤར་ཞེས་དོན་འདྲ་
བས་བསྐོར་བའོ །གཉིས་པ་ཚིག་སྐོར་ནི། མེ་ཏོག་གཞུ་ཅན་མེ་ཏོག་མདའ། །གདུག་ཅན་སྐྱེ་བོའི་
སྙིང་ལ་འཕོས །མཁས་པའི་ལུང་རིགས་མེ་ཏོག་མདའ། །ཕས་རྒོལ་གྲུབ་མཐའི་སྙིང་ལ་འཕོས། །
ཞེས་པ་། འཕོས་ཞེས་ཚིག་འདྲ་བས་ཚིག་རྐང་གཉིས་ཀྱི་མཐའ་སྐོར་བའོ། །གསུམ་པ་གཉིས་སྐོར་
བ་ནི།ཀུན་ལས་རྒྱལ་ནས་མཁས་པ་ཁྱོད། །སྙན་ངག་མཁན་དང་རྩེ་བར་བྱེད། །གཞན་སྡེ་ཕམ་ནས་
དཔའ་བོ་ཁྱོད། །བཞད་གད་གཏམ་ལ་རྩེ་བར་བྱེད། །ཅེས་པ་སྟེ།ཀུན་ལས་རྒྱལ་བ་དང༌།གཞན་སྡེ་
ཕམ་པ་དོན་བསྐོར་དང༌། རྩེ་བར་བྱེད་གཉིས་ཚིག་བསྐོར་རོ །ཡང་ན། དམ་པ་ཚུལ་སྤྱོད་གསལ་
བས་དགའ། །ཅོལ་ཆུང་ཕྲ་དབྱེན་འཕེལ་བས་དགའ། །བླུན་པོ་ཚུལ་ཟོག་རྒྱས་པས་དགའ །མ་
རུངས་འཁྲུགས་ལོངས་དར་བས་དགའ། །ཞེས་པ་སྟེ། གསལ་འཕེལ་རྒྱས་དར། དར་རྣམས་དོན་
སྐོར་དགའ་ཞེས་པ་ཚིག་སྐོར་ཡིན་པས་རྐང་མཐར་ཚིག་དོན་གཉིས་ཀ་འཁོར་རོ།།
དྲུག་པ་འགོག་རྒྱན་ལ་གཉིས།མཚན་ཉིད་དང་དབྱེ་བའོ། །དང་པོ་ནི། རྒྱན་གང་ཞིག་ཁྱད་
གཞིའི་སྟེང་དུ་ཁྱད་ཆོས་འགའ་ཞིག་ཚིག་ཟིན་ལ་འགོག་པའོ། །གཉིས་པ་ལ་གཉིས།གསུམ་དུ་དབྱེ
28

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར།
བ་དང་། ཉི་ཤུར་དབྱེ་བའོ། །དང་པོ་ལ་འདས་ལྟར་མ་འོངས་འགོག་པ་གསུམ་ལས། དང་པོ་ནི། ས་
སྐྱ་པ་དེའི་རིགས་པའི་མདས། །འཕྲོག་བྱེད་ཕམ་པར་བྱས་སོ་ཞེས། །སྔོན་ཆད་གྲགས་པ་དེ་མི་སྲིད། །
བྱང་ཆུབ་ཐུགས་བསྐྱེད་བཏང་ངམ་ཅི། །ཞེས་པ་སྟེ། ཁྱད་གཞི་ས་པཎྜི་ཏས་ཁྱད་ཆོས་ལུང་རིགས་
ཀྱིས་འཕྲོག་བྱེད་ཚར་བཅད་ཞེས་སྔར་གྲགས་པས་དེ་མི་སྲིད་དོ་ཞེས་འདས་པ་བཀག་ནས།གལ་
ཏེ་སྲིད་ན་བྱང་ཆུབ་ཏུ་ཐུགས་བསྐྱེད་པ་དང་འགལ་བ་མ་ཡིན་། །ཞེས་སྙན་ངག་གིས་མཛེས་པར་
བྱས་པའོ །གཉིས་པ་ལྟར་འགོག་པ་ནི། བློ་བཟང་ཁྱོད་ལ་ནོར་བུ་རྟ། །སྙན་གྲགས་གཞན་གྱིས་ཅི་
ཞིག་བྱ། །ཉམས་འགྱུར་སྙན་ཚིག་གྲགས་དཀར་གྱིས། །ཕྱོགས་ཀུན་ཁྱབ་པ་མ་ཡིན་ནམ། །གསུམ་
པ་མ་འོངས་པ་འགོག་པ་ནི། འཇིག་རྟེན་བདེ་བ་གང་ཇི་སྙེད། །ཆོས་བཞིན་ས་སྐྱོང་ཆེ་ལ་རྟག །
བསྟན་དང་འགྲོ་ལ་ལྷག་བསམ་ཅན། །ཁྱོད་ནི་མྱ་ངན་འདའ་མི་རིགས། །ཞེས་། །གཉིས་པ་ཁྱད་
པར་ཉི་ཤུ་ལ་དང་པོ་ནི་ཆོས་འགོག་པ་ནི། འཇམ་དབྱངས་མཁྱེན་པས་འགྲོ་བ་ཡི། །མི་ཤེས་མུན་པ་
སེལ་བ་བརྫུན། །གལ་ཏེ་བདེན་ན་འགྲོ་བ་ཀུན། །མ་རིག་མུན་པར་འཁྱམས་པ་ཅི། །ཞེས་པ་སྟེ
ཁྱད་གཞི་འགྲོ་བའི་སྟེང་དུ་ཁྱད་ཆོས་མུན་པ་སེལ་བ་མི་བདེན་ཞེས་འགོག་པས་ན་ཆོས་འགོག་པའོ། །
གཉིས་པ་ཆོས་ཅན་འགོག་པ་ནི།མ་རུངས་སྲིན་པོ་ཁྲོས་པ་ལ། །བདག་ཉིད་བསྙེངས་པ་མ་ཡིན་།།
སྲིན་ཁྲོས་ཁ་ཡི་སླངས་པ་ཙམ །མཐོང་གི་སྲིན་པོ་ཉིད་མ་ཡིན། །ཞེས་པ་སྟེ། ཁྱད་ཆོས་ཁའི་སླངས་
པ་ཙམ་ལས་ཁྱད་ཆོས་ཀྱི་ཆོས་ཅན་སྲིན་པོ་དངོས་མཐོང་འགོག་པས་ན་དེ་སྐད་ཅེས་བྱའོ། །
གསུམ་པ་འགོག་པ་ནི། མིག་དམར་མཆེ་བ་གཙིགས་པ་དང༌། །ཁྲོ་གཉེར་བརྔམ་པས་
བསྡིགས་ན་ཡང༌། །བདེན་འཛིན་འཁྲུལ་པ་ཞིག་པས་ན། །བདག་ཉིད་འཇིགས་པར་ག་ལ་འོས། །
ཞེས་པ་། འབྲས་བུ་འཇིགས་པ་མི་འབྱུང་བའི་ཆེད་དུ་རྒྱུ་བདེན་འཛིན་འགོག་པས་ན་དེ་སྐད་ཅེས་
བྱའོ།།བཞི་པ་འབྲས་བུ་འགོག་པ་།འཇིག་རྟེན་ཆོས་ལས་རིང་འཕགས། །དམ་པའི་མགོན་དང་
གྲིབ་བཞིན་འགྲོགས། །ཆོས་ཕུང་བརྒྱད་ཁྲི་རྣ་བར་བླུག །བདག་གྲོལ་མིན་པ་འདི་ཅི་ལགས །
ཞེས་པ་སྟེ། བདག་ཉིད་ཐ་མལ་དུ་མི་གནས་པར་གྲོལ་བའི་རྒྱུ་ཚང་ཡང༌། ཐ་མལ་དུ་གནས་ཏེ་མི་
གྲོལ་བ་ཅི་ཞིག་སྟེ་མི་རིགས་སོ་ཞེས་འབྲས་བུ་འགོག་པས་ན་དེ་སྐད་ཅེས་བྱའོ །ཡང༌།མི་བསྲུན་སྐྱེ་
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བོ་སྲིན་པོར་རེངས། །དམ་པ་རྣམས་ནི་དམངས་སུ་བཤད། །བསྟན་འཛིན་བཤེས་རྣམས་མཐོ་རིས་
སོང༌།།བདག་ཤི་མིན་པ་འདི་ཅི་ལགས། །ཞེས་སོ།།
ལྔ་པ་རྗེས་གནང་འགོག་པ་ནི། ཀྱེ་མ་སྙིགས་མའི་སྐྱེ་བོ་རྣམས། །རང་དཀར་སྤྱོད་ཅིག་
སྤྱད་པ་ཡིས། །ལས་ཟད་མཐོང་ཆོས་ཚེ་འདི་ལ། །སྡུག་བསྔལ་མྱོང་བར་དོགས་མི་འཚལ། །ཞེས་པ་སྟེ
ཀྱེ་མ་སྙིགས་མའི་སྐྱེ་བོ་རྣམས །ཞེས་བོས་ནས། ཁྱེད་རྣམས་རང་དགར་མི་དགེ་བ་ལ་སྤྱོད་ཅིག་
ཅེས་དངོས་སུ་གནང་བ་བྱིན་ཀྱང་། དེ་ལྟར་སྤྱད་པས་དཀར་པོའི་ལས་འཕྲོ་ཟད་ནས།མཐོང་ཆོས་ཚེ་
འདི་ལ་སྡུག་བསྔལ་མྱོང་བར་གདོན་མི་ཟ་བས། མི་དགེ་བ་ལ་སྤྱོད་པ་ཤུགས་ལ་བཀག་པས་རྗེས་
གནང་འགོག་པ་ཞེས་བྱ་སྟེ།དངོས་སུ་གནང་བ་བྱིན་པཤུགས་ལ་བྱ་བ་དེ་འགོག་པས་སོ། །
དྲུག་པ་དབང་གིས་འགོག་པ་ནི། ཁྱོད་འཕྲིན་གདུལ་བྱའི་རེ་བ་རྫོགས། །སྐུ་ཚེའི་འདུ་བྱེད་
མཐའ་རུ་སོན། །འོན་ཀྱང་བདག་ལ་སྐྱབས་གཞན་མེད། །ཁྱོད་ནི་མྱ་ངན་འདའ་མི་འཚལ། །ཞེས་པ་སྟེ།
སྐྱབས་དམ་པ་དེས། སྐལ་བར་འཚམ་པའི་གདུལ་བྱ་འདུལ་བའི་བྱ་བ་ནི་རྫོགས། སྐུ་ཚེའི་འཕེན་པ་
ཡང་དེ་ཙམ་མོ་ཞེས། ཞི་བར་གཤེགས་པའི་རྒྱུ་ཚོགས་དངོས་སུ་བརྗོད་ནས། འོན་ཀྱང་བདག་གི་
སྐྱབས་གཞན་མེད་པས་མྱ་ངན་ལས་འདའ་བར་མ་མཛད་ཅེས་དབང་ཆེའི་སྒོ་ནས་མྱང་འདས་སུ་
གཤེགས་པ་འགོག་པས་ན་དེ་སྐད་ཅེས་བྱའོ། །གཞན་འཇམ་ཁ་དག་གི་དཔེར་བརྗོད་ལ་ནི་ནུས་པ་
གསལ་པོ་མི་སྣང་། །པཎ་ཆེན་པས། ཁྱོད་སྐུ་འོག་མིན་ཕོ་བྲང་དེར། །མྱུར་བར་གཤེགས་ན་ཟག་
མེད་ཀྱི། །བདེ་བ་མཆོག་དེས་དགེས་པར་རོལ། །བདག་ཅག་འཁོར་བའི་རྒྱ་མཚོར་དགའ། །ཞེས་པ་
ལ་འགོག་པའི་ཚིག་དངོས་ཤུགས་སུ་མ་སྦྱར་བས་དཔེར་བརྗོད་དུ་མ་སོང་། །བདུན་པ་མ་གུས་པའི་
འགོག་པ་ནི། གཞུང་ལས། བདག་ནི་གསོན་ཏེ་སྟོབས་དང་ལྡན། །ནོར་གྱི་བསམ་པ་སྟོབས་ལྡན་
མིན། །མཛའ་བོ་གཤེགས་སམ་བཞུགས་ལགས་སམ། །རང་གི་གནས་སྐབས་སྨོས་པ་ལགས །
ཞེས།མཛའ་འགྲོ་བ་འགོག་པའི་ཚིག་དངོས་སུ་མ་སྦྱར། འགྲེལ་བྱེད་པ་དང༌།དཔེར་བརྗོད་པས་
ཀྱང་དཀྱུས་དེ་ཀ་ལས་མ་མཛད་པ་ནི་ལེགས་བསམ་པ་མ་བྱུང་སྟེ། འགོག་རྒྱན་མ་སོང་འདུག་པའི་
ཕྱིར་རོ། །དེས་ན་ཁོ་བོ་ནི། མཛའ་བོ་གཤེགས་པར་ག་ལ་རིགས། །རང་གི་གནས་སྐབས་སྨོས་པ་
30

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
ལགས། །ཞེས་སྦྱར་ན་ལེགས་པར་བསམ་མོ། །དེས་ན་དཔེ་བརྗོད་ནི། བདག་སོགས་འགྲོ་བློ་ཁྱོད་
ལ་གཏད། །ཞི་བདེའི་བསམ་པ་སྟོབས་ལྡན་མིན། །མགོན་ཁྱོད་དབེན་པར་གཤེགས་རིགས་སམ། །
བདག་ནི་དྲང་པོར་སྨྲ་བ་ཡིན། །ཞེས་པ་སྟེ། མགོན་ཁྱོད་ཅེས་བོས་ནས། བདག་སོགས་འགྲོ་བ་
རྣམས་ཁྱོད་ལ་བློ་གཏད་ནས་ཆོས་ཀྱི་བསམ་པ་དོན་དུ་གཉེར་བ་ལས། ཁྱོད་གཅིག་པུར་བཞུགས་པ་
དོན་དུ་གཉེར་བས། ཁྱོད་ཀྱང་འགྲོ་བ་ཡལ་བར་དོར་ནས ཞི་བདེའི་བསམ་པས དབེན་པར་
གཤེགས་པ་རིགས་ཏེ་མི་རིགས་སོ །ཁྱོད་ཉིད་ཇི་ལྟར་མཛད་ཀྱང་རང་གིས་དྲང་པོར་སྨྲས་སོ །
ཞེས། མ་གུས་པའི་སྒོ་ནས་གཤེགས་པ་འགོག་པས་ན་དེ་སྐད་ཅེས་བྱའོ། །འདི་མན་ཆད་རྩ་བའི་
གཞུང་ཉིད་ལ་དགག་ཚིག་དངོས་སུ་མ་སྦྱར་བ་ཤས་ཆེ་བས། འགོག་རྒྱན་དུ་འགྲོ་བ་དཀའ་བར་སྣང་
མོད། རེ་ཞིག་རྩ་བ་སུན་འབྱིན་མ་བྱས་པར་དགག་ཚིག་དངོས་ཤུགས་ཅི་རིགས་པར་ཡོད་པ་ལ་
འགོག་རྒྱན་དུ་བྱེད་པ་རྩ་བ་མཁན་པོའི་དགོངས་པར་བྱས་ནས་འཆད་པ་ལས་འོས་མ་ཤར་བས།
དཔྱོད་ལྡན་དག་གིས་དགོངས་འཚལ།
བརྒྱད་པ་ཤིས་བརྗོད་ཀྱི་འགོག་པ་ནི། མགོན་ཁྱོད་གཤེགས་ན་མྱུར་དུ་གཤེགས། །ཁྱོད་
གཤེགས་ལམ་དེ་ཤིས་གྱུར་ཅིག །མགོན་ཁྱོད་ཐག་རིང་གཤེགས་པ་དེར། །བདག་ཀྱང་མཇལ་བ་
ཉིད་གྱུར་ཅིག །ཅེས་པ་སྟེ།དངོས་སུ་གཤེགས་པ་ལ་ཤིས་བརྗོད་སྨོན་ལམ་བྱས་ནས། ཤུགས་ཀྱིས་
གཤེགས་པ་འགོག་པ་ནས་དེ་སྐད་ཅེས་བྱའོ། །ཁོ་བོ་ལྟར་ན། མགོན་ཁྱོད་གཤེགས་པར་ག་ལ་
རིགས། །གཤེགས་ན་ལམ་དེ་ཤིས་གྱུར་ཅིག །ཅེས་སོགས་སྦྱར་ན། གཤེགས་པ་དངོས་སུ་འགོག་པ་
དང་།གཤེགས་ན་ཤིས་བརྗོད་སོགས་བྱས་པའོ །དགུ་པ་རྩུབ་མོའི་འགོག་པ་ནི།།ཁྱོད་གཤེགས་མི་
རིགས་འདི་བདེན་ན། །ཁྱོད་ཀྱི་ཞིང་ཁམས་གཞན་ཞིག་ཚོལ། །བདག་ཅག་མགོན་མེད་འཁྱམ་པ་
བས། །ད་ལྟ་སྲོག་གཏོང་ཅིས་མི་ཕོད། །ཅེས་པ་སྟེ། ཁྱོད་གཤེགས་ན་ད་ལྟ་ཉིད་སྲོག་གཏོང་ཞེས་
ཚིག་རྩུབ་མོའི་སྒོ་ནས་གཤེགས་པ་དངོས་སུ་འགོག་པ་ཚང༌། རྩ་བ་ལྟར་ན་གཤེགས་པ་དོན་གྱི་
འགོག་པའོ། །
བཅུ་པ་གྲོགས་ཀྱི་འགོག་པ་ནི །དཔའ་ཆེན་གཤེགས་ན་མྱུར་ཏུ་གཤེགས། །ཕྱི་ནས་རྩོད་
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དུས་འཁོར་བའི་མགྲོན། །འཁྲུགས་པའི་ཅ་ཅོ་རྣ་བར་འོངས། །དེ་གཤེགས་པའི་གོ་སྐབས་བྲལ། །
ཞེས་པ་སྟེ ཕྲལ་གཤེགས་པའི་གྲོགས་བྱས་པ་ལྟར་སྣང་ཡང༌། ངོ་བོ་གཤེགས་པའི་གེགས་དངོས་
སུ་བྱས་པས་དེ་སྐད་ཅེས་བྱའོ །བཅུ་གཅིག་པ་འབད་པའི་འགོག་པ་ནི། ཞི་བར་ཆས་པའི་ཐུབ་པ་ཆེ་
ལ་གཤེགས་ཞེས་ཚིག་འབད་པར་རིགས་ཀྱང་རང་ཉིད་ཞིང་འདི་ལ་ཆགས་པས། བཞུགས་པར་
གསོལ་ཞེས་སྙིང་ནས་ཞུ་བ་ཐལ་འདི་ལ། ཉེས་པ་མཆིས་ན་བརྩེ་བ་ཆེན་པོས་བཟོད་པ་མཛོད། ཅེས་
པ་སྟེ། ཐུབ་ཆེན་ཞི་བ་མི་གནས་པའི་མྱང་འདས་སུ་གཤེགས་པ་ལ་དགོས་པའི་ཚེ། དེ་དགོས་པའི་
ཚིག་ལ་འབད་པ་ལྟར་བྱས་ནས།ཤུགས་ཀྱིས་གཤེགས་པ་འགོག་པས་ན་འབད་པའི་འགོག་པ་ཞེས་
བྱའོ །ཁོ་བོ་ལྟར་ན། རང་ཉིད་བསམ་པ་དག་པའི་ཚིག །མགོན་ཁྱོད་མྱ་ངན་འདའ་མི་རིགས། །
འོན་ཀྱང་བཞུད་ཅེས་ཁྱོད་དགེས་ཚིག །ཁ་ནས་ལྷུགས་བཟོད་པར་རིགས །ཞེས་བྱའོ། །འབད་
པའི་འགོག་པ་གཞུང་རང་ལའང་ནུས་པ་ཆེར་མེད་པ་འདྲ་བས།རྗེས་མ་འབྲེལ་བྱེད་རྣམས་ལ་འབྲེལ་
པ་ཆེར་མི་སྣང་། །
བཅུ་གཉིས་པ་གཞན་དབང་གི་འགོག་པའི་དཔེར་བརྗོད། འཇམ་ཁས། སྐད་ཅིག་ཙམ་
ཡང་བཟོད་པར་མི་ནུས་པའི །ངན་སོང་གསུམ་གྱི་སྡུག་བསྔལ་གཟིགས་པ་ནི། །དབྱངས་ཅན་ཞི
བའི་དབྱིངས་སུ་གཤེགས་ཞེས་པ། །འདི་འདྲ་བདག་ཅག་འདོད་པ་མ་ཡིན་ནོ །ཞེས་དང༌།ཐུགས་
རྗེས་གཞན་དབང་རྒྱུན་ལྡན་པས །ཞི་བའི་དབྱིངས་སུ་གཤེགས་སྐབས་མེད། །འགྲོ་ཀུན་བུ་ལྟར་
གཟིགས་པའི་ཕྱིར། །འདི་ལ་གཤེགས་པ་ཇི་ལྟར་བགྱི། །ཞེས་དང་། པཎ་ཆེན་པས། རྒྱལ་བ་ཞིང་
གཞན་གཤེགས་རྩོམ་ན། །རང་གི་ཐུགས་རྗེ་ཉིད་ལ་དྲིས། །བདག་ཅག་ཁྱོད་ཀྱི་སྙིང་རྗེ་ཡི། །རྭ་བའི་
མཚམས་ལས་འདའ་བ་མེད། །ཅེས་བཀོད་འདུག་ཀྱང༌། རྩ་གཞུང་དང་བསྟུན་ན། མཛའ་ན་མོས
མཛའ་ནགས་སུ་འགྲོ་བ་འགོག་པ་ལ། མཛའ་བོ་དང་འབྲལ་མི་ཕོད་པའི་མཛའ་བོ་ཅིག་ལ་སྙད་
བཏགས་ནས། དེ་ལྟ་བུའི་མཛའ་བོའི་གྲོགས་དེས། མཛའ་བོ་ནགས་སུ་གཏོང་ཕོད་ན། བདག་གིས་
ཀྱང་གཏོང་ཕོད་ལ། གཞན་དུ་མི་ནུས་ཤེས།ཤུགས་ཀྱིས་མཛའ་བོའི་འགྲོ་བ་འགོག་པ་ལ། གཞན་
དབང་གི་འགོག་པ་ཞེས་བཏགས་པ་ཡིན་པས། དཔེར་བརྗོད་མཚན་ཉིད་པར་མ་སོང་བ་འདྲ་སྙམ།
32

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར།
འོ་ན་ཇི་ལྟར་སྙམ་ན།དབྱངས་ཅན་ལྷ་མོས། འཇམ་པའི་དབྱངས་ལ་གསོལ་པ།དུས་གསུམ་སངས་
རྒྱས་མ་ལུས་བསྐྱེད་པའི་ཡབ །འཇམ་མགོན་ཞི་བའི་ནགས་སུ་གཤེགས་མི་རིགས། །འོན་ཀྱང་
རྒྱལ་ཡུམ་རྗེ་བཙུན་མ་དེར་དྲིས། །བདག་ནི་རྗེ་བཙུན་མ་དེར་འདོད་པ་གཅིག །ཅེས་བྱ་། དབྱངས་
ཅན་མས།རྗེ་བཙུན་མ་ལ་སྙད་བཏགས་ནས། འཇམ་མགོན་བའི་ནགས་སུ་གཤེགས་པ་དངོས་
སུ་འགོག་པས་ན། གཞན་དབང་གི་འགོག་པ་ཅེས་བྱའོ། །དེས་གཞན་ཡང༌།རྩོད་དུས་འགྲོ་ལ་
ཐུགས་བསྐྱེད་དམ་བཅའ་ཅན། །ཨེ་མ་ཐུབ་ཆེན་ཞི་བར་གཤེགས་མི་རིགས། །འོན་ཀྱང་མ་གྱུར་འགྲོ་
བ་ཡོངས་ལ་དྲིས། །བདག་དང་འགྲོ་ཀུན་བདེ་འདོད་བློ་གྲོས་མཚུངས། །ཞེས་བྱའོ། །
བཅུ་གསུམ་པ་ཐབས་ཀྱི་འགོག་པ་ནི། མགོན་ཁྱོད་ཞི་བར་གཤེགས་མི་རིགས །ཁྱོད་
གཤེགས་སྡུག་བསྔལ་གདུང་བ་བཟོད། །འཆི་མེད་ཚེ་ཡི་བཅུད་ལེན་ནི། །ད་ལྟ་ཉིད་དུ་བསྩལ་བར་
རིགས། །ཞེས་པ་སྟེ། ཁྱོད་གཤེགས་པའི་སེམས་ཀྱི་སྡུག་བསྔལ་བཟོད་ཀྱང་ལུས་སེམས་བྲལ་བར་
འགྱུར་བས། འཆི་མེད་ཀྱི་བཅུད་ལེན་ད་ལྟ་ཉིད་དུ་སྩོལ་ཅིག །ཅེས་རྙེད་དཀའ་བའི་འཆི་མེད་བཅུད་
ལེན་སློང་བའི་རྒྱུ་ཐབས་ཀྱིས། གཤེགས་པ་འགོག་པའོ། །གལ་ཏེ་མགོན་ཁྱོད་ཞི་བར་གཤེགས་མི་
རིགས། ཞེས་དངོས་སུ་བཀག་པས། རྒྱུ་ཐབས་ཅི་དགོས་སྙམ་ན། སྐྱོན་མེད་དེ། གཤེགས་པ་མི་
རིགས་མོད།གལ་ཏེ་གཤེགས་ན་ཞེས་པའི་དོན་ཡིན་པས་སོ །
AM-AGR-R
བཅུ་བཞི་པ་ཁྲོ་བའི་འགོག་པ་ནི། རྣམ་དཔྱོད་བྲལ་བ་ཁྱོད་ཁོ་ནས། །ཕྲག་དོག་སྡང་ཚིག་
ཁོ་ན་སྨྲ། །ནུས་མེད་ཁྱོད་ཀྱིས་བདག་ཅག་ལ། །བྱམས་པར་བྱས་ཀྱང་ཅི་ཞིག་ཕན། །ཞེས་པ་སྟེ།
ཁྲོས་པའི་ཚིག་གིས་ཕ་རོལ་གྱི་སྡང་བཤུགས་ལ་འགོག་པའོ །ཡང༌།ཁོ་བོ་རང་ལྟར་ན། དཔའ་བོ་
གཡུལ་དུ་ག་ལ་གཤེགས། །ཕ་རོལ་རྟག་ཏུ་ཕམ་བྱེད་ཀྱང༌། །ཁྲོ་དང་སྡང་བ་མི་ཟད་པས། །རང་ཉིད་
དམྱལ་མེ་འབར་བས་བསྲེག །ཅེས་སོགས། བཅོ་ལྔ་པ་མྱ་ངན་གྱི་འགོག་པ་ནི། གཞུང་ལས། མ་
སྣོས་བུ་མོའི་རྣ་བ་ལ། །མ་བྱས་ཆང་ལ་མ་བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་
པོ་ཟེགས་པར་འགྱུར །ཞེས་བཤད་ལ། འགྲེལ་མཛད། བློ་བརྟན། འཇམ་ཁ་སང་ཤྲཱི་རྣམས་ཀྱིས་
ངོས་འཛིན་གནང་བ་ནི་ངེས་གནས་ཡིན་སྙམ་པ་མ་ཤར། ཁོ་བོ་ལྟར་ན། ཕ་རོལ་དགྲའི་ཏྤལ་ལའི་
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྙིང་ཉམས་དགའ་བ་ཡིད་ལ་དགའ་བདེ་བསྐྱེད་པ་དེ། གཞན་དག་གི་བསྣོམ་པ་དང༌། དགའ་ཞིང་
མཛེས་པའི་རྒྱན་དུ་བྱས་པ་དང༌།ཆང་ལ་བཏབ་པ་ལ་སོགས་པ་འོས་པའི་བྱ་བ་བྱས་པས་ཉམས་པ་
ཡིན་ན་རིགས་མོད།འགྲན་ཟླའི་རྒྱལ་པོས་ཕམ་པར་བྱས་ཏེ་ཨུཏྤལའི་རྫིང་བུ།ཉམས་དགའ་བའི་བྱ་
བ་མ་བྱས་པར་ཟེགས་ཤིང་སྟོངས་པ་ནི། དགག་བྱ་དངོས་སུ་འགོག་པ་ཡིན་ལ།དེ་ལྟར་སྟོངས་པས
དགྲའི་ཕྱོགས་ལ་སྡུག་བསྔལ་དང་མྱ་ངན་བསྐྱེད་ལ་རང་ཕྱོགས་ཀྱི་རྒྱལ་པོ་དཔའ་བསྐྱེད་པ་དང༌།
བར་མའི་ཚོགས་རྣམས་སྙིང་རྗེ་བསྐྱེད་པར་བྱེད་པ་དེ་ལྟ་བུ་བརྗོད་པའི་རྒྱན་ཡིན་པས སྙིང་རྗེའི་
འགོག་རྒྱན་དང་། མྱ་ངན་གྱི་འགོག་རྒྱན་ཞེས་བར་གྱི་ཚིག་མི་མངོན་པར་བྱས་པ་ཡིན་།དཔེར་
བརྗོད་ནི། རང་ཕྱོགས་དགའ་དང་གཅིག་ཤོས་ལ། །ཕམས་པའི་བྱ་བ་མ་བྱས་པར །དྲེགས་ལྡན་
འཕྲོག་བྱེད་ལུང་རིགས་ཀྱི །མེ་ཏོག་མདའ་དེས་སྟོངས་པར་གྱུར། །ཞེས་པ་སྟེ། འཕྲོག་བྱེད་ཀྱི་
མདའ་བྱ་བ་མ་བྱས་པར་སྟོངས་པ་དགག་བྱ་དངོས་སུ་བཀག་པ་ཡིན་ལ དེ་སྟོངས་པས ཕ་རོལ་
པོའི་ཕྱོགས་ལ་མྱ་ངན་བསྐྱེད་པར་བྱེད་པའོ། །པཎ་ཆེན་རྗེས། ཁྱོད་ནི་ཞིང་གཞན་གཤེགས་གྱུར་ན། །
བུང་བས་བདུད་རྩི་མ་འཐུངས་ཤིང༌། །རྒྱན་དུ་མ་བྱས་པདྨ་ནི། །དགྲ་ཡི་རྫིང་དུ་ལྷུང་བ་བཞིན།།ཞེས་
པ་ཡང་དགག་བྱ་དངོསཤུགས་གང་ལ་ཡང་མ་བཀག་པས་འགོག་རྒྱན་དུ་མི་རིགས་སོ།།
བཅུ་དྲུག་པ་འགྱོད་པའི་འགོག་པ་ནི། རིག་གནས་མ་སྦྱངས་བཟླས་བརྗོད་བོར། །ཏིང་
འཛིན་མ་བསྒོམས་འདི་ཕྱི་ཡི། །བྱ་བ་གང་ལ་གཏད་མེད་པར། །ལང་ཚོ་སོང་འདི་མི་འགྱོད་དམ། །
ཞེས་པ་སྟེ། རིག་གནས་ལ་སྦྱངས་པ་ནས། ལང་ཚོ་སོང་བའི་བར་དགག་བྱ་དངོས་སུ་བཀག་པ་ནས།
དེ་ལྟར་མ་བྱས་པས་འབྲས་བུ་འགྱོད་པ་བསྐྱེད་པས་ན་དེ་སྐད་ཅེས་བྱའོ། །པཎ་ཆེན་པས། ཁྱོད་ཞལ་
མཛེས་པ་མ་བལྟས་ཤིང་། །ཁྱོད་གསུང་སྙན་པའང་མ་ཐོས་པར། །ན་ཚོད་མཐའ་དག་སོང་གྱུར་པས། །
ཁྱོད་ཀྱི་གཤེགས་རྩོམ་དེ་རིང་བཤོལ།།ཞེས་པ་ནི་ལེགས་སོ།།
བཅུ་བདུན་པ་ཐེ་ཚོམ་གྱི་འགོག་པ་ནི། རྒྱན་འདི་ནག་མོ་ཁོལ་གྱིའམ། །ཡང་ན་དགེ་དབང་
ཟླ་དབང་གསུང༌། །ལེགས་སྦྱར་སྐད་ཀྱིས་མ་རྒྱན་པས། །འཕགས་ཡུལ་མཁས་ཀྱི་ཚིག་རྒྱན་མིན། །
ཞེས་པ་། མ་ཁོལ་སོགས་ཀྱི་རྒྱན་ཡིན་ནམ་སྙམ་དུ་ཐེ་ཚོམ་ཟ་བ་ལ། ལེགས་སྦྱར་སྐད་ཀྱིས་མ་
34

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་མིག་ཐུར།
གསུངས་པས་དེ་དག་གི་གསུང་ཡིན་པ་དངོས་སུ་བཀག་ནས། བྷོ་ཊའི་རྒྱན་དུ་ངེས་པར་བྱས་པས་ན་
དེ་སྐད་ཅེས་བྱའོ། །
བཅོ་བརྒྱད་པ་སྦྱར་བའི་འགོག་པ་ནི།ལེགས་སྦྱར་སྐད་སྨྲ་གནས་ལྔ་རིག །མུ་སྟེགས་རྒོལ་
བ་ཚར་གཅོད་མཁན། །འཁོན་རིགས་པཎ་ཆེན་འདི་ཡོད་བཞིན། །རྒྱ་གར་པཎ་ཆེན་ཅི་ཞིག་དགོས། །
ཞེས་པ་སྟེ། ལེགས་སྦྱར་སྨྲ་བ་ལ་སོགས་པ་གསུམ་པོ་དེ། རྒྱ་གར་པཎ་ཆེན་དང་། ས་པཎ་གཉིས་ཀ་
ལ་སྦྱར་ཞིང༌། ས་པཎ་འདི་ཡོད་བཞིན།རྒྱ་གར་མཁས་པས་ཅི་ཞིག་བྱ་ཞེས།གཙོ་བོ་རྒྱ་གར་ལོ་པཎ་
དངོས་སུ་འགོག་པས་ན། སྦྱར་བའི་འགོག་པའོ། །ཡང་ན། རྣ་བར་གདངས་སྙན་བུང་བར་འགྲན། །
ཡིད་ཀྱི་གདུང་སེལ་སྙིང་གི་སྨན། །ཁྱོད་གསུང་རྒྱུད་མངས་འདི་ཡོད་བཞིན། །རྒྱུད་མངས་གཞན་
གྱིས་ཅི་ཞིག་བྱ།།ཅེས་སོ།
བཅུ་དགུ་པ་དོན་གཞན་གྱི་འགོག་པ་ནི།ཐམས་ཅད་མཁྱེན་ཡང་ཁྱོད་ཀྱིས་། །ཐོས་པ་
ཚིམ་པ་མེད་འདི་འཚར། །འོན་ཀྱང་བྱ་བ་གཅིག་ཟིན་ཀྱང་།།བྱ་བ་ཟིན་པ་མེད་ལ་ལྟོས། །ཞེས་པ་སྟེ།
མཁས་པ་ཁྱོད་ཀྱིས་རིག་པའི་གནས་ལྔ་མཁྱེན་ཀྱང་ད་དུང་ཐོས་པ་ལ་ཚིམ་པ་མེད་པ་ནི་ངོ་མཚར་རོ་
ཞེས་དམ་བཅའ་ལ་དགག་ཚིག་དངོས་སུ་སྦྱར་ནས། དེའི་སྒྲུབ་བྱེད། ལུགས་གཉིས་ཀྱི་བྱ་བ་གཅིག་
ཟིན་ཀྱང༌། བྱ་བ་ཕྱི་མ་ལ་ཟིན་པའི་དུས་མེད་པ་ནི་རྟེན་འབྲེལ་ལོ་ཞེས།སྒྲུབ་བྱེད་དེ་ལ་ཡང༌།དགག་
ན་འབྲེལ་ལ་ཞས
ཚིག་དངོས་སུ་སྦྱར་བ་། འགོག་རྒྱན་དང༌།དོན་གཞན་བཀོད་པ་གཉིས་ཀ་ཚང་བས་དེ་སྐད་ཅེས་
བྱའོ། །ཊིཀྐ་མཛད་པ་པོ་དག་གིས།སྔ་མ་ངོ་མཚར་ཞེས་པ་དགག་བྱ་དང༌། ཕྱི་མ་འགོག་བྱེད་དུ་སྦྱར་
བ་ནི་མི་རིགས་ཏེ།དོན་གཞན་བཀོད་པའི་རྒྱན་དུ་མ་སོང་བའི་ཕྱིར་རོ།།
གཞུང་ལས་ཀྱང༌། གང་ཕྱིར་འདིར་ནི་དོན་གཞན་དག །དེ་ཡི་ཆོས་མཚུངས་བརྟན་བྱས་
ནས། །ཡ་མཚན་རྩོམ་པ་འགོག་བྱེད་པ། །འདི་ནི་དོན་གཞན་འགོག་པའོ །ཞེས་སྔ་མ་མཚར་བ་
འགོག་བྱེད་དུ་བྱས་པ་དོན་གཞན་བཀོད་པར་ཚིག་ཟིན་ལ་བྱས་པ་།རང་ཚིག་སྔ་འགལ་བ་འདྲ་སྟེ
འོག་ཏུ་དོན་གཞན་བཀོད་པ་ངོས་འཛིན་པའི་ཚེ། སྔ་མའི་དམ་བཅའ་ལ་དགག་བྱ་དང་མ་མཚར་
ཕྱི་མའི་སྒྲུབ་བྱེད་ནུས་པ་ཅན་འགོག་པ་ལ།དོན་གཞན་བཀོད་པར་བཤད་འདུག་པའི་ཕྱིར་རོ། །ཅི་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྟེ་རྩ་བ་མཁན་པོ་ལ་འགལ་མེད་གཟོ་ཅན།སྔ་མས་ཚིམས་པ་མེད་པའི་དམ་བཅའ་ལ།ཕྱི་མས་ཚིམ་
པ་མེད་ཀྱི་སྒྲུབ་བྱེད་ནུས་ཅན་བཀོད་པའི་ཆ་ནས། འགོག་རྒྱན་དང༌། དོན་གཞན་བཀོད་པར་སོང་བ་
ཡིན་གྱི། ཚིག་ཕྱི་མས་སྔ་མ་བཀག་པའི་ཆ་ནས། དེ་ལྟར་སོང་བ་མ་ཡིན་ཞེས་འཆད་པ་ལས་འོས་
མེད་དོ།།
ཉི་ཤུ་པ་རྒྱུའི་འགོག་རྒྱན་ནི། གཞུང་ལས།སྦྱིན་པ་པོ་ཞེས་ནམ་ཡང་ནི། །མི་དབང་ཁྱོད་ལ་
མ་བསྟོད་དེ། །གང་ཕྱིར་སློང་བས་ཁྱོད་ཀྱི་ནོར། །རང་གི་ལྟ་བུར་བསམ་ནས་སྤྱོད། །ཅེས་གསུངས་ལ།
དོན་ནི། ཀྱེ་མིའི་དབང་པོ་ཁྱོད་ལ་སློང་མོ་པ་དག །སྦྱིན་པ་པོ་ཁྱད་པར་དུ་འཕགས་པའོ་ཞེས་བསྟོད་
པར་མི་བྱ་སྟེ། ཁྱོད་ནི་ནོར་གྱི་མཛོད་བསྲུང་པ་ལྟ་བུ་ཡིན་ལ།ནོར་དེ་ནི་བདག་དང་ཐུན་མོང་བ་ཡིན་
པས། རང་ནོར་ལ་ལོངས་སྤྱོད་པ་ལྟ་བུ་ཡིན་པའི་ཕྱིར། ཞེས་པ་སྟེ་མི་དབང་ལ་བསྟོད་པ་འགོག་པས་
ན་འགོག་རྒྱན། ཁྱོད་ཀྱི་ནོར་དེ་ནི་བདག་ལ་ཅི་འདོད་དུ་སྟེར་བས། རང་དབང་བ་ལྟ་བུ་ཡིན་པའི
ཕྱིར་ཞེས་མི་བསྟོད་པའི་རྒྱུ་མཚན་བཀོད་པས་རྒྱུའི་འགོག་པ་ཞེས་བྱ་སྟེ། ཤུགས་ཀྱིས་ན་རྒྱལ་པོ་
གཏོང་ཕོད་ཆེ་བ་དང་།ལོངས་སྤྱོད་ཟད་པ་མེད་པར་འཕངས་པས་ན། རྒྱལ་པོ་ལ་བསྔགས་པར་སོང་
བ་ཡིན་ནོ། །འོ་ན་རྒྱུའི་འགོག་པ་ནི་གོང་དུ་སོང་བ་ཟིན་པས བཟློས་པ་མ་ཡིན་ནམ་སྙམ་ན། མ་
ཡིན་ཏེ། གོང་དུ་ནི། རྒྱུ་དངོས་དགག་བྱར་བྱས་ནས་འགོག་པ་ཡིན་ལ། འདིར་ནི། དེ་ལྟར་དགོག་
ཡན་ཏ། གང་
པའི་རྒྱུ་མཚན་གཏན་ཚིགས་བཀོད་ནས་དགག་བྱ་དེ་འགོག་པ་ལ།རྒྱུའི་འགོག་པ་ཞེས་བཏགས་པ་སྟེ
དོན་དུ་ན་རྒྱུ་མཚན་གྱི་འགོག་པ་ཞེས་པར་སོང་བས་གནད་མི་འདྲ་བ་ཡིན་ནོ། །སང་ཤྲཱི་བས། ནོར་དེ་
རྒྱལ་པོའི་ནོར་ཡིན་པ་འགོག་པས་ན། རྒྱུའི་འགོག་རྒྱན་ཞེས་བཤད་མོད། མི་རིགས་ཏེ།ནོར་དེ་
འབྲས་བུ་གང་གི་རྒྱུ་ཡིན་སྨྲ་དགོས་ཤིང༌། གལ་ཏེ་སྨྲ་རྒྱུ་ཡོད་ན་ཡང་། གོང་གི་རྒྱུའི་འགོག་པ་དང་
བཟློས་པའི་ཕྱིར་རོ། །རང་གི་དཔེར་བརྗོད་ནི། འཆད་པོ་ཞེས་ནི་བདག་ཅག་གིས། །སློབ་དཔོན་
ཁྱོད་ལ་མི་བསྟོད་དེ། །འཆད་མཁས་ཁྱོད་ཀྱི་ཆོས་རྣམས་ནི། །རང་དབང་ཉིད་དུ་བདག་གིས་ཤེས། །
ཞེས་པ་སྟེ།ཁྱོད་ལ་མི་བསྟོད་ཅེས་དགག་བྱ་འགོག་པས་འགོག་རྒྱན།མི་བསྟོད་པའི་རྒྱུ་མཚན།ཁྱོད་
ཀྱིས་བཤད་པའི་ཆོས་བདག་གིས་དཀའ་ཚེགས་མེད་པར་ཤེས་པའི་ཕྱིར། ཞེས་བཀོད་པས་རྒྱུ་མཚན་
36

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
གྱི་འགོག་པ།ཤུགས་ལ་སློབ་དཔོན་འཆད་མཁས་པར་བསྔགས་པ་བརྗོད་པ་ཡིན་ནོ། །འཇམ་ཁས།
ཆོས་སྟོན་མཛད་ཅེས་ནམ་ཡང་ནི །ལྷ་མོ་ཁྱོད་ལ་མི་བསྟོད་དེ། །དོན་གཉེར་རྣམས་ཀྱིས་ཁྱོད་ཀྱི་
ཆོས། །རང་གི་ཉིད་དུ་བསམ་སྟེ་སྒོམ། །ཞེས་པའང༌།མི་རིགས་ཏེ།དེ་ཙམ་གྱིས་ལྷ་མོ་ལ་ཤུགས་ལ་
བསྟོད་པའི་ནུས་པ་གསལ་པོ་མ་ཐོན་པའི་ཕྱིར་རོ། །
བདུན་པ་དོན་གཞན་བཀོད་པའི་རྒྱན་ལས། མཚན་ཉིད་དབྱེ་བ། དཔེར་བརྗོད། དང་པོ་ནི།
རྒྱན་གང་ཞིག །ཐོག་མར་དམ་བཅའ་བཀོད་ནས། དེའི་སྒྲུབ་བྱེད་ནུས་པ་ཅན་ཕྱི་ནས་བརྗོད་པའོ། །
གཉིས་པ་དབྱེ་བ་ལ་བརྒྱད། ཀུན་ཁྱབ་ཀྱི་དོན་གཞན་བཀོད་པ། བྱེ་བྲག་ཁྱད་པར་ཅན་གྱི༴སྦྱོར་བ་
ཅན་གྱི༴འགལ་བའི༴མི་འོས་པའི༴འོས་པའི༴འོས་ཤིང་མི་འོས་པའི༴མི་འོས་ཤིང་འོས་པའི་དོན་
གཞན་བཀོད་པའོ། །གསུམ་པ་མཚན་བཞི་བརྒྱད་རིམ་བཞིན། དང་པོ་ནི། ཨེ་མ་དམ་པའི་སྐྱེ་བོ་
རྣམས །རིམ་གྱིས་མཐོ་རིས་གནས་སུ་སོང༌། །འཇིག་ཅིང་སྐད་ཅིག་མི་རྟག་པ། །འདུས་བྱས་ངང་
ཚུལ་སུ་ཡིས་བཟློག །ཅེས་པ་སྟེ། ཚིག་རྐང་སྔ་མ་གཉིས་ཀྱིས། ཁྱད་གཞི་དམ་པའི་སྐྱེ་བོའི་སྟེང་།
མི་རྟག་པའི་དམ་བཅའ་ཙམ་ཞིག་བཀོད་ནས།ཕྱི་མ་གཉིས་ཀྱིས། འདུས་བྱས་ཐམས་ཅད་ལ་ཁྱབ་
པའི་སྒྲུབ་བྱེད་ཁྱབ་ཆེ་བ་ཞིག་བཀོད་པ་ན་ཀུན་ཁྱབ་ཀྱི་དོན་གཞན་བཀོད་པའོ །
གཉིས་པ་ནི། ས་ལུ་ས་བོན་ས་ལུ་ཡི། །མྱུ་གུ་སྔོ་ལྗང་བསྐྱེད་ལ་དབང༌། །ས་བོན་འདི་ཀུན་
རང་འདྲ་ཡི། །འབྲས་བུ་བསྐྱེད་ལ་སུ་ཡིས་འགོད། །ཅེས་པ་སྟེ།ཚིགས་བཅད་ཕྱེད་སྔ་མས། ས་ལུའི་
སྟེང་དུ་དམ་བཅའ་བཀོད་ནས་ཕྱེད་ཕྱི་མས།དེ་ལས་རྒྱ་ཆེ་བ་བྱེ་བྲག་ས་བོན་ཙམ་ལ་ཁྱབ་པའི་སྒྲུབ་
བྱེད་བཀོད་པའོ །གསུམ་པ་སྦྱར་བའི་དོན་གཞན་བཀོད་པ་ནི། འདིར་ཕན་ཕྱི་མར་བདེ་བའི་གཏམ། །
བདག་ཅག་རྣ་བར་ཅིས་མི་སྙན། །སྙན་ཅིང་འཇེབས་པའི་དབྱངས་གཅིག་གིས། །འཇིག་རྟེན་ཀུན
དགར་མི་བྱེད་དམ། །ཅེས་པ་སྟེ། སྒྲ་གཅིག་པོ་དེ། སྐྱེ་འགྲོ་བརྟན་གཡོའི་དབྱངས་སྙན་པ་ཀུན་ལ་
སྦྱར་ཆོག་པས་སོ །བཞི་པ་འགལ་བའི་དོན་གཞན་བཀོད་པ་ནི།བླུན་ཡང་ཡིད་ཆེས་དད་པ་ཡིས། །
དཀར་པོའི་ས་བོན་འདེབས་པར་བྱེད། །ལྟ་བ་ངན་ཡང་སྤྱོད་པ་མཛེས། །རྒྱལ་བ་དགེས་པར་བྱེད་ལ་
ལྟོས། །ཞེས་པ་སྟེ། བླུན་པ་དང་ཡིད་ཆེས་དད་པ་འགལ་ཡང༌། དེས་དཀར་པོའི་ས་བོན་འདེབས་པ་
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དམ་འཆའ། ལྟ་བ་ངན་པའི་སྐྱོན་དང་།སྤྱོད་པ་མཛེས་པའི་ཡོན་ཏན་འགལ་ཡང༌། དེས་སངས་རྒྱས་
དགེས་པའི་བྱ་བ་བྱེད་པའི་སྒྲུབ་བྱེད་ནུས་ཅན། བཀོད་པས། འགལ་བ་དང་དོན་གཞན་བཀོད་པ་
གཉིས་ཆར་ཚང་བའོ། །འཇམ་ཁས། ལྷ་མོའི་ཞལ་ནས་བདུད་རྩི་འོད། །སྤྲོ་ཡང་གདུལ་བྱའི་པདྨ་
འབྱེད། །ཐུགས་རྗེའི་རང་བཞིན་ཆེ་རྣམས་ཀྱིས། །འགྲོ་ཀུན་འགྲོལ་ཡང་བདུད་དཔུང་འཆིང་། །ཞེས་
པ་ཡང་མི་རིགས་ཏེ།འགལ་བ་ཚང་ཡང་དོན་གཞན་བཀོད་པ་མ་ཚང་བའི་ཕྱིར་།
ལྔ་པ་མི་འོས་པའི་དོན་གཞན་བཀོད་པ་ནི། སེམས་ལྡན་འགའ་ཞིག་རྒྱུད་མངས་སྒྲས། །རྣ་
བ་རྩུབ་པར་བྱེད་པ་གང༌། །ཆོས་སྒྲ་སྙན་ལ་རྣ་བ་འགེབས། །མེ་ཏོག་མདའ་ཅན་སྡིག་དེ་སྒྲ། །ཞེས་པ་ནི
སྐྱེ་བོ་འགའ་ཞིག་རྒྱུད་མངས་ཀྱི་སྒྲས་རྣ་བར་རྩུབ་པར་བྱེད་པ་ནི། མི་འོས་པའི་དམ་བཅའ། དེའི་
སྒྲུབ་བྱེད་མེ་ཏོག་གི་མདས། སྙིང་ལ་བསྣུན་པ་འགའ་ཞིག་ཆོས་ཀྱི་རྔ་དབྱངས་སྙན་པ་ལ་ཡང་རྣ་བ་
རྩུབ་པར་བྱེད་པའི་མི་འོས་པ་དེ་འདྲ་ཡང་ཡོད་ཅེས་པའོ །པཎ་ཆེན་རྗེས འདོད་ལྡན་རྣམས་ལ་
ཞི་བའི་ནགས། །སྙིང་གི་གདུང་བ་སེལ་བའི་རྒྱུ། །འོད་དཀར་ལྡན་པ་བསིལ་ཟེར་གྱིས། །འགའ་ལ་
ཚད་པའི་ནད་འགའ་སྐྱེད།།ཅེས་པ་ནི་མི་རིགས་ཏེ།འགལ་བའི་ཆ་གཅིག་ཚང་སྲིད་ཀྱང༌།སྒྲུབ་བྱེད་
ལོག་པ་བཀོད་པས།དོན་གཞན་བཀོད་པ་མ་ཚང་བའི་ཕྱིར་རོ །
།དྲུག་པ་འོས་པའི་དོན་བཞན་བཀོད་པ་ནི། ཕྲག་དོག་ཅན་དག་ཡིད་འོང་བའི །ལེགས་
བཤད་མཐོང་བས་ཡིད་བསྲེག་བྱེད། །ཚ་བའི་རེག་ལྡན་བྱིན་ཟ་ཡིས། །བུད་ཤིང་བསྲེག་པར་མི་བྱེད་
དམ། །ཅེས་པ་ནི།ཆུ་སྐྱེས་འདབ་མའི་མལ་སྟན་འདིས། ཞེས་སོགས་དང་མཐུན་པར་བྱས་པ་ཡིན་ལ།
ཁོ་བོ་ལྟར་ན། སྙན་ངག་ཚིག་རྒྱན་གསར་པ་འདིས། །སྤྱོད་ལྡན་རྣམས་ཀྱི་ཡིད་འཕྲོག་བྱེད། །ཡིད་
འོང་གཏམ་གྱིས་འགྲོ་བ་ཀུན། །དགའ་བར་བྱེད་པ་མ་ཡིན་ནམ། །ཞེས་བྱ་སྟེ། སྙན་ངག་གི་གཏམ་
གྱིས། དཔྱོད་ལྡན་སྙན་ངག་དོན་དུ་གཉེར་བ་དགའ་བར་བྱེད་པ་ནི།འོས་པ་སྟེ་དམ་བཅའ དེ་སྒྲུབ་
བྱེད། འགྲོ་བ་རང་རང་ལ་ཡིད་དུ་འོང་བའི་གཏམ་གྱིས་རང་རང་དགའ་བར་བྱེད་པ་ནི་འོས་ཤིང་
རིགས་སོ་ཞེས་བཀོད་པས་སོ །གཞུང་ལས། ཆུ་སྐྱེས་འདབ་མའི་མལ་སྟན་གྱི་ལུས་ལ་གདུང་བ་
སྐྱེད་པ་འོས་པའི་དམ་བཅའ་དང་། དེའང་སྒྲུབ་བྱེད་བཀོད་པ་ནི།ཅུང་མི་རིགས།ཉི་མའི་རེག་བྱས་
38

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར།
ཡི་དྭགས་ལ་གྲང་བ་བསྐྱེད་ཀྱང་། དེ་སྤྱིར་མི་འོས་པ་དང་ཆོས་མཚུངས་པའི་ཕྱིར། དམ་བཅའ་དེ་
སྒྲུབ་བྱེད་ལ། འཇམ་ཁས། དམར་བར་མཚུངས་པའི་ཕྱིར་ཞེས་པའི་ཤེས་བྱེད་བཀོད་པ་ནི།སྒྲུབ་
བྱེད་དུ་གཏན་མ་སོང་ལ། དེས་ན་སང་ཤྲཱི་བས། ཆུ་སྐྱེས་འདབ་མའི་མལ་སྟན་བསིལ་བ་དེས། ཡིད་
ལ་དགའ་བ་སྐྱེད། དེས་ཆགས་པ་བསྐྱེད། དེས་དྲོད་བསྐྱེད་ནས་ལུས་བསྲེག་རྩོམ་གདུང་བར་བྱེད་
ཅེས་དམ་བཅའ་བཀོད་ནས།སྒྲུབ་བྱེད་མོའི་དྲོད་ཀྱིས་སྲེག་པ་དང་ཆོས་མཚུངས་པའི་ཕྱིར། ཞེས་
བཤད་པ་སྐྱོགས་བཤད་དུ་སོང་ཡང་ཅུང་ལེགས་སོ །གནད་དེས་ན།ཆུ་སྐྱེས་མལ་སྟན་གྱིས་ལུས་ལ་
གདུང་བ་བསྐྱེད་པ་དང༌། བུང་བའི་མགྲིན་སྙན་གྱིས་རྣ་བར་རྩུབ་པ་བསྐྱེད་པ་གཉིས།འོས་མི་འོས་
མཚུངས་པས། སྔ་མ་མི་འོས་པ་དང༌།ཕྱི་མ་འོས་པ་ལ་སྦྱོར་བར་ཇི་ལྟར་རིགས་ཤེས་རྩ་བ་མཁན་པོ་
ཉིད་ལ་དྲི་བར་བྱའོ། །བདུན་པ་འོས་ཤིང་མི་འོས་པའི་དོན་གཞན་བཀོད་པ་ལ།གཞུང་ལས།བསིལ་
ཟེར་བྱེད་པས་ཉམས་བྱེད་མོད། །དཔྱིད་ཀྱིས་བདག་ཉིད་ཅི་ལ་གདུང་། །དྲི་མ་ཅན་གྱི་སྤྱོད་པའི་ལས། །
དག་པས་མི་འོས་པ་མིན་ནམ། །ཞེས་གོ་དཀའ་བ་ལས་འབྲེལ་ཆེར་མི་སྣང༌། འགྲེལ་མཛད་རྣམས་
ཀྱིས་ཀྱང༌། གསལ་བྱེད་དུ་ཆེར་མ་སོང་སྟེ། སངྒྷ་ཤྲཱིས། ཟླ་བའི་ཕྱོགས་པས། ཆགས་པ་རྒྱས་ཏེ་དྲོད་
འབར་ནས་ལུས་སེམས་རང་བཞིན་དུ་གནས་པ་ཉམས་པར་བྱེད་པ་ནི་རིགས་མོད། དཔྱིད་ཀའི་དུས་
ཀྱིས་འདོད་ལྡན་བདག་གི་ལུས་ཚ་བས་ཅི་ལ་གདུང་བར་མི་རིགས་ཞེས།སྔ་མ་འོས་པ་དང༌།ཕྱི་མ་
ཙཱུ་པའི་དེམ་བཅའ་བཀོད་ནས།ངེ་གཉིས་ཀྱི་སླབ་
མི་འོས་པའི་དམ་བཅའ་བཀོད་ནས། དེ་གཉིས་ཀྱི་སྒྲུབ་བྱེད་བཀོད་པ་ནི མངོན་སུམ་ལ་བསྙོན་པ་སྟེ།
དཔྱིད་ཀས་ལུས་ཚ་བས་གདུང་བར་མངོན་དུ་གསལ་བའི་ཕྱིར་རོ། །
འདིར་ཟླ་བས་ཆགས་པ་རྒྱས་ཏེ་དྲོད་འབར་བ་འོས་པ་ལ་སྦྱར་བ་དང་ཁས་བླངས་པ་ཡང་
འགལ་ཏེ་རྒྱན་ཕྱི་མ་མི་འོས་ཤིང་།འོས་པའི་རྒྱན་ཆད་པའི་ཚེ། ཀུ་མུད་ལྡན་ཡང་བསྲེག་བྱེད་ན། །
པདྨའི་འབྱུང་གནས་ཅིས་མི་བྱེད། །ཅེས་པའི་འབྲུ་ནོན་དུ། ཀུ་མུད་ལྡན་པ་ཟླ་བས་ཀྱང་ཆགས་པའི་
མེ་སྐྱེད་ནས་འདོད་ལྡན་གྱི་ལུས་སེམས་གདུང་ཞིང་བསྲེག་པར་བྱེད་ན། པདྨའི་འབྱུང་གནས་ཉི་མས་
ཅིའི་ཕྱིར་དུ་གདུང་བར་མི་བྱེད་ན། བྱེད་པར་འོས་ན་ཞེས། སྔ་མའི་མི་འོས་པ་དང་།ཕྱི་མ་འོས་པ་
དམ་བཅར་བྱས་ནས་སྒྲུབ་བྱེད་བཀོད་འདུག་པའི་ཕྱིར་རོ །འཇམ་ཁས།དཔེར་བརྗོད་དུ། ལྷ་མོས་
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འགྲོ་ཀུན་དགའ་རིགས་ཀྱི། །རི་བོང་ཅན་གྱིས་ཅི་ལ་དགའ། །ཐུགས་རྗེའི་བདག་ཉིད་འགྲོ་བའི་
མགོན། །བེམ་པོ་དྲི་མ་ལྡན་པས་མིན། །ཞེས་པའང་ནུས་པ་ཆེར་མི་སྣང་སྟེ། འགྲོ་བ་ཡོངས་ལ་ཟླ་བ་
ངོས་དགའ་བ་བསྐྱེད་པར་འོས་པའི་ཕྱིར།སྒྲུབ་བྱེད་ལ་ཡང་ནུས་པ་གསལ་པོ་མི་འདུག་པའི་ཕྱིར་རོ །
པཎ་ཆེན་པས། འདོད་པའི་ཡོན་ཏན་ལ་སྲེད་པས། །རང་སྙིང་གདུང་བ་འདི་བདེན་མོད། །ཞི་བའི་
དགོན་པ་ལ་ཆགས་པས། །གདུང་བ་བསྐྱེད་པ་འདི་ཡ་མཚན། །ཞེས་པ་འོས་ཤིང་མི་འོས་པའི དོན་
གཞན་བཀོད་པ་ཞེས་བྱའོ །ཞེས་པ་ཡང་མི་རིགས་ཏེ། འོས་ཤིང་མི་འོས་པའི་དམ་བཅའ་བ་ཙམ་
ཞིག་བྱུང་ཡང༌།དེ་གཉིས་ཀྱི་སྒྲུབ་བྱེད་རེ་མ་བཀོད་པས། དོན་གཞན་བཀོད་པའི་རྒྱན་གྱི་མཚན་ཉིད་
མ་ཚང་བའི་ཕྱིར་རོ། །འོ་ན་ཁྱོད་ཉིད་ཇི་ལྟར་སྙམ་ན། རྩ་གཞུང་དེའི་དོན་།བསིལ་ཟེར་ཅན་ཟླ་
བས་པདྨ་ལྟ་བུའི་ཁ་ཟུམ་སྟེ་ཉམས་པར་བྱེད་པ་ནི་རིགས་མོད།དཔྱིད་དེ་ཉི་མས་དེ་ལྟར་བྱེད་པར་མི
རིགས་ཞེས་དམ་བཅའ་བཀོད་ནས། དེའི་སྒྲུབ་བྱེད་ཉི་ཟླ་གཉིས་ལ་ཐུན་མོང་མ་ཡིན་པའི་བྱེད་ལས་
ཐ་དད་པར་རེ་ཡོད་པས། ནག་པོ་ར་རིའི་དྲི་མ་ཟླ་བའི་བྱེད་ལས་ཐུན་མོང་མིན་པར་འཇུག་པ་དེ་ལ།
དྲི་མས་དག་པ་ཉི་མའི་བྱེད་ལས་འཇུག་པ་དེ་ནི་མི་འོས་པ་མ་ཡིན།ཡིན་ནམ་སྙམ་སྟེ་ཡིན་པའི་ཕྱིར་
ཞེས་པའོ། །དཔེ་བརྗོད་ན། ས་སྐྱ་པ་དེས་འཕྲོག་བྱེད་ཀྱི། །སྤོབས་པ་འཇོམས་ནུས་བོད་གཞན་མིན། །
རྣམ་དཔྱོད་ལྡན་པས་རྒོལ་ངན་འདུལ། །བླུན་པོས་ནམ་ཡང་མ་ཡིན་ནོ། །ཞེས་པ་སྟེ། ཕྱེད་སྔ་མས་
འོས་པ་དང་མི་འོས་པའི་དམ་བཅའ་བཀོད་ནས་ཕྱེད་ཕྱི་མས་འོས་མི་འོས་ཀྱི་སྒྲུབ་བྱེད་ཁྱབ་ཆེ་བ་ནུས་
ལྡན་བཀོད་པའོ། །
དོན་གཞན་བཀོད་པ་ནི། གཞུང་ལས། ཀུ་མུད་ལྡན་ཡང་སྲེག་བྱེད་ན། །པདྨའི་འབྱུང་
གནས་ཅིས་མི་བྱེད། །ཟླ་བས་བཟུངས་རྣམས་རྩུབས་པ་། །ཉི་མས་གཟུང་རྣམས་འཇམ་མི་འགྱུར། །
ཞེས་བཤད་པ་དེའི་དོན་ནི། ཀུ་མུད་ལྡན་པ་དེ་ཟླ་བ་འདོད་ལྡན་གྱི་ཡིད་ཆགས་པས་གདུང་ཞིང་
བསྲེགས་པར་བྱེད་ན། པདྨའི་འབྱུང་གནས་ཉི་མས་གདུང་ཞིང་བསྲེག་པའི་བྱ་བ་ཅིས་མི་བྱེད་དེ།
བྱེད་པར་འོས་སོ་ཞེས་སྔ་མ་མི་འོས་པ་དང༌། ཕྱི་མ་འོས་པའི་དམ་བཅའ་བཀོད་ནས།སྒྲུབ་བྱེད་ནི
ཟླ་བས་བཟུང་བ་སྟེ་ཁ་ཕྱེ་བའི་ཀུ་མུད་དའི་ཚལ་རྣམས། ལུས་སེམས་གདུང་ཞིང་རྩུབ་པའི་བྱ་བ་བྱེད་ན།
40

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
ཉི་མས་གཟུང་བ་སྟེ། ཁ་བའི་པདྨའི་ཚལ་རྣམས་ལུས་སེམས་གདུང་ཞིང་རྩུབ་པའི་བྱ་བ་མི་བྱེད་སྟེ་
བྱེད་པར་འོས་པའི་ཕྱིར་ཞེས་བཀོད་པའོ།།དཔེར་བརྗོད་ནི།ནོར་བུའི་ཕྲེང་བས་ལྷ་མོ་ཁྱོད། །མཛེས་
པར་བྱེད་ན་སྔོན་མེད་པའི། །སྙན་ངག་རྒྱན་འདིས་ཅིས་མི་མཛེས། །ཨུཏྤལ་སྔོ་ལྗང་ཞགས་པ་ཡིས།།
ལྷ་མོ་བདག་དྲུང་འགུགས་ནུས་ན། །སྙན་ངག་ལྕགས་ཀྱུས་ཅིས་མ་ཡིན། །ཞེས་ཕྱེད་སྔ་མས།མི་འོས་
པ་དང་འོས་པའི་དམ་བཅའ་གཉིས་བཀོད་ནས ཕྱེད་ཕྱི་མས་དེ་གཉིས་ཀྱི་སྒྲུབ་བྱེད་བཀོད་པའོ །
འོ་ན་ཨུཏྤལ་ཞགས་པས་ཀྱང་ལྷ་མོ་སྤྱན་འདྲེན་པ་དེ་འོས་པ་མ་ཡིན་ནམ་སྙམ་ན་བདེན་མོད། འོན་
ཀྱང་དེ་གཉིས་ཀྱི་ནང་ནས་སྔ་མ་མི་འོས་ཤིང་ཕྱི་མ་འོས་པའི་གནད་ཀྱི་དེ་ལྟར་སྦྱར་བ་སྟེ། ལྟོས་ས་
ལྟོས་འཇོག་དང༌།སྤྱིར་བཏང་དམིགས་ནི་གོང་འོག་ཀུན་ཏུ་ཞེས་སོ །
བརྒྱད་པ་ལྡོག་པ་ཅན་གྱི་རྒྱན་གཉིས།མཚན་ཉིད་དང་།དབྱེ་བའོ།དང་པོ་ནི།དེས་དོན་
གཉིས་། མཚུངས་ཆོས་སྒྲས་དངོས་སུ་བརྗོད་པའམ། ཤུགས་ལ་གོ་བ་གང་རུང་གི་རྒྱན་གང་ཞིག
།ཕྱི་ནས་མི་མཚུངས་པའི་ཁྱད་ཆོས་ཅི་རིགས་པ་དངོས་སུ་བརྗོད་ནས་ཁྱད་པར་འབྱེད་པའོ །གཉིས་
པ་ལ་གཉིས། དངོས་སུ་བརྗོད་པའི་ལྡོག་པ་ཅན་དང་།ཤུགས་ལ་གོ་བའི་ལྡོག་པ་ཅན་ནོ། །དང་པོ་
ལ་བཞི། གཅིག་གི་ལྡོག་པ་ཅན། གཉིས་ཀྱི་ལྡོག་པ་ཅན། སྦྱར་བའི་ལྡོག་པ་ཅན། འགོག་པ་ཅན་
དང་གཏན་ཚིགས་ཀྱི་ལྡོག་པ་ཅན་། །དང་པོ་དཔེར་བརྗོད་ན། ངག་གི་ལྷ་མོ་དབྱངས་ཅན་མ། །
ཁྱོད་ཞལ་ཀུ་མུད་ལྡན་པ་དང༌། །དཀར་བསིལ་མཛེས་པར་མཚུངས་ན་ཡང༌། །ཁྱོད་ཞལ་ཚངས་
དབྱངས་གསུང་གིས་སོ། །ཞེས་པ་སྟེ ངེས་དོན་གཉིས་ཆོས་མཚུངས་པའི་ཁྱད་ཆོས་དངོས་སུ་སྦྱར་
ནས།འོན་ཀྱང༌།ཞལ་ནས་གསུངས་སྙན་པར་སྒྲོག་པའི་ཁྱད་ཆོས་གཅིག་པོ་དེའི་ཆ་ནས་མི་མཚུངས་
སོ་ཞེས། མཚུངས་པ་ལྡོག་པའི་ཁྱད་ཆོས་གཅིག་ཁོ་ན་སྨོས་པས།གཅིག་གི་ལྡོག་པ་ཅན་ཞེས་བྱའོ། །
གཉིས་པ་ནི།དབྱངས་ཅན་དུས་ཀྱི་ཕོ་ཉ་དང༌། །ངག་འཇམ་སྨྲ་བར་མཚུངས་ན་ཡང༌། །དབྱངས་ཅན་
ནོར་བུ་པ་ཏྲས་མཛེས། །ཅིག་ཤོས་སྔོ་ལྗང་སྤུ་སྡུག་ངོམ། །ཅེས་པ་སྟེ། མཚུངས་པས་འབྱེད་བྱེད་ཁྱད་
ཆོས་གཉིས་སྦྱར་བའོ། །གསུམ་པ་ནི། ས་པཎ་ཆོས་ཀྱི་གྲགས་པ་གཉིས། །མཁས་དང་བཙུན་དང་
བཟང་བ་སྟེ། །ཆོས་གྲགས་འཕགས་ཡུལ་སྨན་ལྗོངས་ཆེར །མཐའ་འཁོབ་གངས་རིར་ས་སྐྱ་པའོ །
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཞེས་པ་སྟེ།མཁས་བཙུན་བཟང་བ་གཉིས་ཀ་ལ་སྦྱར་ཞིང༌། ཁྱད་ཆོས་གཉིས་ཀྱིས་མཚུངས་པ་ལྡོག་
པས་ན་སྦྱར་བའི་ལྡོག་པ་ཅན་ནོ། །
བཞི་པ་ལ་གཉིས།འགོག་པའི་ལྡོག་པ་ཅན་དང་། གཏན་ཚིགས་ཀྱི་ལྡོག་པ་ཅན་ནོ། །དང་
པོ་ནི།སྒྲ་ཚད་རྒྱན་དང་མངོན་བརྗོད་ལ། །མཁས་པར་མཚུངས་ཀྱང་འཕྲོག་བྱེད་ཁྱོད། །ལྟ་ངན་ལོག་
པའི་ལམ་འདྲེན་མཁན། །འགྲན་ཟླ་མིན་གྱི་ཕར་སོང་ཞིག །ཅེས་པ་སྟེ། ས་པཎ་དང་འཕྲོག་བྱེད་
གཉིས་ལ་ཐོག་མར་མཚུངས་ཆོས་དངོས་སུ་བརྗོད་ནས རྗེས་སུ་མཚུངས་པ་ལྡོག་བྱེད་དང་འགོག་
རྒྱན་གཅིག་ཅར་དུ་སྦྱར་བས་འགོག་པའི་ལྡོག་པ་ཅན་ཞེས་བྱའོ།།
གཉིས་པ་ནི། ས་ལ་དབང་བསྒྱུར་གྲགས་པ་ཐོབ། །ནོར་དང་སྐྱེ་བོ་སྡུད་ན་ཡང༌། །ལྷག་
བསམ་ཟླ་བ་དང་བྲལ་ཕྱིར། །ཁྱོད་ནི་ཆོས་རྒྱལ་མཆོག་པས་སྨན། །ཞེས་པ་སྟེ།གཏན་ཚིགས་བཀོད་
པའི་སྒོ་ནས་མཚུངས་པ་ལྡོག་པས་ན། གཏན་ཚིགས་ཀྱི་ལྡོག་པ་ཅན་ཞེས་བྱའོ །གསུམ་པ་ཤུགས་
ལས་རྟོགས་པའི་ལྡོག་པ་ཅན་ལ་གསུམ།དོན་གྱིས་གོ་བའི་ལྡོག་པ་ཅན། འབྱེད་བྱེད་མཚུངས་པའི་
ལྡོག་པ་ཅན།རིགས་མཐུན་འབྱེད་བྱེད་ཀྱི་ལྡོག་པ་ཅན། དང་པོ་ལ་གཉིས། ཐ་དད་རྟེན་གྱི་ལྡོག་པ་
ཅན་དང༌། དཔེ་བས་དཔེ་ཅན་ལྷག་པའི་ལྡོག་པ་ཅན་ནོ། །དང་པོ་ནི། དབྱངས་ཅན་འཛུམ་པའི་
ཚེམས་ཕྲེང་དང༌། །རབ་དཀར་རྒྱུ་སྐར་ཕྲེང་བ་སྟེ། །སྐར་ཕྲེང་ཀུན་གསལ་ངོས་ལ་རྟེན།།ཚེམས་ཕྲེང་
མཛེས་དང་འཛུམ་ལས་སྐྱེས །ཞེས་པ་སྟེ། དེ་གཉིས་མཚུངས་པའི་མཚུངས་ཆོས་དངོས་སུ་བསྟན་
ཀྱང་། ཤུགས་ཀྱིས་གོ་ལ།འོན་ཀྱང་རྟེན་ཐ་དད་པ་ཉིད་ཀྱིས། དེ་གཉིས་མཚུངས་པ་ལྡོག་པས་ན།
ཤུགས་ལ་གོ་བའི་ལྡོག་པ་ཅན་ཞེས་དང༌།རྟེན་ཐ་དད་ཀྱི་ལྡོག་པ་ཅན་ཞེས་བྱའོ། །གཉིས་པ་། དྲི་
ཟའི་དབྱངས་ལ་ཚིག་རྒྱན་དང༌། །མངོན་བརྗོད་མིང་གིས་མ་རེག་པས། །དནྜི་རྒན་པོའི་འཇམ་
མཉེན་ཚིག །ཡོན་ཏན་འདི་དག་ཉིད་ཀྱིས་ལྷག །ཅེས་བྱ་སྟེ། དེ་གཉིས་དཔེ་དོན་ཆོས་མཚུངས་
སོགས་དངོས་སུ་མ་བསྟན་ཀྱང༌། ལྡོག་བྱེད་ཀྱི་ཤུགས་ལ་རྟོགས་ལ།ཡོན་ཏན་ཁྱད་ཆོས་དེ་གཉིས་
དཔེ་ལ་མེད་དོ་ཅེས་མཚུངས་པ་ལྡོག་ནས། དཔེ་ཅན་ཏེ་དོན་ལ་ཡོད་པར་བསྟན་པས།དཔེ་བས་དཔེ་
ཅན་ལྷག་པའི་ལྡོག་པ་ཅན་ཞེས་བྱའོ། །འདི་དང་གོང་གི་དེ་གཉིས་ནི་ལྡོག་བྱེད་མི་མཚུངས་པའི་ལྡོག་
42

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
པ་ཅན་ཞེས་ཀྱང་བྱ་སྟེ།ལྡོག་བྱེད་དེ་དག་གི་ཚིག་མཐར་མཚུངས་ཚིག་དངོས་སུ་མ་སྦྱར་བའི་ཕྱིར་།
གཉིས་པ་འབྱེད་བྱེད་མཚུངས་པའི་ལྡོག་པ་ཅན་ལ་གཉིས། གཉིས་ཀ་སྒྲས་ཟིན་པའི་ལྡོག་
པ་ཅན་དང༌། འབྱེད་བྱེད་ཁོ་ན་སྒྲས་ཟིན་པའི་ལྡོག་པ་ཅན་ནོ། །དང་པོ་ནི། དབྱངས་ཅན་ཞལ་དང་
ཀུན་དའི་ཚལ། །རབ་དཀར་མཛེས་པར་མཚུངས་ན་ཡང༌། །དབྱངས་ཅན་ཞལ་ནས་སྙན་ཚིག་
སྒྲོགས། །ཀུ་མུད་བུང་བའི་མགྲིན་རྔ་སྒྲོགས། །ཞེས་པ་སྟེ། དཔེ་དོན་གཉིས་ཀ་ལ་མཚུངས་ཆོས།
དཀར་བ་དང་མཛེས་པ་གཉིས་དངོས་སུ་བརྗོད་ནས་མཚུངས་པ་ལྡོག་བྱེད། སྙན་ངག་གི་ཚིག་དང་།
བུང་བའི་དབྱངས་ཙམ་གྱིས་ཐ་དད་པར་ཕྱེ་བས་མཚུངས་པ་ལྡོག་བྱེད་ཀྱི་རྒྱན་ཞེས་བྱའོ། །འདི་ལ་
དགོས་པ་གཉིས་དཔྱད་དགོས་ཏེ། འདིར་མཚུངས་ཆོས་དངོས་སུ་བརྗོད་པའི་ལྡོག་པ་ཅན་ཡིན་པས།
ཤུགས་ལས་རྟོགས་པའི་ལྡོག་པ་ཅན་གྱི་སྐབས་སུ་འཆད་པ་མི་རིགས་སྙམ་པ་དང༌།ཡང་འདི་འབྱེད་
བྱེད་མཚུངས་པའི་ལྡོག་པ་ཅན་ཡང་མ་ཡིན་ཏེ། འབྱེད་བྱེད་ཐ་དད་པ་གཉིས་ཀྱིས་ཕྱེ་བའི་ཕྱིར་སྙམ་
པའི་ལོག་རྟོག་རྣམ་པ་གཉིས་དཔྱོད་ལྡན་ལ་འབྱུང་ངེས་པ་ཡིན་ནོ། །དེའི་ཚེ་སྐྱོན་དང་པོ་མེད་དོ། །
འདི་དངོས་སུ་གོ་བའི་ལྡོག་པ་ཅན་ཡིན་ཡང༌། འདིར་སྐབས་སུ་འཆད་པའི་རྒྱུ་མཚན་ཡོད་དེ། འབྱེད་
བྱེད་མཚུངས་པའི་ལྡོག་པ་ཅན་གཉིས་འབྲེལ་ཆགས་སུ་འཆད་པ་སྐབས་སུ་བབ་པས དེ་ལྟར་
བསམ་པ་ཡིན་པའི་ཕྱིར། སྐྱོན་གཉིས་པ་མེད་དེ། འབྱེད་བྱེད་ཐ་དད་པ་གཉིས་ཅིས་ཀྱང་ཡོད་མོད།
དེ་གཉིས་ཚིག་མཐར་སྒྲོགས་ཞེས་པའི་ཚིག་མཚུངས་པར་སྦྱར་བའི་གནད་ཀྱིས་དེ་ལྟ་
ཡིན་པའི་ཕྱིར།དབྱིག་པ་ཅན་ཁྱེད་དགེས་པར་མཛོད་ཅིག།འདིར་པཎ་ཆེན་རྗེས།ཁྱོད་ཀྱི་ཞལ་དང་
ཉི་མ་གསལ། །མདའ་མདངས་གང་ཞིག་འོད་ཟེར་སྤྲོ། །ཉི་མ་བཅུ་གཉིས་ཁྱིམ་དུ་འཕོ། །ཁྱོད་ཀྱིས་
ས་ཆེན་བཅུ་གཉིས་བསྒྲོད། །ཅེས་བཤད་པ་ནི། འབྱེད་བྱེད་ལ་བཅུ་གཉིས་ཞེས་པའི་ཚིག་མཚུངས་
པས། འབྱེད་བྱེད་མཚུངས་པར་སོང་སྙམ་དུ་དགོངས་པ་འདྲ་ནའང༌། དེ་ཙམ་གྱིས་མི་ཆོག་སྟེ། གཞུང་
ལས། པདྨ་ལ་ནི་བུང་བ་གཡོ། །ཁྱོད་ཀྱི་གདོང་ལ་མིག་རབ་གཡོ། །ཞེས་དང༌། ཟླ་བ་འདི་ནི་མཁའ་
ཡི་རྒྱན།།ངང་པ་འདི་ནི་ཡི་རྒྱན།།ཞེས་བཤད་པའི་གནད་ཀྱིས།ཉི་མ་བཅུ་གཉིས་ཁྱིམ་ལ་བསྒྲོད
།ཁྱོད་ཀྱིས་ས་ཆེན་བཅུ་གཉིས་བསྒྲོད །ཅེས་ཚིག་མཐའ་མཚུངས་པར་སྦྱར་དགོས་པའི་ཕྱིར་རོ
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
།སངྒྷ་ཤྲཱིས་དཔེར་བརྗོད་མ་མཛད་ཀྱང༌། འབྲུ་ནོན་གྱི་ཚིག་ལ་རྣོ་ཆ་མི་སྣང་བས་ལྡོག་བྱེད་མཚུངས་པ
ལ་ཐུགས་རྟོག་མ་ཞུགས་པ་འདྲའོ །1
གཉིས་པ་ལྡོག་བྱེད་ཁོ་ན་དངོས་སུ་བརྗོད་པའི་ལྡོག་པ་ཅན་ནི།གཞུང་ལས། ཟླ་བ་འདི་ནི་
མཁའ་ཡི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་ནི་རྒྱུ་སྐར་ཕྲེང་བ་ཅན། །ཆུ་ནི་ཀུ་མུད་རྒྱས་པ་
ཅན། །ཞེས་འབྱུང་ལ། དེའི་དོན། ཕྱེད་སྔ་མས་ཟླ་བ་དང་ངང་པ་གཉིས་ལ།དཔེ་དོན་ཆོས་མཚུངས་
དངོས་སུ་མ་བསྟན་ཡང་། ཟླ་བ་ནམ་མཁའི་རྒྱན་ཡིན་པ་དང༌། ངང་པ་ཆུ་ཡི་རྒྱན་ཡིན་པས་ཆ་ནས་
གཉིས་པོ་ལ་ཁྱད་པར་ཡོད་ཅེས། ལྡོག་བྱེད་དངོས་སུ་བརྗོད་པའི་ཤུགས་ལས། ཁ་དོག་དཀར་བ་
སོགས་འདྲ་བའི་ཁྱད་ཆོས་མཚུངས་པ་ཤུགས་ལ་རྟོགས་པས་ལྡོག་བྱེད་ཁོ་ན་དངོས་སུ་བརྗོད་པའི་
ལྡོག་པ་ཅན་ཞེས་བྱ་ལ།ལྡོག་བྱེད་གཉིས་ཀྱི་ཚིག་མཐར་རྒྱན་ཞེས་པའི་ཚིག་མཚུངས་པར་སྦྱར་བས་ན།
ལྡོག་བྱེད་མཚུངས་པ་ཞེས་ཀྱང་བྱའོ། །འཇམ་ཁས། འདི་ངང་པ་ལ་བསྟོད་པའི་དབང་དུ་བྱས་ཀྱི།ཟླ་བ་ཡིན་ན་སྐྱོན་དུ་
འགྱུར་བར་དཔེའི་སྐྱོན་དུ་བཤད་ཅེས་གསུང་བའང་།ཅུང་ཟད་མད་པར་སྣང་སྟེ།དམན་པ་ངང་པ་འཇལ་བར་སོང་བའི་ཕྱིར་རོ།འདི་
ངང་པ་ལ་བསྟོད་པ་ཡང་མ་ཡིན་ཏེ།ཟླ་བ་དོན་དང༌།ངང་པ་དཔེར་བཀོད་པའི་ཕྱིར་རོ། །འདིའི་མགོ་
མཇུག་མང་པོར་དེས་སྐྱོན་དུ་སོང་བ། འགའ་རེ་སྣང་བས་རྩ་བ་མཁན་པོ་རང་ལ་དྲི་བར་འོས་སོ། །དེ་
བཞིན་དུ། ནམ་མཁའ་དང་ཆུ་གཏེར་གཉིས་ལ་ཡང༌། ཆོས་མཚུངས་དངོས་སུ་མ་བརྗོད་ཀྱང་། རྒྱུ་
སྐར་ཕྲེང་བ་ཅན་དང༌། ཀུ་མུད་རྒྱས་པ་ཅན་ཞེས་པའི་ལྡོག་བྱེད་དངོས་སུ་སྦྱར་བའི་ཤུགས་ལས་
རྟོགས་པར་ནུས་ལ།ལྡོག་བྱེད་ཀྱི་ཚིག་མཐར་ཅན་ཞེས་པའི་ཚིག་མཚུངས་པར་སྦྱར་བས།ལྡོག་བྱེད་
མཚུངས་པའི་ལྡོག་རྒྱན་ཞེས་བྱའོ །དཔེར་བརྗོད་ན།རྒྱ་མཚོའི་མར་གསར་ཨུཏྤལ་ལ། །དཀར་པོའི་
བཞད་བྱེད་གཉེན་གྱི་མཆོག །དབྱིག་གི་ཁུ་བ་ཆུའི་ལང་ཚོ། །རྟག་ཏུ་བཞད་པའི་གཉེན་གྱི་མཆོག །
ཅེས་པ་སྟེ། རྒྱ་མཚོའི་མར་གསར་སྟེ་ཟླ་བ་དང༌།དབྱིག་གི་ཁུ་བ་ཉི་མ་གཉིས་ལ་ཆོས་མཚུངས་དངོས་
སུ་མ་བརྗོད་ཀྱང༌། ལྡོག་བྱེད་ཟླ་བས་ཨུཏྤལ་དཀར་པོ་སྟེ་ཀུ་མུ་ད་བཞད་པར་བྱེད་པ་དང་། ཉི་མས་
ཆུའི་ལང་ཚོ་སྟེ་པདྨ་བཞད་པར་བྱེད་པའི་མཚུངས་པ་ལ་ལྡོག་བྱེད་དངོས་སུ་བསྟན་པའི་ཤུགས་ལས་
རྟོགས་ལ། ལྡོག་བྱེད་ཀྱི་ཚིག་མཐར། གཉེན་གྱི་མཆོག་ཅེས་པ་གཉིས་མཚུངས་པར་སྦྱར་བས་ན།
44

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
ལྡོག་བྱེད་ཁོ་ན་དངོས་སུ་བརྗོད་པའི།ལྡོག་བྱེད་མཚུངས་པའི་ལྡོག་པ་ཅན་ཞེས་བྱའོ། །
གསུམ་པ་རིགས་མཐུན་འབྱེད་པའི་ལྡོག་པ་ཅན་ནི། གཞུང་ལས། རིན་ཆེན་སྣང་བས་མི་
འཕྲོགས་ཤིང༌། །ཉི་མའི་འོད་ཀྱིས་མི་བཟློག་པ། །ལང་ཚོ་ལས་བྱུང་ན་ཆུང་གི། མུན་པས་ལྟ་བ་
འགོག་པར་བྱེད། །ཅེས་འབྱུང་ལ།དོན་ནི་ན་ཆུང་བློ་མུན་པ་དང་། སྣང་མུན་གྱི་ཟླས་ཕྱེ་བའི་མུན་པ་
གཉིས་ལྟ་བ་འགོག་པའི་ཆ་ནས་མཚུངས་སོ་ཞེས་མཚུངས་ཆོས་དངོས་སུ་བསྟན་ལ།འོན་ཀྱང༌།རིན་
པོ་ཆེའི་འོད་དང་།ཉི་མའི་འོད་ཀྱིས། སྣང་མུན་གྱི་ཟླས་ཕྱེ་བའི་མུན་པ་སེལ་ཡང༌།ཅིག་ཤོས་སེལ་མི་
ནུས་པའི་ཆ་ནས་མཚུངས་པ་ལྡོག་བྱེད་ཀྱང་དངོས་སུ་བསྟན་པས། མཚུངས་ཆོས་དང༌། ལྡོག་བྱེད་
གཉིས་ཀ་དངོས་སུ་བསྟན་པའི་ལྡོག་རྒྱན་དུ་སོང་ལ། དེ་གཉིས་མུན་པ་ཙམ་དུ་མི་མཐུན་པས་རིགས་
ཅིག་ཀྱང་། བློ་མུན་མི་སེལ་བའི་ཆ་ནས་རིགས་མཐུན་ནང་ཕན་ཚུན་མི་འདྲ་བ་འབྱེད་པར་བྱེད་པས་ན།
རིགས་མཐུན་འབྱེད་པའི་ལྡོག་རྒྱན་ཞེས་ཀྱང་བྱའོ། །
དཔེར་བརྗོད་ན།མེ་ཞལ་ལམ་ལ་མི་འགྲོ་ཞིང༌། །རྟ་བདུན་བཞོན་པས་མ་དྲངས་པ། །སྙན་
ངག་འཇིག་རྟེན་སྲིད་པའི་མིག།།བལྟ་བྱའི་རི་མོ་གསལ་བར་བྱེད།།ཅེས་པ་སྟེ།སྲིད་པའི་མིག་ནི་ཉི་
མ་སྟེ། སྙན་ངག་ཉི་མའི་གཟུགས་སུ་བཀོད་པའི་ཉི་མ་ཕལ་པ་དང༌།ནམ་མཁའི་ཉི་མ་དངོས་གཉིས།
བལྟ་བྱའི་རི་མོ་གསལ་བར་བྱེད་པའི་ཆོས་མཚུངས་དངོས་སུ་བཀོད་ནས། མེ་ཞལ་གྱི་ལམ་ལ་མི་
འགྲོ་བ་དང་། རྟ་བདུན་གྱི་བཞོན་པས་མ་དྲངས་པ་ནི། མཚུངས་པ་ལྡོག་བྱེད་དངོས་དང༌། རིགས་
མཐུན་འབྱེད་བྱེད་དངོས་།མེ་ཞལ་གྱི་ལམ་ནམ་མཁའ་ལ་འགྲོ་བ་དང་།རྟ་བདུན་གྱི་འདྲེན་བྱེད་ནི།ཉི་
མ་དངོས་ལ་ཡོད་ལ། ཉི་མ་ཕལ་པ་འདི་ལ་མེད་པས་སོ། །འོ་ན་འདིར་མཚུངས་པ་ལྡོག་བྱེད་དང༌།
ཆོས་མཚུངས་གཉིས་ཀ་དངོས་སུ་བརྗོད་ནས། དངོས་སུ་བརྗོད་པའི་ལྡོག་པ་ཅན་གྱི། སྐབས་སུ་
འཆད་པར་རིགས་སོ་སྙམ་ན། སྐྱོན་འདི་ཤིན་ཏུ་གནས་པར་མཐོང་བས། ཁོ་བོ་ཅག་ནི། རྩ་བའི་
གཞུང་འདི་ལྟར་འདོན་ཏེ། རིན་ཆེན་སྣང་བས་མི་འཕྲོགས་ཤིང་། །ཉི་མའི་འོད་ཀྱིས་མི་ལྡོགས་པ། །
ལང་ཚོ་ལས་བྱུང་ན་ཆུང་གིས། །མུན་པ་འདི་ནི་ངོ་མཚར་ཆེ། །ཞེས་བཤད་པ་ལེགས་ཏེ། མཚུངས་
ཆོས་ཤུགས་ལ་རྟོགས་ཤིང༌། ལྡོག་བྱེད་དང༌། རིགས་མཐུན་འབྱེད་བྱེད་དངོས་སུ་བསྟན་པས།
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཤུགས་ལས་རྟོགས་པའི་ལྡོག་པ་ཅན་གྱི་དབྱེ་བར་རིགས་པའི་ཕྱིར་རོ །པཎ་ཆེན་པས། ཉི་མའི་འོད་
ཀྱིས་མི་སེལ་ཞིང༌། །བལྟ་བྱའི་གནས་ལ་སྒྲིབ་བྱེད་པའི། །འགྲོ་བའི་ཡིད་ཀྱི་མུན་པ་ནི། །མཁྱེན་པའི་
སྐད་ཅིག་ཅིག་གིས་སེལ། །ཞེས་པ་ནི།ཅུང་ཟད་འཁྲུགས་པར་སྣང་སྟེ།ཚིག་རྐང་ཐོག་མཐའ་གཉིས་
རིགས་མཐུན་འབྱེད་བྱེད་ལ་སྦྱར། གཉིས་པོ་དེ་མཚུངས་ཆོས་ལ་སྦྱར་དགོས་པའི་ཕྱིར་རོ། །དེས་ན།
བལྟ་བྱའི་གནས་ལ་སྒྲིབ་བྱེད་པའི །འགྲོ་བའི་ཡིད་ཀྱི་མུན་པ་ནི།།ཉི་མའི་འོད་ཀྱིས་མི་སེལ་ཞིང༌། །
མཁྱེན་པའི་སྐད་ཅིག་གཅིག་གིས་སེལ། །ཞེས་སྦྱར་ན་གོ་བདེ་ཞིང་ལེགས་པ་ཡིན་མོད།སྔར་བཀོད་
པའི་དོགས་པ་དེ་ལ་རྣམ་པར་དཔྱོད་པ་མ་ཞུགས་པར་སྣང་། །ཁོ་བོ་ཅག་ལྟར་ན།ཚ་ཟེར་བྱེ་བས་
བྱུགས་ཀྱང་མི་སེལ་ལ། །བསིལ་ཟེར་འབུམ་ཕྲག་བྱུགས་ཀྱང་མི་ཟློགས་པའི། །ཟབ་དོན་འབྱེད་ལ་
རྨོངས་པའི་མུན་པ་འདི། །འཇིག་རྟེན་བྱེད་པོས་གསར་དུ་བྱས་སམ་སྙམ། །ཅེས་པ་སྟེ།རྨོངས་པའི་
མུན་པ་འདི།ཞེས་པས།མུན་པ་དངོས་དང་ཆོས་མཚུངས་ཤུགས་ཀྱིས་གོ་ལ།ལྡོག་བྱེད་དང༌།རིགས་
མཐུན་འབྱེད་བྱེད་ཀྱང༌། ཉི་ཟླའི་འོད་ཀྱིས་རྨོངས་པའི་མུན་པ་སེལ་བར་དངོས་སུ་བསྟན་པས།མུན་
པ་དངོས་སེལ་བར་ཤུགས་ལ་བསྟན་པའི་གནད་ཀྱིས་རྟོགས་ནུས་པའི་ཕྱིར་རོ །
དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་དང་། དཔེར་བརྗོད་། །དང་པོ་ནི་
གཞུང་ལས། གང་ཞིག་རྒྱུ་གཞན་ཅུང་ཟད་སྟོན། །གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་
བ།རྟེན
ཅན། །ཞེས་འབྱུང་བས། དཔང་པོ་འཇམ་ཁ་གཉིས་མཐུན་པར།ཚིག་སྦྱོར་གང་ཞིག་འཇིག་རྟེན་ན་
གྲགས་པའི་རྒྱུ་མཐོང་མ་མཐོང་དག་ཟློག་པ་སྟེ་བཀག་ནས། གང་ཞིག་མ་གྲགས་པའི་གཞན་རྗེས་
མཐུན་ཅུང་ཟད་སྟོན་པའམ། ཡང་རབ་ཏུ་གྲགས་པའི་རྒྱུ་བཀག་ནས།རྒྱུ་གཞན་ཅུང་ཟད་ལའང་མི་
ལྟོས་པར་འབྲས་བུ་རང་གི་ངོ་བོ་ཉིད་འགྲུབ་པར་སྟོན་པའི་ཚིག་སྦྱོར་དེ་ནི་སྲིད་པ་ཅན་གྱི་མཚན་ཉིད་
ཡིན། དབྱེ་ན་གཞན་ཅུང་ཟད་ལ་ལྟོས་པ་དང༌།དེ་ལ་མི་ལྟོས་པར་རང་གི་ངོ་བོ་གྲུབ་པའོ། །ཞེས་
བཤད་པ་སྣང་ཡང་། ལེགས་བསམ་པ་མ་ཤར་ཏེ་མ་མཐུངས་མྱོས་པའི་ཀ་དམ་པ་ཞེས་སོགས་དང༌།
བགོས་པ་མེད་པར་ཁ་དྲི་ཞིམ་ཞེས་སོགས་ལ དངོས་སུ་རྒྱུ་ལ་མ་ལྟོས་པར་བསྟན་པར་མཚུངས་
ཤུགས་ཀྱིས་རྒྱུ་གཞན་ཞིག་ལ་ལྟོས་པར་བསྟན་པ་ཡང་མཚུངས་པའི་ཕྱིར་།།
46

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
ཡང་སངྒྷ་ཤྲཱིས།གང་ཞིག་རབ་གྲགས་རྒྱུ་དག་གམ། །རྒྱུ་གཞན་ཅུང་ཟད་དག་ཟློག་ནས། །
གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་ཅན། །ཞེས་བསྒྱུར་ནས། གང་ཞིག་འཇིག་རྟེན་ལ་
རབ་ཏུ་གྲགས་པའི་རྒྱུ་དག་གམ། འཇིག་རྟེན་ན་རབ་ཏུ་གྲགས་པའི་གཞན་ཅུང་ཟད་ཟློག་ཅིང་
བཀག་ནས།ཚིག་སྦྱོར་གང་དུ་འབྲས་བུ་རང་གི་ངོ་བོ་ཉིད་སྟོན་པ་དེ་ནི་སྲིད་པ་ཅན་གྱི་རྒྱན་ཞེས་བྱའོ།།
དབྱེ་ན་གཉིས་སྟེ།རབ་ཏུ་གྲགས་པའི་བཀག་ནས།འབྲས་བུ་རང་གི་ངོ་བོ་སྟོན་པ་དང༌།
རྒྱུ་གཞན་ཅུང་ཟད་བཀག་ནས་འབྲས་བུ་རང་གི་ངོ་བོ་སྟོན་པའོ། །ཞེས་བཤད་པ་ལའང་སྙིང་པོ་མི་
སྣང་སྟེ།ཚིག་སྦྱོར་འཆད་འགྱུར་དེ་དག་ལ། རབ་ཏུ་གྲགས་པའི་རྒྱུ་བཀག་པ་དང༌།རྒྱུ་གཞན་ཅུང་
ཟད་བཀག་ཅེས་པ་ལ།རྣམ་བཅད་ཟུར་པ་བསྟན་ནས་མི་འདུག་པའི་ཕྱིར་རོ། །འོག་ནས་གསལ་
བར་འབྱུང་བས་ཉོན་ཞིག་གུ།དེས་ན་ཁོ་བོ་ཅག་ལྟར་ན། རྒྱན་གང་ཞིག།འབྲས་བུ་དེའི་དངོས་སུ་
བཀག་ནས། འབྲས་བུ་རང་གི་ངོ་བོ་གསལ་བར་སྟོན་པ་དེ། སྲིད་པ་ཅན་གྱི་རྒྱན་གྱི་ངོ་བོ་ཡིན་ལ་
མཚན་གཞི་གཞུང་ལས། མ་འཐུངས་མྱོས་པའི་ཀ་དམ་པ། །མ་ཕྱིས་དྲི་མ་མེད་པའི་མཁའ། །དྲུངས་
པར་མ་བྱས་དྭངས་པའི་ཆུ། །འགྲོ་བའི་ཡིད་ནི་འཕྲོག་པར་བྱེད། །ཅེས་པ་སྟེ། སྤྱིར་མྱོས་པའི་རྒྱུ་ཆང་
འཐུངས་པ་སོགས་ཡིན་ཀྱང༌།འདིར་མྱོས་བྱེད་ཀྱི་ཆང་འཐུངས་པ་མེད་ཅེས་རྒྱུ་དངོས་སུ་བཀག་ནས།
སྟོན་དུས་ཀྱི་བྱ་ཀ་དམ་པ་སྟེ་མཐིང་རིལ་སྐད་སྙན་པོ་མི་འདྲ་སྣ་ཚོགས་མྱོས་པ་ལྟར་ལྡོངས་པོར་སྒྲོག་
གོ་ཅེས་འབྲས་བུས་དངོས་སུ་སྟོན་པ་དང་། དེ་བཞིན་དུ། འབྲས་བུ་དྭངས་པར་བྱེད་པ་ལ། རྒྱུ་ཕྱི་
བརྡར་བྱས་སོགས་དགོས་ཀྱང༌། སྟོན་དུས་ཀྱི་ནམ་མཁའ་མེད་དུ་སྤྲིན་དང་རྡུལ་སོགས་ཀྱི་སྐྱོན་
མེད་པར་དྭངས་པ་དང༌། ཆུ་དྭངས་པར་བྱེད་པའི་རྒྱུ་ནོར་བུ་ཀེ་ཏ་ཀ་ཆུར་བཅུག་པ་སོགས་ཡིན་ཀྱང༌།
སྟོན་དུས་ཀྱི་ཆུ་གཏེར་མེད་དུ་རྙོག་པ་དང་བྲལ་བར་གྱུར་པ་ནི། འགྲོ་བའི་ཡིད་འཕྲོག་ཅིང་མཛེས་
པར་བྱེད་དོ་ཅེས། སྤྱིར་དེ་དག་ལ་རྒྱུ་མེད་པ་མ་ཡིན་ཀྱང༌། སྙན་ངག་མཁན་གྱིས། འུད་དམ་སྒྲོ་
བཏགས་པ་ལྟ་བུའི་སྒོ་ནས། རྒྱུ་མེད་ཀྱང་འབྲས་བུ་ངོ་མཚར་བ་སྲིད་ཅེས་བསྟན་པས་ན། སྲིད་པ་
ཅན་གྱི་རྒྱན་ཞེས་བྱའོ། །འདིར་ཊིཀ་བྱེད་དག་གིས་རབ་ཏུ་གྲགས་པའི་རྒྱུ།མྱོས་འགྱུར་འཐུངས་པ་
སོགས་ཟློག་ནས། མ་གྲགས་པའི་རྒྱུ།སྟོན་དུས་རྒྱུར་བསྟན་ཞེས་པ། རབ་ཏུ་གྲགས་པའི་རྒྱུ་ཟློག་
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ནས། གང་ཞིག་གཞན་ཅུང་ཟད་སྟོན། ཞེས་པའི་དོན་དུ་འཆད་པ་ནི་མི་རིགས་ཏེ། ཚིག་དེས་མ་
གྲགས་པའི་སྟོན་གྱི་དུས དེ་གསུམ་གྱི་རྒྱུར་ཚིག་ཟིན་ལ་བསྟན་པ་མེད་པའི་ཕྱིར་དང༌།སྟོན་དུས་ནི།
དེ་གསུམ་གྱི་རབ་ཏུ་གྲགས་པའི་རྒྱུ་མཚན་ཉིད་པར་རིགས་ཏེ།དེ་ལྟར་འཇིག་རྟེན་དང་བསྟན་བཅོས་
གཉིས་ཀ་ལ་གྲགས་པའི་ཕྱིར་རོ། །གལ་ཏེ་དེ་ལྟར་དངོས་སུ་མ་བསྟན་ཡང༌།ཤུགས་ཀྱི་བསྟན་སྙམ་ན།
དེས་ཁྱེད་ཀྱི་འདོད་པ་མི་འགྲུབ་སྟེ།འོག་ནས་འཆད་པའི་ལ་མ་ལྟོས་པའི་འབྲས་བུར་ཁྱེད་རང་གི་
ངོས་བཟུང་བ་དེ་དག་ལ་ཡང་ཤུགས་ལ་བསྟན་པའི་སྟེ་ཡོད་པའི་ཕྱིར་རོ། །འཇམ་ཁས། འགྲོ་བའི་
ཡིད་ནི་འཕྲོག་པར་བྱེད།ཅེས་པ་དེ་དཔེ་གསལ་བྱེད་ཡིན་གསུངས་པ་ནི། མ་བརྟག་པ་སྟེ། ཁྱོད་ཀྱི་
ཞལ་རས་མཛེས་པ་ཡིས །ཟླ་བའི་དཀྱིལ་འཁོར་འཕྲོག་པར་བྱེད། །ཅེས་པ་ལྟ་བུ་དཔེ་གསལ་བྱེད་
ཡིན་གྱི།སྐབས་འདིར་མ་ཡིན་ཏེ། འགྲོ་བའི་ཡིད་དང་། ཀ་དམ་པ་སོགས་གསུམ་དཔེ་དོན་དུ་སྦྱོར་
བའི་སྐབས་མ་ཡིན་པའི་ཕྱིར་རོ།།
དཔེར་བརྗོད་ལ། པཎ་ཆེན་པས། མ་བཀུག་པ་ནི་དབང་པོའི་གཞུང༌། །རྨ་མེད་འབིགས་
པ་ཚིག་གི་མདའ། །མ་དྲུངས་དྭངས་པ་རང་གི་སེམས། །འདི་གསུམ་དབྱར་གྱི་དགའ་སྟོན་ཡིན། །
ཞེས་པའང་མ་འབྲེལ་ཏེ། དབང་པོའི་གཞུ་དབྱར་གྱི་ཁྱད་ཆོས་ཡིན་ནའང༌། ཕྱི་མ་གཉིས་དབྱར་ཁོ་
ནའི་ཁྱད་ཆོས་མ་ཡིན་པའི་ཕྱིར་དང་།རྨ་མེད་འབིགས་པ་ཚིག་གི་མདའ། ཞེས་པའང༌།རྒྱུ་འབྲས་གོ་
ལོག་པར་སྣང་བའི་ཕྱིར་། །དེས་ན།ཁོ་བོས་དཔེར་བརྗོད་ན། མ་བྲིས་རྣམ་བཀྲའི་རི་མོ་རྒན་པོའི་
ཐིག །མ་བསྣུན་སྒྲ་དབྱངས་སྒྲོགས་པ་ནམ་མཁའི་རྔ། །མ་བྱུགས་མར་གད་ལྟར་ལྗང་འཛིན་མའི་
ཁྱོན། །དབྱར་གྱི་དུས་སྟོན་འགྲོ་བ་ཡོངས་ལ་འགྱེད། །ཅེས་པ་སྟེ།རྒྱུ་པིར་གྱིས་མ་བྲིས་པའི་འབྲས་
བུ་རི་མོ་རྣམ་བཀྲ རྒྱུ་རྔ་ལྡེས་མ་བསྣུན་པའི་འབྲས་བུ་རྔ་དབྱངས། རྒྱུ་མཚོན་གྱིས་མ་བྱུགས་པའི་ཁ་
དོག་ལྗང་བ་སོགས། རྒྱུ་ཚིག་ཟིན་ལ་བཀག་པའི་འབྲས་བུ་དངོས་སུ་བཤད་པ་། སྲིད་པ་ཙམ་ཡིན་
པས་ན། སྲིད་པ་ཅན་གྱི་རྒྱན་དང་དེ་གསུམ་དབྱར་ཁོ་ནའི་ཁྱད་ཆོས་ཀྱང་ཡིན་ནོ། །དེས་ན།སྨན་མ་
བཀུག་པར་དཀར་མིན་མིག །མནན་པ་མེད་པར་སྨིན་མ་དམའ། །ཚོན་མ་བཀུས་པར་དམར་བ་། །
མཛེས་མ་ཁྱོད་ཀྱི་མཆུ་འདིའོ། །ཞེས་དང༌།བགོས་པ་མེད་པར་ཁ་ཞིམ། །བཅོས་པ་མེད་པར་ལུས་
48

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
པོ་མཛེས། །རྒྱུ་མེད་དག་ཏུ་ཟླ་བ་དགྲ། །རྒྱུ་མཚན་མེད་པར་དེའང་བདག་འགྲོགས། །ཞེས་པའི་ཚིག་
རྐང་སྔ་ཕྱི་འདི་དག །རྒྱུ་ཚིག་ཟིན་ལ་བཀག་ནས་འབྲས་བུ་རང་གི་ངོ་བོ་སྟོན་པ་ཙམ་དུ་མཚུངས་ཀྱིས།
མི་འདྲ་བའི་ཁྱད་པར་གཏན་མི་སྣང་བ་ལ།འཇམ་དབྱངས་ཁ་ཆེ་སོགས།ཚིགས་བཅད་སྔ་མ་གཉིས།
རབ་ཏུ་གྲགས་པའི་རྒྱུ་བཀག་ནས།རྒྱུ་གཞན་ཅུང་ཟད་སྟོན་པ་ཡིན་གསུང་བ་དང༌།ཚིགས་བཅད་ཕྱི་
མ་ལ་ལྟོས་པར་འབྲས་བུ་རང་གི་ངོ་བོ་འབྱུང་བ་ཡིན་གསུང་བ་ལ་ཤེས་བྱེད་མི་སྣང་མོད། འཁྲུལ་
གཞི་གཞུང་ལས། རབ་ཏུ་གྲགས་པའི་རྒྱུ་ཟློག་ནས། །གང་ཞིག་རྒྱུ་གཞན་ཅུང་ཟད་སྟོན། །ཞེས་པ་
དང་།གང་ཕྱིར་མ་མཐུངས་ལ་སོགས་སྐྱེས། །མྱོས་པ་ཉིད་སོགས་གཞན་ཅན། །ཞེས་པ་དེས་བྱས་
པར་སྣང་ཡང་། དེའི་དོན་ནི།མྱོས་པའི་ཆང་འཐུང་བ་སོགས་ཡིན་ཀྱང་འདིར།སྤྱིར་སྟོན་གྱི་བྱ་ཀ་
དམ་པ་ལ་མྱོས་པའི་མེད་ཀྱང་། འབྲས་བུ་མྱོས་པ་ཡིན་ཞེས་པ་ལྟ་བུ་ལ་སྦྱར་དགོས་ཏེ། གཞན་དུ་
ན་རྩ་བ་མཁན་རང་ལ་ཡང་སྐྱོན་ཆགས་པར་འགྱུར་བའི་ཕྱིར་རོ།།
སངྒྷ་ཤྲཱིས། སྔ་མ་རབ་ཏུ་གྲགས་པའི་རྒྱུ་བཀག་པ་དང༌།ཕྱི་མ་རྒྱུ་གཞན་ཅུང་ཟད་བཀག་པ་
ཡིན་ཞེས་འཆད་པ་ནི། འབྲེལ་དེ་བས་ཀྱང་ཆུང་སྟེ། བགོས་པ་མེད་པར་ཁ་དྲི་ཞིམ། ཞེས་སོགས་
ཀྱིས།གུར་གུམ་སོགས་བཟང་གིས་བགོས་པའི་མེད་པར་འབྲས་བུ་ཁ་ལ་དྲི་ཞིམ་པོ་ལྡང་ཞེས་
པ་དེ་ཙམ་བསྟན་གྱི།རྒྱུ་གཞན་ཅུང་ཟད་བཀག་ནས།རྒྱུ་གཞན་ཞིག་མ་བཀག་པའི་ཚིག་གི་ནུས་པ་
ཅི་ཡང་མི་སྣང་བའི་ཕྱིར་རོ། །འགྲེལ་མཛད་རྣམས་ཀྱང་ཐུགས་མད་དེ། རྩ་བ་ཉིད་ལས་མི་འདྲ་བའི་
ཁྱད་པར་ཡོད་པ་ལྟ་བུའི་སྡེ་ཚན་གཉིས་བཅོས་འདུག་པའི་ཕྱིར་རོ །ཁོ་བོ་ཅག་ནི། དེ་དག་ལ་མི་
འཐུན་པའི་ཟུར་ཁྱད་མ་མཐོང་བས། དཔེར་བརྗོད་སྔ་མ་དེ་ཀས་མཐུས་མོད། གཞན་ཡང༌། མ་
སྦྱངས་རིག་གནས་སོ་སོར་ཤེས །མ་བསྒོས་ཉམས་རྟོགས་འོད་གསལ་ཤར། །མ་བལྟས་ཇི་ལྟ་ཇི་
སྙེད་མཐོང༌། །འབྲས་བུ་འདི་འདྲ་སྲིད་པ་ཙམ །ཞེས་བྱའོ །དེས་ན་ཁོ་བོ་ལྟར་ན། སྲིད་པ་ཅན་གྱི་
རྒྱན་འདི་ནི་ཕུལ་བྱུང་གི་རྒྱན་གྱི་ནང་ཚན་དུ་རྟོགས་པར་སེམས་ཏེ། མ་འཐུངས་མྱོས་པའི་ཀ་དམ་པ་
ཞེས་སོགས་སུ་མྱོས་པའི་རྒྱུ་ཆང་འཐུངས་པ་མེད་ཙམ་ལ། འུད་ཀྱི་སྒྲོ་བཏགས་ཏེ། རྒྱུ་མེད་པའི་
འབྲས་བུ་ཡིན་ཞེས་ངོ་མཚར་དུ་བྱས་འདུག་པའི་ཕྱིར་།བཅུ་པ་བསྡུས་པ་བརྗོད་པའི་རྒྱན་ལ་
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས།མཚན་ཉིད་དང༌། དབྱེ་བ་གཉིས།དང་པོ་ནི།གཞུང་ལས།དངོས་པོ་འགའ་ལ་བསམ་བྱས་
ནས། །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱིས་བརྗོད་བྱེད་པ། །དེ་ནི་བསྡུས་
པ་བརྗོད་པར་འདོད། །ཅེས་པ་ལྟར། རྒྱན་གང་ཞིག །དེས་དཔེ་ཅན་གྱི་དོན་འགའ་ཞིག་ཡིད་ལ་
བསམ་ནས། དེ་དང་མཚུངས་པའི་དཔེ་ངག་ཏུ་བརྗོད་པས། དཔེ་ཅན་གྱི་དོན་དེ་ཡང་ཤུགས་ལ་གོ་
བར་ནུས་པའོ །
གཉིས་པ་ལ་གཉིས། མཚན་གཞི་དང༌། དབྱེ་བ་དངོས་སོ། དང་པོ་ནི། དཀར་བསིལ་
བདུད་རྩི་འཛག་པ་ཀུ་མུད་གཉེན། །ཐོགས་མེད་མཁའ་ལ་བསྒྲོད་པ་འདི་སྤངས་ནས། །ཁྲོན་པའི་ཆུ་
ནང་ཤར་བའི་གཟུགས་བརྙན་ལ། །ཟླ་བར་འཁྲུལ་བ་བྱིས་པའི་རྣམ་ཐར་ཡིན། །ཞེས་པ་ངག་ཏུ་
དངོས་སུ་བརྗོད་པའི་དཔེ་ཡིན་ལ། དེས་ཤུགས་ལ་གོ་བར་བྱ་བའི་དཔེ་ཅན་ནི། ལྷག་བསམ་རབ་ཏུ་
དཀར་ཞིང་ལེགས་བཤད་ཀྱི་བདུད་རྩི་འཛག་པ་སྐལ་བཟང་གདུལ་བྱའི་གཉེན་དུ་འོས་པ།ཤེས་བྱ
རིག་པའི་གནས་ལ་བློ་གྲོས་ཐོགས་པ་མེད་པའམ་མཁས་པའི་བཤེས་གཉེན་ས་པཎ་ལྟ་བུ་སྤངས་
ནས། ལྷག་བསམ་དང་རྣམ་དཔྱོད་ཁྱོན་ཡངས་པ་མ་ཡིན་ཞིང༌།མང་པོས་བཀུར་བའི་བོད་བགྲེས་པོ་
དག་ལ་དེ་ལྟར་འཁྲུལ་བ་ནི། བླུན་པོའམ་བླུན་པོའི་རྣམ་ཐར་རོ་ཞེས་དཔེ་བས་དཔེ་ཅན་ཤུགས་ལ་
བསྡུས་ཏེ་གོ་བར་བྱེད་པས་ན།བསྡུས་བརྗོད་ཀྱི་རྒྱན་ཞེས་བྱའོ། །དེ་ལྟར་མཁས་པ་སྨྲ་ཏི་ལ།བླུན་པོ་
རྣམས་ཀྱིས།མཁས་པར་མ་མཐོང་ཚེ། ཐུགས་ཡིད་འབྱུང་ནས་སྨྲས་པ། རི་བོང་འཛིན་པ་རྒྱུ་སྐར་
ཕྲེང་བ་ཅན། །མཚན་མོ་མཁའ་ལ་རྒྱུ་བ་རྣམ་སྤངས་ནས། །དྭངས་པའི་ཆུ་ནང་འདི་ན་ཟླ་བ་ཞེས། །
དབྱིབས་ལ་མཚན་མར་འཛིན་པ་བྱིས་པའི་བློ།།ཞེས་གསུངས་ཤེས་གྲག་གོ། །དཔེ་གཞན་ཡང་། ཤ་
སྦྲང་མགྲིན་རྔ་སྒྲོགས་པའི་མདངས་ལྡན་མ། །དམར་བའི་དྲི་རོ་འཐུང་ལ་སྐལ་མཉམ་ཡང༌། །སྦྲང་རྩི་
དོག་པ་ཨུཏྤལ་ལྡིང་ཁང་དུ། །འཇུག་པའི་སྐལ་བ་མེད་ཀྱི་ཕར་སོང་ཞིག །ཅེས་པ་ནི། དཔེ་ངག་ཏུ་
བརྗོད་པ་ཡིན་ལ་དེསཤུགས་ཀྱི་གོ་བར་བྱ་བ་ནི། རྣམ་དཔྱོད་ནུས་བྲལ་སྐད་སྙན་དབྱིབས་སྡུག་ཅན། །
བརྗད་པ་ཡན་ལ་དསཤུགས་ཀྱ་ག་བར་བྱ་བ་
གྲོང་ཚིག་བཞད་གད་གཏམ་ལ་རྩེ་ཞིང་རོལ། །མཁས་རྣམས་དགེས་པའི་གཞུང་ལུགས་ཆེན་པོ་ལ། །
བརྩོན་པའི་གོ་སྐབས་མེད་ཀྱི་གཉིད་བྱོས་ཤིག།ཅེས་པའོ། །
50

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
གསུམ་པ་དབྱེ་བ་ལ་གཉིས། ཁྱད་པར་ཅན་ཙམ་ཐ་དད་པའི་བསྡུས་བརྗོད་དང༌། སྔོན་
མེད་པའི་བསྡུས་བརྗོད་། །དང་པོ་ལ་ཡང་གཉིས། ཁྱད་གཞི་ཐ་དད་ཅིང་ཁྱད་ཆོས་རྣམས་མཚུངས་
པ་དང༌། ཁྱད་ཆོས་འགའ་ཞིག་མཚུངས། ལ་ལ་མི་མཚུངས་པའི་བསྡུས་བརྗོད་དོ། །དང་པོ་ནི། རབ་
བརྟན་ཚ་བའི་སྡུག་བསྔལ་བསིལ། །ཕོངས་རྣམས་འདོད་པའི་རེ་བ་བསྐོང༌། །འབབ་དང་འཛེག་པའི་
སྟེགས་མཐོན་པོ །ཡོངས་འདུའི་འཁྲི་ཤིང་རྒྱལ་གྱུར་ཅིག །ཅེས་པ་དེ་ནི་ངག་ཏུ་བརྗོད་པའི་དཔེ་ཡིན་ལ།
ཤུགས་ལ་གོ་བའི་དོན་ནི། ཁྱད་གཞི་ངོ་མཚར་བའི་རྒྱལ་པོ་དང་།ཡོངས་འདུའི་འཁྲི་ཤིང་ཐ་དད་ཀྱང༌།
ཁྱད་ཆོས གཞན་གྱིས་བསྒུལ་ཞིང་བསྐྱོད་པར་མི་ནུས་པས་རབ་ཏུ་བརྟན་པ། ལུས་སེམས་ཚ་བའི་
སྡུག་བསྔལ་ལས་བསྐྱབས་ཏེ་བསིལ་བར་བྱེད་པ།ཡོངས་འདུ་དེས་བྱ་ལ་སོགས་པ་ས་ལ་འབབ་པ་
དང་ནམ་མཁར་འཕུར་བའི་སྟེགས་བྱེད་པ་བཞིན་དུ། རྒྱལ་པོ་དེས་ཀྱང་། རྒྱལ་པོ་གཞན་གྱི་རྨ་ཕབ་
པའི་མི་ངལ་གསོའི་འབབ་སྟེགས་དང་། དེ་གོང་དུ་འཕར་བའི་སྟེགས་ཀྱང་བྱེད་པས ཁྱད་པར་ཅན་
ཐ་དད་ཅིང་ཁྱད་ཆོས་རྣམས་མཚུངས་པའི་བསྡུས་བརྗོད་ཅེས་བྱའོ།།
པཎ་ཆེན་པས། རྩ་བ་རབ་བརྟན་འབྲས་བུ་ཡི། །ཁུར་གྱིས་ཕོངས་པའི་རེ་བ་སྐོང༌། །ཀུན་
ཀྱང་དགའ་བ་ཉེར་སྤེལ་བ། །དཔག་བསམ་ལྗོན་པ་འདི་ཡ་མཚན། །ཅེས་པ་ཁྱད་གཞི་ཐ་དད་ཆོས
ཞེས་བཤད་པ་ནི། དཔེར་བརྗོད་ངོས་འཛིན་འཛོལ་བ་སྟེ། དཔེར་བརྗོད་འདི་ནི་ཁྱད་གཞི་ཐ་དད་
པལ། ཁྱད་ཆོས་ཐ་དད་མེད་པའི་དཔེ་ཡིན་པ་ལས། གཉིས་ཀ་ཐ་དད་པའི་དཔེ་ཡིན་ཞེས་བཤད་
འདུག་པའི་ཕྱིར་རོ །དེས་ན། ཁྱད་གཞི་ཐ་དད་ཁྱད་པར་ཆོས། །ཐ་དད་མེད་པའི་དཔེ་ཡིན་ནོ། །
ཞེས་བཤད་དགོས་སོ། །འཇམ་ཁས ཟབ་བརྟན་ཡངས་པའི་པདྨས་མཛེས། །ཕན་བདེའི་རླབས་
ཕྲེང་ཉན་མ་ཐོས །སྐོམ་གྱིས་གདུངས་པའི་སྐབས་ཆེན་མཆོག །འབབ་ལྡན་བདག་གིས་སྐལ་བས་
རྙེད། །ཅེས་བཤད་པའང་ཅུང་ཟད་མི་འབྱོར་ཏེ།འདིར་དཔེ་དོན་གྱི་ཁྱད་ཆོས་མཚུངས་དགོས་པ་
ལས པདྨས་མཛེས་པ་དེ་དཔེ་ལ་ཚང་ཡང་དོན་ལ་མི་འབྱོར་བའི་ཕྱིར་རོ །གལ་ཏེ་པདྨས་བརྒྱན་
བྱས་པས་མཛེས་སྙམ་ན།འོག་ཏུ།ཡལ་གའི་ཁྱོན་རྣམས་མི་ཆུང་ཞིང༌། །མེ་ཏོག་འབྲས་བུ་ཕུན་སུམ་
ཚོགས། །ཞེས་ཁྱད་ཆོས་གཉིས་པོ་དེ་དཔེ་ནའི་ཁྱད་ཆོས་ཡིན་པར་བཤད་པ་དང་འགལ་། སྐྱེས་
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བུ་ལ་ཡང་ཤིང་གི་ཡལ་གས་བསིལ་གྲིབ་བྱས་པ་དང་། མེ་ཏོག་གི་རྒྱན་སོགས་ཁྱད་ཆོས་སུ་སྦྱར་རུང་
བར་མཚུངས་པའི་ཕྱིར་རོ །གཉིས་པ་ནི། གཞུང་ལས། ཡལ་གའི་ཁྱོན་རྣམས་མི་ཆུང་ཞིང༌། །མེ་
ཏོག་འབྲས་བུ་ཕུན་སུམ་ཚོགས །དམ་པའི་གྲིབ་བསིལ་བརྟན་ལྡན་པ། །ཤིང་འདི་བདག་གི་སྐལ་
བས་རྙེད། །ཅེས་འབྱུང་ལ་དོན་ནི། ཁྱད་གཞི་སྐྱེས་བུ་དང༌། ལྗོན་ཤིང་གཉིས་ཐ་དད་ལ། ཁྱད་ཆོས་
ཡལ་ག་དང་། མེ་ཏོག་གཉིས་ཤིང་ཁོ་ནའི་ཁྱད་ཆོས་ཡིན་པ་ལས་ཁྱད་ཆོས་དེ་གཉིས་ཀྱིས་ཐ་དད་དང༌།
གྲིབ་བསིལ་དང་། བརྟན་པ་དང༌། སྐྱེས་བུ་དང་ཤིང་གཉིས་ཆར་གྱི་ཁྱད་ཆོས་ཐུན་མོང་བའང་ཡིན་
པས། དེ་གཉིས་ཀྱིས་ཐ་མི་དད། གསུང་བར་སྣང་ཡང༌། ཁོ་བོས་རྣམ་པར་དཔྱད་ན། གྲིབ་མས་
བསིལ་བར་བྱས་པ་ནི།ལྗོན་ཤིང་ནའི་ཁྱད་ཆོས་ཡིན་གྱི།སྐྱེས་བུའི་ཁྱད་ཆོས་མ་ཡིན་།རྒྱལ་པོ་
ཁྱོད་ཀྱི་སྐུའི་གྲིབ་མ་ལ་འབངས་རྣམས་བདེ་བར་འཚོ་ཞེས་འཇིག་རྟེན་ན་གྲགས་ཀྱང་། རྒྱལ་པོའི་
དཔུང་ཚོགས་དང༌།བློ་གྲོས་མཐུ་སྟོབས་སོགས།ལྗོན་ཤིང་གི་གྲིབ་བསིལ་དང༌།གཟུགས་ཅན་ནམ་
དཔེ་རྒྱན་ལྟ་བུར་བྱས་པ་ཡིན་གྱི། རྒྱལ་པོའི་གཟུགས་ཀྱི་གྲིབ་མ་དངོས་ཀྱི་འབངས་བདེ་བར་བྱས་པ་
མ་ཡིན་པའི་ཕྱིར་རོ། །དེས་ན། རྒྱན་སྔ་མར། རྩ་བརྟན་འབྲས་བུའི་ཁུར་གྱིས་ནི། །སློངས་རྣམས་
རྟག་ཏུ་ཚིམ་པར་བྱེད། །གྲིབ་མ་སྣུམ་པའི་ལྗོན་པ་ཆེ། །འདི་ནི་བདག་གིས་ཡང་དག་ཐོབ། །ཅེས་པ་དེ།
ཁྱད་ཆོས་ཀུན་དཔེ་དོན་གཉིས་ཀ་ལ་མཚུངས་པར་སྦྱར་བ་ཡང་མི་རིགས་པ་འདྲ་སྟེ རྩ་བ་བརྟན་པ་
དང་། སློངས་མོ་ཚིམ་པ་དེ་གཉིས་ཆར་གྱི་ཁྱད་ཆོས་ཡིན་ནའང༌། འབྲས་བུའི་ཁུར་གྱིས་བརྗིད་པ་དང༌།
གྲིབ་མ་སྣུམ་པ་གཉིས་རྒྱལ་པོའི་ཁྱད་ཆོས་སུ་སྦྱོར་བ་འབྲེལ་མེད་ཡིན་པའི་ཕྱིར་དང་། འབྲས་བུ་དང་
འདྲ་བ་དང་། གྲིབ་མ་སྣུམ་པ་གཉིས་རྒྱལ་པོའི་ཁྱད་ཆོས་སུ་སྦྱོར་བ་འབྲེལ་མེད་ཡིན་པའི་ཕྱིར་དང༌།
འབྲས་བུ་དང་འདྲ་བ་དང༌།གྲིབ་མ་སྣུམ་པ་དང་འདྲ་བ་ཙམ་གྱིས་ཆོག་ན། ཡལ་གའི་ཁྱོན་རྣམས་མི་
ཆུང་ཞིང༌། །མེ་ཏོག་འབྲས་བུ་ཕུན་སུམ་ཚོགས། །ཞེས་པ་དེ་ལ་ཡང་མཚུངས་པས་ཁས་བླངས་སྔ་ཕྱི་
འགལ་འདུག་པའི་ཕྱིར་། །རྩ་བ་མཁན་པོ་དགོངས་འཚལ་ཅིག །དེས་ན། དཔེར་བརྗོད་ནི།
འཕེལ་འགྲིབ་རི་བོང་མཚན་མས་མཛེས། །དཀར་གསལ་འོད་དཀར་ཕྱོགས་བཅུར་སྤྲོ །གཉིས་
སྐྱེས་དབང་པོས་བདག་ལ་བསྲུང༌། །ཞེས་པ་སྟེ། ངག་ཏུ་བརྗོད་པ་དེས།ཤུགས་ལ་གོ་བར་བྱ་བ་ནི
52

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
དབྱངས་ཅན་ཏེ། ཁྱད་གཞི་དབྱངས་ཅན་དང༌། གཉིས་སྐྱེས་ཟླ་བ་གཉིས་ཐ་དད་ཡིན་ལ། ཁྱད་ཆོས་
འཕེལ་འགྲིབ་བྱེད་པ་དང༌།དཔེ།རི་བོང་གི་མཚན་མས་མཛེས་པ་གཉིས།དཔེ་ཟླ་བ་ལ་ཡོད།དོན་
ལ་མེད་པས་ཐ་དད། དཀར་གསལ་དང༌།འོད་དཀར་འབྱེད་པ་གཉིས་དཔེ་དོན་གཉིས་ཆར་ལ་ཡོད་
པས་ན་ཐ་མི་དད་པ་སྟེ། ཁྱད་གཞི་ཐ་དད་ལ། ཁྱད་ཆོས་ཕྱོགས་གཅིག་མཚུངས་ཕྱོགས་གཅིག་མི
མཚུངས་པའི་བསྡུས་བརྗོད་ཅེས་བྱའོ།།
གཉིས་པ་སྔོན་མེད་པའི་བསྡུས་བརྗོད་ནི། རི་བོང་མཚན་མ་དང་བྲལ་ཞིང་། །ནག་པོའི་
ཕྱོགས་ཀྱིས་མི་འགྲིབ་པ །ཨེ་མ་སྔོན་མེད་ཟླ་དབང་འདི། །སྲིད་པ་ཇི་སྲིད་གནས་གྱུར་ཅིག །ཅེས་
པ་སྟེ།སྔོན་ཡོད་པའམ།རི་བོང་གི་མཚན་མ་དང༌།མར་ངོའི་འགྲིབ་པ་གཉིས་དང་བྲལ་ཞིང་། སྔོན་
མེད་པའམ་ནག་པོ་ར་རིའི་སྐྱོན་གྱིས་མ་གོས་པ་དང༌།དུས་ཐམས་ཅད་དུ་འགྲིབ་པ་མེད་པ་ནི། སྔོན་
མེད་པའི་ཟླ་བ་སྟེ། དེ་ངག་ཏུ་བརྗོད་ནས།ཤུགས་ལ་གོ་རྒྱུ་ནི། ཕ་རོལ་དགྲ་ཕྱོགས་ཀྱིས་མི་འགྲིབ་
ཅིང༌། སྐྱོན་གྱི་ཆ་ཤས་ཐམས་ཅད་དང་བྲལ་བ་སྔོན་མེད་པའི་རྒྱལ་པོ་ཁྱོད་ནི། བསྟན་འགྲོའི་སླད་དུ་
དུས་རྟག་ཏུ་བཞུགས་སུ་གསོལ་ཞེས་པའོ། །དེས་ན་ལྡོག་པ་ཅན་གྱི་རྒྱན་དང༌།བསྡུས་བརྗོད་ཀྱི་རྒྱན་
གཉིས། དོན་གྱི་ནི་དཔེ་རྒྱན་དུ་སོང་ཡང༌། སྔ་མ་ལ་དཔེ་དོན་ཆོས་མཚུངས་ལྡོག་པའི་ཆ་ནས་ལྡོག་པ་
ཅན་དང་། འདི་ལ་དོན་དངོས་སུ་མ་བརྗོད་པས་བསྡུས་བརྗོད་ཞེས་བཤད་དོ། །བཅུ་གཅིག་པ་ཕུལ་
བྱུང་གི་རྒྱན་ལ་མཚན་ཉིད། དབྱེ་བའོ། །དང་པོ་ནི། རྒྱན་གང་ཞིག །ཁྱད་གཞི་དེ་གཞན་དང་མི་འདྲ་
བ་བརྗོད་པར་འདོད་པས ཁྱད་གཞི་དེའི་ཁྱད་ཆོས་འཇིག་རྟེན་ན་གྲགས་པའམ་མཚམས་ལས་
འདས་ཏེ། འུད་ཀྱིས་བརྗོད་པ་སྟེ། གཞུང་ལས། ཁྱད་པར་གྱིས་ནི་བརྗོད་འདོད་གང༌། །འཇིག་རྟེན་
མཚམས་ལས་བརྒལ་གྱུར་པ།།ཕུལ་ཕུལ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར།།
ཞེས་སོ །
གཉིས་པ་དབྱེ་བ་ལ་བཞི། ཁྱད་འཕགས་ལྡན་པ་བརྗོད་པའི་ཕུལ་བྱུང༌།ཐེ་ཚོམ་ཕུལ་བྱུང༌།
ངེས་པའི་ཕུལ་བྱུང༌།གྲགས་པའི་ཕུལ་བྱུང་། །དང་པོ་ནི། རབ་དཀར་ཟླ་བའི་ཅོད་པན་ཅན། །པད་
དཀར་ཕྲེང་བའི་དོ་ཤལ་འཕྱང༌། །དཀར་བའི་གོས་ཅན་དབྱངས་ཅན་སྐུ། །ཟླ་སྟོང་འོད་ཀྱིས་མཚོན་
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མ་ཡིན། །ཞེས་པ་སྟེ། ཁྱད་ཆོས་དེ་གསུམ་དང་ལྡན་པའི་དབྱངས་ཅན་ལྷ་མོའི་སྐུ་ནི།ཟླ་བ་སྟོང་དུས་
གཅིག་ཏུ་ཤར་བའི་འོད་ཀྱིས་མཚོན་པ་མ་ཡིན་པ་སྟེ། དེ་དང་འདྲེས་ནས་དབྱེ་བ་འབྱེད་མ་ཤེས་
པའམ། ཡང་ན་ཟླ་བའི་འོད་ཀྱིས་མཚོན་པའམ་ངེས་པར་མི་ནུས་པ་སྟེ། དོན་གྱིས་ན་ཟླ་བ་སྟོང་གི་
འོད་པས་ཀྱང་ལྷག་པར་འུད་ཀྱིས་བརྗོད་པས།ཁྱད་འཕགས་ལྡན་པ་བརྗོད་པའི་ཕུལ་བྱུང་ཞེས་བྱའོ །
པཎ་ཆེན་པས།དངུལ་དཀར་གསལ་བའི་མེ་ལོང་ཅན། །ག་བུར་གཞོན་ནུའི་གོས་གྱོན་ཞིང༌། །ཙན་
དན་བྱུག་སྤོས་ཀྱིས་བསིལ་བའི། །ཁེངས་ལྡན་མ་འདི་ཟླ་བའི་འོད། །མ་ཡིན་དཀར་ངང་མོ་ནི། །ཙན་
དན་སྙིལ་གྱི་མཚོར་ཞུགས་པ། །ཞེས་པ་སྟེ། ཁྱད་འཕགས་ལྡན་བརྗོད་ཀྱི་དཔེར་མ་སོང་སྟེ། ཐེ་ཚོམ་
ཕུལ་བྱུང་ངམ། ངེས་པའི་ཕུལ་བྱུང་དུ་སོང་བའི་ཕྱིར་རོ །གཉིས་པ་ལ། པཎ་ཆེན་པས ཚངས་པ་
གསེར་གྱི་སྟེགས་བུ་དང༌། །རབ་གང་ནུ་མའི་དངུལ་བུམ་གྱི། །བར་ན་སྐེད་པའི་ཆུ་སྐྱེས་ནི །ཡོད་
དམ་མེད་ཅེས་ཐེ་ཚོམ་ཅན། །ཞེས་པ་ནི་གཟུགས་ཅན་གྱི་ཐེ་ཚོམ་ཕུལ་བྱུང་དུ་སོང་མོད། རྩ་བའི་
དངོས་བསྟན་ལ་གཟུགས་ཅན་མ་འདྲེས་པར་སྣང་ངོ༌། །འོ་ན་ཇི་ལྟར་སྙམ་ན། བདུད་རྩིའི་མཆེད་ཟླ་
དཔལ་མོའི་སྐུ། །རྒན་པོའི་ཐིག་དང་རབ་འདྲེས་པས། །སྐུ་ལ་རེག་པ་ཡོད་མེད་ཅེས། །ཐེ་ཚོམ་འཕྱང་
མོ་ཡུག་གྱུར། །ཞེས་པ་སྟེ། ལྷ་མོ་དཔལ་མོའི་སྐུ་ཤིན་ཏུ་ཕྲ་ཞིང་དྭངས་པ་ལ་འུད་བྱས་། ཁྱོད་ཀྱི་
སྐུ་ནི་འཇའ་ཚོན་དང་འདྲེས་ནས་དབྱེར་མ་ཕྱེད་པས། ལུས་ཀྱི་རེག་ཏུ་བཏུབ་བམ་མི་བཏུབ་ཅེས་
བདག་ཐེ་ཚོམ་དུ་གྱུར་ཅེས་པའོ །གཞུང་ལས། དགའ་མ་ཁྱེད་ཀྱི་ནུ་འབུར་དང༌། །དཔྱི་ཡི་བར་ན་
སྐེད་པ་ནི། །ཡོད་དམ་མེད་ཅེས་བདག་གིས་ནི། །ཐེ་ཚོམ་ད་དུང་ཟློགས་མ་གྱུར། །ཞེས་པ་ནི། སྐེད་
པ་ཕྲ་བ་ལ་འུད་བྱས་པས་ན་ཐེ་ཚོམ་ཕུལ་བྱུང་། །གསུམ་པ་ངེས་པའི་ཕུལ་བྱུང་ནི། ཡིད་འཕྲོག་
འཆི་མེད་དཔལ་མོའི་སྐུར། །རེག་པ་ཡོད་ཅེས་བདག་གིས་ངེས། །ནོར་བུའི་རྒྱན་ཕྲེང་འཛིན་པའི་
ཁུར། །རྣམ་པ་གཞན་དུ་སྲིད་མ་ཡིན། །ཅེས་པ་སྟེ།ཀྱེ་དཔལ་མོ་ཞེས་བོས་ནས། ཁྱོད་ཀྱི་སྐུ་ལ་རེག་
པ་ཡོད་པར་བདག་གིས་ངེས་ཏེ། ནོར་བུའི་དོ་ཤལ་ཕྱག་གདུབ་ཞབས་གདུབ་སོགས་ཀྱི་སྐུ་ལ་མཛེས་
པར་རྒྱན་པ་འདི་ཡི་གནད་ཀྱིས་ཏེ།རེག་ཏུ་མེད་ན།རྒྱན་དེ་རེག་བརྟེན་པའི་གཞི་གང་ལས་བྱུང་སྙམ་
པ་འདི་ཙམ་གྱིས་ངེས་སོ་ཞེས་འུད་བྱས་པའོ །ཡང་ན་སྐུ་ལ་རེག་པ་ཡོད་པར་མངོན་སུམ་དུ་མ་
54

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
རྟོགས་པར་རྟགས་ཀྱིས་བསྒྲུབས་ནས་ངེས་དགོས་པས་ངེས་པའི་ཕུལ་བྱུང་ཞེས་བྱའོ །བཞི་པ་
གྲགས་པའི་ཕུལ་བྱུང་ནི།གཞུང་ལས།ཁྱོད་ཀྱི་གྲགས་པའི་ཕུང་པོ་ནི།།དཔག་ནུས་མིན་ཡང་འདིར་
ཤོང་བ། །ས་སྐྱོང་སྲིད་པ་གསུམ་གྱི་ནི། །ཀྱེ་མ་ཁོངས་དག་ཤིན་ཏུ་ཡངས། །ཞེས་པ་སྟེ།རྒྱལ་པོའི་
སྙན་གྲགས་ཤིན་ཏུ་ཆེ་བ་ལ་འུད་བྱས་ཏེ་ས་སྐྱོང་ཞེས་བོས་ནས། ཁྱོད་ཀྱི་སྙན་པ་དང་གྲགས་པ་ནི་
བློས་དཔག་པར་མི་ནུས་པས། ས་ཆེན་པོ་འདིར་ཤོང་བ་ནི། སྲིད་པ་གསུམ་གྱི་ས་འདི་ཤིན་ཏུ་ཡངས་
ཏེ་ཨེ་མ་མཚར་ཆེའོ། །ཞེས་འུད་ཆེན་པོས་ངོ་མཚར་དུ་བྱས་པའོ། །གཞུང་ལས། འཇམ་ཁས།
དཔག་ནུས་ཡིན་ཡང་ཞེས་འབྲུ་གནན་པ་ནི།མི་རིགས་ཏེ། གྲགས་པ་བློས་དཔག་ནུས་པས ས་
འདིར་མི་ཤོང་ཞེས་པ་ལ་འབྲེལ་མི་འབྱུང་བའི་ཕྱིར་རོ། །དཔེར་བརྗོད་ནི། སྙན་ཚིག་སྨྲ་བའི་རྒྱུད་
མངས་དབྱངས། །ཀུན་གསལ་ཕ་མཐའ་རབ་བསྒྲལ་ཡང༌། །ནོར་འཛིན་ཁོར་ཡུག་གིས་བརྟེན་པ། །
ཨེ་མ་ས་ཆེན་འདི་ཡངས་། །ཞེས་སོ །དེས་གཞན་ཡང་། སྙན་ངག་ཆུ་ལྷའི་ལྕེ་བརྒྱ་ཡིས། །སྙན་
གྲགས་ཆུ་བོ་བརྒྱ་འཐུངས་ཀྱང་། །རྣམ་དཔྱོད་ལྟོ་བ་མི་ཁེངས་པ། །ཨེ་མ་གནས་འདི་ཤིན་ཏུ་ཡངས། །
ཞེས་པ་ནི་གཟུགས་ཅན་གྱི་ཕུལ་བྱུང་ངོ༌། །ཟླ་བ་ལྟར་བསིལ་གདུགས་འདྲ་བའི །ཙནྡན་ནགས་རླུང་
གིས་བསིལ་ཡང༌། །འདོད་པའི་ཚ་གདུང་མི་ཟློགས་པ། །དུས་མེའི་རྫིང་བུར་ཞུགས་སམ་ཅི། །ཞེས་
པ་ནི།འདོད་པའི་ཚ་གདུང་ལ་འུད་བྱས་པའི་ཕུལ་བྱུང་སྟེ།དཔེ་རྒྱན་སོགས་དུ་མ་ཞིག་ཚང་བའོ། །
བཅུ་གཉིས་པ་རབ་གི་རྒྱན་ལ་གསུམ།མཚན་ཉིད་དབྱེ་བ། རབ་རྟོག་གསལ་བྱེད་དོ། །
དང་པོ་ནི། རྒྱན་གང་ཞིག །ཡུལ་གྱི་གནས་ལུགས་ཇི་ལྟ་བ་བཞིན་གནས་པ་ལ།རྟོག་པས་རྣམ་པ་
གཞན་དུ་སྒྲོ་བཏགས་པའོ །དེ་ལྟར་ཡང༌།གཞུང་ལས། སེམས་ལྡན་དག་གམ་ཅིག་ཤོས་ཀྱི། །རྣམ་
པ་ཇི་ལྟར་གནས་པ་ལ། །རྣམ་པ་གཞན་དུ་རབ་རྟོག་པ། །དེ་ནི་རབ་རྟོག་ཏུ་རིག་དཔེར། ཞེས་སོ །
གཉིས་པ་དབྱེ་བ་ལ་གཉིས སེམས་ལྡན་ལ་སྦྱར་བ་དང་། སེམས་མེད་ལ་སྦྱར་བའོ། །དང་པོ་ནི
གཞུང་ལས།ཉིན་གུང་ཉི་མས་གདུངས་པ་ཡི། །གླང་པོ་དག་ནི་ཆུར་འཇུག་པ། །ཉི་མའི་ཕྱོགས་གྱུར་
པདྨ་རྣམས། །གཞོམ་པར་འདོད་པ་ཡིན་ནམ་སྙམ། །ཞེས་པ་སྟེ།དོན་ནི།ཉིན་གུང་ཉི་མས་གདུངས་
པའི་གླང་པོ་རྣམས། རང་ཉིད་བསིལ་བ་དུ་གཉེར་བས་པད་མའི་རྫིང་བུར་འཇུག་པ་ཡིན་གྱི།ཉི་
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མས་གདུང་བའི་ཁོན་ལན་པདྨ་རྙོག་འདོད་ཀྱི་བསམ་པ་མེད་པ་གནས་ལུགས་ཡིན་ནའང༌།སྙན་ངག་
མཁན་གྱིས་ཕྱིན་ཅི་ལོག་ཏུ་སྒྲོ་བཏགས་ཏེ། ཉི་མ་ལ་ཟློག་པར་མ་ནུས་ཏེ། ཁོན་ལན་དུ་བསམ་ནས་
ཉི་མའི་ཕྱོགས་པདྨའི་རྫིང་བུར་ཞུགས་ཏེ་པདྨ་རྙོག་པར་བྱས་པ་ཡིན་ནོ་ཞེས་སྒྲོ་བཏགས་པས་ན།
རབ་རྟོག་ཅེས་བྱའོ། །དཔེར་བརྗོད་ན། སྔོན་མེད་རྒྱན་དང་མངོན་བརྗོད་སྡེབ་སྦྱོར་གྱི། །རིག་བྱེད་
གསར་པའི་སྐྱེས་ལ་འགྲན་འདོད་པས། །མོས་རློམ་སྐྱེ་དགུའི་བདག་པོ་གཉིད་སད་ནས། །དབྱངས་
ཅན་ལྷ་ཁྱོད་གསར་དུ་སྤྲུལ་ལམ་སྙམ།།ཞེས་པའོ། །
གཉིས་པ་སེམས་མེད་ལ་སྦྱར་བ་ནི། གཞུང་ལས། འདི་ནི་བདག་གི་རིང་བ་དག །འགོག་
བྱེད་བའི་རྒྱན་ཡིན་། །ཁྱོད་ཀྱི་མིག་ནི་རྣ་བ་ཡི། །ཨུཏྤལ་དག་ལ་འགོངས་པ་འདྲ །ཞེས་སོ །
དོན་ནི།རྣ་བའི་ཨུཏྤལ་འདི་ནི། མིག་བདག་གི་དཀྱུས་རིང་བ་སོགས་མཛེས་པ་འགོག་ཅིང་འགྲན་
པར་བྱེད་ན། བདག་དེ་ལ་ཅིའི་ཕྱིར་མི་འགྲན་སྙམ་དུ། དེ་ལ་འགོངས་པ་སྟེ་དེ་ལ་འཛིང་ཞིང་རེག་
པར་བྱེད་པ་འདྲའོ། །ཞེས་རབ་རྟོག་གསལ་བྱེད་སྦྱར་ཏེ། མིག་དང་ཨུཏྤལ་གྱི་གནས་ལུགས་ལ་དེ་
ལྟར་མེད་ཀྱང་།རྟོག་པས་དེ་ལྟར་བཏགས་པས་ན། སེམས་མེད་ཀྱི་རབ་རྟོག་གོ།དཔེར་བརྗོད་ན།
རི་བོང་ཅན་དེས་ཏྤལ་ཉམས་དམད་པའི། །འཁོན་ལན་ཉིན་མོའི་དབང་ཕྱུག་ཤར་རིའི་རྩེར། །ཆས་
པའི་མོད་ལ་མགྲིན་སྔོན་རལ་པ་ཡི། །ནགས་འདབ་དགོན་པར་ཟླ་དབང་བྲོས་མིན་ནམ། །ཞེས་སོ །
འཇམ་ཁས། འདི་ནི་བདག་གི་རིང་བ་དག །ཅེས་སོགས། འདི་ཕུལ་བྱུང་རབ་རྟོག་ཙམ་ཡིན་གསུང་
ནའང༌། ཁོ་བོ་ནི། རབ་རྟོག་དངོས་ཡིན་པར་འཆད་དོ། །གཉིས་པ་མུན་པ་ལ་སྦྱར་བ་ལ། གཞུང་
ལས། མུན་པ་ལུས་ལ་བྱུགས་པ་བཞིན། །མཁའ་ནི་མིག་སྨན་ཆར་འབེབས་བཞིན །ཞེས་པ་འདི་
ཡང་རབ་རྟོག་པའི། །མཚན་ཉིད་ལྡན་པ་ཤིན་ཏུ་མང༌། །ཞེས་གསུངས་ལ།
འདི་ལ་གཉིས། རྩ་བ་མཁན་པོའི་དགོངས་པ་བླང་བ་དང་། རང་གི་འདོད་པའོ། །དང་པོ་ནི
སྐྱེས་བུ་ལུས་གནག་པའམ མུན་པས་ལུས་མི་མཐོང་ཞིང་མུན་པར་བྱས་པའི་ཚེ མུན་པས་ལུས་ལ་
བྱུགས་པ་བཞིན་ཞེས།བྱེད་པ་པོ་མུན་པས་ལུས་ལ།བྱ་བ་བྱུག་པ་སྟེ།བྱ་བྱེད་ལས་གསུམ་སྦྱར་བ་
དེ་ནི།རྟོག་གེའི་གཞུང་དང་མཐུན་ལ། དེ་ལྟར་མུན་པ་ལུས་ལ་བྱུགས་པ་བཞིན་ཞེས་པ་འདི། རབ་
56

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
རྟོག་ཡིན་གྱི་དཔེ་རྒྱན་མ་ཡིན་ནོ། །ཞེས་མདོར་བསྟན་ནས། རྒྱས་བཤད། དེ་དཔེ་རྒྱན་ཡིན་པ་ལ་
ལུང་དང་རིགས་པའི་གནོད་བྱེད་གཉིས། དང་པོ་ནི། དེ་དཔེ་རྒྱན་མ་ཡིན་ཏེ། དཔེ་རྒྱན་ཡིན་ན། དེ་
ཕན་གྱི་རྐྱེན་དགོས་པ་ལས། བྱུག་པ་བཞིན་གྱི་སྐད་དོད་ལིམྦ་རི་ཞེས་དང་། ཆར་འབེབས་བཞིན་གྱི་
སྐད་དོད་ལ་ཝརྡ་ཏི་ཞེས་པ་འབྱུང་ལ།དེ་སྒྲུབ་པའི་ཚེ།ཙཎྜ་པ་ལ།ཏིང་གི་མཐའ་ཅན་དང༌།ཀཱ་པ་མ་
ས་ལས།ཏིའི་མཐའ་ཅན་དུ་བྱས་པའི་ཕྱིར གཉིས་པ་རིགས་པས་གནོད་བྱེད།དེ་དཔེ་རྒྱན་ཡིན་ན།
མུན་པ་དཔེ་ཅན་དང་།བྱུག་པ་དཔེ་མིན་པར་བྱེད་དགོས་ལ།དེ་ལྟར་དེ་གཉིས་དཔེ་དཔེ་དོན་དུ་སྦྱོར་
བ་ལ་འབྲེལ་བ་མེད་དེ། དེ་གཉིས་ལ་ཐུན་མོང་བའི་ཆོས་མཐུན་མེད་པའི་ཕྱིར། གཉིས་པ་རང་
ལུགས་རབ་རྟོག་ཡིན་པའི་ཤེས་བྱེད།མུན་པ་བྱེད་པ་ལུས་ཀྱང་ལས། །ཉེ་བར་སྦྱར་དོན་སྐྱེས་བུ་ཡིས། །
དེ་ལྟར་རབ་རྟགས་ཞེས་འདོད་། །ཞེས། བྱུག་པ་དང་མུན་པ་གཉིས་བྱ་བ་དང་བྱེད་པོར་བར་
སྦྱར། ལུས་ལས་སུ་ཉེ་བར་སྦྱར་བའི་དོན་དེ་ལ་སྙན་ངག་མཁན་གྱིས་སྒྲོ་བཏགས་ནས་གནས་ལུགས་
ལ་ལུས་ལ་མུན་པས་བྱུགས་པ་མེད་ཀྱང་། ཤིན་ཏུ་སྣག་ཅིང་ལུས་མི་མཐོང་བ་ལ མུན་པ་ལུས་ལ་
བྱུགས་པ་བཞིན། ཞེས་རྣམ་པ་གཞན་དུ་བཏགས་པ་ལ། རབ་རྟོག་ཞེས་བྱ་བའི་དཔེ་མ་ཡིན་། །དེ་
བཞིན་དུ། མཁའ་ནི་མིག་སྨན་ཆར་འབེབས་བཞིན། ཞེས་པའང་། ནམ་མཁའ་ཤིན་ཏུ་གནག་པ་ལ།
མིག་སྨན་ཆར་དུ་འབེབས་པ་མེད་ཀྱང༌། སྙན་ངག་མཁན་གྱིས་སྒྲོ་བཏགས་པས་དེ་ལྟར་རབ་རྟོག་
ཡིན་གྱི་དཔེ་རྒྱན་མིན་གསུང་བར་སྣང་བ་ནི་རྩ་བ་མཁན་པོ་འགྲེལ་མཛད་དང་བཅས་པའི་དགོངས་
པ་རྨ་མེད་པ་ཡིན་ནོ། །
གཉིས་པ་རང་གི་བསམ་པ་བཀོད་པ་ལ། ནམ་མཁའ་ཤིན་ཏུ་གནག་པའི་ཚེ། །མཁའ་ནི་
མིག་སྨན་ཆར་འབེབས་བཞིན། །ཞེས་སྨྲས་པ་ན། ནམ་མཁའ་གནག་པ་དཔེ་ཅན་དང་། མིག་སྨན་ཏེ།
ནག་པོ་ཆར་དུ་འབེབས་པ་དཔེ་ཡིན་པའི་འཁྲུལ་གཞི་སྐྱེ་མོད། དེ་སེལ་བ་ལ་གོང་གི་ལུང་རིགས་ཀྱི་
གནོད་བྱེད་ངལ་བ་དེ་འདྲ་ག་ལ་དགོས་ཏེ་མི་དགོས་སོ། །ཅིའི་ཕྱིར་སྙམ་ན། དེ་གཉིས་ངེས་དོན་དུ་
སྦྱོར་བ་མི་རིགས་ཏེ། ངེས་དོན་དུ་སྦྱོར་བ་ལ་ཐོག་མར་དཔེའི་སྟེང་དུ་ངེས་པ་སྐྱེད་ནས དེར་རྗེས་
དཔེ་ཅན་ངེས་དགོས་པ་ལས།ཐོག་མར་དཔེ་ངེས་པ་མི་སྲིད་པའི་ཕྱིར་ཏེ། དེས་མིག་སྨན་ཆར་དུ་
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འབེབས་པ་ཉིད་གཞི་གྲུབ་པའི་ཕྱིར།ཞེས་པ་དེ་ཉིད་ཀྱིས་ཆོག་གོ། །དེ་བཞིན་དུ་སྐྱེས་བུ་ལུས་གནག་
པའམ། ལུས་མུན་པས་མི་མཐོང་བ་ལ་སྒྲོ་བཏགས་ཏེ། མུན་པ་ལུས་ལ་བྱུགས་པ་བཞིན་ཞེས་སྨྲས་པ་ན།
མུན་པ་དཔེ་ཅན་དང་བྱུགས་པ་དཔེར་འཁྲུལ་བའི་ཕྱོགས་སྔ་བཀོད་ནས། དེ་ལ་ལུང་རིགས་ཉེས་སྤོང་
བཅས་རྒྱ་ཆེར་བཀོད་པ་ནི་འབྲས་བུ་ཆུང་སྟེ། དེ་འདྲའི་འཁྲུལ་གཞི་རྒོལ་བ་དཔྱོད་ལྡན་ལ་མི་སྐྱེ་བའི་
ཕྱིར་རོ །དེའི་ཚེ། སྐྱེས་བུ་ལུས་གནག་པའམ་མུན་པས་མི་མཐོང་བ་དཔེ་ཅན་དང་།མུན་པ་ལུས་ལ་
བྱུགས་པ་དཔེར་འཁྲུལ་བའི་འཁྲུལ་གཞི་སྐྱེ་བ་ནི་ཅིས་ཀྱང་ཡོད་ལ། དེ་སེལ་བྱེད་ནི་གཞན་མི་དགོས་ཏེ།
ཁྱོད་དཔེར་འདོད་པའི་མུན་པ་ལུས་ལ་བྱུགས་པ་དེ་མི་སྲིད་པའི་ཕྱིར་།ལུས་ལ་བྱུགས་པ། ཞེས་
པས་ཆོག་པའི་ཕྱིར་རོ། །འཇམ་ཁས། དེ་གཉིས་དཔེ་དོན་དུ་མི་རིགས་ཏེ། དཔེ་ཅན་སྒྲུབ་པ་དང་།
དཔེ་ཤིན་ཏུ་མེད་དགག་ཡིན་པའི་ཕྱིར་ཆོས་མི་མཐུན་ཞེས་པའང༌།མཁས་པ་ཡིན་ཏེ།མུན་པས་ལུས་
ལ་བྱུགས་པ་དེ་ཡོད་དམ་མེད། མེད་ན་མེད་དགག་དུ་ཁས་བླངས་པ་དང་འགལ་ལ། ཡོད་ན་དེ་སྒྲུབ་
པར་བྱེད་དགོས་ཏེ། ལུས་དྲེག་པས་བྱུགས་པ་དང་། མར་གྱིས་བྱུགས་པ་སོགས་སྒྲུབ་པ་དངོས་པོ་བ་
ཡིན་པས་ཕྱིར་རོ། །དེས་ན་ཁོ་བོ་ཅག་ནི། མུན་པ་ལུས་ལ་བྱུགས་པ་བཞིན། །མཁའ་ནི་མིག་སྨན་
ཆར་འབེབས་བཞིན། །ཞེས་སྨྲས་པ་དེ་གཉིས་ཕུལ་བྱུང་རབ་རྟོག་ཙམ་ཡིན་ཏེ།སྐྱེས་བུ་ལུས་གནག་
པའམ། ནམ་མཁའ་མུན་གནག་པ་ལ་ལུས་ལ་བྱུགས་པ་བཞིན་ཞེས་དང༌།མིག་སྨན་ཆར་དུ་བབས་
པ་བཞིན་ཞེས་ཕུལ་བྱུང་དུ་འུད་སྨྲས་པའི་ཕྱིར་རོ། །འོན་ཀྱང་འདི་རབ་རྟོག་བཏགས་པ་ཙམ་ཡིན་གྱི།
མཚན་ཉིད་པ་ནི་མ་ཡིན་ནོ་སྙམ་སྟེ། འདིར་མཚན་ཉིད་མ་ཚང་བས་ཕྱིར་ཏེ། རྣམ་པ་གཞན་དུ་རབ་
རྟོག་པ་ཅེས་པ་ལྟར། རབ་རྟོག་མཚན་ཉིད་པ་ལ།གནས་ལུགས་ལས་ཕྱིན་ཅི་ལོག་ཏུ་སྒྲོ་བཏགས་པ་
ཁོ་ན་དགོས། ཕུལ་བྱུང་རབ་རྟོག་ལ། སྒྲོ་འདོགས་པའི་གཞི། བདེན་པ་ཅུང་ཟད་ཡོད་པ་ལ། འུད་
ཀྱིས་སྒྲོ་བཏགས་པའི་ཡལ་འདབ་གདགས་པ་ཙམ་གྱིས་ཆོག་པའི་ཕྱིར་། །གཞན་དུ་ན་ཕུལ་བྱུང་
དང་རབ་རྟོག་གི་ཁྱད་པར་སྨྲ་དགོས་སོ།།འགའ་ཞིག་རབ་རྟོག་གསལ་བྱེད་ཡོད་པ་དེ་རབ་རྟོག་དང༌།
མེད་ན་ཕུལ་བྱུང་ངོ་སྙམ་པ་ཡང་ཡང་དག་པ་མ་ཡིན་ཏེ། ཉི་མས་གདུང་པའི་གཉིས་འཐུང་ཁྱུ །ཉི་
མར་འཁོན་ལན་སླན་ཞེས། །ཉི་མའི་ཕྱོགས་གྱུར་པད་མའི་ཚལ། །གཞོམ་ཕྱིར་པདྨའི་མཚོར་
58

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
ཞུགས་། །ཞེས་པ་ལྟ་བུ་དེ་རབ་རྟོག་གསལ་བྱེད་མེད་ཀྱང་རབ་རྟོག་ཡིན་པས་ཕྱིར་དང༌། སྔོན་
རབས་ཆོས་རྒྱལ་ཟླ་མེད་པས། །འཇིག་རྟེན་བུ་བཞིན་བསྐྱངས་པར་ངེས། །རྩོད་དུས་མ་རུངས་ཆེན་
པོ་ཡིས། །ཕན་བདེའི་པད་ཚལ་སྙོགས་སོ་སྙམ། །ཞེས་པ་སྟེ། རབ་རྟོག་གསལ་བྱེད་ལྟ་བུ་ཡོད་ཀྱང༌།
རབ་རྟོག་མ་ཡིན་པའི་ཕྱིར་རོ །དེས་ན།ཕུལ་བྱུང་ཡིན་ལ་རབ་རྟོག་མ་ཡིན་པ་ནི་ཡོད་དེ།ཐེ་ཚོམ་
ཕུལ་བྱུང་སོགས་རབ་མ་ཡིན་པའི་ཕྱིར་རོ། །རབ་རྟོག་ཡིན་ལ་ཕུལ་བྱུང་མ་ཡིན་པ་ཡང་ཡོད་།
ཉིན་གུང་ཉི་མས་གདུངས་པ་ཡིས། །ཞེས་སོགས་རབ་རྟོག་ཁོ་ན་ཡིན་པའི་ཕྱིར་། །དེ་གཉིས་ཡིན་
པ་དཀའ་གནས་ཡིན་ནམ་སྙམ་ཡང༌། ཟླ་བས་པད་མ་ཟུམ་པ་མ་བཟོད་ནས། །ཤར་རིའི་ཕང་པར་
འོད་ཟེར་བརྒྱ་པའི་དཔུང་། །མཁའ་ལ་མ་ཤོང་རྒྱ་མཚོའི་གོས་ཅན་ཁྱོན། །འོད་ཀྱིས་རྣམ་པར་བཀྲ་བ་
འདི་མཛེས་སོ །ཞེས་པ་ལྟ་བུ་གཉིས་ཀ་ཚང་བར་སེམས་སོ། །
གསུམ་པ་རབ་རྟོག་གསལ་བྱེད་ནི། སྙམ་དང་དོགས་དང་ངེས་དང་འདྲ། །མིན་ནམ་ཞེས་
པ་ལ་སོགས་པའི། །ཚིག་གིས་རབ་རྟོག་གསལ་བར་བྱེད། །བཞིན་གྱི་སྒྲ་ཡང་དེ་དང་འདྲ། །ཞེས་པ་
ལྟར་རིམ་བཞིན་དང་པོ་ལ་ངོས་འཛིན། དཔག་བསམ་འཁྲི་ཤིང་དུ།སྟོབས་ལྡན་ས་འོག་རབ་ཏུ་
ཞུགས། ད་དྷི་ཙ་ཡང་རུས་ལྷག་ཉིད། །ཆུ་གཏེར་འདི་ཡང་འཁྲུག་མི་འདོར། །འདི་ཡི་སྟོང་བས་ཡིན་
ནམ་སྙམ། །ཞེས་པ་ལ་འགྲེལ་མཛད་ཀུན་འཆད་མོད།ཁོ་བོ་ལྟར་ན།དེ་ལྟ་བུ་རྒྱལ་པོ་གཏོང་ཕོད་ཆེ་
བ་བུད་བྱས་ཏེ། ལྷ་མིན་སྟོབས་ལྡན་ས་འོག་ཏུ་ཞུགས་པ་སོགས་རྒྱལ་པོའི་སྟོང་ཕོད་ཀྱི་ནུས་པ་ལས་
བྱུང་། །ཞེས་ཕུལ་བྱུང་རབ་རྟོག་ཙམ་ཡིན་གྱི་རབ་རྟོག་མཚན་ཉིད་པར་མི་བསམ་མོད། འོ་ན་ཇི་
ལྟར་སྙམ་ན།རྒྱལ་པོ་ཁྱོད་ཀྱིས་སྟོབས་དང་སྟོང་ཕོད་དང༌། །དཔའ་བརྡར་མཛངས་པའི་ཡོན་ཏན་
སྙན་དང་གྲགས། །འདི་འདྲ་བདག་གིས་བཟོད་པར་མི་ནུས་ཞེས །སྟོབས་ལྡན་དབང་པོ་ས་འོག་
ཞུགས་པ་སྙམ། །ཞེས་པ་ནི། རབ་རྟོག་མཚན་ཉིད་པ་སྟེ། སྟོབས་ལྡན་ལ་དེ་འདྲའི་བསམ་པ་མེད་
ཀྱང༌།ཡོད་པ་ལྟ་བུར་སྙན་ངག་མཁན་གྱི་དངོས་སུ་བཅོས་ནས་སྒྲོ་བཏགས་པས་སོ།།
འོ་ན་སྔ་མ་དང་ཁྱད་པར་མེད་སྙམ་ན།ཁྱད་པར་ཆེ་སྟེ།སྔ་མ་ནི།རྒྱལ་པོའི་གཏོང་བས།
སྟོབས་ལྡན་ས་འོག་ཏུ་ཞུགས་སོ་ཞེས་སྙན་ངག་མཁན་གྱི་འུད་ཀྱིས་སྒྲོ་བཏགས་པ་ཙམ་ཡིན་ལ།
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདིར་ནི། དེ་ཙམ་དུ་མ་ཟད་ཀྱི། སྟོབས་ལྡན་ལ་དེ་ལྟ་བུའི་སེམས་མེད་ཀྱང་ཡོད་པར་སྙན་ངག་
མཁན་གྱི་རྟོག་པས་སྒྲོ་བཏགས་པ་ཡིན་པས་སོ །ཞིབ་མོའི་རྣམ་དཔྱོད་འདི་ལ།བློ་ཆུང་དག་ནི་མགོ་
འཐོམས་པར་འགྱུར་།1
གཉིས་པ་ནི། སྒྲ་ཚད་ལ་སོགས་མཁས་བྱའི་ཡོན་ཏན་ཀུན། །ཁྱོད་ཀྱི་རྣམ་དཔྱོད་ཕང་པར་
སྦས་པ་ན། །མཁས་གཞན་བསླབ་བྱའི་ཤེས་བྱ་མ་རྙེད་ཅེས། །ཡི་ཆད་རི་དྭགས་དགོན་པར་བྲོས་སུ་
དོགས། །ཞེས་སོགས། གསུམ་པ་ནི། ལས་འབྲས་བསླུ་མེད་བདེན་པ་བསྒྲགས་པའི་མོད། །འཇིག་
རྟེན་བདེ་སྡུག་བདག་གིས་བྱས་སོ་ཞེས །ཁས་བླངས་རྫུན་དུ་གྱུར་པས་ངོ་ཚ་ནས །བྱེད་པོ་ཚངས་
པའི་གྲོང་དུ་ཡིབ་པར་ངེས། །ཞེས་སོགས།བཞི་པ་ནི།ལུས་མེད་མདའ་ལྔ་སྙིང་ཞུགས་སྐྱེ་བོ་ཡིས། །
མི་རིགས་སྤྱོད་པ་སྐྱོང་བའི་གོམ་སྟབས་འདི། །བདག་གི་སྟེང་དུ་འདོར་བར་མི་བཟོད་ཅེས། །ས་ཆེན་
སྡུག་བསྔལ་དྲག་པོས་འདར་བ་འདྲ། །ཞེས་པའོ། །ལྔ་པ་ནི། ཚངས་སྲས་སྐུ་ལ་འགྲན་པའི་རི་བོང་
ཅན། །མཚར་སྡུག་འོད་ཟེར་བདག་གིས་ལ་ཟློགས་ཞེས། །རྒྱུ་སྐར་བདག་པོ་ཟོལ་གྱི་མཚན་མོ་ཡི། །
མུན་པ་གོས་སུ་གྱོན་པ་མིན་ནམ་ཅི། །ཞེས་པ་ལྟ་བུའོ །དྲུག་པ་ལ། མཁས་པ་རྣམས་ཞལ་མཐུན་
པར།དཔའ་བོའི་སྐྱེས་རབས་ལས།ཉི་མའི་འོད་ཀྱིས་གནམ་སྔོན་བཞུ་བ་བཞིན། །ཞེས་པ།བཞིན་
ཞེས་པ་རབ་རྟོག་གི་མཚན་གཞིར་འཛིན་པ་ཞལ་འཆམ་ཡང༌། ཁོ་བོ་ཅག་ནི། དེ་ལྟ་བུ་ཕུལ་བྱུང་ཙམ་
དུ་འཆད་དེ། རྒྱུ་མཚན། སྐྱེས་རབས་ལས།དེ་ནས་ཨན་དྷ་སྙིལ་གྱི་མདོག་ལྟར་སྔོ། །ཉི་མའི་འོད་
ཀྱིས་གནམ་སྔོན་བཞུ་བ་བཞིན། །ཁོ་ར་ཁོར་ཡུག་མཚོ་འགྲམ་ལྟར་མི་མངོན། །གཏིང་དཔག་དཀའ་
བའི་མཚོ་འཇིངས་ནང་དུ་ཞུགས །ཞེས། རྒྱ་མཚོ་ཆེན་པོ་མདོག་སྔོ་བའི་དཔེར་ཨནྡ་རྙིལ་བཀོད་
ནས། དེ་ཤིན་ཏུ་རྒྱ་ཆེ་ཞིང་སྔོ་བ་ལ། ཉི་མའི་འོད་ཀྱིས་གནམ་སྔོན་བཞུ་བ་བཞིན། ཞེས་འུད་ཀྱིས་སྒྲོ་
བཏགས་པ་ཙམ་ཡིན་གྱི།ཉི་མ་ལ་གནམ་སྔོན་བཞུ་འདོད་ཀྱི་བསམ་པ་མེད་བཞིན་ཡོད་པར་རྟོག་
པས་བཅོས་ནས་སྒྲོ་བཏགས་པ་ལྟ་བུ་ནི་མ་ཡིན་པའི་ཕྱིར་རོ། །དེས་ན་དཔག་བསམ་འཁྲི་ཤིང་ལས།
ཁྲོ་དང་རྨོངས་པ་མི་ཐུལ་ན། །བདག་ཅག་ཁུར་བ་དོན་མེད་ཅེས། །དེ་དག་རལ་པ་ངོ་ཚ་ནས། །ས་
གཞི་ལ་ནི་འབྱར་བ་བཞིན། །ཞེས་པ་ལྟ་བུ་ནི། རབ་རྟོག་གི་མཚན་གཞི་རྨ་མེད་པ་སྟེ། དྲང་སྲོང་
60

དོན་རྒྱན་གྱི་དཔེར་བརྗོད་སྙན་ངག་གི་མིག་འབྱེད་དབྱངས་ཅན་གྱི་མིག་ཐུར
དཀའ་ཐུབ་སྤྱོད་པའི་ཚེ བྱའི་ཚོགས་ཀྱི་སྐད་ལ་ཁྲོས་ནས་དམོད་པ་དོར་བས་བྱ་རྣམས་ཀྱི་སྒྲོ་དབྱི་
བས་འཕུར་བའི་ནུས་པ་ཉམས དེ་ལ་རྒྱལ་པོ་ཁྲོས་ཏེ་དམོད་པ་དོར་བས།དྲང་སྲོང་གི་རལ་པ་ས་ལ་
ལྷུང་བའི་། རལ་པ་རྣམས་ཀྱིས་འདི་སྐད་ཅེས་ཁྲོ་བ་དང་རྨོངས་པ་མི་ཐུལ་ན། བདག་ཅག་དཀའ་
ཐུབ་པ་ཁྱོད་ཀྱི་མགོ་བོ་ལ།ཁུར་བ་དོན་མེད་དོ། །
ཞེས་ངོ་ཚ་ནས་ལ་མ་འབྱར་ཞིང་ལྷུང་བ་བཞིན་ཞེས་རལ་པ་ལ་དེ་ལྟ་བུའི་བསམ་པ་མེད་
ཀྱང༌། སྙན་ངག་མཁན་གྱིས་དེ་ལྟར་སྒྲོ་བཏགས་པའོ། །དཔེ་གཞན་ཡང༌། ཉི་མས་གདུངས་པའི་
འབྱུང་བྱ་མཚན་དུས་ལ། །ཞུ་འབོད་སྒྲོགས་ཚེ་ཐུན་གསུམ་དབང་མོ་ནི། །ཆར་སྤྲིན་ལྟར་གནག་
འཁུན་པའི་སྒྲ་དབྱངས་ཀྱིས། །མིག་སྨན་ནག་པོ་ཆར་དུ་འབེབ་པ་བཞིན། །ཞེས་པ་ནི་འབྱུང་པོ་བྱ་
དང་དབྱར་མཚན་དུས་ཀྱི་ནམ་མཁའ་ལ་དེ་ལྟ་བུའི་བསམ་པ་མེད་ཀྱང༌། སྙན་ངག་མཁན་གྱིས་དེ་
ལྟར་སྒྲོ་བཏགས་པ་དང༌། མཚན་ཆར་སྤྲིན་འཐིབས་པའི་མུན་ནག་ལ་མིག་སྨན་ཆར་འབེབས་བཞིན་
ཞེས་འུད་ཀྱིས་སྒྲོ་བཏགས་པས་རབ་རྟོག་དང་ཕུལ་བྱུང་གཉིས་ཆར་ཚང་བའོ། །དེས་ན།མཁའ་ནི་
མིག་སྨན་ཆར་འབེབས་བཞིན་ཞེས་པ་དང༌། མུན་པ་ལུས་ལ་བྱུགས་པ་བཞིན། ཞེས་པ་ལ་གནད་
སྦྱོར་ཤེས་ན། རབ་རྟོག་དང་ཕུལ་བྱུང་ཅི་རིགས་པར་འགྲོ་བ་ཡིན་ཏེ། འདི་ལྟར། རྩོད་དུས་ངན་སྤྱོད་
དར་བས་ཡིད་སྐྱེངས་ཏེ། །ཐུན་གསུམ་དབང་མོ་ངོ་འཛུམ་བསྡུས་པའི་གདོང༌། །མུན་པ་ནག་པོས་
ཕྱོགས་ཀུན་བྱུགས་པ་བཞིན།།ཀྱེ་མ་དཀར་ཕྱོགས་ལྷ་དེས་སྐྱབས་མཛོད་ཅིག །
ཅེས་པ་དབྱར་མཚན་དུས་ཀྱི་མུན་པ་ཁ་དོག་གནག་པ་ལ་འུད་བྱས་ཏེ། མུན་པ་ནག་པོས་
ཕྱོགས་ཀུན་བྱུགས་པ་བཞིན་ཞེས་པ་ནི།ཕུལ་བྱུང་རབ་རྟོག་ཙམ་ཡིན་ལ། དབྱར་མཚན་དུས་ཀྱི་མུན་
པ་ལ།མི་བསྲུན་པའི་སྐྱེ་བོའི་སྤྱོད་འགྲོལ་ལ་ཡིད་སྐྱེངས་པ་སོགས་ཀྱི་བསམ་པ་མེད་ཀྱང་། དེ་ལྟར་
ཡོད་པར་སྙན་ངག་མཁན་གྱིས་སྒྲོ་བཏགས་ཏེ། རང་གི་ངོ་འཛུམ་བསྡུས་ཏེ་ཕྱོགས་ཀུན་མུན་པས་
བྱུགས་ཏེ་མི་མཐོང་བར་བྱས་སོ །ཞེས་པ་ནི་རབ་རྟོག་མཚན་ཉིད་པ་ཡིན་ནོ། །ཡང༌།གཏུམ་ཆེན་
ཆར་སྤྲིན་ལྟ་བུར་འཁྲུགས་པའི་མདོག།མུན་ནག་ཁུ་བ་ལུས་ལ་བྱུགས་པ་བཞིན། །ཧཱུཾ་ཕཊ་སྒྲ་སྒྲོག་མེ་
སྟག་ཕྱོགས་བཅུར་འཐོར། །དགྲ་བགེགས་འཇོམས་མཛད་དཔའ་བོ་ཆེ་ལ་སྟོད །ཅེས་པ་ལྟ་བུ་ནི།
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྐུ་མདོག་ཤིན་ཏུ་གནག་པ་ལ་འུད་བྱས་ཏེ། མུན་པའི་ཁུ་བ་བྱུགས་པ་བཞིན་ཞེས་བཤད་ཀྱི། མདོག་
ནག་པོ་ལུས་ལ་བྱུགས་འདོད་ཀྱི་བསམ་པ་ཡོད་པ་ལྟ་བུར་སྒྲོ་བཏགས་པ་མེད་པས་ཕུལ་བྱུང་རབ་
རྟོག་ཙམ་ལས། རབ་རྟོག་མཚན་ཉིད་པ་མིན་ཞེས་ཁོ་བོ་སྨྲའོ། །དེས་ན་ཕུལ་བྱུང་དང་རབ་རྟོག་ལ་
མུ་བཞི་འབྱུང་བའི་གནད་རྟོགས་པ་ཞེས་སོ །ཞེས་སྙན་ངག་པ་རྣམས་ལ་གདམས་སོ།།
62

༄༅། །མེ་ལོང་གི་བསྟན་བཅོས་རྣམ་པར་བཤད་པའི་གསུང་འགྲོས་ལེགས་པར་བཤད་པ་
རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས་བཞུགས་སོ། །
པཎ་ཆེན་ངག་དབང་ཆོས་གྲགས།
ཕས་རྒོལ་འཕྲོག་བྱེད་དྲེགས་པའི་ཅོད་པན་རྩེར། །གང་གི་ཞབས་ཟུང་ནོར་བུའི་ཏོག་
འབར་བའི། །སྙན་གྲགས་རྒྱལ་མཚན་སྲིད་ན་བསྒྲེང་མཁས་པ། །མཁོན་རིགས་འཇམ་མགོན་དཔའ་
བོ་དེང་འདིར་བསྔགས། །རྣམ་མང་གཞུང་ལུགས་འབུམ་ཕྲག་ཐོས་པའི་དཔྱིད། །སྙན་ཚིག་འཆི་མེད་
རྒྱུད་མངས་ལས་དྲངས་ཏེ། །བློ་གསལ་བྱེ་བའི་སྙིང་དབུས་ཚིམ་བྱེད་པའི། །ཡོངས་འཛིན་ཀླུ་སྒྲུབ་རྒྱ
མཚོས་རིངས་ནས་སྐྱོང༌། །ཟླ་བ་བྱེ་བའི་འོད་ཀྱིས་མཚོན་མིན་པའི། །དཀར་བའི་སྐུ་ཅན་ངང་པའི་བུ་
མོ་གང༌། །བདག་གི་མགྲིན་པའི་མཚོ་འདིར་རྟག་བཞུགས་ནས། །དུས་ཀུན་སྙན་ཚིག་གླུ་དབྱངས་
བསྒྱུར་དུ་གསོལ། །སྔོན་རབས་རྒན་པོས་མ་དཔྱད་འཁྲུལ་མེད་གནད། །དམ་པའི་གསུང་བགྲོས་
རིན་ཆེན་ཟ་མ་ཏོག །དཔྱོད་ལྡན་བློ་གསལ་ཡོངས་ཀྱི་དགའ་སྟོན་དུ། །དབུལ་ལོ་དགེས་པའི་འཛུམ་
མདངས་ཉི་འོད་ཕྱེ། །
སྟོན་པ་བླ་ན་མེད་པ་རྫོགས་པའི་སངས་རྒྱས་ཀྱི་བསྟན་པ་རིན་པོ་ཆེའི་སྒོར་བཞུགས་ནས་
ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་དག་གི། བསླབ་པར་བྱ་བའི་ཡུལ་ནི་ཤེས་བྱ་
རིག་པའི་གནས་ལྔ་ཡིན་ཏེ། ཇི་སྐད་དུ། མདོ་དྲིན་ལན་བསབ་པ་ལས། དེ་བས་ན་བླ་ན་མེད་པའི་
བྱང་ཆུབ་ཐོབ་པར་བྱ་བའི་ཕྱིར་རིག་པའི་དངོས་པོ་ལྔ་ལ་བསླབ་པར་བྱའོ་ཞེས་དང་། མདོ་རྒྱན་ལས།
རིག་པའི་གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཉིད་མི་འགྱུར་ཏེ། །དེ་ལྟ་བས་ན་གཞན་དག་ཚར་བཅད་རྗེས་བཟུང་དང་། །བདག་ཉིད་ཀུན་ཤེས་བྱ་
ཕྱིར་དེ་ལ་དེ་བརྩོན་བྱ། །ཞེས་དང༌། འཇམ་དབྱངས་ས་པཎ་གྱིས། རང་བློ་ཤེས་བྱ་ཀུན་ལ་མ་
སྦྱངས་ན། །ཐམས་ཅད་མཁྱེན་པ་ནམ་མཁའི་མཐའ་ལྟར་རིངས། །དེ་ལྟར་དགོང་ནས་རྒྱལ་དང་སྲས་
རྣམས་། །ཤེས་བྱའི་གནས་ཀུན་ལེགས་པར་སྦྱོངས་ཞེས་གསུངས། །ཞེས་དང༌། ཐམས་ཅད་
མཁྱེན་པ་ཀླུ་སྒྲུབ་རྒྱ་མཚོའི་ཞལ་སྔ་ནས་ཀྱང༌། ལྔ་རིག་ཆོས་ལ་མ་སྦྱངས་ཟག་མེད་ཀྱི། །བདུད་རྩི་
ཐོབ་པའི་རྒྱལ་བ་འགའ་ཡང་མེད། །རིག་གནས་ཆེ་ཆུང་ཤེས་བྱའི་གནས་ཀུན་ལ། །བློ་གྲོས་རྩལ་དུ་
ཐོན་ཅིག་གྲོགས་པོ་དག །ཞེས་གསུངས་པས་སོ། །དེ་ཡང་རིག་གནས་ལྔའི་ངོས་འཛིན་ནི། འཇམ་
དབྱངས་ས་པཎ་གྱིས།དེ་ཡུལ་བརྡ་སྤྲོད་རྟོག་གེ་དང༌། །འཚོ་བ་ཕྱི་ནང་རིག་པའོ །ཞེས་གསུངས་པ་
ལྟར། སྒྲ་རིག་པ། ཚད་མ་རིག་པ། གསོ་བ་རིག་པ་ཕྱིར་། བཟོ་རིག་པ། ནང་གི་དོན་རིག་པ་དང་
ལྔ་ལ་འཇོག་ལ དེ་ལྔ་ལ་བསླབ་པའི་དགོས་པ་ནི། མཐར་ཐུག་ཐམས་ཅད་མཁྱེན་པའི་གོ་འཕང་
ཐོབ་པར་བྱ་བའི་ཆེད་ཡིན་ཞིང་། གནས་སྐབས་དུ་སྒྲ་རིག་པ་དང་། ཚད་མ་རིག་པ་གཉིས་ཀྱི་དགོས་
པ་ནི། གཙོ་བོར་གཞན་ཚར་བཅད་པར་བྱ་བའི་ཕྱིར་དང༌། གསོ་བ་དང་བཟོ་རིག་པ་གཉིས་ཀྱི་
དགོས་པ་ནི། གཙོ་བོར་གཞན་རྗེས་སུ་འཛིན་པར་བྱ་བའི་ཆེད་ཡིན་ཏེ། སྒྲ་རིག་པས་ཚིག་གི་ཆ་ལ་
འཁྲུལ་པ་ཞུགས་པ་དང༌། ཚད་མ་རིག་པས་དོན་གྱི་ཆ་ལ་འཁྲུལ་པ་ཞུགས་པ་ཚར་གཅོད་པར་བྱེད།
དེ་བཞིན་དུ་གསོ་བ་རིག་པས་སེམས་ཅན་ནད་པ་ལ་སོགས་པ་རྣམས་དང༌། བཟོ་རིག་པས་སྦྱིན་
བདག་སྟོབས་ཅན་རྣམས་དང་། སྐུ་གཟུགས་ཕྱག་ཚད་ལ་སོགས་པ་བསྟན་པའི་སྒོ་ནས་དོན་གཉེར་
གྱི་སྐྱེ་བོ་རྣམས་ཀྱང་རྗེས་སུ་འཛིན་པར་བྱེད་པའི་ཕྱིར་རོ། །དོན་འདི་ལ་དགོངས་ནས། དེ་ལྟ་བས་ན་
གཞན་དག་ཚར་བཅད་རྗེས་བཟུང་དང༌།བདག་ཉིད་ཀུན་ཤེས་བྱ་ཕྱིར་ཞེས་གསུངས་པ་ཡིན་ནོ། །འོ་
ན་འཕགས་མཆོག་གིས་ཀྱང་ཞེས་པའི་དོན་ཇི་ལྟར་ཞེ་ན། སོ་སོ་སྐྱེ་བོས་རིག་གནས་ལྔ་བསླབ་པ་ལ་
བརྩོན་པར་མ་བྱས་ན།ཐམས་ཅད་མཁྱེན་པ་ཉིད་དུ་མི་འགྱུར་བར་མ་ཟད།བྱང་སེམས་འཕགས་པ་
རྣམས་ཀྱི་ཡང་གནས་ལྔ་བསླབ་པ་ལ་བརྩོན་པར་མ་བྱས་ན་ཐམས་ཅད་མཁྱེན་པ་ཉིད་དུ་མི་འགྱུར་
ཞེས་པ་ཡིན་པས། ཐམས་ཅད་མཁྱེན་པའི་གོ་འཕངས་དོན་དུ་གཉེར་བའི་སྐྱེ་བོ་ཀུན་གྱིས་ཐོས་
64

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
བསམ་ལ་འབད་དགོས་པ་ཡིན་ནོ།།འོ་ན་རིག་གནས་ལྔའི་ནང་ནས་ཐོག་མར་གང་ལ་བསླབ་པར་བྱ
བ་ཡིན་ཞེ་ན།ཐོག་མར་སྒྲ་རིག་པ་ལ་བསླབ་དགོས་ཏེ། བརྗོད་བྱའི་དོན་བདེ་བླག་ཏུ་རྟོགས་པ་ལ་
ཚིག་གི་ཆ་ལ་སྒྲོ་འདོགས་ཆོད་དགོས། དེ་ལ་སྒྲ་རིག་པ་ཤེས་དགོས་པའི་ཕྱིར་རོ། །སྒྲ་རིག་པ་དེ་ལ་
ཡང་ནང་སེལ་གྱིས་ཕྱེ་ན། སྒྲ་ཤེས་ན་དོན་ལ་མི་རྨོངས། སྙན་ངག་ཤེས་ན་རྒྱན་ལ་མི་རྨོངས། མངོན་
བརྗོད་ཤེས་ན་མིང་ལ་མི་རྨོངས། སྡེབ་སྦྱོར་ཤེས་ན་ཚིགས་བཅད་ལ་མི་རྨོངས།ཟློས་གར་ཤེས་ན་
སྐད་རིགས་ལ་མི་རྨོངས་པ་དང་ལྔ་ཡོད་པ་ལས།ཐོག་མར་སྙན་ངག་རིག་པའི་བསྟན་བཅོས་ལ་
བསླབ་དགོས་ཏེ། སློབ་དཔོན་ཀླུ་སྒྲུབ་ཀྱིས། ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་
མི་ནུས། །དམ་པའི་དོན་ནི་མ་རྟོགས་ན། །མྱ་ངན་འདས་པ་ཐོབ་མི་འགྱུར། །ཞེས་གསུངས་པ་དང་ཆ་
འདྲ་བར།རྗོད་བྱེད་ཀྱི་ཐ་སྙད་ཚིག་སྒྲོས་གཙང་ཞིང་ཡིད་དུ་འོང་བ་ཞིག་ལ་མ་བརྟེན་པར་བརྗོད་དོན་
བདེ་བླག་ཏུ་རྟོགས་མི་ནུས།དེ་མ་རྟོགས་པར་ཐོབ་བྱ་མྱང་འདས་ཐོབ་པར་མི་འགྱུར་བས་སོ །གལ་
ཏེ་སྙན་ངག་རིག་པའི་བསྟན་བཅོས་འདི་ཕྱི་ནང་ཐུན་མོང་བའི་སླབ་པར་བྱ་པའི་ཡུལ་ཙམ་ཡིན་པས།
འདི་བསླབ་པ་ལས་བླ་ན་མེད་པའི་བྱང་ཆུབ་སྒྲུབ་པར་མི་ནུས་སྙམ་ན། འདི་ནི་སངས་རྒྱས་སྒྲུབ་པའི་
རྐྱེན་གྱི་གཙོ་བོ་ཡིན་ཏེ།བཅོམ་ལྡན་འདས་ཀྱི་མདོར།དམ་པའི་ཆོས་གསལ་བར་བྱེད་པའི་སྙན་ངག་
བྱའོ། །གཞན་ཡང་དཀོན་མཆོག་གསུམ་གྱི་བསྟོད་པ་བྱའོ །དེ་ལས་བླ་ན་མེད་པའི་བྱང་ཆུབ་ཐོབ་
པར་འགྱུར་རོ །ཞེས་གསུངས་པ་དང༌། མདོ་སྡེ་བསྐལ་བཟང་ལས། དེ་བཞིན་གཤེགས་པ་དུས་
མཁྱེན་རྒྱལ་པོ་ནི། །སྙན་ངག་མཁན་ཏེ་བདེ་བཤེགས་རྩྭ་མཆོག་ལ། །ཚིགས་སུ་བཅད་པའི་དབྱངས་
ཀྱི་བསྟོད་ནས་ཀྱང༌། །དང་པོ་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་དང་། འདུལ་བ་ལུང་ལས་
ཀྱང༌། སངས་རྒྱས་སྐར་རྒྱལ་ལ་ནི་ངས། །དེ་ཚེ་ཚིགས་བཅད་གཅིག་བསྟོད་པས །བསྐལ་པ་དགུར་
ནི་ཕྱིར་སྙིལ་། །ཞེས་བྱ་བ་ལ་སོགས་པ་མདོ་བསྟན་བཅོས་རྣམས་ལས་མང་དུ་གསུངས་པས་སོ། །
གཞན་ཡང་ཡི་དམ་གྱི་ལྷ་གྲོགས་སུ་འགུགས་པར་བྱེད་པའི་ཐབས་ཀྱི་མཆོག་ཀྱང་སྙན་
ཚིག་གི་རིག་བྱེད་འདི་ཡིན་ཏེ། རྗེ་བཙུན་ས་པཎ་གྱིས། སྡེབ་སྦྱོར་གྱི་གཙུག་ལག་དང་མཐུན་པར་
རྩོམ་ཤེས་ན།རྩོམ་པ་ནས་ཡི་དམ་གྱི་ལྷ་འགྲུབ་པར་འགྱུར་བ་ཡང་ཡོད་དོ། །ཞེས་དང༌། གཞུང་
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདིར་ཡང༌།ཐོས་དང་འབད་པ་དག་གིས་ངག་བརྟེན་ན། །ཇི་ཞིག་ལྟར་ཡང་ངེས་པར་རྗེས་འཛིན་
བྱེད། །ཅེས་གསུངས་པའི་ཕྱིར་རོ། །དེ་ལྟ་བུའི་ཕན་ཡོན་དང་ལྡན་པའི་སྙན་ངག་གི་རིག་བྱེད་འདི་
གཞུང་གང་གི་སྟེང་ནས་འཆད་པ་ཡིན་ཞེ་ན། འདི་ལ་སྤྱིར་སྣང་བའི་ཉི་མ་ལ་སོགས་པ་ཆེན་པོ་གསུམ་
དང༌། གཞོན་ནུ་འབྱུང་བ་ལ་སོགས་པ་ཆུང་ངུ་གསུམ་དང་སྐྱེས་རབས་ལ་སྦྱར་བ་དང་མདོས་གར་ལ་
སྦྱར་བ་སོགས་དུ་མ་ཡོད་པ་ལས འདིར་ཡོངས་སུ་གྲགས་པ་སློབ་དཔོན་དབྱུག་པ་ཅན་གྱིས་མཛད་
པའི་སྙན་ངག་མེ་ལོང་གང་བཤད་པར་བྱ་བའི་གཞུང་ཡིན་ལ།
འདི་འཆད་པར་བྱེད་པ་ལ། ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་གི་དོན།
ཐ་མར་དགེ་བ་མཇུག་གི་དོན་དང་གསུམ། དང་པོ་ལ་མཚན་གྱི་དོན་དང༌། འགྱུར་གྱི་ཕྱག་གཉིས
དང་པོ་ནི། རྒྱ་གར་སྐད་དུ། ཀཱ་བི་ནི། བོད་སྐད་དུ་སྙན་ངག །ཨཱ་དར་ཤ་ནི་མེ་ལོང་ལ་འཇུག་པས།
བསྟན་བཅོས་འདིའི་མཚན་ལ་སྙན་ངག་མེ་ལོང་ཞེས་བྱ་ལ།ཚིག་འགྱུར་བྱས་ན།ཨཱ་ནི་ཀུན།དར་ཤ་
ནི་མཐོང་བ་ལ་འཇུག་པས བསྟན་བཅོས་འདིའི་མཚན་ལ་སྙན་ངག་ཀུན་མཐོང་ཞེས་ཀྱང་བྱའོ། །མེ་
ལོང་ཞེས་འདོགས་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། བསྟན་བཅོས་འདིའི་ནང་དུ་
བསྟན་བཅོས་སྔ་མ་རྣམས་ནས་བཤད་པའི་སྙན་ངག་གི་ལུས་མཚན་ཉིད་དཔེར་བརྗོད་སོགས་ཀུན་
གསལ་བར་འཆར་བས་ན་འདི་མེ་ལོང་གི་གཟུགས་སུ་བཀོད་པ་ཡིན་པས་། །དེ་བཞིན་དུ་ཀུན་
མཐོང་ཞེས་འདོགས་པའི་རྒྱུ་མཚན་ཡང་ཡོད་དེ། བསྟན་བཅོས་འདིའི་ནང་དུ་བསྟན་བཅོས་སྔ་མ་
རྣམས་ལས་བཤད་པའི་སྙན་ངག་གི་ལུས་མཚན་ཉིད་དཔེར་བརྗོད་སོགས་ཀུན་གསལ་བར་མཐོང་
བའི་ཕྱིར གཉིས་པ་འགྱུར་ཕྱག་ནི།ཕྱག་འཚལ་ཞེས་པ་བཤད་གཞིར་བྱས།གང་ལ་ན།སོ་སོའི་སྐྱེ་
བོའི་ས་ལས་རིང་དུ་སོང་བས་འཕགས་པ།ཐུགས་རྒྱུད་ཉོན་མོངས་པའི་རྩུབ་པ་དང་བྲལ་ཞིང་མངོན་
མཐོ་དང་ངེས་ལེགས་ཀྱི་དཔལ་དང་ལྡན་པས་འཇམ་དཔལ། དག་པའི་ས་ལ་གནས་ཤིང་གཞོན་ནུ་
ལོ་བཅུ་དྲུག་ལོན་པའི་ན་ཚོད་དང་ལྡན་པའི་ཚུལ་བཟུངས་བས་གཞོན་ནུར་གྱུར་པ་དེ་ལའོ། །གང་གི་
ན་བསྟན་བཅོས་འདི་འགྱུར་བྱེད་ཀྱི་ལོ་ཙཱ་བས་། །ཞེས་སྟོན་པར་བྱེད་པ་ལ་འཕགས་པ་འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་པ་འདི་བྱུང་།
66

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
གཉིས་པ་སྐབས་སུ་བབ་པ་གཞུང་དོན་དངོས་བཤད་པ་ལ། མཆོད་བརྗོད་དམ་བཅའ་
བཤད་པ་དང༌། གཞུང་དོན་དངོས་བཤད་པ་གཉིས། དང་པོ་ལ།ཤིས་བརྗོད་དམ་བཅའ་ཞར་བྱུང་
དང་གསུམ། དང་པོ་ལ། གཞུང་གི་དངོས་བསྟན་གྱི་འབྲུ་བསྣོན་སྙིང་པོར་བཀོད་པ་དང་། ཤུགས་
བསྟན་འགྲེལ་མཛད་འགའ་ཞིག་གི་བཞེད་པ་ལྟར་ཅུང་ཟད་ལེགས་སུ་བཏངས་ནས་བཤད་པ་
གཉིས། དང་པོ་ནི། སྦྱར་རྒྱན་གྱི་དབང་དང་བྱས་ཏེ་བཤད་ན། གདོང་བཞི་པ་ནི་ཚངས་པ་ཆེན་པོ་
ཡིན་ལ། དེའི་གདོང་གི་པདྨོའི་ཚལ་ལས་འོངས་པའི་ངང་པའི་བུ་མོ་ཐམས་ཅད་དཀར་བའི་མགྲིན་
པའི་དབྱངས་ཅན་མ་ནི་དབྱུག་པ་ཅན་ཁོ་བོའི་ཡིད་མཚོར་རྟག་ཏུ་རོལ་བར་མཛོད་ཅིག །ཡང་ངང་པ་
སྟེ་དྲི་ཟའི་བུ་མོ་ཉོན་མོངས་པའི་དྲི་མ་དང་བྲལ་བས་ཐམས་ཅད་དཀར་བའི་རྡོ་རྗེ་དབྱངས་ཅན་མ་ནི་
དབྱུག་པ་ཅན་ཁོ་བོའི་ཡིད་མཚོར་རྟག་ཏུ་རོལ་བར་མཛོད་ཅིག །ཞེས་སྟོན་པར་བྱེད་པ་ལ། གདོང་
བཞི་གདོང་གི་པད་ཚལ་གྱི། །ངང་པའི་བུ་མོ་ཐམས་ཅད་དཀར།།དབྱངས་ཅན་མ་ནི་བོ་ཡི། །ཡིད་
ལ་རྟག་ཏུ་རོལ་བར་མཛོད། །ཅེས་པ་འདི་བྱུང་། ཡང་ངང་པའི་བུ་མོ་ཐམས་ཅད་ལྟར་དཀར་བའི་
དབྱངས་ཅན་མ་ནི་ཞེས་འབྲུ་མང་པོའི་ཚིག་སྡུད་ཀྱི་དཔེ་རྒྱན་དུ་བྱས་ནས་བཤད་ན་ལེགས་པ་ཡིན་ནོ།།
གཉིས་པ་ལ་ཕྱིའི་བཤད་པ།ནང་གི་བཤད་པ།གསང་བའི་བཤད་པ་དང་གསུམ།དང་པོ་
ལ་ཡང་ཕྱི་ནང་གཉིས་ལས། དང་པོ་ནི།གདོང་བཞི་པ་ཚངས་པ་ཆེན་པོའི་གདོང་གི་པདྨོའི་ཚལ་ལས་
འོངས་པའི་ངང་པའི་བུ་མོ་ཐམས་ཅད་ལྟར་དཀར་བའི་དབྱངས་ཅན་མ་ནི་དབྱུག་པ་ཅན་ཁོ་བོའི་ཡིད་
མཚོར་རྟག་ཏུ་རོལ་བར་མཛོད་ཅིག །
གཉིས་པ་ནི། ཚངས་པ་ཆེན་པོའི་གདོང་གི་པདྨོའི་ཚལ་ལས་འོངས་པའི་ངང་པའི་བུ་མོ་
ཐམས་ཅད་ལྟར་དཀར་བའི་དབྱངས་ཅན་མ་སྟེ་སྙན་ངག་གི་རིག་བྱེད་ནི་དབྱུག་པ་ཅན་ཁོ་བོའི་ཡིད་
མཚོར་རྟག་ཏུ་རོལ་བར་མཛོད་ཅིག་འོ་ན་སྙན་ངག་གི་རིག་བྱེད་ཚངས་པ་ཆེན་པོའི་ཞལ་ལས་བྱུང་
བའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ།ཚངས་པའི་ཞལ་ལས་མཆོད་སྦྱིན།ངེས་བརྗོད།
སྲིད་བསྲུངས། སྙན་ཚིག་གི་རིག་བྱེད་དང་བཞི་བྱུང་བ་གང་ཞིག །སྙན་ཚིག་གི་རིག་བྱེད་དང་། སྙན་
ངག་གི་རིག་བྱེད་དོན་གཅིག་པའི་ཕྱིར་རོ།།
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས་པ་ནང་གི་བཤད་པ་ལ་ཡང་ཕྱི་ནང་གཉིས་ལས། དང་པོའི་གདོང་བཞི་པ་ནི་
འཕགས་པ་སྤྱན་རས་གཟིགས་དབང་ཕྱུག་ཡིན་ལ། དེའི་གདོང་གི་པདྨའི་ཚལ་ལས་འོངས་པའི་ངང་
པའི་བུ་མོ་ཐམས་ཅད་ལྟར་དཀར་བའི་དབྱངས་ཅན་མ་ནི་དབྱུག་པ་ཅན་ཁོ་བོའི་ཡིད་མཚོར་རྟག་ཏུ་
རོལ་བར་མཛོད་ཅིག །འོ་ན་དབྱངས་ཅན་མ་སྤྱན་རས་གཟིགས་ཀྱི་ཞལ་ལས་བྱུང་ཚུལ་ཇི་ལྟར་ཞེ་ན།
དེའི་ཚུལ་ཡོད་དེ།མདོ་སྡེ་ཟ་མ་ཏོག་བཀོད་པ་ལས་བསྐལ་པ་བཟང་པོ་འདི་འདས་པའི་སྔོན་བསྐལ་
པ་དགུ་ཅུ་རྩ་གཅིག་པ་ན་སངས་རྒྱས་རྣམ་པར་གཟིགས་ཅེཞེས་བྱ་བ་འཇིག་རྟེན་དུ་བྱོན་པའི་ཚེ་
འཕགས་པ་སྤྱན་རས་གཟིགས་དབང་ཕྱུག་གི་སྙིགས་མ་ལྔ་དང་ལྡན་པའི་སེམས་ཅན་རྣམས་སངས་
རྒྱས་དང་བྱང་ཆུབ་སེམས་པའི་ཆ་བྱད་ཀྱིས་མི་འདུལ་བར་ཕྱི་རོལ་པའི་ལྷའི་གཟུགས་དང་རྟགས་
དང་མཚན་མས་འདུལ་བར་མཁྱེན་ནས། ལྷ་ཐམས་ཅད་མཁྱེན་པ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ཏེ། ཚངས་པ་ཕྲག་པ་ནས་ཕྱུང༌། དབང་ཕྱུག་དཔྲལ་བ་ནས་ཕྱུང༌། ཉི་མ་སྤྱན་
གཡས་པ་ནས་ཕྱུང་།ཟླ་བ་ཅན་གཡོན་ནས་ཕྱུང༌།ཆུ་ལྷ་བ་ནས་ཕྱུང༌། དབྱངས་ཅན་མ་ཞལ་གྱི་ལྕེ་
རྩེ་ལས་ཕྱུང་ངོ་ཞེས་དང་། བྲམ་ཟེ་ཤང་ཀུས་མཛད་པའི་བསྟོད་པ་ལས་ཀྱང་། སྤྱན་རས་གཟིགས་
དབང་ཞལ་གྱི་མཆེ་བའི་རྩེ་ལས་མངོན་སྤྲུལ་ཞིང༌། །ཐུགས་རྗེའི་རྣམ་འཕྲུལ་ཕ་རོལ་མཐའ་ཡས་
རྗེས་སུ་བཟུང་བའི་ཕྱིར །ཚངས་པའི་བུ་མོ་ཞེས་གསུངས་པའི་ཕྱིར།ཅིའི་ཕྱིར་དབྱངས་ཅན་མ་ལ་
ཚངས་པའི་བུ་མོ་ཞེས་བྱ་ཞེས་ན།ཚངས་པའི་ཞལ་ལས་བྱུང་བའི་རྒྱུ་མཚན་གྱིས་ཚངས་པའི་བུ་མོ་
ཞེས་བྱ་བ་ཡིན་ཏེ། དཔེར་ན། གངྒཱ་དྲང་སྲོང་ཛ་ཧཱུ་ཁ་ནས་སྐྱུགས་པས་འདི་ལ་ཛ་ཧཱུ་བུ་མོ་ཞེས་པ་
བཞིན་།།
གཉིས་པ་ནི། ཚད་མེད་པའི་གདོང་བཞིའམ་སྒོ་བཞིའི་པདྨོའི་ཚལ་ལས་འོངས་པའི་ངང་
པའི་བུ་མོ་ཐམས་ཅད་ལྟར་དཀར་བའི་དབྱངས་ཅན་མ་སྟེ་སེམས་ཅན་ཀུན་ལ་ཉེ་རིང་ཕྱོགས་ཆ་མེད་
པར་མཐའ་ཁྱབ་འཇུག་པའི་ཤེས་རབ་ཁྱད་པར་ཅན་ཁྱོད་ནི་དབྱུག་པ་ཅན་ཁོ་བོའི་ཡིད་མཆོཚོརྟག་
ཏུ་རོལ་བར་མཛོད་ཅིག །ཚད་མེད་པའི་སྒོ་བཞི་ཞེས་པ་འཐད་ཀྱི་གདོང་བཞི་ཞེས་པ་མི་འཐད་དོ་
སྙམ་ན། དེ་གཉིས་ལ་ཁྱད་པར་མེད་དེ།དེ་གཉིས་ཀྱི་སྐད་དོད་ཀྱང་མུ་ཞེས་པ་གཅིག་པ་དང༌།བོད་
68

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
འདིར་ཡང་སྒོ་ལ་ལེགས་ཉེས་དང༌།གདོང་མཛེས་མི་མཛེས་ཞེས་སྒོ་དང་གདོང་གཉིས་དོན་གཅིག་ཏུ་
གྲགས་པའི་ཕྱིར།
གསུམ་པ་གསང་བའི་བཤད་པ་ལ། ཕྱི་ནང་གཉིས་ལས། དང་པོ་ནི། གདོང་བཞི་ནི་
དབྱངས་ཅན་མའི་ཐུགས་པདྨ་འདབ་མ་བཞིར་གནས་པ་ཡིན་ལ། དེའི་ཚལ་ལས་འོངས་པའི་ངང་
པའི་བུ་མོ་ཐམས་ཅད་ལྟར་དཀར་བའི་དབྱངས་ཡིག་བཅུ་དྲུག་གི་དབུས་ན། དབྱངས་ཅན་མ་སྟེ་ཧྲི་
ཡིག་དཀར་མོ་འོད་འཕྲོ་བ་ཁྱོད་ནི་དབྱུག་པ་ཅན་ཁོ་བོའི་ཡིད་མཚོར་རོལ་ཞེས་པའོ །གཉིས་པ་ནི
དབྱུག་པ་ཅན་ལ་སོགས་པ་རང་རང་གི་སྙིང་པདྨ་འདབ་མ་བཞིར་གནས་པ་ཡིན་ལ དེའི་ཚལ་ལས་
འོངས་པའི་ངང་པའི་བུ་མོ་ཐམས་ཅད་ལྟར་དཀར་བའི་དབྱངས་ཡིག་བཅུ་དྲུག་གི་དབུས་ན་དབྱངས་
ཅན་མ་སྟེ་རང་རང་གི་རྣམ་ཤེས་ཀྱི་ངོ་བོ་ཧྲི་ཡིག་དཀར་མོ་འོད་འཕྲོ་བ་ཁྱོད་ནི་བདག་གི་ཡིད་མཚོར་
རྟག་ཏུ་རོལ་བར་མཛོད་ཅིག་ཅེས་པའོ །
གཉིས་པ་དམ་བཅའ་བ་ནི། ཡུལ་ཁྱད་པར་ཅན་ལ་མཆོད་པར་བརྗོད་ནས་ལས་སུ་བྱ་བ་
ཅི་ཞིག་བྱེད་པ་ཡིན་ཞེ་ན། སྙན་ངག་དག་གི་མཚན་ཉིད་བཤད་པར་བྱ།གང་གིས་ན། དབྱུག་པ་ཅན་
བདག་གིས། ཚུལ་ཇི་ལྟར་ན་སྔོན་གྱི་སློབ་དཔོན་རྭ་མ་ཤརྨ་ལ་སོགས་པས་མཛད་པའི་སྙན་ངག་གི་
བསྟན་བཅོས་སྔ་མ་རྒྱ་ཆེ་ཞིང་འཐོར་གམ་དུ་གྱུར་པ་རྣམས་ཀྱི་དོན་ཚིག་ཉུང་ངུའི་སྒོ་ནས་བསྡུས་ཤིང་
དཔེར་བརྗོད་ཀྱི་སྦྱོར་བ་རྣམས་ཀྱང་ཉེ་བར་མཚོན་ཏེ་རྣམ་དཔྱོད་ཀྱི་སྤོབས་པས་ཇི་ལྟར་ནུས་པ་
བཞིན་དུའོ། །ཞེས་སྟོན་པར་བྱེད་པ་ལ བསྟན་བཅོས་སྔ་མ་རྣམས་བསྡུས་ཤིང༌།སྦྱོར་བ་རྣམས་
ཀྱང་ཉེར་མཚོན་ཏེ། །ཇི་ལྟར་ནུས་བཞིན་བདག་གི་ནི། །སྙན་ངག་དག་གི་མཚན་ཉིད་བྱ །ཞེས་པ་
འདི་བྱུང་།
གསུམ་པ་ཞར་བྱུང་ལ། ལྷ་དང་ཆོས་ཁྱད་པར་དུ་འཕགས་པ།རྩོམ་གཞི་ཁྱད་པར་དུ་
འཕགས་པ།གཞན་གྱི་ལོག་རྟོག་དགག་པ་དང་གསུམ།དང་པོ་ནི།ཕྱི་རོལ་པའི་ལྷ་དབང་ཕྱུག་ཆེན་
པོ་དང༌།ནང་པའི་ལྷ་འཕགས་པ་འཇམ་དཔལ་ལྟ་བུ་ནི་ཕྱི་ནང་སོ་སོའི་ཕྱོགས་སུ་ལྷུང་བ་དང་ཁྱད་
པར་སྐྱེ་བ་དཔག་ཏུ་མེད་པ་ནས་ཕྱི་རོལ་པའི་གྲུབ་མཐའ་བཟུང་བའི་དུས་སུ་ནང་པའི་ལྷ་རྣམས་ལ་
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བསྐུར་པ་བཏབ། ནང་པའི་གྲུབ་མཐའ་བཟུང་བའི་དུས་སུ་ཕྱི་རོལ་པའི་ལྷ་ལ་སྐུར་ཞིང་མཉེས་པ་
བྱས་པས་དམ་ཚིག་གི་སེལ་གྱི་དབང་གིས་སྒྲུབ་དཀའ། དབྱངས་ཅན་མ་འདི་ནི་ཕྱི་ནང་གཉིས་ཆར་
གྱི་ལྷ་ཡིན་པས སོ་སོའི་ཕྱོགས་ལྷུང་མེད་པ་དང༌། དམ་ཚིག་གི་སེལ་མེད་པས་སྒྲུབ་སླ་བས་ཁྱད་
པར་དུ་འཕགས་པ་ཡིན་། །དེ་བཞིན་དུ་སྙན་ངག་གི་རིག་བྱེད་འདི་ཡང་ཕྱི་རོལ་པ་ཁོ་ནའི་ཡིན་ན་
ནང་པ་རྣམས་མི་འཇུག །ནང་པ་ཁོ་ནའི་ཡིན་ན་ཕྱི་རོལ་པ་རྣམས་མི་འཇུག་པ་ལས ཕྱི་ནང་ཐུན་
མོང་བ་ཡིན་པས་ཕྱི་ནང་གཉིས་ཆར་འཇུག་ཅིང་གཉིས་ཆར་གྱིས་ཚད་མར་འཛིན་པ་དང་། དོན་རྒྱ་
ཆེན་པོ་རྣམས་ཀྱང་ཚིག་ཉུང་ངུའི་སྒོ་ནས་སྟོན་ནུས་པས་ཁྱད་པར་དུ་འཕགས་པ་ཡིན་ནོ། །
གཉིས་པ་ནི་གལ་ཏེ་འདིའི་རྩོམ་གཞི་ཡི་དམ་གྱི་ལྷ་ལ་བྱས་ན་འཕྲལ་མཛེས་ཤིང་ཕུགས་
བསོད་ནམས་ཆེ་བ་མ་ཡིན་སྙམ་ན།དེ་ལྟ་མོད་ཀྱང་འདི་ནི་སྐྱེ་བོ་མཁས་བླུན་ཐམས་ཅད་ཀྱི་ཐུན་མོང་
དུ་སླེབ་པར་བྱ་བའི་ཡུལ་ཡིན་པས། འདིའི་རྩོམ་གཞི་ཡི་དམ་ལྷའི་ཡོན་ཏན་བརྗོད་པ་ལ་བྱས་ན་སྐྱེ་
བོ་ཐ་མལ་པ་རྣམས་ཀྱི་ཡིད་དམ་ལྷའི་ཡོན་ཏན་མི་རྟོགས་པས། སྙན་ངག་གི་མཚན་ཉིད་རྟོགས་པར་
མི་འགྱུར་ལ། དེ་མ་རྟོགས་ན་སྙན་ངག་བསྟན་པ་ལ་དགོས་པ་མེད་པར་འགྱུར་བས། དེས་ན་འདིའི་
རྩོམ་གཞི་རྒྱལ་པོ་མཛེས་མ་ཉི་ཟླ་མེ་ཏོག་སོགས་ལ་བྱས་པ་ནི་སྐྱེ་བོ་ཐ་མལ་པ་རྣམས་སྐྱེ་བ་དཔག་ཏུ་
མེད་པ་ནས་རང་ཉིད་ལ་བློ་བྱང་བར་ཡོད་པས། དེ་དག་གི་མཚན་ཉིད་རྣམས་སྔར་ནས་རྟོགས་པའི་
དབང་གིས་ད་གཟོད་སྙན་ངག་གི་མཚན་ཉིད་ཀྱང་བདེ་བླག་ཏུ་རྟོགས་པར་འགྱུར་བ་ཡིན་།།
གསུམ་པ་ནི།བསྟན་བཅོས་འདི་ནང་པ་ཁོ་ནའི་བསྟན་བཅོས་ཡིན་ན་བསྟན་བཅོས་ཁྱད་
པར་ཅན་ཡིན་པ་ལས་ཕྱི་ནང་ཐུན་མོང་བ་ཙམ་ཡིན་པས་ཁྱད་པར་ཅན་མ་ཡིན་ནོ་སྙམ་ན།དེ་ལྟ་བུའི་
ཚོད་རིག་པར་མི་བྱ་སྟེ།བཅོམ་ལྡན་འདས་ཀྱི་མདོ་ལས།ང་དང་ང་འདྲ་བས་གང་ཟག་གི་ཚོད་བཟུང་
བར་རིགས་ཀྱིས། ཁྱེད་དང་ཁྱེད་འདྲ་བས་གང་ཟག་གི་ཚོད་མ་བཟུང་ཅིག །དེ་ཅིའི་ཕྱིར་ན། ཉམས་
པར་འགྱུར་བས་སོ་ཞེས་དང༌།གསང་སྔགས་བླ་མེད་ཀྱི་སྒོར་ཞུགས་ནས་ཕྱི་རོལ་པའི་གྲུབ་མཐའ་ལ་
དམོད་ན་རྩ་ལྟུང་འབྱུང་བར་གསུངས་པ་དང༌། ཀུན་རིག་གི་ཕྱག་རྡོར་གྱི་དཀྱིལ་འཁོར་དུ་ཚངས་པ་
ཆེན་པོ་འཁོར་དུ་བཀོད་པ་དང༌། ཁྱད་པར་ཕྱི་རོལ་པའི་ལྷ་དབང་ཕྱུག་ཆེན་པོ་དང་ཚངས་པ་ལ་
70

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
སོགས་པ་རྣམས་ནི། འཕགས་པ་སྤྱན་རས་གཟིགས་དབང་ཕྱུག་གི་སྤྲུལ་པ་ཡིན་པར་མདོ་སྡེ་ཟ་མ
ཏོག་བཀོད་པ་ལས་བཤད་པ་ཡིན་། །
གཉིས་པ་གཞུང་དོན་དངོས་བཤད་པ་ལ། བསྟན་བཅོས་རྩོམ་པའི་དགོས་སོགས་བཤད་
པ་དང༌། དགོས་པ་དེ་ལྡན་གྱི་བསྟན་བཅོས་དངོས་གཉིས། དང་པོ་ལ། བརྩམས་པའི་ཕན་ཡོན།མ་
བརྩམས་པའི་ཉེས་དམིགས། ལེགས་པར་བརྩམས་པ་ཡུན་རིངས་དུ་གནས་པའི་མཚན།རྩོམ་
བྱེད་མཁས་རྨོངས་ཀྱི་ཁྱད་པར། སྐྱོན་ཆུང་ཡང་སྤང་དགོས་པའི་ཚུལ། བསྟན་བཅོས་ཤེས་པ་སྔོན་དུ་
འགྲོ་དགོས་པའི་ཚུལ། མཁས་པས་རྩོམ་དགོས་པའི་ཚུལ་དང་བདུན། དང་པོ་ནི། ལེགས་བཤད་
ཆེན་པོ་དང་ལྡན་པའི་བསྟན་བཅོས་རྩོམ་པ་ལ་ཕན་ཡོན་ཡོད་དེ།འཇིག་རྟེན་འདི་ན་རྣམ་པ་ཀུན་ཏུ་
ཕྱིས་འབྱུང་གི་བློ་གསལ་གྱི་སྐྱེ་བོ་མཆོག་རྣམས་ཀྱང༌། སྔོན་གྱི་སློབ་དཔོན་མཆོག །རཱ་མ་ཤརྨ་ལ་
སོགས་པ་རྣམས་ཀྱི་ཐུགས་བརྩེ་བས་རྗེས་སུ་བསྟན་པའི་བསྟན་བཅོས་ཀྱི་ཚིག་རྣམས་ཀྱི་དྲིན་གྱིས་།
འཇིག་རྟེན་དང་ཆོས་ཀྱི་ལུགས་ལ་བདེ་བླག་ཏུ་འཇུག་པར་བྱེད་པས་སོ། །ཞེས་སྟོན་པ་ལ། འདི་ན་
ཀུན་ཏུ་ལྷག་མ་དང༌། །མཆོག་གི་རྗེས་སུ་བསྟན་པ་ཡི། །ཚིག་རྣམས་ཉིད་ཀྱི་དྲིན་གྱིས་ནི། །འཇིག་
རྟེན་ལུགས་ལ་འཇུག་པར་བྱེད།།ཅེས་པ་འདི་བྱུང་།
གཉིས་པ་ནི།བསྟན་བཅོས་མ་བརྩམ་པ་ལ་ཉེས་དམིགས་ཡོད་དེ།གལ་ཏེ་སྒྲ་དོན་གྱི་སྣང་
བ་དང་ལྡན་པའི་བསྟན་བཅོས་ཆེན་པོ་འཁོར་བ་ཇི་སྲིད་གནས་ཀྱི་བར་དུ་མེད་པའམ་མ་བརྩམ་ན།
ལྷ་མི་ཀླུའི་འཇིག་རྟེན་གསུམ་པོ་མཐའ་དག་ནི་མི་ཤེས་པའི་མུན་པའི་སྨག་རུམ་གྱིས་ཁེབས་པར་
འགྱུར་བས་སོ། །ཞེས་སྟོན་པ་ལ།གལ་ཏེ་སྒྲ་བོད་སྣང་བ་ཡི། །འཁོར་བར་གསལ་བར་མ་བྱས་ན། །
འཇིག་རྟེན་གསུམ་མཐའ་དག་འདི། །སྨག་རུམ་མུན་པ་ཉིད་དུ་འགྱུར། །ཞེས་པ་འདི་བྱུང༌།
གསུམ་པ་བསྟན་བཅོས་ལེགས་པར་བརྩམས་པ་དེ་ཡུན་རིང་དུ་གནས་པ་ཡིན་ཏེ།སྔོན་གྱི་
རྒྱལ་པོ་ང་ལ་ནུ་དང་ཟླ་འོད་ལ་སོགས་པའི་སྦྱིན་པའི་སྙན་གྲགས་དེ་ངག་གི་རང་བཞིན་བསྟན་
ཀྱི་མེ་ལོང་དུ་བཀོད་པ་ཉེ་བར་ཐོས་པ་ན། བསྟོད་བྱའི་རྒྱལ་པོ་དེ་དག་ཉེ་བར་མི་གནས་ཀྱང༌། དེ་
དག་གི་སྙན་གྲགས་དིང་སང་གི་བར་ཆེས་ཆེར་གསལ་བར་གནས་པ་བཞིན་ནོ །ཞེས་སྟོན་པ་ལ།
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྔོན་གྱི་རྒྱལ་པོ་གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །དེ་དག་ཉེ་བར་མི་གནས་
ཀྱང༌། །རང་ཉིད་ཉམས་པ་མེད་ལ་ལྟོས།།ཞེས་པ་འདི་བྱུང༌།
བཞི་པ་། བསྟན་བཅོས་རྩོམ་པ་པོ་མཁས་རྨོངས་ལ་ཁྱད་པར་ཤིན་ཏུ་ཆེ་སྟེ མཁས་པས་
ཡང་དག་པར་རབ་ཏུ་སྦྱར་བའི་སྙན་ངག་གི་བསྟན་བཅོས་ནི། རང་ཉིད་ཇི་ལྟར་འདོད་པ་བཞིན་དུ་
སྙན་ཚིག་གི་ངག་མཛད་མེད་དུ་འབྱུང་བའི་གནས་ཡིན་པས་ངག་གི་འདོད་འཇོ་ལྟ་བུར་བཤད།
བསྟན་བཅོས་དེ་ཉིད་སྐྱེ་བོ་མི་ཤེས་པའི་ཉེས་པར་སྦྱར་ན་བསྟན་བཅོས་དེ་སྐྱེ་བོ་ཐམས་ཅད་ཀྱི་མི་
ལེན་པར་མ་ཟད་སླར་སྦྱོར་བ་པོ་ཉིད་བློ་གྲོས་བླུན་པས་བ་གླང་ཉིད་དུ་བརྗོད་པར་བྱེད་པས་སོ། །
ཞེས་འཆད་པ་ལ།མཁས་པས་ཡང་དག་རབ་སྦྱར་བའི།།ངག་ཚིག་འདོད་པ་འཇོ་བར་དྲན།།དེ་ཉིད་
ཉེས་པར་སྦྱར་བས་སླར།།སྦྱོར་པོ་བ་གླང་ཉིད་བརྗོད་བྱེད།།ཅེས་པ་འདི་བྱུང་།
ལྔ་པ་ནི།རྒྱུ་མཚན་དེའི་ཕྱིར་ན་སྙན་ངག་ལ་སྐྱོན་ཆུང་ངུ་ཞིག་ཡོད་ཀྱང་བཏང་སྙོམས་མི་བྱ་
བར་སྤངས་དགོས་ཏེ། དཔེར་ན་སྐྱེས་བུ་གཅིག་གི་ལུས་མཛེས་ཤིང་རྒྱན་ཐམས་ཅད་ཀྱི་སྤྲས་ཀྱང༌།
སྣ་ནག་པ་ལྟ་བུ་སྐྱོན་གཅིག་གིས་སྐལ་བ་ངན་པའི་གྲངས་སུ་ཚུད་པར་འགྱུར་བའི་ཕྱིར། ཞེས་འཆད་
པ་ལ། དེ་ཕྱིར་སྙན་ངག་དག་ལ་སྐྱོན། །ཆུང་བར་གྱུར་ཀྱང་ཅི་ཞིག་ལྟར། །བཏང་སྙོམས་མི་བྱ་ལུས་
མཛེས་ཀྱང༌། །སྐྱོན་ཅིག་གིས་ནི་སྐལ་ངན་འགྱུར།།ཞེས་པ་འདི་བྱུང་།
དྲུག་པ་ནི། བསྟན་བཅོས་ཤེས་པ་སྔོན་དུ་འགྲོ་དགོས་ཏེ། སྐྱེ་བོ་སྙན་ངག་གི་བསྟན་བཅོས་
མི་ཤེས་པས་སྙན་ངག་གི་སྐྱོན་ཡོན་དག་ཇི་ལྟར་དབྱེ་བར་ནུས་ཏེ་མི་ནུས་པའི་ཕྱིར།དཔེར་
གཟུགས་ཀྱི་དབྱེ་བ་སྔོ་སེར་དཀར་དམར་ལ་སོགས་པའི་དམིགས་པ་རྣམས་ལོང་བ་དག་ལ་ཡོད་དམ་
ཅི་སྟེ་མེད་པ་བཞིན་ནོ། །ཞེས་འཆད་པ་ལ།སྐྱེ་བོ་བསྟན་བཅོས་མི་ཤེས་པས། །ཡོན་ཏན་སྐྱོན་དག་ཇི་
ལྟར་དབྱེ། །གཟུགས་ཀྱི་དབྱེ་བ་དམིགས་པའི་སྐབས། །ལོང་བ་དག་ལ་ཡོད་དམ་ཅི། །ཞེས་པ་འདི་
བྱུང༌།
བདུན་པ་ནི། མཁས་པས་རྩོམ་དགོས་པ་ཡིན་སྟེ། མཁས་པས་སྐྱེ་དགུ་རྣམས་ཀྱི་རྒྱུད་ལ་
སྙན་ངག་གི་རྟོགས་པ་ཁྱད་ཅན་པར་མངོན་བསྐྱེད་པ་ལ་བསམ་ནས། དོན་རྒྱན་ལ་སོགས་པས་རྣམ་
72

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
པར་བཀྲ་བའི་ལམ་དང་ལྡན་པའི་ཚིག་རྣམས་ཀྱི་བྱ་བའི་ཆོ་ག་ངེས་པར་སྦྱར་བ་ཡིན་པའི་ཕྱིར ཞེས་
འཆད་པ་ལ། དེ་ཕྱིར་མཁས་པས་སྐྱེ་དགུ་རྣམས། །་བྲག་རྟོགས་ལ་མངོན་དགོངས་ནས། །རྣམ་བཀྲ་
ལམ་ལྡན་ཚིག་རྣམས་ཀྱི།།བྱ་བའི་ཆོ་ག་ངེས་པར་སྦྱར།།ཞེས་པ་འདི་བྱུང༌།
གཉིས་པ་དགོས་པ་དད་ལྡན་གྱི་བསྟན་བཅོས་དངོས་ལ། མདོར་བསྟན་རྒྱས་བཤད་
གཉིས་ལ། དང་པོ་ནི། དཔང་ལོ་དང་། རིན་སྤུངས་པས་སྤྱོད་དབང་པོའི་བཞེད་པས། རྩ་བར།དེ་
རྣམས་ཀྱིས་ནི་སྙན་ངག་གི།ལུས་དང་རྒྱན་ཡང་རབ་ཏུ་བསྟན། །ཞེས་བསྒྱུར་ཞིང༌།དེའི་འགྲེལ་པར།
སྔོན་གྱི་སློབ་དཔོན་མཁས་པ་དེ་རྣམས་ཀྱིས་སྙན་ངག་གི་ལུས་དང་རྒྱན་གྱི་མཚན་ཉིད་ཀྱང་རབ་ཏུ
བསྟན་ཞེས་པའོ །ཞེས་གསུངས་སོ། །དེ་འཐད་པ་མ་ཡིན་ཏེ། སྔོན་གྱི་སློབ་དཔོན་མཁས་པ་
རྣམས་ཀྱིས་མཛད་པའི་བསྟན་བཅོས་འདིའི་ལུས་མདོར་བསྟན་མ་ཡིན་པའི་ཕྱིར།དེ་ཞེས་པའི་སྙོག་
འཚམས་ཀྱང་ངེས་གསལ་མིན་ཏེ། དེ་གོང་གི་གཞུང་དུ་སློབ་དཔོན་སྔ་མ་སུ་ཡང་བསྟན་པ་མེད་
པས་སོ། །ཡང་སང་གྷ་ཤྲཱིའི་བཞེད་པས།རྩ་བར། ད་ནི་བདག་གི་སྙན་ངག་གི། །ལུས་དང་རྒྱན་ཡང་
རབ་ཏུ་བསྟན། །ཞེས་དང༌།དེའི་འགྲེལ་པར། དུས་ད་སྟེ་ད་ནི་དབྱུག་པ་ཅན་བདག་གིས།སྙན་ངག་
དོན་དུ་གཉེར་བ་རྣམས་ལ་སྙན་ངག་གི་ལུས་དང༌།རྒྱན་གྱི་མཚན་ཉིད། དབྱེ་བ་རྣམས་ཀྱང་མ་ལུས་
པར་རབ་ཏུ་བསྟན་པར་བྱའི་ཉན་པར་བྱོས་ཤིག །ཅེས་འདོམས་པའོ་ཞེས་བཞེད་པ་ཡང་མི་འཐད་། །
འགྱུར་བཅོས་མཛད་པ་དེ་ལ། ད་ནི་ཞེས་པ་དང་། བདག་གིས་ཞེས་པའི་སྐད་དོད་རྩ་གཞུང་གི་རྒྱ་
དཔེ་ལ་མེད་པའི་ཕྱིར། དེ་གཉིས་ཀྱི་དོན་བསྡུས་ནས་དགོས་པ་བཀོད་པ་ནི་འདི་ལྟར།མདོར་བསྟན་
སྐབས་སུ་ད་ནི་ཞེས་པ་དང༌།དེ་རྣམས་ཀྱིས་ནི་ཞེས་པའི་ལུགས་གཉིས་བྱུང༌།དེ་རྣམས་ཀྱིས་ནི་དག་
ན་བསྟན་བཅོས་འདིའི། །ལུས་ཀྱི་མདོར་བསྟན་ཉིད་དུ་མི་འོས་ཤིང་། །ད་ནི་ཞེས་པ་དག་ན་དེའི་སྒྲུབ་
བྱེད། །བརྡ་སྤྲོད་མཁས་པའི་གཞུང་བཞིན་སྨྲ་བར་འོས། །ཞེས་དཔྱོད་ལྡན་དག་ལ་འབེལ་གཏམ་དུ་
གླེང་བ་ཡིན་གསུང་། །འོ་ན་རང་ལུགས་ཇི་ལྟར་ཞེ་ན།གཞུང་དུ།དེ་ཡང་སྙན་པར་སྔགས་པ་ཡི།།
ལུས་དང་རྒྱན་ནི་རབ་ཏུ་བསྟན། །ཞེས་པ་སྟེ། དགོས་པ་དེ་རྣམས་དང་འགྲེལ་བའི་བསྟན་བཅོས་ཀྱི་
ལུས་མདོར་སྟན་ཡང་། སྙན་ངག་གི་ལུས་དང་རྒྱན་སོགས་ནི་རབ་ཏུ་བརྟན་པར་བྱའི་ཉན་པར་བྱོས་
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཤིག །ཅེས་འདོམས་པ་ཡིན་། །འོ་ན་ཡང་དགོས་པ་མེད་སྙམ་ན། དེ་ཡོད་དེ། མདོར་བསྟན་དུ་
ལུས་རྒྱན་བསྟན་པར་མ་ཟད། རྒྱས་བཤད་དུའང་འཆད་ཅེས་པའམ། མདོར་བསྟན་དུ་ལུས་རྒྱན་
གཉིས་སུ་མ་ཟད། སྐྱོན་སེལ་ཡང་སྟོན་ཞེས་པ་ཡིན་པས ཡང་སྒྲའི་ནུས་པ་ཤིན་ཏུ་ཆེའོ །ཡང་
དཔྱོད་ལྡན་དག་ན་རེ། འདིའི་སྐད་དོད་དུ་ཏ་ནུ་རྒྱས་པ་ལའོ་ཞེས་པའི་བྱིངས་ལས་སྒྲུབ་པའི་ཏཏ་ལ་
རྣམ་དབྱེ་གསུམ་པའི་མང་ཚིག་བྷཻབྱིན་ནས་སྒྲུབ་པའི་རྗེས་ཤིན་ཏུ་གསལ་བས།དེ་རྣམས་ཀྱིས་ནི་
ཞེས་པར་འགྱུར་དངོས་བསྟན་དུ་གསལ་ནས། དེ་ཡང་ཞེས་པར་འགྱུར་མི་རིགས་སོ་ཟེར་ན།རྣམ་
དབྱེ་གསུམ་པའི་མང་ཚིག་དེ་ཡང་དངོས་བསྟན་དུ་བསྒྱུར་དགོས་པ་ལ་དགོངས་ནས་སྦྱིན་པ་མ་
ཡིན་གྱི།འོ་ན་གང་གི་དོན་དུ་བྱིན་པ་ཡིན་ཞེ་ན། བཤད་པར་བྱ་སྟེ། དེ་ནི་བསྟན་བཅོས་རྩོམ་པའི་
དགོས་པ་སོགས་བདུན་པོ་དེ་དང་ལུས་མདོར་བསྟན་འགྲེལ་ཞིང་ལྷན་ཅིག་ཏུ་སྦྱོར་བའི་ཆེད་དུ་སྦྱིན་
པ་ཡིན་། །དེ་ལྟར་སྟེར་དགོས་པ་ཡང་ཀཱ་ལ་པ་ལས ལྷན་ཅིག་སྦྱོར་བ་ལ་གསུམ་པའོ་ཞེས་
གསུངས་པས་ལུང་རིགས་དང་མཐུན་པའི་བཤད་པར་གྲུབ་། །
གཉིས་པ་། ལུས་རྒྱན སྐྱོན་སེལ་བ་རྒྱས་པར་བཤད་པ་དང་གསུམ། དང་པོ་ལ།
མཚན་ཉིད་དང་། དབྱེ་བ་གཉིས། དང་པོ། སྙན་ངག་གི་ལུས་ཀྱི་མཚན་ཉིད་ནི། རེ་ཞིག་སྨྲ་བ་པོའི་
བརྗོད་འདོད་ཀྱི་ཀུན་ནས་སླངས་པའི་དོན་ཅན་གྱི་བརྗོད་བྱ་གང་ཡིན།བརྗོད་བྱ་མ་ཡིན་པ་རྣམ་པར་
འདད་ཀྱ་ཀུན་ནས་སླངས་པའ་ད
བཅད་ནས་སྙན་ངག་གི་བསྟན་བཅོས་དང་མི་འགལ་བའི་རྗོད་བྱེད་ཚིག་གི་ཕྲེང་བ་བསྡེབས་པའོ། །
དེ་ལྟར་ཡང་གཞུང་ལས།ལུས་ནི་རེ་ཞིག་འདོད་པ་ཡིས། །དོན་གྱི་རྣམ་བཅད་ཚིག་གི་ཕྲེང༌། །ཞེས་པ་
འདི་བྱུང༌།གཉིས་པ་ལ། ལུས་གཞུང་གི་སྒོ་ནས་གསུམ་དུ་བསྟན་པ། ལུས་སྐད་རིགས་ཀྱི་སྒོ་ནས་
བཞིར་བསྟན་པ། ལུས་སྦྱོར་ཚུལ་གྱི་སྒོ་ནས་གཉིས་སུ་བསྟན་པ་དང་གསུམ། དང་པོ་ལ། མདོར་
བསྟན་རྒྱས་བཤད་གཉིས། དང་པོ་ནི། སྔར་བཤད་པའི་སྙན་ངག་གི་མཚན་ཉིད་ཅན་གྱི་ལུས་དེ་ལ་
ཡང་དབྱེ་ན་ཚིག་ལྷུག་པ་སྤེལ་མ་རྣམ་པ་གསུམ་ཉིད་དུ་གནས་སོ་ཞེས་སྟོན་པ་ལ་ཡང༌།དེ་ཡང་
ཚིགས་བཅད་ལྷུག་པ་དང༌། །སྤེལ་མ་རྣམ་གསུམ་ཉིད་དུ་གནས། །ཞེས་པ་འདི་བྱུང༌།འོ་ན་ཚིག་གང་
ཞེ་ན། ཀཱ་ལ་པ་ལས། སྔ་མ་དང་ཕྱི་མ་དག་གི་དོན་ཉེ་བར་དམིགས་པ་ན་ཚིག་གོ་ཅེས་གསུངས་པ་
74

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ལྟར་སྔ་མ་ད།བྱིངས་ལ་ཕྱི་མ་ཏི་སོགས་སྦྱིན་པ་ནི་ཚིག་གོ།འདིར་འཇམ་དབྱངས་ས་སྐྱ་པའི་ཞལ་སྔ
ནས།ཚིགས་སུ་བཅད་དང་ལྷུག་པ་དང༌། །རྒྱུན་ཆགས་ཞེས་བྱ་རྣམ་པ་གསུམ། །ཚིག་གི་སྦྱོར་བ་བྱེད་
འདོད་པའི། །མཁས་པ་རྣམས་ཀྱི་འཇུག་ངོགས་ཡིན། །ཞེས་དང༌། དེའི་འགྲེལ་པར།རྒྱུན་ཆགས་
བཅད་པ་ནི་ཚིགས་སུ་བཅད་པའི་བྱེ་བྲག་ཡིན་པས་ཚིགས་སུ་བཅད་པ་ཉིད་ཀྱི་ནང་དུ་བཤད་པར་
བྱའོ། །རྒྱུན་ཆགས་མ་བཅད་པ་ནི།སྡེབ་སྦྱོར་གྱི་མཚན་ཉིད་ལྕི་ཡང་ལ་སོགས་པས་ཕྱེ་བ་དང༌།བྱ་བ་
སྟོན་པའི་སྒྲ་ཡོད་པ། རྐང་པ་བཞིར་མ་བཅད་པ་སྟེ། ཇི་སྐད་དུ། སྡེབ་སྦྱོར་གྱི་ཚོམ་ལས། རྐང་པ་
དག་གིས་མ་བཅད་པ། གང་ལ་ཡི་གེའི་འགྲེལ་ལེགས་ཡོད། །བྱ་བའི་ཚིག་གིས་གསལ་བྱེད་པ། །དེ་
ནི་རྒྱུན་ཆགས་ལས་གཞན་མེད། །ཞེས་འབྱུང་ངོ་། །ཞེས་གསུངས་པ་ལ དཔང་ལོ་ཆེན་པོ་ན་རེ
རྒྱུནཆགས
གཞུང་དེ་སྐད་ཅེས་བྱ་བ་ཡང༌། ཐ་སྙད་ཀྱི་གཙུག་ལག་དང་དེ་སྨྲ་བ་གཞན་རྣམས་ལ་གྲགས་པ་མ་
མཐོང་ལ། དེ་ལྟ་བུ་རྒྱུན་ཆགས་ཡིན་ན་བྱ་ཚིག་ཡོད་པའི་ལྷུག་པ་རྣམས་ཀྱང་རྒྱུན་ཆགས་སུ་ཐལ་བར་
འགྱུར་ཞིང་། དེ་འདྲའི་རྣམ་བཞག་གཞུང་འདི་དང་སྡེབ་སྦྱོར་རིན་ཆེན་འབྱུང་གནས་ལ་སོགས་པར་
མ་སྨོས་པ་དང༌།རྐང་པ་མེད་པའི་ཚིག་རྒྱུན་ནི་ལྷུག་པ་ཁོ་ནར་བཤད་པས་སོ། །ཞེས་པའི་སྐྱོན་བརྗོད་
སྣང་བ་ནི་མི་འཐད་དེ། སྙན་ངག་གི་ལུས་དེ་ལ་ཐུན་མོངས་བ་མཁས་པ་སྤྱི་ལ་གྲགས་པའི་ལུགས་
དང༌། ཐུན་མོངས་མ་ཡིན་པ་མཁས་པ་ཆེས་ཆེ་བ་འགའ་ཞིག་ལ་གྲགས་པའི་ལུགས་གཉིས་ལས།
དང་པོའི་ཚེ་སྙན་ངག་གི་ལུས་ཚིགས་བཅད་ལྷུག་པ་སྤེལ་མ་གསུམ་དུ་འདུས་པར་ཁོ་བོ་ཅག་འདོད་དེ།
མཁས་འཇུག་ལས བསྟན་བཅོས་བྱེད་པས་ཚིགས་བཅད་དང༌། །རྐྱང་པ་དང་ནི་སྤེལ་མ་གསུམ། །
ཞེས་བཤད་། །གཉིས་པའི་ཚེ་སྙན་ངག་གི་ལུས་ཚིགས་བཅད་ལྷུག་པ་རྒྱུན་ཆགས་ག
ནས་སླར་རྒྱུན་ཆགས་ལ་བཅད་མ་བཅད་གཉིས་སུ་བ་ཡིན་པས་མེད་པའི་དགག་པ་འབའ་ཞིག་ཏུ་སོང་བ་
ཡིན་པས བདག་ཉིད་ཆེན་པོའི་གསུང་ལ་རྩོད་པའི་ཀླན་ཀ་འཇུག་པ་མ་ཡིན་ནོ །དོན་མེད་ཀྱི་དགག་པ་མི་མཛད་པ་ཞུ།
དེ་དག་གི་དོན་བསྡུས་ན། ཁོ་བོའི་ཡོངས་འཛིན་ཐམས་ཅད་མཁྱེན་པ་ཀླུ་སྒྲུབ་རྒྱ་མཚོའི་ཞལ་སྔ་ནས།
ན་ཐམས་ཅད་ན
ས་སྐྱ་ལོ་ཙཱ་སྙན་ངག་ལུས །ཐུན་མོངས་ཐུན་མོངས་མིན་གཉིས་བཞེད། །འགྲན་འདོད་ཝ་སྐྱེས་
འཆོར་ཆས་ཀྱི །གཉིས་འཐུང་སྒྱུ་རྩལ་ག་ལ་འཕྲོག །ཅེས་གསུངས་པ་ལྟར་རོ། །དེས་ན་ལུང་དེ་རྒྱ་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གར་གྱི་པཎ་གྲུབ་ཚད་ལྡན་འགའ་ཞིག་གི་ཞལ་རྒྱུན་ལས་བྱུང་བའི་ལུང་དུ་གནང་བས་ཐ་སྙད་སྨྲ་བས་
སྤྱི་ལ་མ་གྲགས་ཀྱང་ལུང་ཚིག་ཚད་མར་འདོད་དགོས་སོ། །དེ་སྐད་དུ་ཡོངས་འཛིན་དམ་པ་ཀླུ་སྒྲུབ་
རྗེའི་ཞལ་སྔ་ནས། ལུང་དེ་རྒྱ་གར་པཎ་གྲུབ་ཀྱི། །ཞལ་སྒྲོས་ཚད་ལྡན་ལུང་དུ་གནང༌། །ཁྱེད་མིག་
གཟེ་མའི་འཐུར་འགྲོས་ཀྱི། །མ་མཐོང་ན་ཡང་མཚར་ཅི་ཡོད།།ཅེས་གསུངས་པ་ཡིན་ནོ། །
ཡང་སྐྱོན་བརྗོད་གཉིས་པ་ཡང་མི་འཐད་དེ། །བྱ་ཚིག་ཡོད་པ་རྒྱུན་ཆགས་ཀྱིས་ཁྱད་ཆོས་
སུ་བཤད་ཀྱིས། བྱ་ཚིག་ཡོད་པ་ཙམ་གྱི་རྒྱུན་ཆགས་སུ་ཁས་མི་ལེན་པའི་ཕྱིར། སྐྱོན་བརྗོད་གསུམ་
པས་མི་གནོད་ཚུལ་ནི། ཐུན་མོངས་དང་ཐུན་མོངས་མིན་པའི་ལུགས་གཉིས་ཕྱེ་བ་དེས་ཤེས་པར་
ནུས་སོ །ཡང་ཟུང་མཁར་བ་བློ་གྲོས་རྒྱལ་པོ་ན་རེ། སྙན་ངག་གི་ལུས་ཚིགས་བཅད་ལྷུག་པ་རྒྱུན་
ཆགས་གསུམ་དུ་བསྡུས་ན་མི་རུང་སྟེ། དེ་གསུམ་ལས་གཞན་དུ་འགྱུར་བ་སྤེལ་མ་སྐྱེས་རབས་ལྟ་བུ་
དེ་མ་བསྡུས་པའི་ཕྱིར། རྐང་པ་མེད་པའི་རྒྱུན་ཆགས་ལྷུག་པ་ཡིན་ན། ལྷུག་པ་ལ་སྡེབ་སྦྱོར་འབྱུང་བ་
མི་སྲིད་དེ།ལྷུག་པ་ལ་རྐང་པ་མེད་པའི་ཕྱིར་དང༌།ཡང་ཚིགས་བཅད་རྐང་བཞི་ཅན་དེ་ཡང༌། ཞེས་
པས་སྡེབ་སྦྱོར་ཡོད་པའི་ངག་ལ་རྐང་པ་བཞི་བྱས་པས་ཁྱད་པར་བསྟན་པའི་ཕྱིར། ཞེས་པའི་སྐྱོན་
བརྗོད་མཛད་པ་ཡང་མི་འཐད་དེ། སྤེལ་མ་སྐྱེས་རབས་ལྟ་བུ་དེ་ཚིགས་བཅད་དང་ལྷུག་པ་ཅི་རིགས་
པའི་ནང་དུ་འདུས་པའི་ཕྱིར་ཏེ། དེའི་ནང་ཚན་གྱི་ཚིགས་བཅད་རྣམས་ནི་ཚིགས་བཅད་དང་།ཚིག་
ལྷུག་རྣམས་ནི་ལྷུག་པའི་ནང་དུ་འདུས་པའི་ཕྱིར། སྐྱོན་གསུམ་པ་དང༌། བཞི་པ་ཡང་མི་འཐད་དེ།
རྐང་པ་མེད་པའི་རྒྱུན་ཆགས་ལྷུག་པ་དང་འདྲ་བ་ཙམ་ཡིན་གྱིས་ལྷུག་པ་དངོས་སུ་ཁས་མི་ལེན་པའི་
ཕྱིར་དང་། སྙན་ངག་གི་བསྟན་བཅོས་ཐུན་མོངས་མིན་པའི་ལུགས་ལ་གཙོ་ཆེར་དེ་ལྟར་ཡིན་ཀྱང༌།
སྤྱིར་གཞུང་ལུགས་ཆེན་པོ་འཆད་པའི་ཚེ་སྡེབ་སྦྱོར་ཡོད་པའི་ངག་ལ་རྐང་པ་བཞི་པ་ཅན་ཡིན་པས་མ་
ཁྱབ་པའི་ཕྱིར་ཏེ། མངོན་པ་ཀུན་ལས་བཏུས་ལས།ཚིགས་སུ་བཅད་པ་ལ་རྐང་པ་གཅིག་པ་དང་།
གཉིས་པ་དང་། གསུམ་པ་དང་། བཞི་པ་དང་། ལྔ་པ་དང་། དྲུག་པ་རྣམས་སུ་ཡོད་ཞེས་གསུངས་
པའི་ཕྱིར།
གཉིས་པ་རྒྱས་པར་བཤད་ལ།ཚིགས་བཅད། ལྷུག་པ། སྤེལ་མ་རྒྱས་པར་བཤད་པ་དང་
76

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
གསུམ། དང་པོ་ལ། མཚན་ཉིད་དབྱེ་བ། སྙན་ངགས་ཆེན་པོ་ངོས་བཟུང་བ།རྩོམ་ཚུལ་ཐ་དད་དུ་
བསྟན་པ་དང་བཞི། དང་པོ་ནི། སྡེབ་སྦྱོར་སྙན་ངག་གི་ལུགས་ལ་ཚིགས་སུ་བཅད་པ་ནི་གཙོ་བོར་
རྐང་པ་བཞི་པ་ཅན་ཡིན་ཏེ། གཞུང་དུ་ཡང་ཚིགས་བཅད་རྐང་བཞི་ཞེས་པ་འདི་བྱུང་། སྤྱིར་མ་ངེས་ཏེ།
ཀྱེ་བྲམ་ཟེ་ཆུ་ལ་ཇི་ཙམ་ཞིག །ཞེས་པ་དྲིས་པ་ལ། མི་བདག་ཆུ་ལ་བུས་ནུབ་ཙམ། །ཞེས་པ་ཚིགས་
བཅད་གཅིག་གིས་ལན་བཏབ་པར་བཤད་པ་དང་། མངོན་པ་ཀུན་ལས་བཏུས་ལས་ཀྱང༌།ཚིགས་
བཅད་ལ་རྐང་པ་གཅིག་པ་ནས་དྲུག་པའི་བར་དུ་བཤད་པས་སོ། །དེ་སྐད་དུ་མཁས་འཇུག་ལས།
ལུང་ལས་རྐང་པ་གཅིག་པ་ནས།།བརྩམ་སྟེ་དྲུག་གི་བར་དུ་བཤད།།ཞེས་གསུངས་སོ།།
གཉིས་པ་དབྱེ་བ་ལ། སྡེབ་སྦྱོར་གྱི་སྒོ་ནས་གཉིས་སུ་དབྱེ་བ། བརྗོད་བྱ་སྟོན་ཚུལ་གྱི་སྒོ་
ནས་བཞིར་ཕྱེ་བ་གཉིས་སོ། །དང་པོ་ལ་དབྱེ་བ་དངོས། དེ་གཞན་དུ་ཁ་འཕངས་པ། རིག་པ་དེ་
དགོས་པའི་ཚུལ་དང་གསུམ་ལས། དང་པོ་ནི།བཤད་མ་ཐག་པའི་མཚན་ཉིད་ཅན་གྱི་ཚིགས་བཅད
དེ་ལ་སྡེབ་སྦྱོར་གྱི་སྒོ་ནས་དབྱེ་ན། བྲྀཏྟའི་སྡེབ་སྦྱོར་གྱིས་བཅིངས་པ་དང༌། ཛཱ་ཏིའི་སྡེབས་སྦྱོར་གྱིས་
བཅིངས་པ་རྣམ་པ་གཉིས་སོ་ཞེས་འཆད་པ་ལ། གཞུང་དུ་དེ་ཡང་ནི། བྲྀཏྟ་ཛཱ་ཏི་ཞེས་རྣམ་གཉིས། །
ཞེས་པ་འདི་བྱུང༌། དེ་ཡང་བྲྀཏྟ་ནི་ཞུགས་པ་དང་སྦྱོར་བ་དང་འཕེལ་བ་ལ་འཇུག །ཛཱ་ཏི་ནི་སྐྱེད་པ་
དང་རིགས་ལ་འཇུག་ཅིང༌། དང་པོའི་མཚན་ཉིད། སྡེབ་སྦྱོར་གང་ཞིག །དབྱངས་ཀྱི་ཡི་གེ་བགྲང་
གསལ་འཇུག་བྲང
བའོ། །དེ་ལྟར་ཡང་སྡེབ་སྦྱོར་རིན་ཆེན་འབྱུང་གནས་ལས། ཡི་གེ་བགྲང་བ་བྲྀཏྟཱ་ཡིན།ཞེས་དང་།
དེའི་འགྲེལ་པར།ཡི་གེ་བགྲང་བ་ན་དབྱངས་ཀྱི་ཡི་གེ་བགྲང་བར་བྱ་ཡི་གསལ་བྱེད་རྣམས་ནི་མིན་ནོ་
ཞེས་གསུངས་སོ། །
གཉིས་པའི་མཚན་ཉིད། སྡེབ་སྦྱོར་གང་ཞིག །དབྱངས་ཐུངས་བ་ཕྱི་མོ་གཅིག་གཅིག་ཏུ་
བགྲང་ཞིང་རིངས་བ་ཕྱི་མོ་གཉིས་གཉིས་སུ་བགྲང་བ་ལ་ཤིན་ཏུ་རིངས་བ་པ་ལུཏྟ་ལྟ་བུ་ཕྱི་མོ་གསུམ་
གསུམ་དུ་བགྲང་བའི་སྒོ་ནས་མོ་བགྲང་བའོ། །དེ་སྐད་དུ་ཡང༌།ཛཱ་ཏི་ཕྱི་མོ་བགྲང་བའོ །ཞེས་
གསུངས་སོ། །གཉིས་པ་ནི། བྲྀཏྟ་དང་ཛཱ་ཏིའི་སྡེབ་སྦྱོར་དེ་ཡི་སྤྲོས་པ་མཐའ་དག་ནི་སྡེབ་སྦྱོར་རིན་
ཆེན་འབྱུང་གནས་དང༌། དྲང་སྲོང་དམར་སེར་དང་རྒྱལ་བའི་ལྷས་མཛད་པའི་གཞུང་རྣམས་སུ་ངེས་
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པར་བསྟན་ཡོད་པས་དེར་རྟོགས་པར་བྱའོ། །ཞེས་འཆད་པ་ལ། དེ་ཡི་སྤྲོས་པ་མཐའ་དག་ནི། །སྡེབ་
སྦྱོར་གཞུང་དུ་ངེས་པར་བསྟན། །ཞེས་པ་འདི་བྱུང༌། འོ་ན་སྡེབ་སྦྱོར་རིན་ཆེན་འབྱུང་གནས་སུ་ཇི་
ལྟར་སྨོས་ཞེ་ན། མཉམ་དང་ཕྱེད་མཉམ་མཉམ་མིན་ཞེས་བྱ་བའི །བྲྀཏྟ་རྣམ་པ་གསུམ་དུ་རབ་
བཤད་བྱ། །ཞེས་གསུངས་པ་ལྟར་བྲྀཏྟ་དེ་ལ་མཉམ་པའི་སྡེབ་སྦྱོར་གྱིས་བཅིངས་པ་སོགས་གསུམ་
ཡོད་པ་ལས། དང་པོ་ནི། ཤློ་ཀ་གཅིག་གི་ཚིག་རྐང་བཞི་ཆར་ཚེག་བར་བདུན་མར་བྱས་པ་ལྟ་བུ་ལ་
འཇོག་ཅིང༌། དེ་ལ་དབྱེ་ན། དབུས་ཕྲ་ལ་སོགས་པ་བརྒྱ་དང་ལྔ་ཡོད། གཉིས་པ་ནི། རྐང་པ་དང་པོ་
དང་གསུམ་པ་བདུན་མར་བྱས། གཉིས་པ་དང་བཞི་པ་དགུ་མར་བྱས་པ་ལྟ་བུ་ལ་འཇོག་ཅིང་།དེ་ལ་
དབྱེ་ན། ཉེར་སྤྲ་སོགས་བཅུ་གསུམ་ཡོད། གསུམ་པ་ནི། རྐང་བཞི་འཕེལ་བ་ཅན་ཞེས་བྱ་བ་ཡིན་
པས། རྐང་པ་དང་པོ་འཚེག་བར་བདུན་མ།གཉིས་པ་བཅུ་གཅིག་མ།གསུམ་པ་བཅོ་ལྔ་མ།བཞི་པ་
བཅུ་དགུ་མར་བྱས་པ་ལྟ་བུ་ལ་འཇོག་ཅིང་། དེ་ལ་དབྱེ་ན། ཁ་སྒོ་སོགས་ཉེར་དྲུག་ཡོད་དོ། །ཡང་
གཞུང་ལས། ཛཱ་ཏི་ཡང་ནི་རྣམ་གསུམ་སྟེ། འཕགས་མ་དང་རོ་ལངས་ཅན་དང་ཕྱི་མོ་མཉམ་པའོ །
ཞེས་གསུངས་པ་ལྟར།དེ་ལ་དབྱེ་ན། འཕགས་མའི་སྡེབ་སྦྱོར་བཅིངས་པ་སོགས་གསུམ་དུ་ཡོད་། །
འོ་ན་མཉམ་པའི་སྡེབ་སྦྱོར་གྱི་ཚད་གང་ནས་འཇོག་ཅེ་ན་གཞུང་ལས། དབྱངས་སྒྲོགས་རབ་དགའ་
རྗེས་སྔགས་བྷི་ཧ་ཏི། །འཕྲེང་ལྡན་དང་ནི་དེ་བཞིན་གསུམ་བསྔགས་སོགས། །སྐྱེ་འགྲོ་ནུས་ལྡན་
༈།སོ་སོ་རེ་རེ་ཕྱི་
ལེགས་སྤྱོད་བསྟན་འཛིན་རྣམས། །སོ་སོ་རེ་རེ་ཕྱི་མ་ཤིན་དུ་འདོད། །བྱེད་ལྡན་རབ་ཀུན་རྣམ་ལེགས་
ཤིན་ཏུ་ལྷག།ཅེས་གསུངས་པ་ལྟར།ཚེག་བར་དྲུག་མ་ལ་དབྱངས་སྒྲོགས།བདུན་མ་ལ་རབ་དགའ
བརྒྱད་མ་ལ་རྗེས་བསྔགས་ཀྱི་སྡེབ་སྦྱོར་དུ་འཇོག་པ་ནས་བཟུང་སྟེ། ཉེར་དྲུག་མ་ལ་ལྷག་པར་བྱེད་
ལྡན་གྱི་སྡེབ་སྦྱོར་དུ་འཇོག་པའི་བར་རོ །དེ་ནས་ཚེག་བར་ཉེར་འདུན་མ་ལ་རྒྱུན་ཆགས་དང་པོའི་
ཆར་འབེབས། སུམ་ཅུ་མ་ལ་གཉིས་པ་ཆུ་རྒྱུན་དེ་བཞིན་དུ་གསུམ་གསུམ་འཕར་ནས་རིམ་པ་བཞིན་
དུ་གསུམ་པ་རྒྱ་མཚོ།བཞི་པ་སྦྲུལ། ལྔ་པ་ཆར་སྤྲིན།དྲུག་པ་རོལ་པའི་འབྱུང་གནས།བདུན་པ་ཤིན་
ཏུ་སྲུབས།བརྒྱད་པ་དུད་རྣམས་སུ་འཇོག་པ་ཡིན་། །
གསུམ་པ་། སྡེབ་སྦྱོར་གྱི་རིག་པ་དེ་སྙན་ངག་གི་རྒྱ་མཚོར་འཇུག་འདོད་རྣམས་ཀྱི་གྲུའམ་
78

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ཐབས་ཡིན་ནོ། །སྙན་ངག་ཇི་ལྟར་རྒྱ་མཚོ་ཡིན་ཞེ་ན། མཁས་པ་ཀླུའི་དབང་པོ་རྣམས་ཀྱིས་བརྟེན་
པ་དང༌། བློ་གསལ་ངང་པའི་ཚོགས་ཀྱི་བསྟི་གནས་ཡིན་པ་དང༌། ལེགས་པར་བཤད་པ་རིན་པོ་ཆེའི་
འབྱུང་གནས་ཡིན་པ་དང༌།དགོངས་དོན་ཟབ་ཅིང་གཏིང་དཔག་དཀའ་བས་ན་རྒྱ་མཚོའོ །ཞེས་
འཆད་པ་ལ།རིག་དེ་སྙན་ངག་རྒྱ་མཚོ་། །ཟབ་རྒལ་འདོད་རྣམས་ཀྱི་གྲུ། །ཞེས་པ་འདི་བྱུང་།
གཉིས་པ་བརྗོད་བྱ་སྟོན་ཚུལ་གྱི་སྒོ་ནས་བཞིར་དབྱེ་བ་ནི། ཚིགས་བཅད་གཅིག་གིས་
བརྗོད་བྱའི་དོན་རྫོགས་པར་རང་དབང་ཅན་དུ་སྟོན་པ་ལ་གྲོལ་བ་ཞེས་པར་འཇོག་སྟེ། བདག་ཉིད་
ཆེན་པོའི་ཞལ་སྔ་ནས། ཚིགས་བཅད་གཅིག་གི་བརྗོད་བྱའི་དོན། །རྫོགས་པ་གྲོལ་བ་ཡིན་པར་
འདོད། །ཅེས་གསུངས་པས་སོ། །དཔེར་བརྗོད་ནི་དཔའ་བོའི་སྐྱེས་རབས་སོ་བཞི་པ་ལས གཞན་
དོན་དཔྱོད་པ་གང་གིས་ཡོན་ཏན་སྒྲུབ་པ་ཕུན་ཚོགས་རྣམས། །རང་དོན་ལ་ཆེར་འབད་རྣམས་ཀྱིས་
ཀྱང་རྗེས་འགྲོ་མིན་པ་ཉིད །ཐམས་ཅད་མཁྱེན་ཅེས་བརྗོད་པ་མ་ནོར་གསལ་བར་གྲགས་པ་ཡི། །
མཉམ་མེད་དེ་ནི་ཆོས་དང་དགེ་འདུན་བཅས་ལ་སྤྱི་བོས་འདུད། །ཅེས་པ་ལྟ་བུའོ། །ཚིགས་བཅད་
གཉིས་ལ་སོགས་པ་ཕན་ཚུན་འདུས་ནས་བརྗོད་བྱའི་དོན་གཅིག་བྱ་ཚིག་གཅིག་གིས་སྟོན་པ་ལ་
རིགས་སུ་འཇོག་སྟེ།ཚིགས་བཅད་ཕན་ཚུན་འདུས་པ་ལ།བརྗོད་བྱ་སྟོན་པ་རིགས་འགྲེལ་ཡིན་ཞེས་
གསུང་པས་སོ། །དཔེར་བརྗོད་ནི། གཙུག་ན་ནོར་བུའི་རྟོགས་བརྗོད་ལས། །མཛེས་མ་དེས་ཀྱང་མི་
བདག་ནི། །བརྟན་ལྡན་ཟབ་ཅིང་མཛེས་པ་དག །གཞན་གྱིས་གདུང་ལ་སྙིང་རྗེ་ནས། །གཞུ་བཞག་
འདོད་པའི་དབང་ཕྱུག་བཞིན།།གཙུག་གི་རིན་ཆེན་འོད་ཟེར་ནི།།མི་རུང་འཇིགས་པར་བྱེད་པ་ཡི།།
ཕྱོགས་སུ་བསྲུང་བའི་ཡིག་ཕྲེང་དག །གུར་གུམ་གྱིས་ནི་འབྲི་བ་བཞིན། །རླུང་གིས་གཡོབ་ཅིང་
འཕེན་བྱེད་པའི། །རྔ་ཡབ་དག་གིས་རྣམ་མཛེས་པ། །འགྲོ་བ་ཡང་དག་སྒྲོལ་མིན་པར། །སྙིང་སྟོབས་
གྱེན་དུ་འཕྱུར་བཅས་བཞིན།།རིན་ཆེན་ཡིད་འོང་དོ་ཤལ་དག །སྙིང་ཀར་བཟུང་བར་བྱས་པ་། །ས་
འོག་རྒུད་པ་ཞི་བའི་སླད།།ལྷག་མ་ཅན་གྱི་བརྟེན་པ་བཞིན།།ཆེ་བའི་དཔུང་པས་ས་དང་ནི། །སེམས་
ཀྱི་བཟོད་པ་ཐོབ་པ་དག །མཐོང་ནས་མངོན་པར་འདོད་པ་དང༌། །ཡ་མཚན་དབང་ཏུ་རབ་ཏུ་གྱུར། །
ཞེས་པའི་ཚིགས་བཅད་ལྔ་སྟེ བརྗོད་བྱ་རྒྱལ་པོ་མཐོང་བ་གཅིག་ཉིད། རྗོད་བྱེད་ལོ་ཀ་ལྔ་དང་།
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རབ་ཏུ་གྱུར་ཞེས་པའི་བྱ་ཚིག་གཅིག་གིས་སྟོན་པ་ཡིན་ནོ། །
ཚིགས་བཅད་གཅིག་གམ་གཉིས་ལ་སོགས་པས་བརྗོད་བྱའི་དོན་དུ་མ་ཞིག་གཅོད་
འཚམས་དང་བྱ་ཚིག་དུ་མའི་སྒོ་ནས་སྟོན་པ་ལ་མཛོད་དུ་འཇོག་།གནས་སྐབས་གཅིག་ལ་ཡུལ་ཐ་
དད། །བྱ་བ་ཐ་དད་སྟོན་པ་མཛོད། །ཞེས་གསུངས་པའི་ཕྱིར། དཔེར་བརྗོད་ནི། རབ་གསལ་གྱི་
རྟོགས་བརྗོད་ལས། ནམ་ཞིག་མིའི་དབང་ཕྱུག་དེ། །མདུན་པསར་ཞུགས་ལ་གླང་པོ་། །ནགས་ཀྱི་
བདག་པོ་མངོན་ཕྱོགས་ཏེ། །པུས་མོ་ས་ལ་བཙུགས་ནས་སྨྲས །ལྷ་གཅིག་ཁྱོད་གྲགས་ཐོས་གྱུར་
ནས། །ས་བསྲུངས་ས་ལ་འོངས་པ་ལྟའི །གླང་ཆེན་མཆོག་ཏུ་མཛེས་པ་ནི། །སྨད་དུ་བྱུང་བ་དག་
གིས་བཟུངས།།སྐབས་གསུམ་པར་འོས་སོ་གཉིས་ནི། །སྒོ་ན་གནས་སོ་རབ་གཟིགས།།གང་ཕྱིར་
ཇོ་བོས་གཟིགས་གྱུར་ན། །གཡོག་འཁོར་ཡོངས་ལ་འབྲས་དང་བཅས། །དེ་དག་ཐོས་ནས་མི་
བདག་ནི།།བློན་ལ་ཡང་དག་བགྲོས་ནས་སོང༌།།ཞེས་པ་ལྟ་བུའོ། །
ཚིག་བཅད་དུ་མས་བརྗོད་བྱའི་དོན་གཅིག་བྱ་ཚིག་དུ་མ་ཚོགས་ནས་སྟོན་པ་ལ་འདུས་པ་
ཞེས་པར་འཇོག་སྟེ། ཡུལ་གཅིག་བྱ་བ་དུ་མ་ཡི། །བསྔགས་པ་ཚོགས་པ་ཡིན་པར་འདོད། །ཅེས་
གསུངས་པའི་ཕྱིར། དཔེར་བརྗོད་ནི། རབ་གསལ་གྱི་རྟོགས་བརྗོད་ལས གཟི་བརྗིད་ལ་རྟེན་ལྷ་
རྣམས་ཀྱིས། །གང་གི་གྲགས་པ་མངོན་མཆོད་ལ། །རབ་གསལ་ཞེས་པའི་ས་བདག་དེ། །དེར་ནི་
སའི་ཐིག་ལེར་གྱུར། །གང་གི་གྲགས་པའི་མེ་ཏོག་གི། །དོག་པ་ཡོན་ཏན་དྲི་བཟང་ཚོགས། །ཕྱོགས་
ཀུན་རི་དྭགས་མིག་ཅན་གྱི། །རྣ་བ་ཡི་ནི་རྒྱན་དུ་གྱུར། །ཐབས་ཤེས་ལྡན་པ་གང་གི་བཀའ། །ས་སྐྱོང་
མགོ་ཡི་ཚོགས་རྣམས་ལ། །གསེར་གྱི་མེ་ཏོག་དྲི་མེད་ཀྱི། །ཕྲེང་བ་བཞིན་དུ་རབ་བགྱིད། །ཞེས་པ་སྟེ།
བརྗོད་བྱ་རྒྱལ་པོ་ཉིད་བརྗོད་བྱེད་ཚིགས་བཅད་གསུམ་དང༌།ཐིག་ལེར་གྱུར།རྒྱན་དུ་གྱུར། རབ་ཏུ་
བགྱིད་ཅེས་པའི་བྱ་ཚིག་གསུམ་གྱིས་སྟོན་པའོ།།
དེ་འདྲའི་ཚིག་བཅད་རྒྱ་ཆེ་བས་སརྒ་སྟེ་ལེའུས་བཅིངས་པའི་བསྟན་བཅོས་ཀྱི་ཆ་ཤས་ཡིན་
པས་རང་བཞིན་ལས་ལོགས་སུ་དཔེར་བརྗོད་ནི་མ་བྱས་སོ་ཞེས་འཆད་པ་ལ། གཞུང་དུ། གྲོལ་བ་
དང་ནི་རིགས་དང་མཛོད། །འདུས་པ་ཞེས་བྱ་དེ་འདྲ་ཡི། །ཚིགས་བཅད་རྒྱ་ཆེ་སརྒས་བཅིངས། །ཆ་
80

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ཤས་རང་བཞིན་ཕྱིར་མ་བརྗོད། །ཅེས་པ་འདི་བྱུང༌། འདིར་མཁས་པ་སྔ་མའི་བཞེད་པ་ལྟར་གྱི་
དོགས་པ་དཔྱད་པ། རང་ཉིད་ཀྱི་དོགས་པ་བཀོད་པ། དེ་ལ་ལན་བཏབ་པའི་ཚུལ་དང་གསུམ། དང་
པོ་ནི། གྲོལ་མཛོད་རིགས། འདུས་བཞི་པོ་ལ་ཁྱད་པར་ཇི་ལྟ་བུ་ཡོད་ཅེ་ན། རིགས་དང་འདུས་པ་
གཉིས་པོ་ལ་ཚིགས་བཅད་དུ་མ་དགོས་པར་འདྲ་ཡང༌། རིགས་ལ་བྱ་ཚིག་གཅིག་ལས་མེད་ལ།
གཅིག་ཤོས་ལ་བྱ་ཚིག་དུ་མ་དགོས་པས་ཁྱད་པར་ཤིན་ཏུ་ཆེ་ལ། ཡང་དེ་གཉིས་དང་མཛོད་ལ་ཡང་
ཁྱད་པར་ཡོད་དེ།མཚན་ཉིད་ལ་གཅོད་འཚམས་དང་བྱ་ཚིག་དུ་མ་དགོས་ཀྱང་ཚིག་བཅད་གཅིག་གི་
ཡང་ཆོག་པ་ལྟ་བུ་ཡོད་པས།ཚིགས་བཅད་དུ་མ་དགོས་པས་ངེས་པ་མེད་ལ།དེ་གཉིས་ལ་ངེས་པར་
ཚིགས་བཅད་དུ་མ་དགོས་པས་སོ། །དེ་བཞིན་དུ་གསུམ་དེ་དང༌། གྲོལ་བ་ལ་ཡང་ཁྱད་པར་ཡོད་དེ།
གྲོལ་བ་ནི་ཚིགས་བཅད་གཅིག་གིས་བརྗོད་བྱའི་དོན་སྟོན་པ་ཡིན་ལ། རིགས་འདུས་གཉིས་ལ་
ཚིགས་བཅད་ཕུན་ཚན་འདུས་དགོས་པ་དང༌། མཛོད་ལ་ཚིགས་བཅད་དུ་མ་དགོས་པའི་ངེས་པ་མེད་
ཀྱང༌། བརྗོད་དོན་དང་བྱ་ཚིག་དུ་མ་དགོས་པས་སོ །གཉིས་པ་ནི། གྲོལ་མཛོད་རིགས་འདུས་དབྱེ་
སྐབས་བྱ་ཚིག་འདི། །གཉིས་པ་ལས་བྱ་ཡིན་ནམ་དེ་མིན་གང༌། །ཞེས་པ་སྟེ།སྤྱིར་བྱ་བྱེད་ལ་རིགས་
པའི་གཞུང་ལུགས་ལས། སྐྱེད་བྱའི་འབྲས་བུ་ལ་བྱ་བར་བཞག་པ་དང༌། རྒྱུ་ལ་བྱེད་པར་བཞག་པ་
དང་། མཚན་ཉིད་ལ་བྱེད་པ། མཚོན་བྱ་ལ་བྱ་བར་བཞག་པ་དང་། མིག་གིས་གཟུགས་ལ་བལྟ་ཞེས་
ས་ལྟ་བུ་མིག་བྱེད་པར་བྱས་ནས་གཟུགས་ལ་ལྟ་བ་བྱ་བར་བཞག་པ་དང༌། ཡང་སྒྲའི་བསྟན་བཅོས་
ལས་གང་གི་བྱ་བ་དེ་བྱེད་པའོ། །གང་བྱ་བ་དེ་ལས་སོ། །གང་བྱེད་མཁན་དེ་བྱེད་པ་པོའོ། །ཞེས་པའི་
བྱ་བྱེད་དང༌། ཡང་རྣམ་དབྱེ་བརྒྱད་ཀྱི་ནང་ཚན་གྱི་གཉིས་པ་ལས་བྱ་དང༌། བཞི་པ་ཆེད་དུ་བྱ་བ་རྣམ་
པ་གཅིག་པའམ་ཐ་དད་གང་ཡིན་བརྟག་པ་དང༌།ཁྱད་པར་འགྲེལ་མཛད་རྣམས་ཀྱིས་རབ་ཏུ་གྱུར་ལ་
སོགས་པས་རྣམས་བྱ་ཚིག་ཡིན་པར་བཤད་ནས། བྱ་ཚིག་གང་ཡིན་གྱི་གསལ་ཁ་མི་སྣང་བའི་རྒྱུ་
མཚན་གྱིས་དྲིས་པའོ། །
གསུམ་པ་ལ། སྤྱིར་བྱ་ཚིག་དེ་དག་གི་དབྱེ་སྡུ་བསྟན་ལ། ཁྱད་པར་གཉིས་པ་ལས་བྱ་དང་
ཆེད་དུ་བྱ་བའི་ཁྱད་པར་བརྗོད་པ། བྱེ་བྲག་འདིར་སྐབས་ཀྱི་བྱ་ཚིག་ངོས་བཟུང་བ་དང་གསུམ། དང་
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པོ་ནི། སྐྱེད་བྱའི་འབྲས་བུ་སོགས་ལ་བྱ་བར་བཞག་པ་ནི། འདིར་བཤད་པ་དང་མི་གཅིག་ལ། དེས་
ན་མིག་གིས་གཟུགས་ལ་ལྟ་ཞེས་པའི་བྱ་ཚིག་དང༌།སྒྲའི་བསྟན་བཅོས་ལས་བཤད་པའི་བྱ་ཚིག་དང༌།
གཉིས་པ་ལས་བྱ་རྣམས་དོན་གཅིག་ཅིང་།བཞི་པ་ཆེད་བྱ་ཡང་འདིའི་ནང་དུ་འདུ་དགོས་སོ། །
གཉིས་པ་ནི། ལས་བྱ་དང་ཆེད་དུ་བྱ་བ་གཉིས་ཆར་བྱ་ཚིག་ཡིན་ཞིང་། ཆེད་དུ་བྱ་བ་ཡིན་ན།
ལས་བྱ་ཡིན་དགོས་ལ། དེའི་རྒྱུ་མཚན་ཡང་ཤིང་གི་ཕྱིར་ཆུ་འདྲེན་ཞེས་པ་དང༌། ཤིང་ལ་ཆུ་འདྲེན་པ་
གཉིས་ལ་ཁྱད་པར་མེད་ཅིང༌།ཤིང་ལ་ཆུ་འདྲེན་ཞེས་པ་ནི་ལས་བྱར་སོང་བས་། །ལས་བྱ་ཡིན་ན་
ཆེད་དུ་བྱ་བ་ཡིན་པས་མ་ཁྱབ་སྟེ།སངས་རྒྱས་ལ་ཕྱག་འཚལ་ཞེས་པ་ལྟ་བུ་ལས་བྱ་བ་ཡིན་ལ་ཆེད་དུ་
བྱ་བ་མ་ཡིན་པས་སོ །གསུམ་པ་ལ། འགྲེལ་མཛད་ཀྱི་དགོངས་པ་བཀོད་པ། དེ་ལ་དགོས་པའི་
མཐའ་བསལ་བ། རང་གི་འདོད་པ་བཤད་པ་དང་གསུམ། དང་པོ་ནི། འདིར་སྐབས་ཀྱི་བྱ་ཚིག་
རྣམས་ནི་ལས་སུ་བྱ་བ་ཡིན་ཞིང༌། བྱ་ཚིག་གཅིག་ལས་མེད་པར་བཤད་པ་ཡང་དེ་ལས་དགོངས་པ་
ཡིན་། །
གཉིས་པ་ནི།འོ་ན།གཞན་གྱིས་གདུང་ལ་སྙིང་རྗེ་ནས། །ཞེས་དང་།ཕྱོགས་སུ་ཞེས་དང༌།
སྙིང་སྟོབས་གྱེན་དུ་ཞེས་དང༌། སྙིང་དཀར་བཟུང་བྱས་ཞེས་ཚིགས་བཅད་དང་པོ་བཞི་ལ་ཡང་བྱ་ཚིག་
འདུག་པས་བྱ་ཚིག་གཅིག་ལས་མེད་པ་མི་འཐད་དོ་སྙམ་ན། སྐྱོན་མེད་དོ། །དང་པོ་གསུམ་པོ་དེ་ཆེད་
དུ་བྱ་བ་ཡིན་ཞིང་། བཞི་པ་ནི་གནས་གཞི་ཡིན་ལ། འདིའི་བྱ་ཚིག་ནི་ལས་བྱ་ཡིན་
ཚིགས་བཅད་སྔ་ཆར་གྱི་སྐབས་དོན་གྱི་བརྗོད་བྱ་རྒྱལ་པོ་མཐོང་བ་གཅིག་ཉིད་ཡིན་པ་ལྟར། སྐབས་
དོན་གྱི་བྱ་ཚིག་ཀྱང་རབ་ཏུ་གྱུར་ཞེས་པ་གཅིག་ཉིད་ཡིན་པས་སྐྱོན་མེད་པར་སེམས་སོ། །གཞན་དུ་ན་
བརྗོད་བྱ་རྒྱལ་པོ་མཐོང་བ་གཅིག་ཉིད་ཡིན་པ་ཡང་དཀའ་སྟེ།ཚིགས་བཅད་གོང་མ་རྣམས་ལ་ཡང་
བརྗོད་བྱ་རེ་འདུག་པས་སོ། །
གསུམ་པ་རང་གི་འདོད་པ་ནི། འདིར་སྐབས་ཀྱི་བྱ་ཚིག་གཉིས་པ་ལས་བྱ་དང་། བཞི་པ་
ཆེད་དུ་བྱ་བ་གང་རུང་གི་བྱ་ཚིག་ལ་ངོས་འཛིན་ལ། དེ་ཡང་རིགས་ཀྱི་དཔེར་བརྗོད་ནི། བདག་ནི་
བག་མར་ཉེ་བ་ཡི།།བར་ན་འདུག་པའི་མི་མཐུན་ཕྱོགས། །མཚན་མོ་འདི་ནི་ཐུན་གསུམ་དང༌།།ལྡན་
82

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
པ་ཇི་བཞིན་ཡོང་མི་མཛད། །སྐྱེ་བ་ནམ་མཁའི་སྐྱེད་མོས་ཚལ། །རྒྱུ་སྐར་མེ་ཏོག་འཛུམ་ལྡན་པ། །རི་
བོང་ཅན་འགྲོགས་དགའ་བ་ཡི། །མཚན་མོ་ཡི་ནི་གཏོང་མི་བྱེད། །ཤིན་དུ་རིངས་བའི་མཚན་མོ་ནི། །
བདག་གི་དགའ་བའི་གེགས་སུ་གྱུར། །རང་ཉིད་བདེ་བའི་རོར་ཆགས་པ། །སུ་ཡིས་གཞན་གྱི་གདུང་
བ་ཤེས།།ཞེས་པ་ཚིགས་བཅད་གསུམ་སྟེ།བྱ་ཚིག་ནི།གེགས་སུ་གྱུར་ཞེས་པ་གཅིག་ཉིད་དོ། །
གསུམ་པ་སྙན་ངག་ཆེན་པོ་ངོས་བཟུང་བ་ལ།བཤད་པར་དམ་བཅའ་བ་དང༌།དོན་དངོས་
གཉིས། དང་པོ་ནི། སརྒ་སྟེ་ལེའུས་བཅིངས་པ་ནི་སྙན་ངག་ཆེན་པོ་ཡིན་ལ།དེའི་མཚན་ཉིད་འདིར་
བརྗོད་པར་བྱའོ། །ཞེས་འཆད་པ་ལ། སརྒས་བཅིངས་པའི་སྙན་ངག་ཆེ། །དེ་ཡི་མཚན་ཉིད་བརྗོད་
པར་བྱ།།ཅེས་པ་འདི་བྱུང༌།གཉིས་པ་ལ།སྒོ་ལུས་རྩོམ་ཚུལ།ཡུན་རིངས་དུ་གནས་ཚུལ།དམིགས་
དང་པོ་ནིཀྱི་བསལ་བ་དང་ལྔ།དང་པོ་ནི།ཤིས་བརྗོད་ཕྱག་བྱ་གཉིས་དང༌།དེར་མ་ཟད་དངོས་པོ་ངེས་བསྟན་
ཡང་། སྙན་ངག་ཆེན་པོ་དེ་ཡི་སྒོ་ལྟ་བུ་ཡིན་ནོ་ཞེས་འཆད་པ་ལ། ཤིས་བརྗོད་ཕྱག་བྱ་དངོས་པོ་ནི། །
ངེས་པར་བསྟན་པའང་དེ་ཡི་སྒོ། །ཞེས་པ་འདི་བྱུང༌། དེ་ཡང་ཤིས་བརྗོད་། དཔག་བསམ་འཁྲི་ཤིང་
ལས། གང་ཐུགས་དྲི་བྲལ་ཤེལ་ལ་ཆགས་མཚོན་འཛིན་པ་མིན་པ་ཉིད། །ཡིད་ནི་སྙིང་རྗེས་རླན་ལ་
གང་གི་སྐྱོན་རྣམས་མ་ལུས་སྐམས། །གང་གི་ཁྲོ་བ་མེད་ལ་རང་གི་འཁོར་བའི་དགྲ་མངོན་བཅོམ། །
ཀུན་མཁྱེན་དེ་ཡིས་ཁྱེད་ལ་དགེ་ལེགས་གཡོ་བ་མེད་གྱུར་ཅིག །ཅེས་པ་ལྟ་བུ། ཕྱག་བྱ་བ་ནི། སྡེབ་
སྦྱོར་རིན་འབྱུང་ལས། རྒྱལ་བ་ཐུབ་པ་ཉི་མ་ནི། །སྣང་བ་མཆོག་གི་བདག་ཉིད་ཅན། །ནང་གི་མཚན་
མོ་ཤེས་བྲལ་གྱི། །ནང་གི་ཉིན་བྱེད་ལ་ཕྱག་འཚལ། །ཞེས་པ་ལྟ་བུ། དངོས་པོ་ངེས་བསྟན་ནི།རྒྱུད་
བླར། སངས་རྒྱས་ཆོས་ཚོགས་ཞེས་སོགས་དང༌། དཔག་བསམ་འཁྲི་ཤིང་ལས། དམ་པའི་གྲིབ་
བསིལ་དང་ལྡན་བརྟན་པའི་ཆོས་ཀྱི་རྩ་བས་བསྐོར་ཞིང་བསོད་ནམས་རྭ་བར་གནས། །བློ་དང་རིག་
པ་སྙིང་རྗེ་ལ་སོགས་ཆུ་ཡི་རྣམ་མཛེས་རྣམ་པར་རྒྱས་པའི་ཡལ་ག་ཅན། །ཆོག་ཤེས་དྲི་མེད་ཡལ་
འདབ་གྲགས་སྙན་དཀར་བའི་མེ་ཏོག་རྟག་ཏུ་དམ་པའི་འབྲས་བུ་ནི། །བསམ་ཀུན་ཡོངས་སུ་རྫོགས་
པར་མཛད་པ་དཔལ་ལྡན་སངས་རྒྱས་ལྗོན་པ་རྣམ་པར་རྒྱལ་གྱུར་ཅིག །ཅེས་པ་ལྟ་བུའོ། །འོ་ན་འདི་
དཔག་བསམ་འཁྲི་ཤིང་གི་ལུས་མདོར་བསྟན་ཡིན་ཚུལ་གྱི་བཤད་པ་ཇི་ལྟ་བུ་ཞེ་ན། བརྗོད་དོན་ཕུན་
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སུམ་ཚོགས་པའི་ཡོན་ཏན་དམ་པའི་གྲིབ་བསིལ་དང་ལྡན་པའི་བསྟན་བཅོས་འདིའི་མདོར་བསྟན་།
དང་པོར་བྱང་ཆུབ་ཏུ་སེམས་བསྐྱེད་ཀྱི་དམ་བཅའ་བསྟན་པའི་ཆོས་ཀྱི་རྩ་བས་བསྐོར་ཞིང༌། བར་དུ་
བསོད་ནམས་དང་ཡེ་ཤེས་ཀྱི་ཚོགས་ཚད་མེད་པ་བསོག་པའི་རཱ་བར་གནས་ལ།ཚོགས་དེ་ཡང་གང་
གི་སྒོ་ནས་བསགས་ན།བློ་ཤེས་པ་བྱང་ཆུབ་ཀྱི་སེམས་དང༌།རིག་པ་ཞེས་པ་ཤེས་རབ་དང་སྙིང་རྗེ་སྟེ་
ཕར་ཕྱིན་གྱི་གཉིས་དངོས་སུ་བསྟན་པ་སོགས་ཁོངས་ནས་ཕར་ཕྱིན་ལྷག་མ་ལྔ་སྟོན་།དྲུག་པོ་
དེའི་སྒོ་ནས་གྲངས་མེད་གསུམ་དུ་ཚོགས་སོགས་པའི་ཆུ་ཡིས་རྣམ་པར་མཛེས་ཞིང་། སྡེབ་སྦྱོར་རྣམ་
པར་རྒྱས་པའི་གཅོད་འཚམས་ཕྱེད་པའི་ཡག་ག་ཅན། ཚིག་རྒྱན་ཁྱད་པར་དུ་འཕགས་པས་རྣ་བར་
སྙན་ཞིང་ཡིད་འཕྲོག་པས་བསྟན་བཅོས་འདིར་ཞུགས་ནས། གཞན་ལ་ལྟ་འདོད་མེད་པས་ཆོག་ཤེས་པ།
ལུང་རིགས་དང་འགལ་བ་སོགས་རྩོམ་སྐྱོན་གྱི་དྲི་མ་མེད་པའི་ཡལ་འདབ་བརྒྱ་དང་བརྒྱད་པ་ཅན་ལ་
འཇིག་རྟེན་ན་གྲགས་ཞིང་སྙན་པ་དང༌། མ་གྲགས་ཞིང་རྟོགས་དཀའ་བའི་མངོན་བརྗོད་ཀྱི་དཀར
བའི་མེ་ཏོག་གི་ལན་ཚར་འཕྱང་ཞིང་། མཐར་མངོན་པར་རྫོགས་པར་སངས་རྒྱས་ཏེ།རྟག་ཏུ་དམ་
པའི་འབྲས་བུ་མཆོག་གི་ནི། །སྐྱེ་དགུ་ཐམས་ཅད་ཀྱི་བསམ་པ་ཀུན་ཡོངས་སུ་རྫོགས་པར་མཛད་པའི་
དཔལ་ལྡན་སངས་རྒྱས་ཀྱི་རྟོགས་པ་བརྗོད་པ་དཔག་བསམ་གྱི་ལྗོན་པ་ཆེན་པོ་འདི་རྣམ་པར་རྒྱལ་
བར་གྱུར་ཅིག་ཅེས་པ་ཡིན་། །འོ་ན་བློ་དང་ཞེས་པ་བྱང་ཆུབ་ཀྱི་སེམས་ལ་འཇོག་ན་བསྟན་པའི་
ཆོས་ཀྱི་རྩ་བས་བསྐོར་ཞིང་ཞེས་པར་བྱང་ཆུབ་ཏུ་སེམས་བསྐྱེད་པ་བཤད་ཟིན་པས་ཟློས་སོ་ཞེ་ན།
སྐྱོན་མེད་དེ། བསྟན་པའི་ཆོས་ཀྱི་ཞེས་པའི་སེམས་བསྐྱེད་ནི་ཐོག་མའི་སེམས་བསྐྱེད་ཡིན་ལ་བློ་དང་
ཞེས་པ་ནི་ཕྱིས་ཚོགས་བསོག་པའི་སྐབས་ཀྱི་སེམས་བསྐྱེད་ཡིན་པས་ཁྱད་པར་ཤིན་ཏུ་ཆེ་བའི་ཕྱིར།
ཡང་འདིར་བློ་དང་རིག་པ་སོགས་ཆུའི་གཟུགས་སུ་བཀོད་པ་དང༌། རྒྱས་བཤད་ཀྱི་སྐབས་སུ་ཡལ་
འདབ་ཀྱི་གཟུགས་བཀོད་གཉིས་འགལ་ལོ་ཞེ་ན། སྐྱོན་མེད་དེ། བློ་དང་རིག་པ་སོགས་བརྗོད་བྱར་
སྟོན་པའི་ལེའུ་དེ་དང་དེ་ཡལ་འདབ་ཀྱི་གཟུགས་སུ་བཀོད་པ་ཡིན་གྱི། བརྗོད་བྱ་དེ་རྣམས་ཡལ་
འདབ་ཀྱི་གཟུགས་སུ་བཀོད་པ་མ་ཡིན་པའི་རྣམ་དབྱེ་རྟོགས་དགོས་པས་སོ།།
ཁ་ཅིག །འཁོར་བ་ཆུ་སྲིན་འབྱུང་གནས་ལས། །འགྲོ་བ་འདོན་པའི་བློ་གྲོས་ནི། །མཐུ་ཆེན་
84

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
རྣམས་ལ་འབྱུང་འགྱུར་ཏེ། །དེ་ཡང་འདི་སྐད་རྗེས་སུ་ཐོས །ཞེས་པའི་ཚིག་བཅད་འདི། དཔག་
བསམ་འཁྲི་ཤིང་གི་ལུས་མདོར་བསྟན་ཡིན་ཞེས་སྨྲ་བ་ནི་མཐའ་དེ། འདིས་བྱང་ཆུབ་ཏུ་སེམས་བསྐྱེད་
པ་ཙམ་ཞིག་བསྟན་གྱི། དཔག་བསམ་འཁྲི་ཤིང་གི་བརྗོད་བྱ་གཞན་རྣམས་མ་བསྟན་པ་སྙོན་མེད་དུ་
གསལ་བའི་ཕྱིར། འདིར་སྨྲས་པ། དེ་སྐད་དུ་ཡང་ཡོངས་འཛིན་དམ་པ་ངག་དབང་ཆོས་ཀྱིས་གྲགས་
པའི་གསུང་ལས བྱང་ཆུབ་མཆོག་ཏུ་སེམས་བསྐྱེད་ཙམ། །བརྗོད་བྱར་སྟོན་པའི་ཚིག་འགའ་ཞིག །
བསྟན་བཅོས་ཆེན་པོའི་མདོར་བསྟན་དུ། །སྨྲ་ན་མཁས་རྣམས་མི་ཁྲེལ་ལམ །སྐྱེས་བུའི་ལུས་ཀྱི་ཆ་
ཤས་གཅིག །ཡན་ལག་ཀུན་རྫོགས་ལུས་ཡིན་ཞེས། །སྨྲ་ན་འཇིག་རྟེན་ཐམས་ཅད་ཀྱི། །གད་མོའི
ཅ་ཅོ་ཅིས་མི་སྒྲོག །ཞེས་པ་ཟླ་བའི་དངོས་པའི་དཔེ་རྒྱན་མཚན་ཏེ། གཞུང་ལས དངོས་པོ་འགའ་
ཞིག་ཉེར་བཀོད་ནས། །དེའི་ཆོས་མཐུན་རབ་བཀོད་དེ། །མཉམ་པ་ཉིད་དུ་རྟོགས་པ་ཅན། །ཟླ་བ་
དངོས་པོའི་དཔེ་ཡིན་དཔེར། །ཞེས་གསུངས་པ་ལྟར། བསྒྲུབ་བྱའི་དོན་འགའ་ཞིག་སྔོན་ལ་བཀོད་
ནས དེ་དང་ཆོས་མཚུང་པའི་སྒྲུབ་བྱེད་ཀྱི་དཔེ་རྗེས་སུ་བཀོད་པའི་མཚན་ཉིད་ཅན་གྱི་ཚིག་གི་སྦྱོར་
བ་ཕུན་སུམ་ཚོགས་པ་ཟིན་། ཟླ་བ་དངོས་པོའི་རྒྱན་དུ་བཤད་པས་ན། འདིར་སྐབས་ཀྱི་ཚིགས་སུ་
བཅད་པ་དང་པོ་སྤང་བརྗོད་བྱའི་དོན།ཚིགས་བཅད་གཉིས་པ་འདི་བརྗོད་བྱེད་ཀྱི་དཔེར་བཀོད་པ་
ཡིན།གཉིས་པ་ལུས་ནི། སྔོན་བྱུང་གི་གཏམ་ལས་གྱུར་པ་སངས་རྒྱས་ཀྱི་སྐྱེས་རབས་དང་། རིག་
བྱེད་ཀྱི་གཏམ་རྒྱུད་ལ་སོགས་པ་དང་། ཅིག་ཤོས། སྔོན་བྱུང་གི་གཏམ་མིན་པ་བརྗོད་དོན་ལེགས་པ་
ལ་རྟེན་པའི་དིང་སང་གི་གཏམ་བརྗོད་པ་རྣམས་ཡིན་ནོ། །ཞེས་སྤྱིར་བསྟན་ནས། བྱེ་བྲག་ཕྱེ་ན།
སྔོན་མཐོ་དང་ངེས་ལེགས་ཀྱི་རྒྱུ་ཕན་ཚུན་ཚོགས་པ་ཆོས་ཀྱི་སྡེ་དང༌། རིག་པ་དང་པ་གཅིག་ལ་
སོགས་པ་རྣམས་ཇི་ལྟར་བ་བཞིན་གསོག་པ་དང་། བསགས་པ་རྣམས་བསྲུངས་བ་དོན་གྱི་སྡེ་དང༌།
ངན་འགྲོ་མ་ཡིན་པའི་ལུས་ལ་ལོངས་སྤྱོད་པ་འདོད་པའི་སྡེ་དང་། འཁོར་བའི་སྡུག་བསྔལ་ཐམས་
ཅད་བཟློག་པ་ཐར་པའི་སྡེ་སྟེ། དེ་བཞི་ནི་སྐྱེས་བུའི་དོན་གྱི་ངོ་བོ་ཡིན་པའི་ཕྱིར་འབྲས་བུ་ཡིན་ལ།
དེའི་དབང་དུ་གྱུར་པ་སྟེ་དེ་དང་འབྲེལ་བའི་ཚུལ་བརྗོད་པ་དང༌། རིག་གནས་བཅོ་བརྒྱད་ལ་མཁས་
ཤིང་། སྐྱེ་བོ་རྣམས་ཀྱི་ཡིད་དུ་འོང་བའི་ཡོན་ཏན་བརྗོད་པའི་སྒོ་ནས་འདྲེན་པར་སྟེ་རྒྱལ་པོ་ལ་བསྟོད་
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་དང་། གཞན་ཡང་། གྲོང་ཁྱེར་གྱི་བསྔགས་པ་ནི། དཔག་བསམ་འཁྲི་ཤིང་གི་ཡལ་འདབ་དང་པོ་
རབ་གསལ་གྱི་རྟོགས་བརྗོད་ལས།གསེར་གྱི་བ་གམ་གཞན་ཡས་ཁང་། །ཁང་པས་བསྐོར་བའི་གྲོང་
ཁྱེར་ནི། །འོད་ལྡན་ཞེས་བྱ་བསོད་ནམས་ལས། །འོད་ལྡན་མཐོ་རིས་ལྟ་བུ་ཡོད། །ཅེས་པ་ལྟ་བུ་དང༌།
རྒྱ་མཚོའི་བསྔགས་པ་ནི། སྐྱེས་རབས་སོ་བཞི་པ་ལས།དེ་ནི་ཨནྡ་རྙིལ་གྱི་མདོག་ལྟར་སྔོ། །ཉི་མའི་
འོད་ཀྱིས་གནམ་སྔོན་བཞུ་བ་བཞིན། །ཁོར་ར་ཁོར་ཡུག་མཚོ་འགྲམ་ལྟར་མི་མངོན། །གཏིང་དཔག་
དཀའ་བའི་མཚོ་འཇིངས་ནང་དུ་ཞུགས། །ཞེས་དང༌།ཀླུ་ཀུན་ཏུ་དགའ་བའི་ཟློས་གར་ལས།ལི་ཤིའི་
ཡལ་འདབ་དག་ནི་ཟོས་གྱུར་པའི། །ལག་ལྡན་ཆུ་སྲིན་སྒྲེགས་པའི་བཟང་གིས། །ཆུ་དང་ལྡན་པ་
རྒྱ་མཚོའི་རྦ་རླབས་ནི །རིན་ཆེན་འོད་ཟེར་དག་གིས་སྤྲས་ཏེ་མཛེས། །ཞེས་པ་ལྟ་བུ་དང༌། རི་བོའི་
བསྔགས་པ་ནི། བ་ད་རིའི་གླིང་བགྲོད་ཀྱི་རྟོགས་བརྗོད་དུ རྩེ་མོ་ཤིན་ཏུ་མཐོ་བ་ཡི། །ཤེལ་གྱི་ས་
འཛིན་མདུན་དུ་མཐོང༌། །བྱ་རྣམས་ཀྱིས་ཀྱང་བགྲོད་དཀའ་བ། །འཇམ་པའི་བྲག་ནི་གཅིག་པུ་དེར། །
ཞེས་པ་ལྟ་བུ་དང་དུས་ལ་བསྔགས་པ་ནི། འཕགས་སྐྱེས་པོའི་རྟོགས་པ་བརྗོད་པར། དེ་ནས་ཡིད་
བསྲུབས་ལོངས་སྤྱོད་གྲོགས །སྦྲང་རྩི་འཐུང་བ་རྣམས་ཀྱི་གཉེན །སྐལ་བཟང་འཁྲི་ཤིང་མཁྱུད་
བྱེད་པ། །ལག་ལྡན་དཔྱིད་ནི་མཐོང་བར་གྱུར། །ཞེས་པ་ལྟ་བུ་དང་། ཉི་ཟླ་འཆར་བའི་བསྔགས་པ་ནི
སྤྲིན་ཞོན་གྱི་རྟོགས་བརྗོད་དུ། པདྨ་ཅན་གྱི་དགའ་བ་ཤར། །མཚན་མོའི་མུན་པ་ཞི་བ་ན། །འབྱུང་པོ་
ཐམས་ཅད་བདེ་བའི་སླད། །མིག་གི་དགའ་སྟོན་དག་ཏུ་གྱུར། །ཞེས་དང་། མངོན་པར་འབྱུང་བའི་
རྟོགས་བརྗོད་དུ།མ་ལུས་ཕྱོགས་ཀྱི་མུན་པ་ཡི།།རྨོངས་པ་འཇོམས་བསྟན་ཟླ་བ་། །དལ་བུས་ཤར་
བས་ནམ་མཁའ་དག །སྣང་བས་ཁེབས་ཤིང་གཟིགས་པར་བྱས །ཞེས་པ་ལྟ་བུ་དང་། སྐྱེད་མོས་
ཚལ་དུ་རོལ་ཞིང་རྩེ་བ་། སྤྲིན་ཞོན་གྱི་རྟོགས་བརྗོད་དུ། བུང་བའི་ན་ཆུང་རྣམ་འཕྲུལ་ལོངས་སྤྱོད་
ལྡན། །སྦྲང་རྩིས་མྱོས་ཤིང་རྣམ་པར་འཁྱམ་དུས་དེར། །མེ་ཏོག་རབ་རྒྱས་འཁྲི་ཤིང་ཚལ་གྱི་གཞིར། །
རིག་འཛིན་རྒྱལ་པོའི་སྲས་ནི་རྣམ་པར་རྒྱུ། །ཞེས་པ་ལྟ་བུ་དང་། ཆུ་རླུང་དང་རྫིང་བུར་ཁྲུས་ལ་རོལ་
ཞིང་རྩེད་མོར་བྱ་བ་ནི།ནོར་བཟང་གི་རྟོགས་པ་བརྗོད་པར། དེ་དག་དབུས་སུ་ཡིད་འཕྲོག་མ། །
ཁྲུས་བྱས་ལངས་པ་མཐོང་གྱུར་ཏེ །དྲན་པས་མིག་གཉིས་མེད་དག་ནི། །ཞི་བྱེད་ཆུ་ཡི་ལྷ་མོ་བཞིན། །
86

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ལུས་མེད་རྣམ་འཕྲུལ་རྩོམས་པ་ཡི། །རྦ་རླབས་ཚོགས་ལྡན་ལང་ཚོར་ནི། །གཞོན་ནུ་མ་ཉིད་བྱིང་
བ་ཡི། །བརྟེན་ས་དག་ནི་བྱེད་པ་བཞིན། །ཡིད་འོངས་ལྷ་ཡི་གོས་བགོས་ཤིང༌། །སྐེ་རགས་དག་ནི་
ལེགས་པར་བཅིངས། །ཆུ་རྩེ་རོལ་བས་བུང་བ་ཡི།།ཕྲེང་བ་རབ་གསལ་ཆགས་པ་བཞིན། །ཞེས་པ་
ལྟ་བུ་དང༌། ཆང་གི་ཁྱད་པར་མི་འདྲ་བ་སྣ་ཚོགས་པ་འཐུང་བ་ནི།ཀླུ་ཀུན་དུ་དགའ་བའི་ཟློས་གར་དུ།
ཧ་རི་ཙནྡན་གྱིས་བྱུགས་ལུས་ཅན་ལྷ་ཡི་མེ་ཏོག་ཕྲེང་བར་རབ་ཏུ་འཛིན། །ནོར་བུའི་རྒྱན་གྱི་འོད་དག་
རེག་པས་དངས་ཞིང་བཀྲ་བར་བྱ་བའི་གོས་དང་ལྡན། །གྲུབ་པའི་སྐྱེས་བོ་དག་དང་ལྷན་གཅིག་སྤེལ་
བར་གྱུར་པའི་རིག་འཛིན་འདི་དག་རྣམས། །ཙནྡན་གྲིབ་བསིལ་དག་ལ་དགའ་མའི་འཐུང་ལྷག་ཏུ་
གྱུར་འཆང་དག་འཐུང་བར་བྱེད། །ཅེས་པ་ལྟ་བུ་དང༌།འཁྲིག་པ་ལ་སྤྱོད་པའི་དགའ་བའི་དགའ་སྟོན་ནི།
ནོར་བཟང་གི་རྟོགས་པ་བརྗོད་པར། རྩེད་དགའ་འཛུམ་གྱི་མེ་ཏོག་རྒྱས། མཛེས་པའི་ནུ་མའི་འབྲས་
བུ་མཚན།ཆགས་བཅས་ཡལ་འདབ་ལྡན་མ་དེའི། །ལོངས་སྤྱོད་རྐང་འཐུང་སྤྱད་བྱར་གྱུར། །ཞེས་པ་
ལྟ་བུ་དང༌། སྐྱེས་པ་དང་བུད་མེད་དུས་བཏབ་ནས་མ་ཚོགས་པ་ནི། མདོ་བསྡུད་པ་ལས། དཔེར་ན་
འདོད་ཆགས་ཆོས་ལ་སྤྱོད་པའི་སྐྱེས་བུ་ཞིག །བུ་མེད་དུས་བཏབ་དེ་དང་མ་འཕྲད་དེ་ཡི་།ཉིན་
གཅིག་སེམས་ནི་རྣམ་རྟོག་སྤྱོད་པ་ཇི་སྙེད་པ། །དེ་སྙེད་བསྐལ་པར་བྱང་ཆུབ་སེམས་དཔའ་ཐོབ་མི་
འགྱུར། །ཞེས་པ་ལྟ་བུ་དང་། བག་མ་གཏོང་ལེན་ནི། སྤྲིན་གཞོན་གྱི་རྟོགས་བརྗོད་དུ། དེ་ནས་བག་
མའི་དགའ་སྟོན་ཆེན་པོ་ལ། །ཆོ་ག་བཞིན་ཞུགས་གྲུབ་བདག་བུ་མོ་ཡི། །ལག་ཟུང་རེག་པ་སར་པའི་
བདུད་རྩི་ཡིས། །རིག་འཛིན་རྒྱལ་པོའི་བུ་ནི་དགའ་བར་གྱུར། །ཞེས་པ་ལྟ་བུ་དང༌། གཞོན་ནུ་སྐྱེ་བ་ནི
གཙུག་ན་ནོར་བུའི་རྟོགས་བརྗོད་དུ།དེ་ནས་དུས་ནི་ཡོངས་རྫོགས་ཏེ། །མཁའ་ལས་བདུད་རྩིའི་འོད་
ཟེར་བཞིན། །འགྲོ་བའི་རབ་རིབ་ཀུན་འཇོམས་བུ །ལྷ་མོ་ལ་ནི་བཙས་པར་གྱུར །ཞེས་པ་ལྟ་བུ་
དང༌། འཕེལ་བ་སྟེ་གཞོན་ནུ་སྐྱེ་བསྲིངས་བ་ནི། ང་ལས་ནུའི་རྟོགས་བརྗོད་དུ། དབང་པོ་དྲུག་ནི་རབ་
འདས་དུས། །བསོད་ནམས་གྱིས་བརྩེན་མི་ཟད་ཚེ། །དེ་ནི་རབ་ཏུ་སྐྱེད་ལྡན་ཞིང༌། །བྱིས་པའི་རྩེད་
དགས་རྣམ་པར་རོལ། །ཞེས་པ་ལྟ་བུ་དང༌། དགེ་སྡིག་ལ་སོགས་པའི་གྲོས་ནི། ཟླ་འོད་ཀྱི་རྟོགས་
བརྗོད་དུ། གང་ཞིག་ཕུར་བུའི་ལུགས་ཀྱི་ནི། །མ་ཕྱེ་གྲོས་ཀྱི་གསང་སྔགས་ཀྱི །མི་མཐུན་ཕྱོགས་ཀྱི་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དཔའ་བོ་དང༌། །སྦྲུལ་གྱི་དུག་བཞིན་བཏང་བར་གྱུར། །ཞེས་པ་ལྟ་བུ།ཕོ་ཉ་འགྲོ་འོང་ནི།ཡབ་སྲས་
འཇལ་བ་ལས། གང་ཡང་མཛའ་ལས་བདག་མཚུངས་འཆར་ཀ་ནི། །རེ་སྒུག་སླད་དུ་བདག་གིས་
ཡང་དག་བཏངས། །སྤྲིངས་ཡིག་ལག་དེ་ལྷ་རྣམས་མངོན་དགའ་བ། །དེ་ཉིད་དུ་ནི་ལྷ་ཉིད་བཞིན་དུ་
གྱུར། །ཞེས་པ་ལྟ་བུ་དང༌། ཡུལ་གཞན་དུ་འདོད་དོན་སྒྲུབ་པར་བགྲོད་པ་ནི། གསེར་གྱི་ལོགས་ཀྱི་
རྟོགས་བརྗོད་དུ།རི་དྭགས་ལམ་ནི་སྟོན་བྱེད་པ། །དེ་ཉིད་སྔོན་དུ་འགྲོ་བར་བྱས། །དཔུང་བཅས་དེ་
ནི་དྲི་མེད་གདུགས། །ཟླ་ཤར་རི་བོང་བཞིན་དུ་སོང༌། །ཞེས་པ་ལྟ་བུ་དང༌། གཡུལ་བཤམས་ནས་
རྒྱལ་བ་། སྐྱེས་རབས་སོ་བཞི་པ་ལས། དེ་ནས་གཡུལ་བཤམས་བསྲེས་པ་ཡི། །མཚོན་ཆ་འཁྲུག་
པའི་སྒྲ་ཆེན་དང༌། །རྔ་རྡུང་སྒྲ་ནི་གྲགས་པ་ཡི། །ནམ་མཁའི་ངོས་ནི་རལ་བ་བཞིན། །ཞེས་པ་ལྟ་བུ་
དང༌། འདྲེན་པ་སྟེ་རྒྱལ་པོ་མངའ་ཐང་དར་བ་ནི།ནོར་བཟང་གི་རྟོགས་བརྗོད་དུ། ལྷ་གཅིག་གང་གི་
རྒྱལ་པོ་ནི། །ནོར་དང་སྐྱེ་བོ་དར་བ་ཉོན། །ས་བདག་དེ་ཡི་དར་བ་ནི། །གཟུགས་ཅན་བསོད་ནམས་
ཀྱིས་བཏགས་བཞིན། །ཞེས་པ་ལྟ་བུའོ། །བརྗོད་ཚུལ་དེ་རྣམས་ཀྱིས་ཀྱང་།བསྟན་བཅོས་ཆེན་པོ་
རྒྱས་པར་གྱུར་ཅིང་།མདོར་བསྡུས་པ་མིན་ཏེ།རྒྱས་བསྡུས་འཚམས་པ་ཉིད་དུ་བརྩམས་པར་བྱ་ཅེས་
པའོ། །ཞེས་འཆད་པ་ལ། སྔོན་བྱུང་གཏམ་ལས་གྱུར་པའམ། །གཅིག་ཤོས་ལེགས་པ་ལ་བརྟེན་པ།
སྡེ་བཞི་འབྲས་བུའི་དབང་གྱུར་དང༌། །མཁས་ཤིང་ཡིད་འོང་འདྲེན་པ་དང༌། །གྲོང་ཁྱེར་རྒྱ་མཚོ་རིག་
དང་དུས། །ཉི་ཟླ་འཆར་བའི་བསྔགས་པ་དང༌། །སྐྱེད་ཚལ་ཆུ་ཡི་རོལ་རྩེད་དང༌། །ཆང་འཐུང་དགའ་
བའི་དགའ་སྟོན་དང༌། །བསླུ་བ་དང་ནི་བག་མ་དང༌། །གཞོན་ནུ་སྐྱེ་བའི་བསྔགས་པ་དང༌། །གྲོས་
དང་ཕོ་ཉ་བགྲོད་པ་དང༌། །གཡུལ་དང་འདྲེན་པ་དར་བས་ཀྱང༌། །བརྒྱན་པར་གྱུར་ཅིང་མདོར་
བསྡུས་མིན། །ཞེས་པ་འདི་བྱུང་། འདིར་སྐབས་སུ། ལུས་སྲོག་རྒྱན་གསུམ་བཤད་པ་བདེན་ནམ་
རྫུན། །བདེན་ན་གཞུང་གི་དངོས་བསྟན་ཇི་ལྟ་བུ། །མི་བདེན་ན་ནི་ལུང་རིགས་སྐྱོན་བརྗོད་ནས། །
དཔང་གྱུར་ལེགས་བཤད་གསར་པ་སྦྱིན་པར་འོས། །ཞེས་མཁས་པ་དཔྱོད་ལྡན་དག་ལ་བརྩད་ཅིང་
དྲི་བ་མཛད་པའི་བསམ་བྱ་ནི།སྐྱེས་བུ་ལ་ལུས་སྲོག་རྒྱན་གསུམ་ཡོད་པ་ལྟར།སྙན་ངག་ལ་ཡང་ལུས་
སྲོག་རྒྱན་གསུམ་ཡོད་དོ་ཞེས་པ་ངོ་མཚར་བའི་གཏམ་དུ་བྱེད་ཅིང་གྲགས་པ་ལས།འོ་ན་ལུས་སྲོག་
88

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
རྒྱན་གསུམ་གྱི་རྣམ་བཞག་དེ་དང་དེ་གཞུང་ཚིག་གང་གི་སྐབས་སུ་བསྟན་སྨྲ་དགོས་ཤིང༌། གལ་ཏེ་
ལུས་སྲོག་རྒྱན་གསུམ་གྱི་རྣམ་བཞག་མི་འཐད་ན། དེ་ལ་ལུང་རིགས་ཀྱི་གནོད་བྱེད་བརྗོད་ནས་ཚད་
ཐུབ་པའི་ལེགས་བཤད་གསར་པ་འཆད་པར་འོས་སོ་ཞེས་པ་ཡིན་ལ། འདིའི་ལན་ལ་མཁས་པར་
གྲགས་པ་ཁ་ཅིག །ཡོན་ཏན་འདི་བཅུ་བྷེ་དནྡྷའི། །ལམ་གྱི་སྲོག་བཤད་པ་ཡིན། །ཞེས་པས་ལུས་
སྲོག་རྒྱན་གསུམ་གྱི་ནང་ཚན་གྱི་སྲོག་བསྟན་པ་ཡིན་ཟེར་བ་ནི་མི་འཐད་དེ།ཡོན་ཏན་འདི་བཅུ་ཞེས་
པ་ཐུན་མོངས་མིན་པའི་རྒྱན་བཅུ་པོ་ཡིན་པས་ལུས་སྲོག་རྒྱན་གསུམ་གྱི་ཟླས་ཕྱེ་བའི་རྒྱན་ཡིན་གྱི་
སྲོག་མ་ཡིན་པའི་ཕྱིར། གཞུང་གི་དོན་ཡང་ཐུན་མོངས་མིན་པའི་རྒྱན་བཅུ་པོ་འདི་ཤར་ཕྱོགས་བེ་དརྦྷ་
བའི་སྙན་ངག་གི་ལམ་གྱི་སྲོག་སྙིང་པོར་བཤད་ཅེས་པའི་དོན་ཡིན་པས་། །དེ་ན་རང་གི་འདོད་པ་ནི།
ལུས་ནི་རེ་ཞིག་འདོད་པ་ཡི །ཞེས་སོགས་ཀྱི་སྙན་ངག་གི་ལུས་ཚིག་ཟིན་ལ་བསྟན། སྔོན་བྱུང་
གཏམ་ལས་གྱུར་པའམ །ཞེས་པ་ནས། བརྒྱན་པར་གྱུར་ཅིང་མདོར་བསྡུས་མིན། །ཞེས་པའི་བར་
གྱིས་སྲོག་དོན་གྱིས་བསྟན། སྦྱར་བ་རབ་དང་མཉམ་ཉིད་དང༌། །ཞེས་སོགས་དང༌། རང་བཞིན་
བརྗོད་དང་དཔེ་དང་ནི། །ཞེས་སོགས་རྒྱན་གྱི་རྣམ་བཞག་སྟོན་པའི་སྐབས་རྣམས་ཀྱིས་རྒྱན་བསྟན་
པ་ཡིན་གསུང་། །
གསུམ་པ་ནི སྒེག་པ་ལ་སོགས་པའི་ཉམས་དང་འགྱུར་བ་དག་གིས་གཏམས་པ་སྟེ དེ་
རྣམས་དང་ལྡན་པ་སརྒ་སྟེ་ལེའུ་ཤིན་ཏུ་ཆེ་བ་མིན་པར་རྒྱས་བསྡུས་འཚམས་པ། རྣ་བར་སྙན་པར་
འོས་པའི་སྡེབ་སྦྱོར་བྲྀཏྟ་དང་ཛཱ་ཏིའི་ལེགས་པར་འཚམས་སྦྱར་བ། ཀུན་དུ་སརྒ་སྟེ་ལེའུ་དག་གི་
མཐའ་རུ་གཞུང་དཀྱུས་མའི་སྡེབ་སྦྱོར་ལས་ཐ་དད་པ་སྟེ། རིང་ཐུང་དུ་བྱེད་པས་འཇིག་རྟེན་རྣམ་པར་
མཛེས་པར་བྱེད་པ་ཡིན་ནོ་ཞེས་འཆད་པ་ལ། ཉམས་དང་འགྱུར་བ་དག་གི་གཏམ། །སརྒས་ཤིན་ཏུ་
རྒྱ་མིན། །མཉན་འོས་ཚིགས་བཅད་ལེགས་འཚམས་སྦྱར། །ཀུན་ཏུ་སརྒ་དག་གི་མཐའ། །ཐ་དད་
ལྡན་པས་འཇིག་རྟེན་མཛེས། །ཞེས་པ་འདི་བྱུང་།
བཞི་པ་ནི། དེ་ལྟ་བུའི་སྙན་ངག་ཆེན་པོ་མཚན་ཉིད་དམ་པའི་རྒྱན་དང་ལྡན་པ་འདི་བསྐལ་
པའི་བར་དུ་གནས་ཏེ། དཔྱོད་ལྡན་རྣམས་ཀྱིས་མིག་ལྟ་བུར་འགྱུར་བ་ཡིན་ནོ། །ཞེས་སྟོན་པ་ལ།
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྙན་ངག་དམ་པའི་རྒྱན་ལྡན་ནི། །བསྐལ་པའི་བར་དུ་གནས་པར་འགྱུར། །ཞེས་པ་འདི་བྱུང་།
ལྔ་པ་ནི། སྙན་ངག་ཆེན་པོ་ལ། རྒྱལ་པོ་དང་གྲོང་ཁྱེར་གྱི་བསྔགས་པ་བརྗོད་པ་སོགས་ཀྱི་
བརྒྱན་པ་གཅིག་དགོས་ན། དེ་ལྟ་བུ་རྩོམ་པར་དཀའ་ཞིང༌། སྔོན་གྱི་ར་གྷུའི་རིགས་ལ་སོགས་པ་
རྣམས་ལ་དེ་ཐམས་ཅད་མ་ཚང་བས་སྙན་ངག་ཆེན་པོ་མིན་པར་འགྱུར་རོ་ཞེ་ན། སྙན་ངག་གང་ཞིག་
གྲོང་ཁྱེར་གྱི་བསྔགས་པ་བརྗོད་པ་སོགས་ཡན་ལག་འགས་དམན་ཡང༌།གལ་ཏེ་སྦྱར་བ་རྣམས་ཕུན་
སུམ་ཚོགས་པ་ཡིས དེ་རིག་པའི་མཁས་པ་རྣམས་འགུ་བར་བྱེད་པ་ན། འདིར་སྙན་ངག་ཆེན་པོ་མ་
ཡིན་པར་ཐལ་བའི་སྐྱོན་མེད་དོ་ཞེས་འཆད་པ་ནི། གང་ཞིག་ཡན་ལག་འགས་དམན་ཡང་། གལ་
སྦྱར་རྣམས་ཕུན་ཚོགས་ཀྱིས །དེ་རིགས་མགུ་བར་བྱེད་པ་ནི། །འདིར་ནི་སྙན་ངག་སྐྱོན་མ་ཡིན། །
ཞེས་པ་འདི་བྱུང༌།
བཞི་པ་རྩོམ་ཚུལ་ཐ་དད་དུ་བསྟན་པ་ནི། བྷ་ཧཱ་མིའི་བཞེད་པས། ཐོག་མར་འདྲེན་པ་སྟེ།
རྒྱལ་པོ་རིགས་མཐོ་བ་དང༌། དཔའ་ཞིང་རྟུལ་ཕོད་པ་སོགས་ཀྱི་ཡོན་ཏན་བསྔགས་པ་ཉེ་བར་བཀོད་
ནས ཡོན་ཏན་དེ་ལྡན་གྱི་རྒྱལ་པོ་དེ་ཡི་ནི་དགྲ་ལ་གནོད་པ་བྱེད་པ་སྟེ་དགྲ་འཇོམས་སོ་ཞེས་པའི་
སྙན་ངག་གི་ལམ་འདི་རང་བཞིན་མཛེས་པ་ཡིན་ནོ། །དབྱུག་པ་ཅན་གྱི་བཞེད་པས་རིགས་མཐོ་བ
བརྩོན་འགྲུས་ཆེ་བ་ཐོས་པ་མངས་བ་སོགས་ཀྱི་དགྲ་བོ་དག་ཀྱང་བསྔགས་ནས།ཡོན་ཏན་དེ་ལྡན་ནི་
་རང་གི་འདེ་
དགྲ་དེ་ལས། རྒྱལ་བའི་ཕྱིར་རང་གི་འདྲེན་པ་རྒྱལ་པོ་འདི་ཁྱད་པར་འཕགས་སོ་ཞེས་བརྗོད་པ་
ལའང་བདག་དགའ་བ་བསྐྱེད་ཅེས་འཆད་པ་ལ།ཐོག་མར་འདྲེན་པ་ཡོན་ཏན་གྱི། །ཉེ་བར་བཀོད་
ནས་དེ་ཡིས་ནི། །དགྲ་ལ་གནོད་པ་བྱེད་ཅེས་པའི། །ལམ་འདི་རང་བཞིན་མཛེས་པ་ཡིན། །རིགས་
དང་ཆེ་བ་བརྩོན་འགྲུས་ཀྱིས། །དགྲ་བོ་ལ་ཡང་བསྔགས་བྱས་ནས། །དེ་ལས་རྒྱལ་བར་འདྲེན་པ་ནི། །
ཁྱད་འཕགས་བརྗོད་པས་བདག་དགའ་སྐྱེས། །དེ་ཡང་བྷ་ཧཱ་མ་ནི་སྔ་མ་ཁོ་ན་བཞེད་། །དབྱུག་པ་
ཅན་ནི་སྔ་ཕྱི་གཉིས་ཆར་བཞེད་པ་ཡིན་ནོ
གཉིས་པ་ལྷུག་པ་རྒྱས་བཤད་ལ། མཚན་ཉིད་དང་དབྱེ་བ་གཉིས། དང་པོ་ནི། སྨྲ་བ་པོའི་
བརྗོད་འདོད་ཀྱི་ཀུན་ནས་བསླངས་པའི་དོན་ཅན་གྱི་བརྗོད་བྱ་གང་ཞིག །རྐང་པ་མེད་པའི་ཚིག་རྒྱུད་
90

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
དུ་བསྡེབས་པ་ཡིན་ཞེས་འཆད་པ་ལ། རྐང་པ་མེད་པའི་ཚིག་རྒྱན་ནི། །ལྷུག་པ་ཞེས་པ་འདི་བྱུང་།
གཉིས་པ་ལ།མིང་ཙམ་གྱི་དབྱེ་བ་དང༌།དོན་གྱི་དབྱེ་བར་དགག་པ་གཉིས། དང་པོ་ནི། ལྷུག་པ་དེ་
ལ་དབྱེ་ན། བརྗོད་པ་དང་། གཏམ་ཞེས་པའི་སྙན་ངག་གཉིས་སོ་ཞེས་འཆད་པ་ལ། བརྗོད་པ་དག་
དང་གཏམ། །ཞེས་པ་དེ་ཡི་རབ་དབྱེ་གཉིས། །ཞེས་པ་འདི་བྱུང༌།
གཉིས་པ་ལ། དགག་བྱ་བྷ་ཧཱ་མའི་འདོད་པ་བརྗོད་པ་དང༌། འགོག་བྱེད་དབྱུག་པ་ཅན་གྱི་
རིགས་པ་བརྗོད་པ་གཉིས་ལས། དང་པོ་ནི།བྷ་ཧཱ་མའི་བཞེད་པ་བརྗོད་པ་དང༌།གཏམ་དེ་ལ་འདྲེན་
པ་རང་ཉིད་ཀྱི་ཡོན་ཏན་རང་གིས་བརྗོད་པ་ལས་བརྗོད་པ་དང༌།བརྗོད་པ་ལས་གཞན་གཏམ་ནི་
འདྲེན་པ་རང་ངམ་འཁོར་ལ་སོགས་པས་ཀྱང་བརྗོད་པ་ནི་གཏམ་མོ། །རྒྱལ་པོ་རང་གི་ཡོན་ཏན་རང་
ཉིད་ཀྱིས་བརྗོད་ན་སྐྱོན་དུ་མི་འགྱུར་རམ་ཞེ་ན། མི་འགྱུར་ཏེ། རྒྱལ་པོ་རང་ལ་ཡང་དག་པ་ཇི་ལྟ་
བཞིན་ཡོད་པའི་ཡོན་ཏན་རྣམས་བསྔགས་པའི་ཕྱིར། དེ་འགོག་བྱེད་ནི་འོན་ཀྱང་བརྗོད་པ་དང
གཏམ་གྱི་ངེས་པ་མ་མཐོང་སྟེ། བརྗོད་པ་དེ་ཡང་གཞན་གྱིས་བརྗོད་པའི་སྙན་ངག་ཡོད་པའི་ཕྱིར་ན།
གཞན་གྱིས་བརྗོད་པ་ལ་བརྗོད་པ་དང་། རང་གིས་བརྗོད་པ་ལ་གཏམ་ཞེས་དབྱེ་བའི་རྒྱུ་ནི་ཅི་འདྲ་
ཞིག་སྟེ་མི་སྣང་ངོ་ཞེས་འཆད་པ་ལ།དེ་ལ་འདྲེན་པ་ཉིད་ཀྱིས་ནི། །བརྗོད་པར་བྱ་བ་བརྗོད་པ་ལོ །
གཞན་ནི་འདྲེན་པའམ་གཞན་གྱིས་ཀྱང༌། །རང་གི་ཡོན་ཏན་བསྒྲགས་སྐྱོན་འདིར། །ཡང་དག་དོན་
བསྔགས་ཕྱིར་ཡོད་མིན། །འོན་ཀྱང་ངེས་པ་མ་མཐོང་སྟེ། །དེ་ཡང་གཞན་གྱིས་བརྗོད་པའི་ཕྱིར། །
གཞན་གྱིས་བརྗོད་དམ་རང་གིས་ཞེས། །དབྱེ་བའི་ནི་འདྲ་ཞིག།ཅེས་པ་འདི་བྱུང༌།
ཡང་དགག་བྱ་ནི། གལ་ཏེ་སྡེབ་སྦྱོར་གྱི་མཚན་ཉིད་ཀྱང་སྙན་ངག་གི་རྒྱན་དུ་བསྟན་པའི་སྒོ་
སྟེ་སྨྲ་བ་དང༌།གཞན་སྒོ་སྟེ་སྨྲས་པ་དེའི་ལན་དང༌།དེ་ཉིད་ལ་ཡིད་བརྟན་ཐོབ་པ་གསུམ་བརྗོད་པ་ལ་
ཡོད་ཀྱི་གཏམ་ལ་མེད་པས་འཐད་དོ་ཅེཞེ་ན། དེ་འགོག་བྱེད་ནི། བརྗོད་པའི་ཞར་གྱི་གཏམ་རྣམས་
ངག་ལ་ཡང་འཕགས་མའི་སྡེབ་སྦྱོར་སོགས་ཡོང་བ་བཞིན།སྒོ་དང་གཞན་སྒོ་དག་ཅི་ཞིག་མི་འཇུག་
ས་གཉིས་ཐ་དད་
སྟེ་འཇུག་པས་ཁྱད་ཆོས་དེ་རྣམས་ཀྱིས་དེ་གཉིས་ཐ་དད་དུ་འབྱེད་མི་ནུས་སོ་ཞེས་འཆད་པ་ལ།གལ་
ཏེ་སྒོ་དང་གཞན་སྒོ་དང་། །ཡིད་བརྟན་ལྡན་ཉིད་བརྗོད་པ་། །ཐ་དད་པ་ཡི་རྟགས་ཡིན་ན། །གཞན་
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གྱི་གཏམ་གྱི་རྣམས་དག་ལ་ཡང༌། །འཕགས་མ་སོགས་བཞིན་སྒོ་དང་ནི། །གཞན་གྱི་སྒོ་དག་ཅིས་མི་
འཇུག།ཅེས་པ་འདི་བྱུང༌།
ཡང་ལམ་བྷ་སྟེ་གཞོན་ནུ་མ་རྙེད་པ་དང་། སོགས་པ་ངལ་བ་གསོ་བ་དང༌། མ་ཚོགས་པ་
དང་། ཨ་པ་སྟེ་ཡིད་ཆེས་ཐོབ་པ་རྣམས་བརྗོད་པ་ལ་ཡོད་ཀྱི་གཏམ་ལ་མེད་པས་ཐ་དད་དོ་ཞེ་ན།
དེ་ལྟ་བུ་དབྱེ་བ་ཅུང་ཟད་མཐོང་ཡང་དེ་ལས་ཐ་དད་དུ་ཅི་སྟེ་འབྱེད་དེ་འབྱེད་མི་ནུས་། །རྒྱུ་མཚན་
དེའི་ཕྱིར་ན། གཏམ་དང་བརྗོད་པ་ཞེས་མིང་ཐ་དད་པ་གཉིས་ཀྱི་རིགས་གཅིག་མཚོན་པ་ཡིན་ཏེ།
དཔེར་ན་ཁ་ལྔ་པ་དང༌། གདོང་ལྔ་པ་ཞེས་པའི་མིང་གཉིས་ཀྱིས་སེང་གེའི་རིགས་གཅིག་མཚོན་པ་
བཞིན་ནོ། །དེས་ན་གཉིས་པོ་དེའི་ལྷག་མ་བརྗོད་པའི་རིགས་གཞན་རྣམས་ཀྱང་འདི་ཉིད་ཀྱི་ནང་དུ་
འདུས་པར་འགྱུར་རོ་ཞེས་འཆད་པ་ལ། ལཾ་བྷ་སོགས་སཾ་ཨཱ་སའི། །དབྱེ་བ་མཐོང་ཡང་དེ་ལས་ཅི། །
དེ་ཕྱིར་གཏམ་དང་བརྗོདཔ་ཞེས། །མིང་གཉིས་དག་གིས་རིགས་གཅིག་མཚན། །ལྷག་མ་བརྗོད
པའི་རིགས་རྣམས་ཀྱང༌།།འདི་ཉིད་ནང་དུ་འདུས་པར་འགྱུར། །ཞེས་པ་འདི་བྱུང༌།
ཡང་དགག་བྱ་ནི། བུ་མོ་འཕྲོག་པ་ལ་སོགས་པ།བརྗོད་པ་ལ་ཡོད་ཀྱི་གཏམ་ལ་མེད་པས་
ཐ་དད་དོ་ཅེ་ན། དེ་ཡང་ཐ་དད་མ་ཡིན་། ཁྱད་ཆོས་དེ་དག་སརྒས་བཅིངས་པའི་སྙན་ངག་གཉིས་
ཆར་ལ་ཡོད་པར་མཚུངས་པ་ཉིད་ཡིན་པས། དེ་གཉིས་ཁྱད་འབྱེད་བྱེད་ཀྱི་ཡོན་ཏན་དུ་འོས་པ་མིན་
ནོ་ཞེས་འཆད་པ་ལ། བུ་མོ་འཕྲོག་དང་གཡུལ་དང་ནི། །བསླུ་བ་འབྱུང་བ་ལ་སོགས་པ། །སརྒས་
བཅིངས་པ་མཚུངས་པ་ཉིད།།དེ་དག་ཁྱད་འབྱེད་ཡོན་ཏན་མིན། །ཞེས་པ་འདི་བྱུང་།
ཡང་སྙན་ངག་མཁན་གྱིས་བསམ་ཞིང་བྱས་པའི་རྟགས་ཅུང་ཟད་བརྗོད་པ་ལ་ཡོད་ཀྱི་
གཏམ་ལ་མེད་པས་ཐ་དད་དོ་ཞེ་ན་དེ་ཡང་འཐད་པ་མ་ཡིན་ཏེ། རྟགས་དེ་ནི་བརྗོད་པ་ལས་གཞན་དུ་
གཏམ་ལ་ཡང་སྐྱོན་དུ་མི་འགྱུར་བ་སྟེ་ཡོད་པས་དེ་གཉིས་ཁྱད་འབྱེད་བྱེད་དུ་མི་འོས་། །དེ་དོན་
གཞན་བཀོད་པས་བསྒྲུབ་པ་ནི། སྙན་ཚིག་གི་འདོད་དོན་གྲུབ་པ་ལ་ཐབས་སམ་རྒྱུ་ནི་མཁས་པ་
རྣམས་ལ་ཅིས་མི་འགྱུར་བ་སྟེ་འགྱུར་བ་ཡིན་ནོ། །དཔེར་ན།སྨན་པ་མཁས་པས་དུག་ཀྱང་བདུད་
རྩིར་སྒྱུར་བ་བཞིན་ནོ་ཞེས་འཆད་པ་ལ།སྙན་ངག་མཁན་གྱིས་བསམ་བྱས་རྟགས། །གཞན་དུ་ཡང་
92

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ནི་སྐྱོན་མི་འགྱུར། །འདོད་དོན་གྲུབ་ལ་རུ་ནི །མཁས་པ་རྣམས་ལ་ཅིས་མི་འགྱུར །ཞེས་པ་འདི་
བྱུང༌།
གསུམ་པ་སྤེལ་མ་རྒྱས་བཤད་ནི། འཇིག་རྟེན་ཀུན་དུ་དགའ་བའི་ཟློས་གར་དང༌། སྐྱེས་
རབས་ལས་སོགས་པ་རྣམས་ཡིན་ལ་དེ་དག་གི་མཚན་ཉིད་རྣམས་ནི་གཞན་རྒྱས་པར་ཡོད་པས་
འདིར་མ་སྨོས་སོ །སྤེལ་མ་ལ་ཟློས་གར་ངེས་པར་དགོས་སམ་ཞེས་ན། མ་ངེས་ཏེ། ལྷུག་པ་དང་
ཚིགས་བཅད་སྤེལ་མའི་རང་བཞིན་གང་ཡིན་པ་དེ་ལ་མིང་ཙམ་དུ་ཞེས་པར་སྙན་ངག་མཁན་གྱི་
མངོན་པར་རྟོགས་པའི་ཕྱིར་ཏེ། དཔེར་ན་སྐྱེས་རབས་སོ་བཞི་པ་ལྟ་བུའོ་ཞེས་འཆད་པ་ལ། སྤེལ་མ་
ཟློས་གར་ལ་སོགས་། །དེ་དག་རྣམས་ནི་གཞན་ན་རྒྱས། །ལྷུག་པ་ཚིགས་བཅད་རང་བཞིན་ཡང༌། །
ཙམ་བུ་ཞེས་པར་མངོན་པར་བརྗོད།།ཅེས་པ་འདི་བྱུང་།
གཉིས་པ་ལུས་སྐད་རིགས་ཀྱི་སྒོ་ནས་བཞིར་དབྱེ་བ་ལ། སྐད་རིགས་ཀྱིས་དབྱེ་བ། སོ་
སོར་གཏན་ལ་ཕབ་པ། དེ་དག་གིས་བཅིངས་པའི་བསྟན་བཅོས་ངོས་བཟུང་བ་དང་གསུམ། དང་པོ་ནི།
སྙན་ངག་གི་ལུས་དེ་རྗོད་བྱེད་ངག་གི་རང་བཞིན་དེ་དག་གི་སྒོ་ནས་དབྱེ་ན་ཡང་ལེགས་སྦྱར་དང་།
རང་བཞིན་དང༌། ཟུར་ཆག་དང་། འདྲེན་མའི་སྐད་ཅེས་པ་སྟེ་རྣམ་པ་བཞི་རུ་མཁས་པ་དག་གིས་
གསུངས་སོ །ཞེས་འཆད་པ་ལ།ལེགས་སྦྱར་དེ་བཞི་རང་བཞིན་དང༌། །ཟུར་ཆག་འདྲེན་མ་ཞེས་
ས་པ་འདི་ང
བྱ་བ། །རྣམ་པ་བཞི་རུ་མཁས་པས་གསུངས། །ཞེས་པ་འདི་བྱུང་།
གཉིས་པ་ལེགས་སྦྱར་བཤད་པ་སོགས་གསུམ་ལས། དང་པོ་ནི། ལེགས་སྦྱར་དེ་ལས་
སྐྱེས་པས་ལེགས་སྦྱར་དེ་དང་མཚུངས་པ། རྩལ་ཅན་ཞེས་པ། རང་བཞིན་གྱི་སྐད་རིམ་པ་དུ་མ་
ཡོད་དོ། །རིམ་པ་ཇི་ལྟར་ཞེ་ན། བཟོ་གནས་བཅོ་བརྒྱད་ཡོད་པའི་ཡུལ་འཁོར་ཆེན་པོ་ལ་བརྟེན་པའི་
སྐད་ནི། ལེགས་པར་བཤད་པ་རིན་པོ་ཆེ་དག་གི་འབྱུང་གནས་ཀྱི་མཚོ་ཡིན་པ་དང༌། སེ་ཏུ་སྟེ་འཆིང་
བྱེད་ཀྱི་ལེའུས་བཅིངས་པའི་བསྟན་བཅོས་རབ་མཆོག་སྡེས་བྱས་པའི་སྙན་ངག་ཀནྡྷ་ཀ་སྟེ་ཕུང་པོ་
ཅན་དང་མ་ད་ན་ལ་སོགས་པ་ཡིན་ལགས། དེ་རྣམས་ཀྱི་རང་བཞིན་ནི། རང་བཞན་གྱི་སྐད་རྣམས་
ཀྱི་ནང་ནས་མཆོག་ཏུ་གྱུར་པ་རིག་གོ། །ཡུལ་འཁོར་ཆེན་པོ་གང་ན། སོ་སོར་སེ་ན་ཏེ་དབང་པོའི་
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྡེ་ཞེས་བྱ་བའི་ཡུལ་དང༌། གཽ་ཌཱི་སྟེ་ཤར་ཕྱོགས་དང་ལཱ་ཊི་ཏ་རོལ་པ་ཅན་དང༌། མཱ་ཊི་གཅིག་རོལ་པ་
ཅན་དང་།གཞན་ཡང་དེ་འདྲའི་ཡུལ་ལྔ་ལེན་དང༌།དབུས་འགྱུར་འཆང་དང༌། འདུལ་བ་མེ་ཏོག་ཕྲེང་
རྒྱུད་ལས། མཉན་ཡོད་གནས་བཅས་ཙམ་པ་ཀ །ཝ་ར་ན་སི་ཡངས་པ་ཅན། །རྒྱལ་པོའི་ཁབ་ནི་དྲུག་
པ་སྟེ། །འདི་དག་གྲོང་ཁྱེར་ཆེན་པོར་བརྗོད། །ཅེས་པའི་ཡུལ་རྣམས་ཀྱི་སྐད་ལ་རང་བཞིན་གྱི་སྐད་
ཉིད་ཅེས་བྱ་བ་ཡི་ཐ་སྙད་ཟློས་གར་ལ་སོགས་པ་རྣམས་ལ་ཉེ་བར་མཚོན་ཞིང་སྦྱར་བར་འགྱུར་བ
ཡིན་ནོ་ཞེས་འཆད་ལ།དེ་སྐྱེས་དེ་མཚུངས་ཡུལ་ཅན་ཞེས། །དུ་མ་རང་བཞིན་དག་གི་གཏམ། །ཡུལ་
འཁོར་ཆེན་པོ་ལ་བརྟེན་སྐད། །ལེགས་བརྗོད་རིན་ཆེན་དག་གི་མཚོ། །སེ་ཏུས་བཅིངས་སོགས་རང་
བཞིན་དག །རང་བཞིན་མཆོག་ཏུ་གྱུར་པར་རིག །སོ་སོར་སེ་ན་གོོ་ཌ་དང༌། །ལ་དྷ་གཞན་ཡང་དེ་
འདྲ་ཡི། །རང་བཞིན་ཉིད་ཅེས་བྱ་བ་ཡི།།ཐ་སྙད་རྣམས་ལ་ཉེ་བར་འགྱུར །ཞེས་པ་འདི་བྱུང༌།
གསུམ་པ་ཟུར་ཆག་གི་སྐད་བཤད་པ་ནི།བླུན་པོ་བ་གླང་རྫི་ལ་སོགས་པ་རྣམས་ཀྱི་ཚིག་ནི།
སྙན་ངག་གི་སྐབས་འདིར་ཟུར་ཆག་པ་གནས་པར་འདོད་ལ། བརྡ་སྤྲོད་ཀྱི་བསྟན་བཅོས་ལས།
ལེགས་པར་སྦྱར་ལས་གཞན་པའི་སྐད་ཐམས་ཅད་ཟུར་ཆག་ཉིད་དུ་བརྗོད་ཅེས་འཆད་པ་ལ། བ་
གླང་རྫི་ལ་སོགས་པའི་ཚིག །སྙན་ངག་ལ་ཟུར་ཆག་ཅེས་གནས། །བསྟན་བཅོས་རྣམས་ལས་ལེགས་
སྦྱར་ལས། །གཞན་པ་ཟུར་ཆག་ཉིད་དུ་བརྗོད། །ཅེས་པ་འདི་བྱུང་།
ཆག་ཉིད་དུ་བརྡ་
གསུམ་པ་ནི། ལེགས་སྦྱར་གྱི་སྐད་ཀྱིས་བྱས་པའི་བསྟན་བཅོས་ནི་སརྒས་སྟེ་ལེའུ་དང་
སྐབས་ལ་སོགས་པས་བཅིངས་པ་རྣམས་དང་། རང་བཞིན་གྱི་སྐད་ཀྱིས་བྱས་པའི་བསྟན་བཅོས་ནི།
ཀནྡྷ་ཀ་ལ་སོགས་པས་རྣམས་དང༌། ཟུར་ཆག་གི་སྐད་ནི། ཨོ་ས་ར་དང༌། ར་ས་ཀ་ལ་སོགས་པ་
རྣམས་། །འདྲེན་མའི་སྐད་ཀྱིས་བྱས་པའི་བསྟན་བཅོས་ནི།ཟློས་གར་ལ་སོགས་པ་སྐད་རིགས་
བཞི་ཆར་འདྲེས་པ་དང༌། གཏམ་དང་སོགས་པ་ཚིགས་བཅད་དང་ལྷུག་པ་རྣམས་རང་བཞིན་ཟུར་
ཆག་ཟའི་སྐད་གསུམ་པོ་ཐམས་ཅད་ཀྱིས་བཅིངས་པ་དང༌། ལེགས་སྦྱར་གྱིས་ཀྱང་བཅིངས་པ་
ཡོད་ལ།རྨད་དུ་བྱུང་བའི་དོན་ཅན་རྒྱ་ཆེ་བའི་གཏམ་རྒྱུད་དང༌།རིན་ཆེན་རབ་སྣང་ཞེས་བྱ་བ་གཉིས
འབྱུང་སྟེ་ཤ་ཟའི་སྐད་དང་། རང་བཞིན་གྱི་སྐད་གཉིས་ཀྱིས་བཅིངས་པ་ཡང་ཡོད་དོ་ཅེས་འཆད་པ་ལ།
94

མེ་ལོང་གི་བསྟན་བཅོས་རྣམ་པར་བཤད་པའི་གསུང་སྒྲོས་ལེགས་པར་བཤད་པ་རིན་པོ་ཆེའི་མཛོད་ལས་ལུས་རྣམ་པར་བཤད་པའི་སྐབས།
ལེགས་སྦྱར་སརྒས་བཅིངས་པ་སོགས། །རང་བཞིན་ཀནྡྷ་ལ་སོགས་གང༌། །ཟུར་ཆག་ཨོ་ར་ས་
སོགས་ཏེ། །ཟློས་གར་ལས་སོགས་འདྲེན་པའོ །གཏམ་སོགས་སྐད་རྣམས་ཐམས་ཅད་དང༌། །
ལེགས་སྦྱར་གྱིས་ཀྱང་བཅིངས་པ་སྟེ།།རྨད་བྱུང་དོན་ཅན་རྒྱ་ཆེའི་གསུངས། །འབྱུང་པོའི་སྐད་ཀྱི་རང་
བཞིན་བརྗོད། །ཅེས་པ་འདི་བྱུང་།
རིན་སྤུང་པ་སྤྱོད་དབང་པོའི་བཞེད་པས། འདི་དག་ནི། རྗོད་བྱེད་སྐད་རིགས་བཤད་པ་
ཙམ་ཡིན་གྱིས།སྙན་ངག་གི་ལུས་ཀྱི་དབྱེ་བ་བསྟན་པ་མ་ཡིན་གསུངས་པ་ནི་ཐུགས་མད་པ་ལྟར་སྣང་
མོད།འོན་ཀྱང་སྐད་དེ་དང་དེས་བཅིངས་པའི་ཚིགས་བཅད་ལྷུག་པ་ལ་སོགས་པའི་སྙན་ངག་རྣམས་
སྙན་ངག་གི་ལུས་ཡིན་པས།དེའི་དབྱེ་བར་བྱས་ཀྱང་འགལ་བ་མེད་གསུང་ངོ༌། །
གསུམ་པ་སྦྱོར་ཚུལ་གྱི་སྒོ་ནས་གཉིས་སུ་བསྟན་པ་། སྒེག་དང་རོལ་དང་སྟངས་སྟབས་
དང་ལུས་ཀྱི་འདུག་སྟངས་ལ་སོགས་པ་གཙོ་བོར་ལྟ་བ་མིག་གི་དབང་དུ་གྱུར་པའི་སྙན་ངག་དང༌།
གཅིག་ཤོས་ཉམས་འགྱུར་གཙོ་བོར་སྟོན་པ་ཉན་པ་རྣ་བའི་དབང་དུ་གྱུར་པའི་སྙན་ངག་གཉིས་པོ་འདི་
ཡང་སྙན་ངག་གི་ལུས་ཀྱི་དབྱེ་བ་ལུགས་གཉིས་ཀྱི་ངག་ཏུ་བརྗོད་དོ། །ཡང་གི་སྒྲ་ནི། སྔར་བཤད་
པའི་གཞུང་གི་སྒོ་ནས་དང༌། སྐད་རིགས་ཀྱི་སྒོ་ནས་དབྱེ་བ་གཉིས་པོ་དེར་མ་ཟད་ཅེས་པའོ །ཞེས་
འཆད་པ་ལ།སྒེག་དང་རོལ་དང་སྟབས་ལ་སོགས། །ལྟ་བའི་དོན་ཡིན་ཅིག་ཤོས་ཀྱང་། །མཉན་པར་
བྱ་བ་ཉིད་ཅེས་པ། །འདི་ཡང་ལུགས་གཉིས་དག་ཏུ་བརྗོད། །ཅེས་པ་འདི་བྱུང་། རིན་སྤུངས་ས་སྤྱོད་
དབང་པོའི་བཞེད་པས། འདི་གཉིས་རྒྱན་མདོར་བསྟན་ཡིན་གྱི་སྙན་ངག་གི་ལུས་ཀྱི་དབྱེ་བ་མ་ཡིན་
གསུང་བ་ཡང་གནད་འདིས་གསལ་བ་ཡིན་ནོ། །སྙན་ངག་གི་ལུས་རྒྱན་གྱི་ཐོག་མར་འཆད་པའི་རྒྱུ་
མཚན་ནི། ལུས་དེ་རྒྱན་གདག་པར་བྱ་བའི་གཞི་ཡིན་པས་སོ། །དེ་དག་གིས་ནི་སྙན་ངག་གི་ལུས་
ཡོངས་སུ་ཚང་བར་བསྟན་ཟིན་པས་སོ།།
ས་སྤྱོད་དམ་པའི་རྣམ་དཔྱོད་མཐུ་ཆེན་གྱིས། །ལེགས་བཤད་པད་མཚོ་ཡིད་འོངས་གསར་
སྐྲུན་། །ཚངས་སྲས་ལྷ་དེ་འང་འཆི་མེད་རྒྱུད་མངས་ལས། །སྙན་ཚིག་གླུ་དབྱངས་བསྒྱུར་ཞིང་འདི་
ན་འཁོར། །དམ་པའི་མཁྱེན་རབ་འོད་ཀྱིས་བློ་གསལ་གྱི། །རྨོངས་པའི་གདུང་བ་སེལ་ལ་འགྲན་
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སེམས་ནས། །རི་བོང་འཛིན་པ་སྒྱུ་སྐར་ཚོགས་དང་བཅས། །གླིང་འདིར་རིངས་པའི་ཚུལ་གྱིས་འོངས་
མིན་ནམ །ཨེ་མ་ཐུབ་གསུངས་ཡངས་པར་ལྟ་བའི་མིག །སྙན་ཚིག་ངག་གི་རྐང་འཐུང་ཡོངས་
འདུ་ལ། །ལོངས་སྤྱོད་འཆི་མེད་མཁས་པའི་མདུན་ས་ཆེར། །མི་འཇིགས་སྤོབས་པ་ཐོབ་འདི་དམ་
པའི་དྲིན། །ཚངས་སྲས་ལྷ་ཡི་བྱིན་རླབས་བདུད་རྩི་ཡིས། །སྙིང་དབུས་རབ་མྱོས་གང་གི་མགྲིན་མཚོ་
ནས། །སྙན་ཚིག་དག་གི་ཆུ་བརྒྱ་རབ་བརྟོལ་བས། །བློ་ངན་རྨོངས་པའི་དྲི་འདི་བྲོས་པ་བཞིན། །སྔོན་
མེད་ཚིག་རྒྱན་གསར་པའི་གཟི་བྱིན་གྱིས།།བྱེད་པོ་ཚངས་པའི་ཁེངས་པའང་སྐྱུང་ནུས་པའི། །མཁས་
དབང་གསུང་གི་བདུད་རྩིའི་དོག་པ་ཡིས། །བློ་གསལ་གཞོན་ནུའི་སྙིང་འདི་སིམ་པར་བྱ། །གང་གི་
ལེགས་བཤད་རིན་ཆེན་གྱི། །དོ་ཤལ་ཡིད་འོང་མཛེས་པ་འདི །བསྐལ་པའི་བར་དུ་ལེགས་གནས་
ནས། །བློ་གསལ་རེ་བ་སྐོང་གྱུར་ཅིག།
དེ་ལྟར་སྙན་ངག་གི་ལུས་རྣམ་པར་བཞག་པ་འདི་མཁྱེན་ཡངས་དབང་པོའི་གསུང་ལ།
སྙན་ཚིག་སྨྲ་བ་ངག་དབང་ཆོས་ཀྱི་གྲགས་པ་ཞེས་འབོད་པས ལུགས་གཉིས་ཀྱི་འདུན་ས་བྱང་
ཕྱོགས་རིགས་ལྡན་གྱི་ཕོ་བྲང་ཆེན་པོའི་འདབས་སུ་ཟིན་བྲིས་སུ་བགྱིས་པ་འདིས་ཀྱང་བསྟན་པ་རིན་
པོ་ཆེ་ཐམས་ཅད་དར་ཞིང་རྒྱས་པར་གྱུར་ཅིག །མངྒ་ལཾ།། །།
96

༄༅། །སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའི་
རང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས་
ཞེས་བྱ་བ་བཞུགས་སོ། །
པཎ་ཆེན་ངག་དབང་ཆོས་གྲགས།
མི་དམན་མཁྱེན་པའི་ཆ་ཤས་ཡོངས་རྫོགས་བཅུ་དྲུག་ལང་ཚོས་སྒེག་མཛེས་ཡིད་འོང་
མཚན་དཔེའི་སྐུ།།དམར་སེར་ལི་ཁྲིའི་མདངས་འོད་རབ་འབར་ཕྱག་གཡས་རལ་གྲིས་མི་ཤེས་མུན་
པ་དྲུང་ནས་འབྱིན། །གཡོན་ན་ཨུཏྤལ་ཟེའུ་འབྲུའི་སྟེང་དུ་ཆོས་ཕུང་བརྒྱད་ཁྲིའི་དེ་ཉིད་རང་གཟུགས་
གླེགས་བམ་བསྣམས །མ་རྒྱལ་ཀུན་ཡབ་ཏུ་གྱུར་ཀྱང་རྒྱལ་སྲས་ཚུལ་འཛིན་འཇམ་དབྱངས་བླ་
མས་ཤིས་པས་སྐྱོངས། །གཞན་དོན་ལ་ཆགས་གཟུགས་ཅན་བཞིན་དུ་པདྨ་རཱ་གའི་འདབ་བརྒྱའི་ལྟེ་
བར་བདེ་ཆེན་ཡེ་ཤེས་བདུད་རྩིའི་དཀྱིལ་འཁོར་ཉ་རྒྱས་སྟེང༌། །འཇིག་རྟེན་དབང་ཕྱུག་ཐུགས་རྗེའི་
གཏེར་དེས་སྤྲུལ་པའི་ཟློས་གར་ཡིད་འཕྲོག་མ་མ་དབྱངས་ཅན་མ་ཞེས་དེ་ཉིད་གསུང་དབང་ཀུན་གྱི་
ཡུམ། །རྣམ་མང་ཆོས་ཀྱི་སྒྲ་དབྱངས་མ་ལུས་སྙན་ཚིག་ངག་གི་གླུ་རུ་བསྒྱུར་མཁས་རྣ་བའི་བཅུད་ལེན་
འཆི་མེད་རྒྱུད་མངས་དལ་གྱིས་བརྡུངས། །ཟླ་བའི་སྐུ་ཅན་ཚིག་རྗེ་ཚིག་བདག་ཚངས་སྲས་ལྷ་ཁྱོད་
དཔྱོད་ལྡན་མགྲིན་མཚོར་རྟག་ཏུ་བཞུགས་ལ་ངག་གི་མཆོག་གྲུབ་དེང་འདིར་སྩོལ། །ཀུན་ལ་ཕན་
ཪེ་ལྷག་བསམ་དཀར་བས་རྨོངས་པའི་དགྲ་ཚོགས་མ་ལུས་འདུལ་མཛད་མཁས་པའི་། །དོན་
ཀུན་འགྲུབ་པའི་ལེགས་ལམ་ལྕགས་ཀྱུས་ལེགས་བྱས་དཔལ་ཀུན་དབང་འབྱོར་དམ་པ་ལྷ་ཡི་ལྷ། །
བསྟན་ལ་མི་ཕྱེད་རྗེའི་དཔུང་པས་གནས་ལྔའི་གཞུང་ལ་རྣམ་དཔྱོད་ཕུལ་ཕྱིན་དགེ་དབང་དངོས། །
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལྔ་རིག་ཆོས་ཀྱི་དཔལ་རྒྱུན་བཟང་པོ་བརྩེ་བས་འདོམས་མཁས་ས་སྐྱོང་གང་དེ་སྲིད་ན་བསྔགས། །མེ་
ལོང་གཞུང་ལས་བརྩམས་ཏེ་མཁས་ཀུན་ལ། །དྲི་ཚིག་མགྲིན་བརྒྱའི་ང་རོ་སྔར་སྤེལ་མོད། །ད་ནི་དེ་
ཡི་རང་ལན་དཔྱད་གསུམ་གྱིས།།རྣམ་པར་དག་པ་འདི་དེ་བཤད་པར་བྱ།།
དེ་ལ་འདིར་གསུང་རབ་ཀུན་ལ་ལྟ་བའི་མིག་བུ་མཁས་པའི་བསྟན་བཅོས་ཆེན་པོ་སྙན་
ངག་གི་གཞུང་མེ་ལོང་གི་ལེའུ་གཉིས་པ་དོན་རྒྱན་གྱི་སྐབས་ལས་བརྩམས་ཏེ་ཚུལ་དང་ཚུལ་མིན་རྣམ་
པར་འབྱེད་པ་དགག་སྒྲུབ་ཀྱི་སྤྲོས་པ་དང་བཅས་པའི་དཔྱོད་ལན་ཡིད་ཀྱི་དགའ་སྟོན་གསར་པ་སྤྲོ་
བར་བྱེད་པ་ལ།དོན་རྒྱན་སོའི་སྐབས་མི་འདྲ་བ་སུམ་ཅུ་རྩ་ལྔ་ཡོད་པ་ལས།
དང་པོ་རང་བཞིན་བརྗོད་པ་ནི། དངོས་པོ་རྣམས་ཀྱི་རང་བཞིན་དང་། །གནས་སྐབས་སྣ་
RRRRR
ཚོགས་དངོས་གསལ་བྱེད། །དེ་ནི་རང་བཞིན་བརྗོད་པ་དང༌། །རིགས་ཞེས་དང་པོའི་རྒྱན་ཡིན་
དཔེར། །ཞེས་པས་བསྟན། དེའི་དོན་ཡང་ཁྱད་གཞི་དངོས་པོ་དེའི་རང་བཞིན་དང་ཁྱད་ཆོས་ཀྱི་
གནས་སྐབས་སྣ་ཚོགས་པ་གཉིས་ཀའང་ཁྱད་གཞི་ཙམ་ལ་སྒྲོ་མ་བཏགས་པར་དངོས་གནས་ལ་ཡོད་
པ་གསལ་བར་བྱེད་པའི་ཚིག་རྒྱན་དེ་ལ་རང་བཞིན་བརྗོད་པའི་རྒྱན་ཞེས་ཀྱང་བྱ། རིགས་པ་སྟེ་
དྲངས་པོའི་རྒྱན་ཞེས་ཀྱང་བྱ་བ་ཡིན་ནོ། །འདིར་སྙན་ངག་མཁན་དབང་རིན་སྤུངས་པས དང་པོའི་
རྒྱན་ཡིན་རིགས་སོགས་དཔེར་ཞེས་འགྱུར་བཅོས་པ་། རིགས་ཞེས་ཅེས་པའི་རིགས་དང་།འོག་
ནས་འབྱུང་བའི་རིགས་བརྗོད་གཉིས་དོན་གཅིག་ཏུ་འཁྲུལ་ནས་འགྱུར་བཅོས་པར་སྣང་ལ།མཁས་
པས་བརྟགས་ན་རྣམ་བཤད་སྔ་མ་ཀུན་ན་ཇི་ལྟར་ཡོད་པའི་གཞུང་ཚིག་རྣམས་དག་ཅིང་འཁྲུལ་པ་
ཉུང་བས་དེ་བཞིན་དུ་བཤད་ན་ལེགས་པ་ཡིན། ཡང་གནས་སྐབས་སྣ་ཚོགས་དངོས་གསལ་བྱེད་
ཅེས་པའི་གཞུང་ལ་འབྲུ་ནོན་མཛད་པ་ན།ངོ་བོ་གང་ཡིན་པ་དེ་དང་། དེའི་གནས་སྐབས་སྣ་ཚོགས་
པ་ལ་སྒྲོ་མ་བཏགས་པར།ཇི་ལྟ་བ་དངོས་སུ་རྗེད་བྱེད་ཚིག་གིས་གསལ་བར་བྱེད་པ་དེ་ནི་རང་བཞིན་
བརྗོད་པ་ཞེས་བྱ་བ་སྟེ་ཞེས་བཤད་པ་ཡང་དིང་སང་གི་སྐྱེ་བོས་བལྟས་ན་འགྲིག་པ་ལྟར་སྣང་ཡང་མི་
འཐད་དེ། དེ་ལྟར་ན་སངས་རྒྱས་བྱང་སེམས་ཀྱི་ཡོན་ཏན་སོགས་ལྐོག་ཏུ་གྱུར་པའི་ཆོས་རྣམས་ལ་སོ་
སོ་སྐྱེ་བོས་རང་བཞིན་བརྗོད་པའི་སྙན་ངག་བརྩམ་རྒྱུ་མེད་པར་ཐལ་བའི་སྐྱོན་འབྱུང་བས་སོ། །
98

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་བའི་བཅུད་ཐིགས།
རང་བཞིན་བརྗོད་པ་དེ་ལ་དབྱེ་ན། རིག་བརྗོད་པ། བྱ་བ་བརྗོད་པ། ཡོན་ཏན་བརྗོད་པ།
རྫས་བརྗོད་པ་དང་བཞི་ལས དང་པོ་ནི། མཆུ་ནི་དམར་ཞིང་གུག་པ་དང་། །ཞེས་སོགས་ཚིགས་
བཅད་ཀྱི་བསྟན། འདིའི་ལ་དིང་སང་ཕལ་ཆེར་ནེ་ཙོའི་རིགས་ཀུན་ལ་ཁྱབ་བྱེད་ཀྱི་ཁྱད་ཆོས་
ཐུན་མོང་བ་རྣམས། བརྗོད་པ་ལ་ནེ་ཙོའི་རིགས་བརྗོད་པ་ཟེར་ཞིང༌། དེས་མཚོན་ཁྱད་གཞི་དེའི་ནང་
སེལ་ཀུན་ལ་ཁྱབ་བྱེད་དུ་ཡོད་པའི་ཁྱད་ཆོས་ཐུན་མོང་བ་བརྗོད་པ་ལ་རིགས་བརྗོད་ཀྱི་དོན་ཚང༌། དེ་
ལས་གཞན་པ་ལ་རིགས་བརྗོད་ཀྱི་དོན་མི་ཚང་བར་མཐུན་མོད། འདོན་ཁྱད་ཆོས་སྟོན་བྱེད་ཚིག་རྐང་
སྔ་མ་གསུམ་དོར་ནས། ནེ་ཙོ་འདི་དག་ཚིག་འཇམ་ལྡན། །ཞེས་པ་ལྟ་བུའི་ཚིག་གཅིག་པོ་དེ་རིགས་
བརྗོད་ཡིན་ནམ་མིན།ཡིན་ན་ཁས་བླངས་འགལ་མ་ཡིན་ན་གསལ་བྱེད་ཀྱི་སྐབས་སུ།ལྷོ་ཡི་རླུང་གི་
འཁྲི་ཤིང་། །ཞེས་སོགས་ཚིགས་བཅད་དེའི་ཚིགས་ཟུར་ལྷོའི་རླུང་གིས་ཞེས་པ་དེ་ཡང་རིགས་
བརྗོད་མ་ཡིན་པར་ཐལ་བ་དང་། དེ་བཞིན་དུ་གར་བྱེད་ནི་ཙུ་ལ་འཕང་དུ། གླུ་ཡང་ལེན་ནོ་མཇུག་སྒྲོ་
ཅན །ཞེས་སོགས་རིགས་བརྗོད་པ་བར་གྱི་གསལ་བྱེད་མཇུག་སྒྲོ་ཅན་ཞེས་པ་དེ་དང༌། རིགས་
བརྗོད་པ་མཐའི་གསལ་བྱེད།ཆུ་འཛིན་གྱི་ནི་རབ་གཏོར་ཆུ། །ཁྱིམ་གྱི་གཙུག་ཕུད་ལྡན་པའི་ཚོགས། །
གློག་གི་ཐག་པ་གཡོ་བ་ཡང༌། །མེ་ཏོག་གཞུ་ཅན་དག་གི་དཔུང༌། །ཞེས་པའི་ཚིག་ཟུར་མེ་ཏོག་གཞུ་
ཅན་ཞེས་པ་དེ་ཡང་རིགས་བརྗོད་པ་མ་ཡིན་པར་འགྱུར་བས་ཧ་ཅང་ཐལ་ཆེས་སོ། །གལ་ཏེ་རང་གི་
ཁྱད་ཆོས་དངོས་སུ་མ་རྨོས་པའི་ཁྱད་གཞི་ལྷོའི་རླུང་དང༌། མཇུག་སྒྲོ་ཅན་དང༌། མེ་ཏོག་གཞུ་ཅན་
རྣམས་སྤྱིར་རིགས་ཡིན་ཀྱང་། རིགས་བྱ་བ་ཡོན་ཏན་རྫས་བཞིའི་ནང་ཚན་དུ་གྱུར་པའི་རིགས་ལ་
ཡིན་པས་སྐྱོན་མེད་དོ་སྙམ་ན། དེ་དག་དེ་བཞིའི་་ནང་ཚན་དུ་གྱུར་པའི་རིགས་ནི་ཅིས་ཀྱང་ཡིན་ཏེ།
གཞུང་ཉིད་ལས། རིགས་དང་བྱ་བ་ཡོན་ཏན་རྫས། །ཚིག་གཅིག་ལ་ནི་གནས་པ་ཡིས། །གལ་ཏེ་
ངག་ཀུན་ལ་ཕན་ན། དེ་ནི་གསལ་བྱེད་དུ་བརྗོད་དཔེར། །ལྷོ་ཡི་རླུང་གི་ཁྲི་ཤིང་གི། །ཞེས་སོགས་
རིམ་ཅན་དུ་གསུངས་པའི་ཕྱིར། ལན་ཅི་གསུང་གཟུ་བོའི་བློས་དཔྱོད་ཅིགདེས་ན་ཁོ་བོའི་རྟོག་པ་ལ་
ནི་རིགས་བརྗོད་ལ་ཁྱད་གཞི་ཙམ་དངོས་སུ་སྨོས་པའི་རིགས་བརྗོད་པ་དང༌།ཁྱད་གཞི་དང་དེའི་ཁྱད་
ཆོས་སྣ་ཚོགས་ཟུང་འབྲེལ་དུ་དངོས་སུ་སྨོས་པའི་རིགས་བརྗོད་གཉིས་ལས། དང་པོ་ནི།རྟོག་གེར་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཤིང་ཞེས་བརྗོད་པ་དང་བ་གླང་ཞེས་བརྗོད་པའི་སྒྲ་སོགས་ལ་རིགས་བརྗོད་དུ་བཤད་པ་དང་།
འདིར་ཡང་གསལ་བྱེད་ཀྱི་སྐབས་སུ་བཤད་པའི་རིགས་བརྗོད་རྣམས་དང༌།
གཉིས་པ་ནི། མཆུ་ནི་དམར་ཞིང་ཞེས་སོགས་ཚིགས་བཅད་ལྟ་བུའོ །དེ་བཞིན་བྱ་བ་
བརྗོད་པ་ལ་བྱ་གཞི་ཙམ་དང་འབྲེལ་བ་དང་ཁྱད་གཞི་དང་ཁྱད་ཆོས་གཉིས་ཀ་དང་འབྲེལ་བ་དང༌།
དེ་དག་གང་དང་ཡང་མ་འབྲེལ་བའི་བྱ་ཚིག་བྱ་བ་ཙམ་དངོས་སུ་བརྗོད་པ་དང་གསུམ་དུ་ཤེས་པར་བྱ་
དགོས་ལ།དེ་ཡང་དང་པོ་ནི།སངས་རྒྱས་ལ་ཕྱག་འཚལ་ཞེས་པ་ལྟ་བུ་དང༌།གཞུང་འདིར་ཡང་ལྷོའི་
རླུང་གིས་ཞེས་སོགས་ཚིགས་བཅད་ལྟ་བུའོ། །གཉིས་པ་ནི། མགྲིན་པའི་ནང་ནས་སྙན་སྒྲོག་ཅིང༌། །
ཞེས་སོགས་ཚིགས་བཅད་ཡོངས་སུ་གྲགས་པ་འདི་ཁྱད་གཞི་ཁྱད་ཆོས་བྱ་ཚིག་གསུམ་ཀ་དངོས་སུ་
སྨོས་པའི་བྱ་བ་བརྗོད་པ་ཡིན་ནོ། །གུང་གི་ཕུག་རོན་ཞེས་པ་འདི་ཁྱད་གཞི་གོང་གི་ཚིག་རྐང་གཉིས་
ནི་ཁྱད་ཆོས།འོག་གི་ཚིག་ལྷག་མ་རྣམས་ནི་བྱ་ཚིག་ཡིན་པས་སོ། །
གསུམ་པ་ནི། བྱ་བ་བརྗོད་པའི་ཐོག་མའི་གསལ་བྱེད་རྒྱུའོ་ཞེས་བཤད་པ་དང་། བར་གྱི་
གསལ་བྱེད་མེ་རུ་འགྱུར་ཞེས་བཤད་པ་དེ་ལ་སོགས་པ་རྣམས་སོ །ཡང་དེ་བཞིན་དུ་ཡོན་ཏན་བརྗོད་
པ་ལ་ཡང་ཁྱད་གཞི་དང་ཡོན་ཏན་གཉིས་ཀ་དངོས་སུ་བརྗོད་པ་དང༌།ཡོན་ཏན་ཙམ་དངོས་སུ་བརྗོད་
པ་གཉིས་ལས། དང་པོ་ནི། རང་བཞིན་བརྗོད་པའི་སྐབས་ཀྱི་ཚིགས་བཅད་གསུམ་པ་འདི་ཡིན་།
དེའི་ཚིག་རྐང་དང་པོ་ནི་ཁྱད་གཞི་དང༌། ཕྱི་མ་གསུམ་ནི་ཁྱད་གཞི་དེའི་ཡོན་ཏན་སྟོན་བྱེད་དུ་སྣང་
བས་སོ། །གཉིས་པ་ནི། ཡོན་ཏན་བརྗོད་པའི་ཐོག་མའི་གསལ་བྱེད་སྔོ་སང་ཉིད་ཞེས་བཤད་པ་དེ་
དང་། གཞན་ཡང་དཀར་པོ་སོགས་ཁ་དོག་གི་ལྡོག་པ་ནས་བརྗོད་པ་དང་། ཆོས་ལུགས་ལ་སྦྱར་ན་
སྙིང་རྗེ་ཆེ། ཤེས་བྱ་མཁྱེན། སྒྲིབ་པ་སྤངས། ཞེས་བརྗོད་པ་སོགས་ཀྱང་ཡོན་ཏན་བརྗོད་པ་ཡིན་ནོ། །
བཞི་པ་རྫས་བརྗོད་པ་ལ་ནི། ཁྱད་གཞི་དང་མ་འབྲེལ་བ་ནི་མེད་དེ། ཁྱད་ཆོས་དངོས་སུ་མ་སྨོས་པའི་
རྫས་བརྗོད་པ་ལ་ཡང་ཁྱད་གཞི་ཙམ་དངོས་སུ་སྨོས་དགོས་པའི་ཕྱིར་དེས་ན་ཁྱད་ཆོས་དང་འབྲེལ་
བའི་རྫས་བརྗོད་ནི།མགྲིན་སྔོན་ལག་ན་ཞེས་སོགས་ཚིགས་བཅད་འདི་ཡིན་། མགྲིན་སྔོན་ནི་
ཁྱད་གཞི་དབང་ཕྱུག་དང༌། དེའི་ལག་གི་ཐོད་པ་དང་། སྤྱི་བོའི་ཟླ་བའི་ཅོད་པཎ་སོགས་ནི་ཁྱད་ཆོས་
100

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
སུ་མཁས་པ་ཕལ་ཆེར་གྱི་བཤད་སྣང་བས་སོ། །འོ་ན་རིགས་བརྗོད་ལ་ཁྱད་གཞི་དང་ཁྱད་ཆོས་གང་
གཙོ་སྙམ་ན།ཁྱད་གཞི་ཉིད་གཙོ་སྟེ།རིགས་ནི་ཁྱད་གཞིའི་ལྡོག་པ་ནས་བསྟན་པས་ཁྱད་གཞི་དངོས་
སུ་སྨོས་པ་ཞིག་དགོས། ཁྱད་ཆོས་དངོས་སུ་སྨོས་མ་སྨོས་ཅི་རིགས་པ་ཡོད་དེ་སྔར་བཤད་པ་ལྟར་རོ །
གནད་ཀྱི་དོན་ནེ་ཙོ་འདི་དག་ཅེས་བཤད་པ་ལྟར་ནེ་ཙོ་ནི་རིགས་ཡིན་ཏེ། ནང་སེལ་གྱི་རིགས་ཅན་
ཀུན་ལ་ཁྱབ་བྱེད་དུ་ཡོད་པའི་ཕྱིར། དེས་མཚོན་ནས་ལྷ་དབང་ཕྱུག་ཆེན་པོ་དང་། ལྷས་སྦྱིན་ལྟ་བུ་ལ་
སོགས་པ་བྱེ་བྲག་རེ་རེ་བ་ནི་རྫས་ཡིན་ཏེ། ནང་སེལ་གྱི་དབྱེ་བ་སྤྱོད་རྒྱུ་མེད་པའི་ཁྱད་གཞི་ཉི་ཚེ་བ་
ཡིན་པས་སོ། །དེ་སྐད་དུ་བདག་ཉིད་ཆེན་པོ་ས་པཎ་གྱིས་མཁས་པ་འཇུག་པའི་སྒོ་ལས། རིགས་ནི་
ཐམས་ཅད་ལ་ཁྱབ་པ་ཡིན་ལ།རྫས་ནི་བྱེ་བྲག་ཉི་ཚེ་བ་སྟེ་ཞེས་དང༌།དཔང་ལོ་ཆེན་པོས རྫས་ནི་
དངོས་པོ་གཅིག་ཁོ་ན་བརྗོད་པའོ། །ཞེས་དང༌། འཇམ་དབྱངས་ཁ་ཆེས། རྫས་ནི་གཞན་དང་ཐུན་
མོང་མ་ཡིན་ལ་དཀར་ཟལ་ལྟ་བུའོ། །ཞེས་གསུངས་སོ། །དཀར་ཟལ་ཁྱད་ཆོས་མ་ཡིན་ནམ་སྙམ་ན་
མ་ཡིན་ཏེ། དཀར་ཟལ་དང་ནག་སྒུར་སོགས་ཁྱད་གཞི་བ་གླང་བྱེ་བྲག་པ་རེ་ཡིན་པར་རྟོག་གེའི་
གཞུང་ལས་གྲགས་པས་། །གོང་གི་རྒྱུ་མཚན་དེ་དག་གི་ཕྱིར་ན་ཕྱིས་ཀྱི་སྙན་ངག་མཁན་མང་པོ་
ཞལ་མཐུན་པར། རང་གི་ནང་སེལ་རིགས་ཅན་ཀུན་ལ་ཁྱབ་བྱེད་ཀྱིས་ཆོས་ཐུན་མོང་བ་བརྗོད་པ་ལ་
རིགས་བརྗོད་རྒྱན་ཞེས་ལེགས་བཤད་མཚར་མོར་དབྱངས་སུ་ལེན་པ་འདི་དྲང་ངེས་འབྱེད་པའི་རྣམ་
དཔྱོད་དྲང་པོའི་མདའ་ཡིས་ཕུག་ན་འཁྱོག་པོ་མིན་ནམ་སྟེ་འཁྱོག་ཅིང་དོན་ལ་ཆེར་མི་གནས་སོ་ཞེས་
རང་གི་གོ་ཙམ་སྟོན་པའི་དབང་བྱས་ནས། ཁྱད་གཞི་དེའི་ནང་སེལ་རིགས་ཀུན་ལ། ཁྱབ་བྱེད་ཁྱད་
ཆོས་ཐུན་མོང་བརྗོད་པ་ལ། རིགས་བརྗོད་རྒྱན་ཞེས་དབྱངས་སུ་ལེན་པ་འདི།དྲང་པོའི་མདའ་ཡིས་
ཕུབ་ན་འཁྱོག་མིན་ནམ། །ཞེས་སྨྲས་པ་ཡིན། མཆུ་ནི་དམར་ཞིང་གུག་པ་སོགས་རྐང་པ་དང་པོ་འདི་
གསུམ་པོ་འདི་རིགས་དང་ཁྱད་ཆོས་གང་ཡིན་ཞེས་ན།འདི་དག་སོ་སོ་ནས་བཤད་ན་ནེ་ཙོ་སྤྱིའི་ཁྱད་
ཆོས་ཡིན་ཞིང༌། ཐུན་མོང་སུ་བསྡོམས་ན། ནེ་ཙོའི་རིགས་བརྗོད་པར་འགྲོ་སྟེ། འདབ་ཆགས་གང་
ཞིག་མཆུ་ནི་དམར་ཞིང་གཤོག་པ་ལྗང་མཉེན་མགྲིན་པ་ཁ་དོག་གསུམ་འཕྲེང་ཅན་དེ་ནེ་ཙོའི་མཚན་
ཉིད་དུ་འོས་ཤིང༌།ཆོས་གང་དང་གང་གི་མཚན་ཉིད་བརྗོད་པའི་སྒྲ་སྟེ་ཆོས་དེའི་རིགས་བརྗོད་ཀྱི་སྒྲར་
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཤད་པས་།ཇི་ལྟར་ན་མཁས་འཇུག་ལས། དེ་མ་ཡིན་ལས་ལོག་པ་ཅན། །རྣམ་པ་ཀུན་ཏུ་ཅི་
འདྲ་བ། །ཕན་ཚུན་བླང་དོར་མཚུངས་གྲུབ་པ །དེ་སྟོན་བྱེད་པ་རིགས་ཀྱི་སྒྲ། །ཞེས་བ་གླང་མ་ཡིན་
ལས་ལོག་ཅིང་རྣམ་པ་ཀུན་ཏུ་སྤྱིའི་ཆོས་གོ་ནུས་། མཚན་ཉིད་ནོག་སོགས་འདུས་པའི་གོང་བུ་
བརྗོད་པའི་སྒྲ་དེ་བ་གླང་གི་རིགས་བརྗོད་ཀྱི་སྒྲར་གསུངས་པ་དང༌། རིགས་གཏེར་ལས་ཀྱང་།ཡལ་
ག་ལོ་མ་ལྡན་མཐོང་ནས། །དེ་ལ་ཤིང་གི་བརྡའ་སྦྱོར་ལ། །བརྡ་དེ་རིགས་ལ་སྦྱོ་བར་བྱེད། །ཅེས་ཤིང་
གི་མཚན་ཉིད་ཡལ་ག་ལོ་མ་དང་ལྡན་པ་ལ་ཤིང་གི་བརྡ་སྦྱོར་བ་སྟེ།ཤིང་གི་རིགས་ལ་བརྡ་སྦྱོར་བར་
གསུངས་པ་དང༌།དཔང་ལོ་ཆེན་པོས་ཀྱང༌། རིགས་ནི་སྤྱི་སྒྲ་གཅིག་གིས་དེའི་མཚན་
པོ་གོ་བར་བྱེད་པ་ཞེས་དང་། འཇམ་ཁས། རིགས་ནི་བ་གླང་སྤྱིའི་མཚན་ཉིད་ལྟ་བུ་ཞེས་གསུངས་སོ །
དེ་ལྟར་ན་སྙན་ངག་གི་གཞུང་དང༌།རྟོག་གེའི་རིགས་པ་གཉིས་གུང་མཐུན་པར་མཚན་ཉིད་བརྗོད་པ་
ལ་རིགས་བརྗོད་དུ་མཁས་པ་ཆེན་པོ་དག་གི་བཤད་སྣང་བས། མཆུ་དམར་དབྱིབས་གུག་སོགས་རེ་
རེ་ནས་ཕྲལ་ན་ཁྱད་ཆོས་ཙམ་ཡིན་ཀྱང༌།ཐབས་ཅད་བསྡོམས་ན་ནེ་ཙོའི་མཚན་ཉིད་དང་དེའི་རིགས་
སུ་འགྲོ་བ་རིག་པའི་གཞུང་བཞིན། འདིར་བདག་གིས་འཆད་ན་བློ་གྲོས་རྩལ་དང་ལྡན་པ་སུ་ཞིག་
གིས་འགོག་སྟེ་འགོག་མི་ནུས་སོ། །ཞེས་རང་གི་གོ་ཚོད་ཙམ་སྟོན་པར་འདོད་ནས། མཆུ་དམར་
དབྱིབས་གུག་གཤོག་པ་ལྗང་སོགས་ཀྱི་མཚན་ཉིད་ལྡན་པའི་དངོས་པོ་ལ་དམིགས་ནས། ནེ་ཙོར་
ག་གཤག་པ་ལྗ
བོད་ལ་རིགས་བརྗོད་རྒྱན་དམ་པར།།རིགས་པའི་གཞུང་བཞིན་འཆད་ན་སུ་ཡིས་འགོག །ཅེས་སྨྲས་
པ་ཡིན། འོ་ན་རིགས་ཀུན་མཚན་ཉིད་དུ་ངེས་སྙམ་ན། མཚན་ཉིད་ཀུན་རིགས་སུ་ངེས་ལ་རིགས་
ཀུན་མཚན་ཉིད་དུ་ངེས་པ་མེད་པའི་རྣམ་དབྱེ་གཅེས་ཏེ།མཚོན་བྱ་ཤིང་དེ་ཡང་རིགས་ཡིན་པའི་ཕྱིར་
དང༌། ནེ་ཙོ་འདི་དག་ཅེས་པ་ཡང་རིགས་བརྗོད་གཙང་མ་ཡིན་པས་སོ །དེས་ན་ནེ་ཙོ་རིགས་དང་ནེ་
ཙོའི་ནང་སེལ་བྱེ་བྲག་རེ་རེ་བ་རྣམས་ནེ་ཙོའི་རིགས་ཅན་ཡིན་ལ་ནེ་ཙོའི་རིགས་མ་ཡིན་པའི་རྣམ་དབྱེ་
ཕྱེད་དགོས་ལ།དེ་ལྟར་ཡང་ཡོངས་འཛིན་མཁས་དབང་ཀླུ་སྒྲུབ་རྗེའི་གསུང་ལས།ཁྱད་གཞི་ནེ་ཙོ་དེ་
ངས་འཇན་མཁས་
ཡང་རིགས་ཡིན་ལ་ཞེས་དང༌།རིགས་ཅན་མང་པོ་ལ་ཁྱབ་པའི་སྤྱི་ནི་རིགས་དང༌། ནང་སེལ་གྱི་དབྱེ་
བ་མང་པོ་ལ་ཁྱབ་རྒྱུ་མེད་པའི་བྱེ་བྲག་ཞིག་ལ་རྫས་ཞེས་འཇོག་གོ། །དེ་ཡང་ཕུག་རོན་དང་ནེ་ཙོ་
102

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
སོགས་རིགས་དང༌།ཕུག་རོན་གྱི་བྱེ་བྲག་རེ་རེ་བ་ནི་རྫས་ཡིན་པས་ཞེས་གསུངས་པ་ནི་ལེགས
བཤད་ཕུལ་ཕྱིན་དུ་སྣང་།།
གནད་ཀྱི་དོན་རིགས་བརྗོད་ནི།ཁྱད་གཞི་སྤྱི་དང༌།རྫས་ནི་ཁྱད་གཞི་བྱེ་བྲག་པ་ཡིན་པས།
གཉིས་ཀ་ཡང་ཁྱབ་གཞིའི་ལྡོག་པ་ནས་བསྟན་ཞིང་། དེ་ལ་ཚིག་རྒྱན་སྦྱོར་བ་ན་ཁྱད་ཆོས་སམ་བྱ་བ་
སོགས་སྦྱར་ནས་ཚིག་གི་སྤེལ་ལེགས་སྟོན་པ་ནི་མཁས་པ་དག་གི་ལུགས་ཡིན་པ་སྙིང་ལ་ཟུངས་ཤིག །
རྒྱུ་མཚན་དེའི་ཕྱིར་ན་མགྲིན་སྔོན་དང་ལྷ་དབང་ཕྱུག་ཆེན་པོ་མིང་གི་རྣམ་གྲངས་ཡིན་པས། མགྲིན་
སྔོན་ཞེས་པ་ནི་རྫས་སམ་ཁྱད་གཞི་བྱེ་བྲག་པར་བྱས། ལག་ན་ཐོད་པ་གནས་པ་སོགས་དེའི་ཁྱད་
ཆོས་སུ་བྱས་ནས་འཁྲུངས་པར་གྱུར་ཞེས་པ་མཇུག་ཏུ་སྦྱར་ཏེ། རྫས་སམ་བྱེ་བྲག་ཉི་ཚེ་བ་བརྗོད་པའི་
རྒྱན་གྱི་དཔེར་བརྗོད་སྨོས་པ་ཡིན་ནོ། །དོན་འདི་ལ་དགོངས་ནས།ཡོངས་འཛིན་ཀླུ་སྒྲུབ་རྗེའི་གསུང་
ལས། རྫས་བརྗོད་པའི་རྒྱན་དེ་ཡང་ཁྱད་གཞི་དེ་རྫས་ཡིན་པ་ལ་ཞེས་དང༌། ཁྱད་གཞི་ལྷ་དབང་ཕྱུག་
ཆེན་པོ་ཡང་རྫས་ཞེས་བྱ་སྟེ། འཇིག་རྟེན་ན་ལྷ་དབང་ཕྱུག་ཆེན་པོ་གཅིག་ལས་མེད་པས་། །ཞེས་
གསུངས་པ་འདི་ཡང་དཔྱོད་ལྡན་དག་གི་ཡིད་ཀྱི་གླེགས་བུར་བཟུང་བྱའི་ལེགས་བཤད་བླ་ན་མ་
མཆིས་པའོ། །
འདིར་རིན་སྤུངས་པས།དབང་ཕྱུག་ལ་ཡོད་པའི་རྫས་ཐོད་པ་སོགས་བརྗོད་པས་ན།རྫས་
།དབར་ཅུག་
བརྗོད་དུ་བཤད་པ་དང༌།དེའི་འཁྲུལ་གཞི་སང་གྷ་ཤྲཱིས།དབང་ཕྱུག་ཆེན་པོ་ལ་ཡོད་པའི་རྫས། ལག་
ན་ཐོད་པ་ཡོད་པ་སོགས་བརྗོད་པ་ཡིན་ཏེ། ཞེས་གསུངས་པ་ནི། འཇིག་རྟེན་ཐ་མལ་པ་ལ་ནོར་
སོགས་ལ་རྫས་སུ་གྲགས་པ་དེའི་དཀྱུས་ཤོར་བ་ཡིན་གྱིས། མཁས་པའི་གཏམ་དུ་ག་ལ་རུང་སྟེ།དེ་
ལྟར་ནི་རྫས་བརྗོད་པའི་ཐོག་མའི་གསལ་བྱེད་ཁྱབ་འཇུག་བཤད་པ་དེ་ཡང་མི་འཐད་པར་འགྱུར་
བས་སོ །ཡང་དེང་སང་ཕལ་ཆེར་ཁྱད་གཞི་བྱེ་བྲག་གཅིག་ཁོ་ན་ལ་ལྡན་པའི་ཁྱད་ཆོས་ཐུན་མོང་མ་
ཡིན་པ་ལ་རྫས་བརྗོད་དུ་འཇོག་པ་ཡང་ག་ལ་འཐད་དེ། དེ་ལྟར་ཁྱབ་འཇུག་རྣམ་གནོན་ལ་གནས་
པས་ཞེས་པ་རྫས་བརྗོད་པའི་གསལ་བྱེད་དུ་གསུངས་པ་དང༌། ཤིང་རྟ་མེད་ཅིང་གླང་པོ་མེད། །རྟ་
མེད་རྐང་ཐང་མེད་པར་ཡང༌། །ཞེས་སོགས་རྫས་མ་ཚང་བའི་ཁྱད་པར་གྱི་རྒྱན་དུ་གསུངས་པ་དང་
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དངོས་སུ་འགལ་བའི་ཕྱིར་ཏེ།ཁྱབ་འཇུག་ཁྱད་ཆོས་ཡིན་པ་ལ་འབྲེལ་མེད་ཅིང༌། དཔུང་ཚོགས་ཡན་
ལག་བཞི་བཤམས་པའི་སྐབས་ཀྱི་ཤིང་རྟའི་དཔུང༌། གླང་པོའི་དཔུང་སོགས་ཀྱང་ཕ་རོལ་གྱི་གཡུལ་
ལས་རྒྱལ་བར་བྱེད་པའི་རྒྱུ་བྱེ་བྲག་རེ་རེ་བ་ཙམ་ཡིན་གྱིས།ཤིང་རྟའི་དཔུང་སོགས་ཁྱད་ཆོས་ཡིན་པ་
ལ་འབྲེལ་ཅི་ཡང་མེད་པས་སོ། །འོ་ན་དེར་སྐབས་ཀྱི་ཤིང་རྟའི་དཔུང་ལ་ནང་སེལ་དུ་མ་ཡོད་པས་
རིགས་སུ་འགྲོའོ་སྙམ་ན། དེ་དག་ལ་ཆ་ཤས་དུ་མ་ཡོད་ཀྱང་ནང་སེལ་དུ་མ་མེད་། །གླང་པོ་ཆེའི་
དཔུང་གི་ནང་ན་ཡོད་པའི་བྱེ་བྲག་རེ་རེ་བ་རྣམས་དེའི་དཔུང་གི་ཆ་ཤས་ཡིན་ཡང་དེའི་དཔུང་མ་ཡིན་
པའི་ཕྱིར། དཔེར་ན་དབང་ཕྱུག་གི་ལུས་ཀྱི་ཆ་ཤས་ལ་མིག་ལ་སོགས་པ་དུ་མ་ཡོད་ཀྱང༌།དེ་དག་གི་
དེའི་ལུས་ཀྱི་ནང་སེལ་གྱི་དབྱེ་བ་མ་ཡིན་ཏེ།གཞན་དུ་ན་སྐྱེས་བུ་གཅིག་ལ་ལུས་དུ་མ་ཡོད་པར་ཐལ་
བའི་ཕྱིར་རོ །དེ་ལྟར་ན་གཞན་དག་གིས་རྫས་བརྗོད་ཀྱི་ངོས་འཛིན་ཁུངས་དང་བྲལ་བའི་ཅ་ཅོའི་སྒྲ
དབྱངས་དག་ནི་བརྗོད་བྱའི་རོ་དང་བྲལ་ཏེ་སྙིང་པོ་མེད་པའི་གཏམ་ཤེས་ནས ཀྭ་ཡེ་གྲོགས་དག
གཏམ་དེ་དག་ནི་རྣ་ངལ་བ་ལས་དོན་མ་མཆིས་། །ཞེས་སྟོན་པར་འདོད་ནས། ཁ་ཅིག་རྫས་བརྗོད་
བདག་གི་དངོས་པོའི་རྫས།།ཕལ་ཆེར་ཁྱད་གཞི་དེ་ཉིད་གཅིག་པུ་ལ།།ལྡན་པའི་ཆོས་ལ་ངོས་འཛིན་
ཅ་ཅོའི་སྒྲ། །རོ་བྲལ་གཏམ་གྱི་རྣ་བ་ངལ་མིན་ནམ། །ཞེས་སྨྲས་པ་ཡིན། གནོད་བྱེད་གཞན་ཡང་
དབང་ཕྱུག་གི་ལག་གི་ཐོད་པ་སོགས་ལ་དབང་ཕྱུག་གི་རྫས་སུ་བྱས་ནས་རྫས་བརྗོད་ཀྱི་གོ་དོན་
འཇོག་ན། མཆུ་དམར་དབྱིབ་གུག་གཤོག་པ་ལྗང་མཉེན་སོགས་ཀྱང་། ནེ་ཙོའི་ནང་ལུས་ཀྱི་རྫས་སུ་
བྱས་ནས་མཆུ་ནི་དམར་ཞིང་ཞེས་སོགས་རྫས་བརྗོད་དུ་རིགས་པར་ཐལ་བའི་སྐྱོན་ཟློག་ཐབས་
འཕགས་པའི་སྤྱན་གྱིས་ཀྱང་མི་གཟིགས་སོ། །ལག་གི་ཐོད་པ་སོགས་ཀྱི་ཁྱད་ཆོས་རྫས་སུ་སྒྲུབ་པ་
བས་ལག་ན་ཐོད་པ་གནས་པ་སོགས་ཀྱི་དོན་གྱི་ཁྱད་གཞི་མིང་གི་རྣམ་གྲངས་བསྟན་པས། ལག་ན་
ཐོད་པ་ཅན་དང༌། ཟླ་བའི་ཅོད་པན་ཅན་དང་། སྣུམ་ཞིང་དམར་བའི་སྐྲ་ཅན་དང༌། ཁྱུ་མཆོག་རྒྱལ་
མཚན་ཅན་ཏེ་རྒྱུ་མཚན་གྱི་མིང་དེ་རྣམས་རྫས་སུ་བསྒྲུབ་ན་ལེགས་པ་ཡིན་ཏེ། དེ་རྣམས་ཁྱད་གཞི་བྱེ་
བྲག་རེ་རེ་བ་ཡིན་པས་སོ། །
མདོར་ན་རིགས་བྱ་བ་ཡོན་ཏན་རྫས་བཞིའི་ནང་ཚན་དུ་གྱུར་པའི་རྫས་ཀྱི་ངོ་བོ་ནི་ནང་
104

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་བའི་བཅུད་ཐིགས།
སེལ་གྱི་དབྱེ་བ་སྤྲོ་རྒྱུ་མེད་པའི་ཁྱད་གཞི་བྱེ་བྲག་གཅིག་རེ་རེ་ལ་ངོས་འཛིན་ཅིང་། ཁྱད་ཆོས་དང་བྱ་
བ་དང་འཇིག་རྟེན་ན་གྲགས་པའི་ཕྱི་ནང་གི་རྫས་རྣམས་ཀྱི་འདིའི་རྫས་ཀྱི་གོ་མི་ཆོད་། །ཞེས་པ་
ལེགས་བཤད་ཀྱི་གཏམ་འདི་ནི་སྔར་གྱི་བ་ངལ་བ་དེའི་གསོས་ཏེ་བཅུད་ལེན་བླ་ན་མ་མཆིས་པའོ། །
ཞེས་སྟོན་པར་འདོད་ནས། དབང་ཕྱུག་ཉིད་ཀྱི་རྒྱུ་མཚན་ཅན་གྱི་མིང༌། །སྣ་ཚོགས་བརྗོད་པ་དངོས་
བསྟན་རི་མོར་གསལ། །དེ་ཕྱིར་མིང་ཙམ་བརྗོད་ལ་རྫས་བརྗོད་ཅེས། །ལེགས་བཤད་གཏམ་འདི་རྣ་
བའི་གསོས་མིན་ནམ། །ཞེས་དྲིས་པ་ཡིན།ཁྱད་གཞི་རྫས་དེ་ལ་ཁྱད་ཆོས་དང་འབྲེལ་ནས་ཚིག་སྦྱོར་
རྩོམ་པ་ན་ཁྱད་ཆོས་ཐུན་མོང་བ་དང་ཐུན་མོང་མ་ཡིན་པ་གང་བརྗོད་ཀྱང་འགལ་བ་མེད། བྱ་བ་དང་
འབྲེལ་བའི་ཚིག་སྦྱོར་ནི།ཁྱབ་འཇུག་རྣམ་གནོན་ལ་གནས་པས།།དཱ་ནུའི་བུ་ཡི་འབྱོར་པ་དག།གང་
དུ་བཏང་ཞིང་ལྷ་རྣམས་ཀྱི། །ཕུན་ཚོགས་གང་ན་གནས་པ་བླངས། །ཞེས་པ་ལྟ་བུ།འདིའི་བྱ་ཚིག་ནི།
བཏང་ཞེས་པ་དང་བླངས་ཞེས་པ་་། །
དྲི་བ་ལྔ་པ།སྐབས་འདིའི་རང་བཞིན་བརྗོད་བྱའམ་རྗོད་བྱེད་ངག །གང་གི་སྒོ་ནས་ཐ་སྙད་
གཙོ་བོར་བཏགས། །བརྗོད་བྱར་ཁྱབ་ཆེས་རྗོད་བྱེད་ངག་དྲང་པོ། །འོག་མ་རྣམས་སུའང་སྨྱོན་མེད་
གསལ་མིན་ནམ། །རྒྱན་དང་པོ་རང་བཞིན་བརྗོད་པ་འདི་བརྗོད་བྱ་རང་བཞིན་བརྗོད་པའི་སྒོ་ནས་
མིང་དེ་སྐད་དུ་བཞག་གམ།རྗོད་བྱེད་ཀྱི་ངག་དྲང་པོའི་སྒོ་ནས་རང་བཞིན་བརྗོད་པར་བཞག་པ་ཡིན།
དང་པོ་ལྟར་ན་ཁྱབ་ཆེས་ཏེ། བརྗོད་བྱ་རང་བཞིན་བརྗོད་པ་ལ་ཕུལ་བྱུང་སོགས་རྒྱན་མཐའ་དག་
འཇུག་པས་སོ །གཉིས་པ་ལྟར་ན། རྒྱན་འོག་མ་དཔེ་རྒྱན་གསལ་བྱེད་སྐོར་རྒྱན་སོགས་ཀྱི་སྐབས་
སུའང་བརྗོད་ཚུལ་དྲང་པོའམ། རྗོད་བྱེད་ཀྱི་ངག་དྲང་པོའི་རྒྱན་དངོས་སུ་གསལ་བས། རང་བཞིན་
བརྗོད་པ་རྒྱན་དང་པོ་དང༌། གཞན་རྣམས་དེའི་རྗེས་སུ་བསྟན་པའི་རྣམ་གཞག་དང་འགལ་བར་
འགྱུར་རོ་ཞེས་མཁས་པ་དག་ལ་བརྩད་ཅིང་དྲིས་པ་ཡིན་ལ། དེའི་ལན་ནི། བརྗོད་ཚུལ་སྒྲོ་མ་
བཏགས་པར་དྲང་པོར་བརྗོད་པའི་རྒྱན་ཞེས་བྱ་སྟེ། དྲང་པོར་མ་བརྗོད་པར་སྒྲོ་བཏགས་ནས་ཀྱང་
རང་བཞིན་བརྗོད་པའི་རྒྱན་དེ་ལ་འཁྱོག་བརྗོད་ཀྱི་རྒྱན་དུ་འཇོག་དགོས་ཤིང་འཁྱོག་བརྗོད་དེ་ལས་
བཟློག་པ་རྣམས་ལ་རང་བཞིན་བརྗོད་པར་འཇོག་རིགས་པའི་ཕྱིར། གལ་ཏེ་བརྗོད་བྱ་དངོས་པོའི་
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གནས་ཚུལ་ཇི་ལྟར་ཡོད་པ་དེ་བརྗོད་པར་བྱེད་པས་ན་བརྗོད་བྱའི་སྒོས་ཀྱང་རང་བཞིན་བརྗོད་པར་
བཞག་གོ་སྙམ་ན། འདི་ལ་ཞིབ་མོའི་བློ་གྲོས་གཅེས་ཏེ། དཔེར་ན་མཛེས་མའི་ལག་མཐིལ་དམར་བ་
དེ་བརྗོད་བྱ་དངོས་པོའི་གནས་ཚུལ་ལ་ཡོད་པ་དེ་ཡིན་མོད། དེ་རྒྱན་གྱི་སྒོ་ནས་བརྗོད་པ་ན་ཆུ་སྐྱེས་
བཞིན་ཞེས་དམར་བའི་ཚད་ཐུབ་པ་ཆུ་སྐྱེས་དང་མཚུངས་པར་བསྔགས་པ་འདི་བརྗོད་བྱ་སྔར་བཤད་
པ་དེ་ལྟར་ཡིན་ཀྱང་རྗོད་བྱེད་ཀྱི་སྒོ་ནས་འཁྱོག་བརྗོད་དུ་འགྲོ་བ་བཞིན་ནོ། །དེ་ལྟར་རྗོད་བྱེད་གཙོ་
ཆེ་བ་འཁྱོག་བརྗོད་ཚིག་གྲོགས་ཀྱིས་ཀྱང་ཤེས་ནུས་མོད། འོན་ཀྱང་དེ་ལྟར་བུའི་རང་བཞིན་བརྗོད་
པའི་རྒྱན་གྱི་རིགས་ཅན་རྒྱན་འོག་མ་རྣམས་སུ་ཡང་འབྱུང་བ་ལ་འགལ་བ་མེད་དེ། དཔེར་ན་དཔེ་
ཉེས་པར་བཤད་ཀྱང་དེའི་རིགས་ཅན་རྒྱན་འོག་མ་རྣམས་སུའང་མང་དུ་འབྱུང་བ་
རབཤདཀྱང
བཞིན།དེ་ལས་འཕྲོས་ནས་དྲི་བ་དྲུག་པར།
དཔེ་རྒྱན་ནས་བཟུང་དགོངས་པ་ཅན་གྱི་བར། །འཁྱོག་བརྗོད་རྒྱན་ཞེས་མཛེམས་མེད་མུ་
ཅོར་སྨྲ། །འོ་ན་དཔེ་རྒྱན་སོགས་སུ་དྲང་པོའི་རྒྱན། །མངོན་སུམ་རྒྱུ་ཚེ་འདྲེན་བྱེད་གང་གིས་ཟུམ། །
ཞེས་པའི་དོན་ནི། སཾ་གྷ་ཤྲཱིས། རང་བཞིན་བརྗོད་པ་དངོས་པོའི་གནས་ཚུལ་སྒྲོ་མ་བཏགས་པར་
བརྗོད་པ་རྒྱན་དང་པོའོ །དེ་ལས་འཁྱོག་པོར་བརྗོད་པ་གནས་ཚུལ་གཞན་དུ་སྒྲོ་བཏགས་པ་དཔེ་
རྒྱན་ལ་སོགས་པ་རྒྱན་ཕྱི་མ་རྣམས ཞེས་རྒྱན་ཕྱི་མ་ཀུན་འཁྱོག་བརྗོད་དུ་ཞལ་གྱི་བཞེས་ལ།འོ་ན་
དཔེ་རྒྱན་གསལ་བྱེད་སོགས་སུ་རང་བཞིན་བརྗོད་པའི་རྒྱན་མངོན་སུམ་དུ་གསལ་ཞིང༌། གཟུགས་
ཅན་བཞིན་དུ་རྒྱུ་བ་འདི་མི་གཟིགས་པ་འདྲེན་བྱེད་དེ་སྤྱན་གང་གིས་ཟུམ་པ་ལགས ཞེས་བཞད་
གད་ཉམས་ལྡན་གྱི་ཚུལ་གྱི་དྲིས་པ་ཡིན་ལ དེའི་ལན་ནི། སཾ་གྷ་ཤྲིའི་དེ་ཐལ་ཆེས་པས དཔེ་རྒྱན་
ཕལ་ཆེ་བ་འཁྱོག་བརྗོད་གཙོ་ཆེ་ཡང་མཐའ་གཅིག་ཏུ་མ་ངེས་ཏེ། དངོས་གནས་ལ་མཚུངས་ཆོས་དེ་
སྟོན་པ་ལ་མཆོག་དམན་མེད་པའི་དཔེ་དོན་མཉམ་པའི་རིགས་ཅན་ཀུན་རང་བཞིན་བརྗོད་པ་གཙང་
མ་ཡིན་ཏེ། དཔེར་ན། སངས་རྒྱས་ཤཱཀྱ་ཐུབ་པ་འདི་སངས་རྒྱས་འོད་སྲུང་བཞིན་དུ་སྒྲིབ་པ་ཀུན་
སྤངས་ཞེས་པ་ལྟ་བུའོ །ཡང་དཔེ་ལྷག་པས་དོན་དམན་པ་ཟིལ་གྱིས་གནོན་ཞེས་པའམ། འགོག་
པར་བྱེད་ཅེས་བརྗོད་ན་ཡང་རང་བཞིན་བརྗོད་པ་ཡིན་། དཔེར་ན། ཟླ་བའི་མཛེས་པ་ཕུན་ཚོགས་
106

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་བའི་བཅུད་ཐིགས
དེས །ཁྱོད་གདོང་མཛེས་པ་འགོག་པར་བྱེད། །ཅེས་དང༌། འཇམ་དབྱངས་མཁྱེན་པའི་ཆ་ཡིས་
ཀྱང༌། །མཁས་ཁྱོད་བློ་གྲོས་ཟིལ་གྱིས་གནོན། །ཞེས་པ་ལྟ་བུའོ། །དེ་བཞིན་དུ།ཀ་དམ་པ་ནི་རྣམ་
པར་རྒྱས །ཞེས་སོགས་དོན་སྐོར་ཚིགས་བཅད་འདི་དང༌།ལྷོ་ཡི་རླུང་གི་ཞེས་སོགས་དང་། གར་
བྱེད་ནི་ཙུ་ལ་འཕང་དུ། །ཞེས་སོགས་རིགས་བརྗོད་པ་བྱ་བ་དང་འབྲེལ་བ་རྣམས་དང༌། ཁྱོད་ཀྱི་མིག་
ནི་དམར་གྱུར་ཅིང་། །མཆུ་ནི་ཁྲིག་ཁྲིག་གཡོ་བ་དང༌། །སྨིན་མ་འཁྱོག་དེ་དེ་ལྟ་ནའང་། །ཉེས་པ་མེད་
པས་བདག་མི་འཇིགས། །ཞེས་པ་ལྟ་བུ་དང་། ནོར་ནི་མང་པོ་རྙེད་འགྱུར་ཞིང༌། །བདག་གི་སྲོག་ལ་
ཐེ་ཚོམ་མེད། །འོན་ཀྱང་འཛའ་བོ་འགྲོ་མི་བྱ། །ཞེས་པ་ལྟ་བུ་དབང་གིས་འགོག་པ་ཡང་རང་བཞིན་
བརྗོད་པ་ཡིན་ཞིང་དེ་བཞིན་དུ་དོན་གཞན་དུ་དོན་གཞན་བཀོད་པ།ཟློག་པ་ཅན།རྒྱུ། དགའ་བ།
ཉམས་ལྡན། གཟི་བརྗིད་ཅན། རྒྱ་ཆེ་སྦྱར་བ། མཚུངས་སྦྱོར། འགལ་བ། ལྷན་ཅིག་བརྗོད་པ
ཡོངས་བརྗེས།ཤིས་བརྗོད་རྣམས་ལ་ཡང་རང་བཞིན་བརྗོད་པ་སྦྱར་དུ་ཡོད་དེ། སྤྲོས་པས་ཆོག །ཇི་
ལྟར་ན་དཔའ་བོའི་རྟོགས་བརྗོད་ལས།སློངས་པ་འོངས་པ་མཐོང་ནས་ནི། །ས་བདག་རབ་ཏུ་དགྱེས་
པར་འགྱུར །བདུད་རྩི་རབ་སྦྱིན་ཆས་པ་ཡིས། །ཆུ་གཏེར་ཡང་དག་རྒྱས་འགྱུར་བཞིན། །ཞེས་པའི་
ཟླ་བའི་དངོས་པོའི་དཔེ་འདི་ཡང་དངོས་གནས་དང་མཐུན་པའི་དཔེ་དོན་མཉམ་པ་ཉིད་ཀྱི་རང་
བཞིན་བརྗོད་པ་དང༌།དོན་གཞན་བཀོད་པར་ཡང་འགྲོ།ཁྱད་པར་གཙུག་ན་ནོར་བུའི་རྟོགས་བརྗོད་
ལས། དེ་སྐད་བརྗོད་ནས་མི་བདག་གིས། །པད་ལྡན་སྲས་བཅས་དེ་མ་སྦྱིན། །སེམས་དཔའི་ཚུལ་
ལྡན་བདག་ཉིད་རྣམས། །རང་སྲོག་ལ་ཡང་ཆགས་མེད་གཏོང༌། །ཞེས་པ་འདི་ཡང་། བྱང་ཆུབ་
སེམས་དཔའ་རྣམས་ཀྱི་རྣམ་ཐར་དངོས་གནས་བཞིན་བརྗོད་པའི་དོན་གཞན་བཀོད་པ་དང༌། དེ་
བཞིན་དུ།སྒྲིབ་གཉིས་བག་ཆགས་བཅས་སྤངས་ཤིང༌། །ཆོས་ཀུན་མཁྱེན་པ་ཤཱཀ་ཐུབ་ནི། །གསེར་
ཐུབ་དང་མཚུངས་འོན་ཀྱང་འདི། །ཤཱཀྱའི་རིགས་ལས་འཁྲུངས་པ་ཡིན། །ཞེས་པ་ལྟ་བུ་ཡང་ཟློག་པ་
ཅན་གཞིར་བཞག་ལ་རང་བཞིན་བརྗོད་པར་ཡང་འགྲོ་བ་དང༌། ཉི་མ་ནུབ་གྱུར་ཟླ་བ་མཛེས། །
འདབ་ཆགས་རྣམས་ནི་གནས་སུ་སོང༌། ད་སྟེ་མཚན་མོའི་དུས་སྐབས་ནི། །ཤར་བ་ཉིད་དུ་བདག་
གིས་གོ། །ཞེས་པ་ལྟ་བུ་ཡང་རང་བཞིན་སྒྲོ་མ་བཏགས་པའི་རྒྱུ་རྒྱན་གཙང་མ་དང༌། རིམ་པ་ཅན་གྱི་
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རང་བཞིན་བརྗོད་པ་ནི། གཞན་དོན་ལ་ཆགས་ས་པཎ་ཀྱེ། །ཁྱོད་ཀྱི་འཆད་རྩོད་རྩོམ་པ་ཡིས། །བློ་
གསལ་རྗེས་འཛིན་ཕས་རྒོལ་འཇོམས། །ངོ་མཚར་བསྟན་བཅོས་དུ་མ་སྤེལ །ཞེས་པ་ལྟར་བུ་དང་།
དེ་བཞིན་དུ། གོ་བིན་ད་ཁྱོད་ཁྱིམ་འོངས་པ། །དེང་བདག་དགའ་བ་སྐྱེས་པ་གང༌། །དགའ་བ་འདི་ནི་
སླར་ཡང་ཁྱོད། །དུས་ཀྱི་འོང་ན་འབྱུང་བར་འགྱུར། །ཞེས་པ་ལ་དཔེར་མཚོན་པའི་དགའ་བའི་རྒྱན།
སྡོམ་རྩོན་ཁྱོད་ནི་བདག་གི་ཁྱིམ།།དེ་རིང་བྱོན་པས་དགའ་བ་སྐྱེས། །དགའ་བ་འདི་དེ་སླར་ཡང་ཁྱོད། །
རིམ་གྱིས་བྱོན་ཚེ་འབྱུང་བར་འགྱུར། །ཞེས་པ་ལྟ་བུ་ཡང་རང་བཞིན་བརྗོད་པའི་དགའ་བ་དང་། དེ་
བཞིན་དུ་ཉམས་རྒྱན་ལ་ཡང༌། མཆུ་ནི་དམར་ཞིང་གུག་པ་དང༌། །ཞེས་སོགས་སྔར་སྨོས་པའི་རིགས་
ཀྱི་རང་བཞིན་བརྗོད་པ་དེ་སྒེག་པའི་ཉམས་ཀྱི་རྒྱན་ཡིན་ཏེ།མཁས་འཇུག་ལས སྒེག་པ་ལུས་ངག་
དང་ཆ་ལུགས་དང༌།ཡུལ་སོགས་མཛེས་པའི་ཁྱད་པར་ཡིན་ཞེས་གསུངས་པ།མཆུ་དམར་བ་སོགས་
ནི་ནེ་ཙོའི་ལུས་ཀྱི་ཆ་ལུགས་མཛེས་པའི་ཁྱད་པར་དང༌། ཚིག་འཇམ་ལྡན་པའི་ནེ་ཙོའི་ངག་མཛེས་
པའི་ཁྱད་པར་ཡིན་པས་སོ། །
དེས་མཚོན་དཔའ་བ་མི་སྡུག་པ་སོགས་གར་གྱི་ཉམས་གཞན་བརྒྱད་ལ་ཡང་རང་བཞིན་
བརྗོད་པ་རེ་སྦྱར་རྒྱུ་ཡོད་དེ། དཔེར་ན་སྟོན་པ་སྙིང་སྟོབས་ཅན་དེས་འཁོར་བའི་ཆོས་སྒྲིབ་གཉིས་
བག་ཆགས་དང་བཅས་པ་བཅོམ་པ། ཞེས་པ་དང་། རྒྱལ་པོ་ར་མ་ཎ་དེས་གཡུལ་ངོ་ཀུན་ཕམ་པར་
བྱས་ཞེས་པ་ལྟ་བུ་དཔའ་བའི་ཉམས་ཀྱི་རང་བཞིན་བརྗོད་པ་དང༌། ཏོག་གཟུངས་ལས་སྒུར་ཞར་ལྦ་
བ་གསུམ་ཡོད་པ་ཞེས་གསུངས་པ་ལྟ་བུ་མི་སྡུག་པའི་རང་བཞིན་ནི་བརྗོད་པ་ཡིན་ཞིང༌།རྒོད་པ་
སོགས་ལ་ཡང་དེ་བཞིན་དུ་བློས་དཔྱད་དེ་ཤེས་པར་བྱའོ
ཡང་དེ་བཞིན་དུ་གཟི་བརྗིད་ཅན་ལ་ཡང་། དཔལ་ཆོས་ཀྱི་གྲགས་པ་ལྟ་བུ་རྩོད་པའི་
གཡུལ་ལས་རྒྱལ་བའི་མཁས་པ་ཞིག་གིས་སྨྲས་པ། བདག་ནི་རྒོལ་བ་ཀུན་འཇོམས་ཞེས །ཁྱོད་
ཅག་སྙིང་ནི་འདར་མ་བྱེད། །བདག་ལ་རྩོད་པའི་བློ་དོར་བ། །སུ་ཡང་བདེ་བར་ཟིམ་མེ་བཞུགས། །
ཞེས་པ་ཡང་རང་བཞིན་བརྗོད་པ་འགྲོ་བ་དང་། རྒྱ་ཆེའི་རྒྱན་ལ་ཡང༌། འདི་ལྟར་བྱང་ཆུབ་སེམས་
དཔའ་རྣམས་ཀྱི་ཐུགས་དག་ནི། །ཀུན་ལ་ཕན་སེམས་དགྲ་དང་གཉེན་ལ་ཡང་། །ཕན་པར་སྙོམས་
108

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
པའི་ངང་ཚུལ་འདི་ལྟར་བུ། །ཨེ་མ་སྙིང་སྟོབས་ཆེ་དེར་སུ་མི་དད། །ཞེས་པ་ལྟ་བུ་རང་བཞིན་བརྗོད་
པ་དང༌། སྦྱར་བའི་རང་བཞིན་བརྗོད་པ་ཡང་། འཇིག་རྟེན་དགའ་བར་གྱུར་པའི་མིག་བུ་ནི། །ཁྱོད་
ཤར་མུན་པའི་ཚོགས་ཀུན་དབྱིངས་སུ་དངས །སྣང་བ་འོད་ཀྱི་དགའ་སྟོན་སྲིད་ན་གསལ། །ཁྱེད་
དག་འཁོར་མོར་འཆར་འདིས་འཇིག་རྟེན་བདེ། །ཞེས་པ་ལྟ་བུ། ཁྱད་གཞི་ཉི་མ་དང་ཟླ་བ་གཉིས་ཀ་
ལ་འཇིག་རྟེན་གྱི་མིག་སྦྱར་དུ་ཡོད་ཅིང་། དེ་དག་གི་བྱ་བ་མུན་པ་དྭངས་པ་དང་། སྣང་བའི་དགའ་
སྟོན་གསལ་བ་ཡང་ཉི་ཟླ་གཉིས་ཀྱི་ཐུབ་མོང་བའི་བྱ་བར་གསལ་བ་དངོས་གནས་དེ་ཀ་སྒྲོ་མ་
བཏགས་པར་བརྗོད་པས་ན་རང་བཞིན་བརྗོད་པ་དང་།
མཚུངས་སྦྱོར་གྱི་རང་བཞིན་བརྗོད་པ་ཡང་།འདི་ལྟར སྒྲིབ་གཉིས་ཀུན་བཅོམ་རྒྱལ་བའི་
ངོ་བོ་ཉིད། །རྒྱལ་སྲས་ཟོལ་འཆང་བྱམས་མགོན་སྤྱན་གཟིགས་དང༌། །སྤངས་དང་རྟོགས་པ་དབྱེར་
མེད་འཇམ་པའི་དབྱངས། །ཉེ་བའི་སྲས་ཀྱི་མཚན་འཆང་ལྷ་ཁྱོད་ཡིན། །ཞེས་པ་ལྟར་བུ་དང༌།
འགལ་བའི་རང་བཞིན་བརྗོད་པ་ཡང་། མེ་ཏོག་ནགས་ཚལ་འབྲུ་བཅུད་ཀུན་སྨིན་པའི། །སྟོན་གྱི་
དུས་སྟོན་ཤར་རོ་ངང་པའི་ཚོགས། །དགའ་བས་མྱོས་པའི་གདངས་སྙན་ཅ་ཅོ་འཕེལ། །རྨ་བྱ་རྣམས་
ནི་ཡིད་འོང་དབྱངས་དང་བྲལ། །ཞེས་པ་ལྟ་བུ་དང༌།ལྷན་ཅིག་བརྗོད་པའི་རང་བཞིན་བརྗོད་པ་ཡང༌།
བདག་ཉིད་ལྷ་དེར་སྙིང་ནས་དད་པ་དང༌། །ཡེ་ཤེས་གཟིགས་པའི་བྱིན་རླབས་མཉམ་དུ་རྒྱས །
དཔྱོད་ལྡན་མཁས་པའི་བློ་གྲོས་དར་བབ་དང༌། །ལེགས་བཤད་ཕུལ་ཕྱིན་ཚོགས་རྣམས་ལྷན་ཅིག་
འཕེལ། །ཞེས་པ་ལྟ་བུ་དང༌། ཡང་ན་མེ་ལོང་ཉིད་ལས། ཁུ་བྱུག་སྒྲོགས་པའི་སྐལ་བཟང་དང༌། །
ནགས་ཀྱི་རླུངས་ནི་དྲི་བཟང་དག །དཔྱིད་ཀྱི་སྐྱེ་བོའི་ཀུན་དགའ་དང༌། །ལྷན་ཅིག་དག་ཏུ་འཕེལ
བར་འགྱུར། །ཞེས་བཤད་པ་ལྟ་བུ་དང༌།ཡོངས་རྗེས་སུ་འགྱུར་པའི་རང་བཞིན་བརྗོད་པ་ནི། དམ་
པའི་ལེགས་བྱས་སྙིང་སྟོབས་ཕུན་ཚོགས་བླ་ན་མེད། །བརྩེ་དང་ཞི་དུལ་ཚུལ་ཁྲིམས་ཕུང་པོ་ཡོངས་
རྫོགས་སྐུ། །ཀུན་ལ་དེས་པ་བཟོད་པའི་ངང་ཚུལ་སྤྲོ་དང་བསམ་གཏན་ཁྱད་པར་འཕགས། །ཟད་མི་
ཤེས་པའི་ཡོན་ཏན་མཐའ་ཡས་རྒྱལ་བ་དེ་ཡིས་བདག་ལ་བསྲུངས། །ཞེས་པ་ལྟ་བུའོ། །རྒྱན་གཞན་
གཟུགས་ཅན། སྲིད་པ་ཅན།བསྡུས།ཕུལ་བྱུང༌།རབ་བརྟགས། ཕྲ་མོ།ཆ།རྣམ་གྲངས་བརྗོད་པ།
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཀུན་ཕན།བསྙོན་དོར། ཁྱད་པར།སྐབས་མིན་བསྟོད་པ།ཟོལ་བསྟོད་ངེས་པར་བསྟན་པ་རྣམས་ནི་
མཐའ་གཅིག་ཏུ་འཁྱོག་བརྗོད་ཁོ་ན་དང༌། དཔེ་རྒྱན་གསལ་བྱེད་སྒོར་བ་སོགས་གོང་དུ་སྨོས་པ་དེ་
རྣམས་ལ་རང་བཞིན་བརྗོད་པ་དང་འཁྱོག་བརྗོད་གཉིས་ཀ་ཡོད་ཅིང་། རབ་སྤེལ་ནི་རང་བཞིན་དང་
འཁྱོག་བརྗོད་གཉིས་སྤེལ་མ་ཡིན་ནོ། །འདི་དག་དཎྜིའི་དགོངས་དོན་རྨ་མེད་པ་ཡིན་པས་འདི་སྐྱོང་
པར་རིགས་སོ །ཞེས་སྙན་ངག་སྨྲ་བ་རྣམས་ལ་བརྩེ་བས་ཐལ་མོ་སྦྱོར་རོ། །རང་བཞིན་བརྗོད་པ་
བཤད་ཟིན་། །
གཉིས་པ་དཔེ་རྒྱན་ལས་བརྩམས་ཏེ་བ་བདུན་པ།དོན་གྱི་དངོས་པོ་དཔེ་ཉིད་ཇི་ལྟ་བུར། །
མཚུངས་པ་གསལ་བར་རྟོགས་བྱེད་དཔེ་རྒྱན་གྱི། །མཚན་ཉིད་ཟློག་པ་ཅན་དང་མཚུངས་སྦྱོར་
།ཚང་ངམ་མི་འདྲའི་དབྱེ་བ་གཞན་ཡོད་ཅིང་། །ཞེས་པའི་དོན་ནི། གཞུང་ཉིད་ལས།ཇི་ལྟ་
ཇི་ཞིག་ལྟར་མཚུངས་པ །གསལ་བར་གང་དུ་རྟོགས་བྱེད་པ། །དེ་ནི་དཔེ་ཞེས་བྱ་བ་སྟེ། །ཞེས་
གསུངས་པ་ལྟར་དོན་ཇི་ལྟ་བུ་དེས་ཅི་ཞིག་དང་མཚུངས་དངོསཤུགས་གང་གི་སྒོ་ནས་གསལ་བར་
རྟོགས་པར་བྱེད་པའི་རྒྱན་དཔེ་རྒྱན་གྱི་མཚན་ཉིད་དུ་བཤད་པ་ལྟར་ན།འོག་གི་ཟློག་པ་ཅན་དང་
མཚུངས་སྦྱོར་ལ་ཡང་མཚན་ཉིད་དེ་ཚང་བས་དཔེ་རྒྱན་དུ་འགྱུར་ལ། དེ་ལྟར་ན་འདི་གཉིས་དཔེ་རྒྱན་
གྱི་ནང་དུ་འདུས་པར་འགྱུར་ཞིང་འོན་ཏེ་མཚན་ཉིད་མ་ཚང་ན་མ་ཚང་ཚུལ་གྱི་རྣམ་དབྱེ་གསལ་བར་
སྨྲ་དགོས་སོ། །ཞེས་དྲིས་པ་ཡིན་ལ། དེའི་ལན་ནི་སྤྱིར་དཔེ་རྒྱན་ལ་བཞིན་དང་འདྲ་བ་ལ་སོགས་
པའི་གསལ་བྱེད་དངོས་སུ་ཡོད་པ་དང་མེད་པ་གཉིས་ལས། དང་པོ་ནི། མཛེས་མ་ཁྱོད་ཀྱི་ལག་
མཐིལ་ནི། །ཆུ་སྐྱེས་བཞིན་དུ་ཀུན་ཏུ་དམར།།ཞེས་བཤད་པ་ལྟ་བུའོ།།
གཉིས་པ་ནི། ལུས་ཕྲ་ཁྱོད་གདོང་རི་བོང་ཅན། །ཞེས་སོགས་རྨོངས་དཔེ་དང་། ཐེ་ཚོམ་
དཔེ་དང་འདབ་བརྒྱ་པ་དང་སྟོན་ཟླ་དང༌། ཞེས་སོགས་འགལ་བའི་དཔེ་རྒྱན་དང༌། འདི་ནི་བཞིན་
ཉིད་པདྨ་མིན། ཞེས་སོགས་ཉིད་བརྗོད་པའི་དཔེར་བརྗོད་མེ་ལོང་ཉིད་ལས་བཤད་པ་རྣམས་དང༌།
གཞན་ཡང་དཔེ་གསལ་བྱེད་མེད་པའི་དཔེ་རྒྱན་མཐའ་ཡས་སོ། །ཡང་དཔེ་རྒྱན་ལ་དཔེ་གསལ་བྱེད་
དང་མཚུངས་ཆོས་གཉིས་ཀ་དངོས་སུ་བརྗོད་པ་དང༌། མཚུངས་ཆོས་དངོས་སུ་བརྗོད་ནས་དཔེ་
110

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
གསལ་བྱེད་དངོས་སུ་མ་བརྗོད་པ་དང༌། དཔེ་གསལ་བྱེད་དངོས་སུ་བརྗོད་ནས་མཚུངས་ཆོས་དངོས་
སུ་མ་བརྗོད་པ་དང་གསུམ། དང་པོ་ནི། གཞུང་ཉིད་ནས་བཤད་པའི་ཆོས་དཔེ་ལྟ་བུ། གཉིས་པ་ནི།
ཆུའི་ཕུང་པོ་དག་དང་ཁྱོད། །འཚམས་ལས་མི་འདའ་ཟབ་པ་སྟེ། །ཞེས་བཤད་པ་ལྟ་བུ་དང་། རྨད་
བྱུང་གི་དཔེར་བརྗོད། སྨིན་ལེགས་གལ་ཏེ་པདྨ་འགའ། །རྣམ་པར་འཕྲུལ་པའི་མིག་ལྡན་ན། །ཁྱོད་
ཀྱི་བཞིན་གྱི་དཔལ་འཛིན་ཏེ། །ཞེས་བཤད་པ་ལྟར་བུའོ། །གསུམ་པ་ནི། ཁྱོད་ཀྱི་གདོང་ནི་པདྨ་
བཞིན། །མིག་དག་ཨུཏྤལ་སྔོན་པོ་བཞིན། །ཞེས་བཤད་པ་ལྟ་བུའོ། །འདི་ནི་མཚུངས་སྒྲ་དངོས་སུ་
སྟོན་པས་ན། །ཞེས་པ་ཆོས་གཅིག་རྟོགས་བྱེད་པ། དེ་ནི་དངོས་པོའི་ཆེན་པོ་ལ་ཇི་ལྟར་འཆད། སྔོན་
དུས་ཀྱི་སྒྲ་པ་ཆེན་པོ་ཁྱེད་ད་དུང་མཁྱེན་རབ་སྦྱོང་དགོས་པར་དགོངས་འཚལ་ལོ། །
དྲི་བ་དགུ་པ། ཟླ་བའི་འགྲན་ཟླ་དཔལ་དང་དྲི་བཟང་གིས། །ཁྱོད་གདོང་པདྨ་བཞིན་ནོ་
ཞེས་འདི་ལ། །སྦྱར་བའི་རྒྱན་གྱི་མཚན་ཉིད་ཇི་ལྟར་ཚང༌། །མཚུངས་ཆོས་སྔོན་ལ་བརྗོད་པ་ཙམ་མིན་
ནམ། །གཞན་དུ་བརྟན་དང་ཆེ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཞེས་བརྗོད་པ་
ཡང་། །སྦྱར་བའི་དཔེ་ཡི་རྒྱན་དུ་མགོ་བསྒྲེ་ན། །རྣམ་དཔྱོད་དྲང་པོའི་ལན་གྱིས་དབུལ་མིན་ནམ། །
ཞེས་པའི་དོན་ནི། གཞུང་ལས།བསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་པའི་དྲི་བཟང་
གིས། །ཁྱོད་ཀྱི་གདོང་ནི་ཆུ་སྐྱེས་བཞིན། །ཞེས་པ་སྦྱར་བའི་དཔེ་རུ་བཤད། །ཅེས་གསུངས་པས།
།ཁྱད་ཀྱི་གདང་ན་ཆུ་སྐྱབ
མཁས་པ་དག་གིས་ཀྱང་འདི་སྦྱར་རྒྱན་དུ་སྒྲུབ་པར་སྣང་མོད། འདི་ནི་མཚུངས་ཆོས་རྣམ་པ་གསུམ་
དཔེ་དོན་གྱི་སྔོན་ལ་བརྗོད་ནས་དེ་གཉིས་ཀ་ལ་ཡོད་མཚུངས་སུ་བསྟན་པ་ཙམ་མ་གཏོགས་སྦྱར་རྒྱན་
གྱི་མཚན་ཉིད་ཇི་ལྟར་ཚང་བརྟག་དགོས། འདི་སྦྱར་རྒྱན་མཚན་ཉིད་པ་ཡིན་ན། བརྟན་དང་ཆེ་བའི་
བདག་ཉིད་དང་། །ལ་བ་ཎྱ་སོགས་ཡོན་ཏན་གྱིས།ཁྱོད་དང་རྒྱ་མཚོ་མཚུངས།ཞེས་པ་ཡང་སྦྱར་བའི་
དཔེ་རྒྱན་དུ་མགོ་བསྒྲེ་ནུས་ཏེ། སྔ་མ་དེ་དང་འདི་ལ་ཁྱད་པར་ཅི་ཡང་མི་སྣང་བའི་ཕྱིར། ཞེ་ན་མཁས་
པ་དག་རྣམ་དཔྱོད་དྲང་པོའི་ལན་ཅི་གསུང༌། ཞེས་དྲི་བ་ཡིན་ལ་དེའི་ལན་ནི། འདི་རྒྱ་དཔེ་ལ་སྦྱར་
བར་ཡོད་ཀྱང༌། མཁས་པ་དག་གི་དོན་གཅིག་ལ་བསྒྱུར་དགོས་བྱུང་བས།བོད་ཀྱི་སྐད་ལ་ཞིག་
པའམ། ཡང་ན་མཚུངས་ཆོས་གསུམ་ག་དཔེ་དོན་གཉིས་ཀ་ལ་ཡོད་མཚུངས་སུ་བསྟན་པས་ན་འདི་
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པཚུངས་ཆོས་མཉམ་ཉིད་ཀྱི་དཔེ་དང་འོག་གི་སྐྱེད་ཚལ་འཕྲེང་འདི་ཞེས་སོགས་སྦྱར་རྒྱན་དུ་གོ
བསྒྱུར་ན་ལེགས་པ་འདྲ་སྙམ་དུ་སེམས
དྲི་བ་བཅུ་པ།སྐབས་འདིར་མཉམ་ཉིད་དཔེ་ཞེས་བྱེ་བྲག་ཏུ། །བཤད་པའི་ངེས་ཚིག་ཅི་
ཡིན་དཔེ་རྒྱན་ཀུན། །དཔེ་དོན་མཉམ་པའང་མཚུངས་པར་རིགས་མིན་ནམ། །སཱ་ལ་ཀ་ན་ན་ཡི་
ལེགས་སྦྱར་སྒྲ། །ཁྱད་གཞི་བསྐྱེད་ཚལ་འཕྲེང་དང་རི་དྭགས་མིག །སོ་སོའི་དབང་གི་ཁྱད་པར་དོན་
གཉིས་ལས། །སྦྱར་བས་སྦྱར་རྒྱན་མཚན་ཉིད་མངོན་སུམ་དུ། །གཟུགས་ཅན་བཞིན་དུ་གསལ་བ་སུ་
ཡིས་སྒྲིབ། །ཞེས་པའི་དོན་ནི། གཞུང་ལས།མཚུངས་པའི་སྒྲ་ཡི་བརྗོད་བྱའི་ཕྱིར། །མཉམ་ཉིད་དཔེ་
དེ་ཇི་ལྟར་ན། །ཞེས་པ་མཉམ་ཉིད་ཀྱི་དཔེ་རྒྱན་བྱེ་བྲག་ཏུ་བཤད་པས་མཉམ་ཉིད་ཀྱི་དོན་དེ་ཅི།དཔེ་
དོན་མཚུངས་པའི་སྒོ་ཉིད་ནས་མཉམ་ཉིད་ཡིན་ན་དཔེ་རྒྱན་ཀུན་མཉམ་ཉིད་དུ་འགྱུར་ཞིང༌། ཁྱད་
པར་འདིའི་དཔེར་བརྗོད་དུ། སྐྱེད་ཚལ་འཕྲེང་འདི་བུ་མོ་བཞིན། །མཛེས་ལྡན་ས་ལ་ཀཱ་ན་ན། །ཞེས་
བཤད་སྣང་བ་འདི་ནི། ས་ལ་ཀཱ་ན་ན། ཞེས་པའི་ཚིག་གཅིག་ཉིད་དོན་གཉིས་སུ་འགྱུར་བས་དེས་
དོན་གཉིས་ལ་སོ་སོར་སྦྱར་ན། སྤོས་དཀར་ནགས་ཀྱི་མཛེས་ལྡན་པ། །ཞེས་པ་དང་། ལན་བུ་དང་
བཅས་གདོང་མཛེས་ལྡན །ཞེས་པ་རེ་ཐོབ་པས། དཔེར་བརྗོད་ལ་སྦྱར་རྒྱན་གྱི་མཚན་ཉིད་མངོན་
སུམ་གཟུགས་གྲུབ་རང་དུ་གསལ་བ་འདི་རིག་གནས་མཁྱེན་པའི་མཁས་པ་ང་རྒྱལ་ཅན་སུ་ཞིག་གི་
གཟུགས་གྲུབ་རང་དུ
སྒྲུབ་ནུས་པ་སོགས་ཡོད་ཅེས་དྲིས་པ་ཡིན་ལ་དེའི་ལན་ནི། འཇམ་དབྱངས་ཁ་ཆེས བསིལ་ཟེར་
ཅན་གྱི་འགྲན་ཟླ་ཞེས་སོགས་ཀྱིས། མཚུངས་ཆོས་སྔོན་ལ་བརྗོད་ནས་གསལ་བྱེད་ཕྱིས་བསྟན་པ་
ཡིན་ལ། འདི་ནི་དཔེ་གསལ་བྱེད་སྔོན་ལ་བརྗོད་པས་སྦྱར་རྒྱན་དང་མི་འདྲ་ཞེས་འཆད་པ་དང༌། སཾ་
གྷ་ཤྲཱིས་གོང་དུ་ཚིག་དོན་གཉིས་སྦྱར་ལ། འདིར་ནི་སྒྲ་མཉམ་པ་ཉིད་ཀྱི་མཚུངས་པ་ཙམ་མ་གཏོགས་
དོན་ཁྱད་པར་ཤིན་ཏུ་ཆེའོ། །ཞེས་དང༌། རིན་སྤུངས་ས་སྤྱོད་དབང་པོས། སྔ་མར་མཚུངས་ཆོས་སྟོན་
བྱེད་ལ་ཚིག་རྐང་གཉིས་ཡོད་པས་སྦྱར་རྒྱན་དང་། འདིར་དེ་ལྟར་མེད་པས་སྦྱར་རྒྱན་མ་ཡིན་ཞེས་
འཆད་མོད། དེ་དག་ནི་དོན་དུ་མི་འགྲོ་སྟེ། མཚུངས་ཆོས་དཔེ་གསལ་བྱེད་ཀྱི་སྔོན་དང༌། རྗེས་ལ་
བསྟན་པ་ཙམ་གྱི་སྦྱར་བའི་དཔེ་རྒྱན་ཡིན་མིན་དུ་འཇོག་པ་ནི་བཞད་གད་ཀྱི་གནས་ཡིན་པའི་ཕྱིར་
112

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
དང་མཚུངས་ཆོས་སྟོན་བྱེད་ཚིག་རྐང་མང་ཉུང་གི་སྒོ་ནས་སྦྱར་བའི་དཔེ་རྒྱན་ཡིན་མིན་དུ་འཇོག
གསུང་བ་ཡང་། སྙན་ཚིག་སྨྲ་བ་ལ་འཇིགས་མེད་སེང་གེའི་ཁ་ནས།བླུན་པོའི་ཝ་སྐད་དུ་འགྲོ་བ་དང༌།
སི་ཤྲཱིར་གྱི་བཞེད་པ་དེ་ཡང༌། གོང་དུ་ཚིག་དོན་གཉིས་ཀ་ཇི་ལྟར་སྦྱར་སྨྲ་དགོས་ཤིང༌། འདིར་སྒྲ་
གཅིག་པུ་དོན་གཉིས་ལ་སྦྱར་རྒྱན་མི་འགྲོ་ན། སྦྱར་བ་གཟུགས་གཅིག་ལྡན་པའི་ཚིག །དུ་མའི་
དོན་ཅན་ཡིན་པར་འདོད། །ཅེས་བཤད་པ་འདི་འགོག་རིགས་པར་འགྱུར་རོ །ཡང་མཉམ་ཉིད་ཀྱི་
དོན་འཆད་པ་ན་སྒྲ་མཉམ་པ་ཉིད་ཀྱི་ཞེས་གསུངས་པ་ཡང༌།འོ་ན་སྒྲ་མཉམ་ཉིད་དེ་ཅི། སྒྲ་གཅིག་
ཉིད་ཅེས་པའི་དོན་དུ་འཆད་ན་ས་ལ་ཀཱ་ན་ན་ཞེས་པའི་སྒྲ་གཅིག་ཉིད་དོན་གཉིས་ལ་སྦྱར་བས་འདི་
སྤྱར་བའི་དཔེ་རྒྱན་གཙང་མ་རང་དུ་གྲུབ་བོ། །ཡང་གསུང་ལས། ས་ལ་ཀཱ་ན་ནའི་སྒྲ་གཅིག་པོ་འདི་
དོན་གཉིས་ལ་མཉམ་ཉིད་དུ་དཔེ་དོན་དུ་སྦྱར་ཏེ་བཤད་པས་ན་མཉམ་ཉིད་ཀྱི་དཔེ་ཞེས་བྱའོ། །ཞེས་
བཤད་པ་ཡང་མི་འཐད་དེ།དོན་གཉིས་ལ་མཉམ་ཉིད་དུ་དཔེ་དོན་དུ་སྦྱར་ནས་བཤད་ཅེས་པ་ལ།
བརྗོད་བྱ་འདི་ཡིན་སྟོན་རྒྱུ་མི་འདུག་པའི་ཕྱིར་རོ །དེས་ན་སྒྲ་གཅིག་ཉིད་དོན་གཉིས་སུ་བསྒྱུར་ནས་
དཔེ་དོན་གཉིས་ལ་སོ་སོར་སྦྱར་ཡིན་པ་ནི་གོ་དགོས་སོ། །མདོར་ན། མཚུངས་པའི་སྒྲའི་བརྗོད་
བྱའི་ཕྱིར། །མཉམ་ཉིད་དཔེ་དེ་ཇི་ལྟར་ན། །བསིལ་ཟེར་ཅན་གྱི་འགྲན་ཟླ་དང༌། །ཞེས་སོགས་རྐང་
པ་གསུམ་འབྲེལ་མཚམས་ནས སྐྱེད་ཚལ་འཕྲེང་འདི་བུ་མོ་བཞིན། །མཛེས་ལྡན་ས་ལ་ཀཱ་ན་ན། །
ཞེས་པ་སྦྱོར་བའི་དཔེ་རུ་བཤད། །ཅེས་སྦྱར་ན་འཁྲུལ་པ་མེད་ཅིང་རྩ་བ་མཁན་པོའི་དགོངས་པར་
འབྱོར་བ་ཡིན་ནོ། །དེང་སང་གི་གཞུང་ལས་གོ་རིམ་ཅུང་ཟད་ཟློག་པ་འདི་ནི། སྔོན་འགྱུར་མཛད་
འཕྲལ་གྱི་དཔེ་ཕྱི་མོ་ཞིག་ལ་ཡི་གེ་པ་སོགས་ཀྱི་རྣམ་གཡེང་གི་སྐྱོན་ནམ་ཐུགས་འཛོལ་ཅུང་ཟད་བྱུང་
བར་སེམས་སོ །
དྲི་བ་བཅུ་གཅིག་པ།པདྨའི་མཛེས་པ་མ་ལུས་ཕྱོགས་གཅིག་ཏུ །བསྡུས་པ་སྲིད་པ་མིན་
དང་ཟླ་བ་ལས། །དུག་ནི་འབྱུང་མིན་དཔེ་རུ་གོ་བསྣོར་ན། །ལེགས་པ་མིན་ནམ་འོན་ཏེ་གནོད་
བྱེད་ཅི། །ཞེས་པའི་དོན་ནི། པདྨ་མཛེས་པའི་སྙིང་པོ་ཀུན། །འགའ་ཞིག་དག་ཏུ་བསྡུས་པ་བཞིན། །
ཁྱོད་ཞལ་རྣམ་པར་མཛེས་ཞེས་པ། །དེ་ནི་འབྱུང་མིན་དཔེ་ཞེས་རིག །ཅེས་སྲིད་ན་པདྨ་མཛེས་པའི་
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྙིང་པོ་ཀུན་ཕྱོགས་གཅིག་ཏུ་བསྡུས་པ་ལྟ་བུ་བྱུང་མིན་གྱི་དཔེ་དང༌། ཟླ་བའི་གཟུགས་ལས་དུག་
བཞིན་དང༌། །ཙན་དན་ལས་ནི་མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག།ཅེས་པ་སྲིད་པ་མིན་
པའི་དཔེ། །ཞེས་ཟླ་བ་བདུད་རྩིའི་རང་བཞིན་ལས་དུག་དང་ཙན་དན་བསིལ་བའི་རང་བཞིན་ལས་
མེ་ལྟ་བུ་སྲིད་མིན་གྱི་དཔེ་རུ་བཤད་མོད།འོན་ཀྱང་ཟླ་བ་ལ་ཞེས་པ་དང༌།ཙན་དན་ལ་ཞེས་པ་འབྱུང་
ཁུངས་ཀྱི་ཚིག་ཏུ་སྣང་བས ཟླ་བ་ལས་དུག་སོགས་འབྱུང་མིན་དང༌། པདྨའི་མཛེས་པ་གཅིག་ཏུ་
བསྡུས་པ་དེ་འདྲ་སྔར་མི་སྲིད་པས་སྲིད་མིན་གྱི་དཔེ་རུ་བཤད་ན་ལེགས་པ་འདྲ་སྙམ་དུ་སེམས་ཏེ།
སྲིད་ཅེས་པ་ནི་འདས་པ་དང་འབྱུང་བ་བཞི་མ་འོངས་པ་ཡིན་པས་དོན་སྙིང་པོ་དྲིལ་ན་པདྨའི་མཛེས་
པ་ཀུན་གཅིག་ཏུ་བསྡུས་པ་སྲིད་པ་མ་ཡིན་པ་དེ་དཔེར་བྱས་ཏེ་དེ་བཞིན་ཁྱོད་ཞལ་རྣམ་པར་
།ཞེས་པ་སྔར་སྲིད་མིན་གྱི་མཛེས་པ་དཔེར་བྱས་ནས་བསྟོད་ཡུལ་གྱིས་གདོང་ལ་
བསྔགས་པ་དང༌། ཟླ་བ་བདུད་རྩིའི་རང་བཞིན་ལས་དུག་སོགས་མི་འབྱུང་བ་དཔེར་བྱས་ཏེ་དཔེ་དེ་
བཞིན་དུ། ཞལ་མཛེས་ཤིང་འཛུམ་པའི་རང་བཞིན་འདི་ལས་ནི་རྩུབ་མོའི་ཚིག་ནམ་ཡང་འབྱུང་
ཞེས་འབྱུང་མིན་དཔེའི་སྒོ་ནས་བསྟོད་ཡུལ་གྱི་གདོང་ལ་བསྔགས་པ་ཡིན་པས་སོ།།གལ་ཏེ་མ་འོངས་
པའི་ཆོས་ལ་ཡང་སྲིད་མི་སྲིད་ཀྱི་རྣམ་གཞག་འཐད་སྙམ་ན།འཇིག་རྟེན་ལྷན་སྐྱེས་ཐ་མལ་པ་དག་
གི་མ་འོངས་པ་ལ་སྲིད་ཟེར་ཡང་བསྟན་བཅོས་པས་གཞལ་ན་མ་འོངས་པ་ལ་འབྱུང་མི་འབྱུང་དང༌།
འདས་པ་ལ་སྲིད་མི་སྲིད་ཀྱི་རྣམ་གཞག་འཐད་པ་ཡིན་ཏེ། འདས་པ་འགོག་པ་སྟོན་པ་ན་གཞུང་ལས།
ལུས་མེད་ཀྱི་ནི་མེ་ཏོག་གི །མདའ་ལྔས་ཀུན་ལས་རྒྱལ་བར་འགྱུར། །ཞེས་པ་མི་སྲིད་ཅེས་བཤད་པ་
ཡིན་ནོ།།
དྲི་བ་བཅུ་གཉིས་པ། འདབ་བརྒྱ་སྟོན་ཟླ་ལུས་ཕྲའི་བཞིན་དང་གསུམ། །ཕན་ཚུན་འགལ་
ཞེས་བརྗོད་པ་བྱ་བྱེད་ལས། །ཡོན་ཏན་འགལ་བ་གང་ཡིན་གཞན་དུ་ན། །འགལ་རྒྱན་མཚན་གྱི་
མཛེས་ཀྱང་ཡིད་ཆེས་ཅི། །ཞེས་པའི་དོན་ནི་གཞུང་ལས། འདབ་བརྒྱ་པ་དང་སྟོན་ཟླ་དང༌། །ལུས་
ཕྲའི་བཞིན་དང་གསུམ་པོ་ནི། །ཕན་ཚུན་རྣམ་པར་འགལ་ཞེས་པ། །དེ་ནི་འགལ་བའི་དཔེར་
བརྗོད་། །ཅེས་འགལ་བའི་དཔེ་རྒྱན་བཤད་པ་འདི་བྱ་བ་འགལ་བ་ཡིན་ནམ། བྱེད་པ་པོ་ཁྱད་གཞི་
114

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
འགལ་བ་ཡིན་ནམ། ཡོན་ཏན་འགལ་བ་སོགས་གང་ཡིན། གཞན་དུ་འགལ་རྒྱན་གྱི་མིང་བཏགས་
ཀྱང་འགལ་རྒྱན་དུ་ཡིད་ཆེས་པ་དཀའའོ་ཞེས་དྲིས་པ་ཡིན་ལ།དེའི་ལན་ནི།འཇམ་དབྱངས་ཁ་ཆེས།
ཕྱི་མ་ཕྱི་མའི་འོད་སྔ་མ་སྔ་མས་འཇོམས་པར་བྱེད་པས་འགལ་ཞེས་དང་། སཾ་གྷ་ཤྲཱིས་གཟུགས་ཕན་
ཚུན་རྣམ་པ་ཐ་དད་དུ་འཆར་བས་འགལ་བ་ཡིན་ཞེས་དང་། རིན་སྤུངས་སྙན་ངག་མཁན་པོས། རྗོད་
བྱེད་ཕན་ཚུན་རྣམ་པ་ཐ་དད་པ་ཙམ་གྱི་འགལ་ལོ་ཞེས་བཤད་པའི་ལུགས་གསུམ་འབྱུང་བ་ལས།
དང་པོ་ནི། ཐུགས་གཞིག་ཡེ་མ་བཅུག་པའི་ཏབ་ཏོབ་ཀྱི་གསུང་དུ་སྣང་སྟེ། སྟོན་ཟླའི་འོད་དཔེ་དོན་
གནས་ལ་ལུས་ཕྲའི་བཞིན་འོད་བཅོམ་ཀྱང༌། དེ་བཅོམ་པ་འདིར་བརྗོད་བྱར་བྱས་ན་དཔེ་དོན་མི་
འབྱོར་བ་དང༌། པདྨ་འདབ་མ་བརྒྱ་པའི་འོད་ཀྱིས་ནི་སྟོན་ཟླའི་འོད་བཅོམ་པ་དོན་གནས་ལ་ཡང་
དངོས་སུ་མི་འཐད་པའི་ཕྱིར། ལུགས་གཉིས་པ། གཟུགས་ཕན་ཚུན་རྣམ་པ་ཐ་དད་དུ་འཆར་བའི་
འགལ་བ་དེ་ཡང་མི་འཐད་དེ། གཟུགས་ཕན་ཚུན་རྣམ་པ་ཐ་དད་དུ་སོང་བ་གཞིར་བཞག་ཅིང་། དེ་
འདྲས་འདིའི་འགལ་བར་ག་ལ་འགྲོ། ཕན་ཚུན་རྣམ་པར་ཞེས་པའི་ཚིག་ལ་འཁྲིས་ནས་འོལ་ཚོད་དུ་
གསུངས་པར་སྣང༌། ལུགས་གསུམ་པ། དེ་ཡང་མི་འཐད་དེ། རྗོད་བྱེད་ཕན་ཚུན་རྣམ་པ་ཐ་དད་པས་
འགལ་ཞེས་པ་ལ་འབྲེལ་མེད་ཅིང་། བརྗོད་བྱ་འདབ་བརྒྱ་པ་སོགས་གསུམ་འགལ་བའི་རྒྱུ་མཚན་
ཞིག་གསུང་དགོས་རྒྱུ་ཡིན་པས་། །དེས་ན་པདྨ་དཀར་པོ་འདབ་མ་བརྒྱ་ལྡན་དཀར་ལ་ཞིམ་ང
མཛེས་པ་དང༌།སྟོན་དུས་ཀྱི་ཟླ་བ་རྡུལ་བྲལ་དཀར་ཞིང་དྭངས་པ་དཔེར་བྱས་ནས།དེ་དག་དང་ལུས་
ཕྲའི་བཞིན་དཀར་ཞིང་མཛེས་པ་མཚུངས་པར་དོན་གྱིས་བསྟན་པས་ན་བཞིན་ལ་བསྔགས་པ་བརྗོད
པ་ཡིན་ལ། གསུམ་པོའི་འགལ་ཚུལ་ནི། དེ་གསུམ་དཀར་ཞིང་མཛེས་པའི་རང་བཞིན་གཅིག་ཏུ་སྐྱེ་
བོ་ཕལ་མོ་ཆེ་འཁྲུལ་ཏེ་གཅིག་ཏུ་བཟུང་བར་སྙན་ངག་མཁན་གྱི་སྒྲོ་བཏགས་ནས་འཁྲུལ་པ་ཅན་དེ་
དག་གི་ངོར་གསུམ་པོ་དེ་དག་ནི་གཅིག་མ་ཡིན་ཏེ། ཕན་ཚུན་ཐ་དད་དུ་མ་དཔེ་ལས་ཆད་འདུགབཤད་པ་
ཡིན་པར་ཁོ་བོ་སེམས་སོ། །
དྲི་བ་བཅུ་གསུམ་པ། ལྷག་པ་དམན་པ་བྱེད་དང་འཇོམས་ཞེས་པའི། །བྱ་བའི་ཆོ་ག་གཅིག་
ཏུ་བསྡུས་པ་ལ། །བྱེད་པའི་ཚིག་གི་ཅི་བྱ་དེ་ཡི་༼དོན༽། །དལ་བུས་མྱངས་ན་ལེགསམ་དཔེ་ལས་ཆད་འདུག
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཞུང་ལས། ལྷག་པ་དམན་པ་བྱ་བ་ཡི། །ཆོ་ག་གཅིག་ལ་རབ་བསྡུས་ནས། །གང་སྨྲས་དེ་ནི་
མཚུངས་པ་དག །སྦྱོར་བའི་དཔེ་རུ་བཤད་དེ་དཔེར། །ཞེས་གསུངས་པས།དཔེ་ལྷག་པ་སྟེ་ཁྱད་པར་
དུ་འཕགས་པ་བརྒྱ་བྱིན་དང༌།མ་དཔེ་ལས་ཆད་འདུགདཔེ་དོན་དུ་སྦྱར་ཏེ།བྱ་བའི་ཆོ་ག་གཅིག་ལ་བསྡུས་
ཞེས་པ་བྱ་ཚིག་སོ་སོར་མེད་པར་བྱེད་ཅེས་པ་དང་། འཇོམས་ཞེས་པའི་བྱ་ཚིག་གཅིག་པའི་སྒོ་ནས་
བརྗོད་དོན་ཚར་བཅད་དང་རྗེས་འཛིན་གང་དང་གང་ཡིན་པ་སྟོན་པར་བྱེད་པ་དེ་ནི་མཚུངས་མ་དཔེ་
ལས་ཆད་འདུགདོན་ཡིན་མོད། རྣམ་བཤད་དག་ལས། ལྷག་པས་དམན་པ་བྱས་པ་ཡིས། །ཞེས་བྱེད་
ཚིག་སྦྱར་ནས་དེ་ལ་འབྲུ་ནོན་མཛད་པ་འདི་འཐད་དམ་མི་འཐད། འཐད་ན་ལྷག་པས་ཞེས་པའི་བྱེད་
ཚིག་དེའི་ནུས་པ་རྣམ་དཔྱོད་ཀྱིས་མྱངས་ན་ལེགས་མ་དཔེ་ལས་ཆད་འདུགདེའི་ལན་ནི།ལྷག་པས་ཞེས་
པ་མ་དག་སྟེ་དཔེ་དོན་གཉིས་པོ་དེ་མཉམ་དུ་བྱ་ཚིག་གཅིག་གི་སྒོ་ནས་བསྟན་པར་མཚུངས་པས་བྱེད་
ཚིག་དེ་ལ་ནུས་པ་ཅི་ཡང་མི་གནང་བའི་ཕྱིར། བྱ་བའི་ཆོ་ག་ཞེས་པ་ལ། རིན་སྤུངས་པས་མ་དཔེ་ལས་
ཆད་འདུགགནོན་མཛད་པ་ཡང་ལྷག་པས་ཞེས་པའི་ཚིག་དེའི་སྐྱོན་ཡིན་ཞིང་། བྱ་བའི་ཆོ་ག་ཞེས་པ་བྱ་
ཚིག་ཡིན་པ་ལ་བློ་གྲོས་ཀྱི་འཇུག་པ་མ་ཤར་བས་ཀྱང་ཡིན་ནོ།།
དྲི་བ་བཅུ་བཞི་པ། བྱེད་པ་ཅན་གྱི་ངག་མ་དཔེ་ལས་ཆད་འདུགཡི་དོན་ཡིན་ན། །བྱ་ཚིག་དང་
འབྲེལ་གཞན་ཡང་དེར་ཐལ་བས། །བློ་མིག་མུན་པས་ཅུང་ཟད་ནོངས་མིན་ནམ། །ཞེས་པའི་དོན་ནི།
གང་ཡང་ངག་དོན
གཞུང་ལས། གང་ཡང་ངག་དོན་ཉིད་ཀྱི་ནི། །གལ་ཏེ་ངག་དོན་ཉེར་མཇལ་ན། །ངག་དོན་དཔེ་སྟེ་
བཞིན་སྒྲ་ནི། །གཅིག་དང་དུ་མས་དེ་རྣམ་གཉིས། །ཞེས་འཇལ་བྱེད་དཔེའི་ངག་དོན་གྱིས། འཇལ་
བྱ་དོན་གྱི་ངག་དོན་ཉེ་བར་འཇལ་ཞིང་རྟོགས་པར་བྱེད་པ་སྟོན་པའི་ཚིག་སྦྱོར་དེ་ལ་ངག་དོན་དཔེའི
རྒྱན་བཤད་ཅིང༌། ངག་དོན་གྱི་དོན་ལ་རིན་སྤུངས་པས། ངག་དོན་ཞེས་པ་ནི།ཚིག་གི་དོན་ཙམ་མ་
ཡིན་གྱི། བྱ་བའི་རྣམ་དབྱེ་ངེས་པར་ཡོད་པ་ལ བྱེད་ཅན་དྲུག་པོ་ཅི་རིགས་སུ་འབྲེལ་བ་ཞིག་
དགོས་སོ །བྱེད་ཅན་དྲུག་གང་ཞེ་ན།ཚོགས་གསུམ་གསལ་པར། བྱེད་པོ་ལས་དང་བྱེད་ཅན་ཆེད། །
འབྱུང་ཁུངས་བཞི་རྣམས་བྱེད་ཅན་དྲུག །ཅེས་པ་འདྲེན་པར་མ་དཔེ་ལས་ཆད་འདུག ་བའི་རྒྱན་གཞན།
ཁྱོད་ནི་ས་བསྲུང་མེལ་ཚེ་བྱེད། །ཅེས་པ་དང་།བརྟན་པས་རྒྱ་མཚོའི་རྗེས་སུ་བྱེད། །ཅེས་པ་ཡང་ངག་
116

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
དོན་དཔེར་ཐལ་ཞིང༌། གཞན་ཡང་བྱེད་པ། དགོས་ཆེད་འབྱུང་ཁུངས་སོགས་བྱེད་པ་ཅན་གྱི་ངག་
གང་རུང་ཞིག་དང་འབྲེལ་མ་དཔེ་ལས་ཆད་འདུག ཀུན་ངག་དོན་དཔེར་ཐལ་བ་བཟློག་ཐབས་མེད་པས
སྐབས་འདིར་མཁྱེན་ལྡན་ས་སྐྱོང་དེའི་བློ་གྲོས་ཀྱི་མིག་བུ་རྨོངས་པའི་མུན་པས་ཅུང་ཟད་ནོངས་
པའམ། སྒྲིབ་པ་མ་ཡིན་ནམ་ཞེས་དྲིས་པ་ཡིན་ལ། དེའི་ལན་ནི། ཁྱོད་གདོང་མིག་ནི་མི་བརྟན་ཞིང་། །
སོ་ཡི་འོད་ཟེར་རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །གེ་སར་དག་གི་མཚོན་བཞིན་
མཛེས། །ཞེས་པ་འདི། བཞིན་སྒྲ་གཅིག་གི་ངག་དོན་དཔེ་དང་། པདྨ་ཅན་བཞིན་ལུས་ཕྲ་མ། །ཞེས་
སོགས་བཞིན་སྒྲ་དུ་མའི་ངག་དོན་དཔེར་བརྗོད་དུ་གསུང་པ་དང་། གོང་དུ་ཡང་དཔེ་དང་དཔེ་ཅན་
གཉིས་ཀ་ལ་ངག་དོན་སྦྱར་ནས་གསུངས་པ་རྣམས་ཀྱི་ནུས་པ་མྱངས་ན།ཆོས་དང་ཆོས་ཅན་དུ་མའི་
ཚོགས་པ་སྟོན་པའི་ངག་ཞིག་ནི་འདིའི་ངག་དང༌།དེའི་བརྗོད་བྱ་ཆོས་ཅན་དུ་མའི་ཚོགས་དོན་ནི།
ངག་དེའི་དོན་ཡིན་པས། དེས་ན་དཔེའི་སྐབས་ཀྱི་ངག་དོན་ནི་པདྨའི་སྟེང་དུ་བུང་བ་འཁོར་ཞིང༌། ཟེ་
འབྲུའི་གེ་སར་རྒོད་ཅིང་མཛེས་པ་དང་ལྡན་པ་དེ་ཡིན་ཞིང་དེའི་ཚེ་པདྨ་ཆོས་ཅན་ཡན་ལག་ཅན།
བུང་བ་དང་གེ་སར་ནི་ཆོས་སམ་ཡན་ལག །དེ་བཞིན་དུ་དོན་གྱི་ངག་དོན་ནི། ལུས་ཕྲའི་གདོང་ལ་
མིག་གཉིས་གཡོ་ཞིང་སོའི་ཁ་དོག་དཀར་བའི་འཕྲེང་བ་དང་བཅས་པ་དེ་ཡིན་ལ་དེ་ཚེའི་གདོང་ནི་
ཆོས་ཅན་ནམ་ཡན་ལག་ཅན། གདོང་དེའི་ཆ་ཤས་མིག་དང་སོའི་འཕྲེང་བ་ནི་ཆོས་སམ་ཡན་ལག་
ཡིན་ཞིང་། དེ་ལྟ་བུའི་ཆོས་དང་ཆོས་ཅན་ཚོགས་པའི་ངག་དོན་དཔེ་དེས་ཆོས་དང་ཆོས་ཅན་ཚོགས་
པའི་ངག་དོན་དཔེ་དེས་ཆོས་དང་ཆོས་ཅན་ཚོགས་པའི་དོན་གྱི་ངག་དོན་གྱི་ཉེ་བར་འཇལ་བ་སྟོན་
པའི་ཚིག་སྦྱོར་དེ། ངག་དོན་དཔེ་རུ་བཤད་ན་གཞུང་གི་དགོངས་པ་དང་འབྱོར་རམ་སྙམ་མོ། །རིན་
སྤུངས་པས། གེ་སར་དག་གིས་མཚོན་བཞིན་མཛེས། །ཞེས་པའི་ཚིག་ཟུར་མཛེས་ཞེས་པ་བྱ་ཚིག་ཏུ་
བཤད་པ་ནི་བྱ་བ་དང་ཡོན་ཏན་གྱི་ཁྱད་པར་མ་བྱེད་པའོ །
དྲི་བ་བཅོ་ལྔ་པ། ཟླ་བ་ཉི་མ་རྒྱ་མཚོའི་དཔེ་གསུམ་གྱིས། །བརྗོད་བྱ་རྒྱལ་པོ་གཅིག་ཉིད་
མཚོན་འདི་ཡང་། །མང་བའི་དཔེ་ཡི་རྒྱན་དུ་འགྱུར་ཞེས་ན། །རྣམ་དཔྱོད་འཛུབ་མོས་སོ་སོར་འབྱེད་
ནུས་སུ། །ཞེས་པའི་དོན་ནི། གཞུང་ལས།རྒྱལ་པོ་མཛེས་པས་ཟླ་བ་དང༌། །གཟི་བྱིན་གྱིས་ནི་ཉི་མ་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དང༌། །བརྟན་པས་རྒྱ་མཚོའི་རྗེས་སུ་བྱེད། །ཅེས་པ་འདི་ནི་རྒྱུ་དཔེར་དྲངས་ཞེས་བསྟོད་བྱའི་རྒྱལ་པོ་
ཞིག་ཟླ་བ་སོགས་དཔེ་གསུམ་ཙམ་འཚོགས་ནས་བསྟོད་པ་འདི་ཡང་མང་བའི་དཔེ་རྒྱན་དུ་འགྱུར་ཏེ།
དཔེ་མང་པོས་དོན་གཅིག་ཉིད་མཚོན་པས་སོ །ཞེ་ན་རྣམ་དཔྱོད་གསལ་བའི་འཛུབ་མོས་སྔར་གྱི་
མང་བའི་དཔེ་རྒྱན་དང་འདི་གཉིས་སོ་སོར་འབྱེད་ནུས་པ་སུ་ཡོད་དྲིས་པ་ཡིན་ལ།དེའི་ལན་ནི།འདི་
དཔེ་མང་པོས་དོན་གཅིག་ཉིད་མཚོན་པ་ཡིན་ཡང་མང་བའི་དཔེ་རྒྱན་དུ་མི་འགྱུར་ཏེ། མང་བའི་དཔེ་ནི།
གཞུང་ལས ཙན་དན་ཆུ་དང་ཟླ་ཟེར་དང་། །ཟླ་ཤེལ་སོགས་བཞིན་ཁྱོད་ཀྱི་ནི།།རེག་པ་བསིལ་ཞེས་
ཁྱད་པར་དག །གསལ་བར་བྱེད་པ་མང་བའི་དཔེ། །ཞེས་གསུངས་པས བསིལ་བའི་རང་བཞིན་
ཙན་དན་ལ་སོགས་པའི་དཔེ་མང་པོས་ཡིད་དུ་འོང་བ་དེའི་ལུས་ཀྱི་རེག་པ་བསིལ་བ་ཉིད་དུ་སྟོན་
པས་ན་མཚུངས་ཆོས་གཅིག་ཉིད་སྟོན་པ་ལ་དཔེ་མང་པོ་ཚོགས་པ་ནི་མང་བའི་དཔེ་རྒྱན་དང༌།འདིར་
ནི་མཚུངས་ཆོས་མཛེས་པ་དང་གཟི་བྱིན་སོགས་མཚུངས་ཆོས་རེ་ལ་སོ་སོར་སྨོས་པས་རྒྱུ་དཔེ་ཙམ་
ལས་མང་བའི་དཔེ་མ་ཡིན་ནོ། །དཔེ་རྒྱན་བསྟན་ཟིན་། །
གཟུགས་ཅན་གྱི་རྒྱན་གྱི་སྐབས་ལས་བརྩམས་ཏེ་བ་བཅུ་དྲུག་པར། དཔེ་དང་གཟུགས་
ཅན་དཔེ་དོན་ཐ་དད་དང༌། །ཐ་མི་དད་དུ་སྦྱོར་བའི་ཚིག་གི་རྒྱན། །ཡིན་ཕྱིར་གཞི་མཐུན་མི་སྲིད་
འགལ་བ་རུ །འགྱུར་རམ་དེས་ན་དཔེ་ཡི་གཟུགས་ཅན་ཅི །ཞེས་པའི་དོན་ནོ། །གཞུང་ལས། ཐ་
དད་སྣང་མིན་གྱུར་པ་ཡི། །དཔེ་ཉིད་ངོ་བོ་ཅན་འདོད་དཔེར། །ཞེས་གསུངས་པས། དཔེ་དོན་ཐ་དད་
དུ་སྟོན་པ་མ་ཡིན་ཐ་མི་དད་དུ་སྦྱོར་བའི་ཚིག་རྒྱན་གྱི་དཔེ་བརྗོད་དག་ནི་གཟུགས་ཅན་གྱི་རྒྱན་དུ་
འདོད་ཅེས་བསྟན་ལ།དེ་ལ་དོགས་པ་ནི་འོ་ན་དཔེ་རྒྱན་ཡང་ཡིན་གཟུགས་ཅན་ཡང་ཡིན་པའི་གཞི་
མཐུན་པ་ཞིག་མི་སྲིད་པར་འགྱུར་ཏེ། རིམ་བཞིན་དཔེ་དོན་ཐ་དད་དང་ཐ་མི་དད་ཡིན་པའི་ཕྱིར།
གལ་ཏེ་དེ་གཉིས་ཆར་ཡིན་པའི་གཞུང་ནི་མི་སྲིད་ན།མྱོས་པས་འཁུར་ཚོས་དམར་བ་ཡི། །བཀབ་པ་
བཞིན་གྱི་ཟླ་བ་ནི། །འཆར་ཁའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པ་
འདི་དཔེའི་གཟུགས་ཅན་དུ་བཤད་པས དེ་དཔེ་རྒྱན་དུ་གྱུར་པའི་གཟུགས་ཅན་དུ་ཁས་ལེན་དགོས་
སམ་ཞེས་དྲིས་པ་ཡིན་ལ། དེའི་ལན་ནི། དཔེར་བརྗོད་དེ་དཔེ་རྒྱན་རྐྱང་པ་ཡང་མ་ཡིན། གཟུགས་
118

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
ཅན་གྱི་རྒྱན་རྐྱང་པ་ཡང་མ་ཡིན་པས། དཔེ་དང་གཟུགས་ཅན་གཉིས་ཚོགས་པ་ཡིན་།ཞེས་སྨྲས་
ན་ཡང་ལེགས་པ་ལྟར་སྣང་མོད།འོན་ཀྱང་དེ་དཔེ་རྒྱན་ཡིན་ནམ་མིན་ཞེས་ཕྱོགས་གཉིས་སུ་ཁ་ཚོན་
བཅད་ནས་དྲིས་པའི་ཚེ། ཡིན་མིན་གང་རུང་ཅིག་གི་ལན་འདེབས་ངེས་པར་དགོས་པས། རང་གི་
བསམ་ཚོད་ནི་འདི་དཔེ་རྒྱན་ཡིན་ཏེ། བཞིན་གྱི་ཟླ་བ་ནི་དོན་དང་། ཟླ་བ་མཚན་ཉིད་པ་དཔེ་དང་།
འགྲན་ཞེས་པ་ནི་གསལ་བྱེད་ཡིན་པའི་ཕྱིར།འོན་ཀྱང་ཚིགས་བཅད་དེའི་ཚིག་ཟུར་བཞིན་གྱི་ཟླ་བ་
ནི་ཞེས་པའི་ཚིག་རང་ཀར་དེ་གཟུགས་ཅན་ཡིན་ཞིང༌།དེ་ཙམ་གྱིས་ཚིགས་བཅད་དེ་གཟུགས་ཅན་
དུ་ག་ལ་འགྱུར། དེས་ན་འདི་ལ་གཟུགས་ཅན་གྱི་དཔེ་རྒྱན་ཞེས་བཤད་ནས་དཔེ་རྒྱན་གྱི་དབྱེ་བའི་
སྐབས་སུ་བསྟན་ན་འཐད་པར་སེམས་སོ།།
དྲི་བ་བཅུ་བདུན་པ། ལུས་སེམས་ཐ་དད་སྣང་མིན་གྱུར་པ་ལ། །ལུས་ཅན་ཞེས་བོད་དེ་
བཞིན་འདིར་མཚུངས་ན། །དོན་ཉིད་གཟུགས་དང་ཅིག་ཤོས་གཟུགས་ཅན་དུ། །ལོག་པར་རྟོག་པའི
ས་བོན་འདེབས་སམ་ཅི །ཞེས་པའི་དོན་ནི། འདིར་རིན་སྤུངས་ས་སྐྱོང་དབང་པོས། དཔེ་དང་དོན་
གཉིས་པོ་ཐ་དད་དུ་སྣང་བ་མིན་པར་གྱུར་པ་ཡིས། དཔེ་ཉིད་ཀྱི་བོའམ་གཟུགས་སུ་དོན་བཀོད་པ་
དག་ནི་གཟུགས་ཅན་གྱི་རྒྱན་དུ་འདོད་དེ།དཔེར་ན་བེམ་རིག་ཐ་མི་དད་པར་གཅིག་ཏུ་གྱུར་པ་ལ་
གཟུགས་ཅན་ཞེས་པ་ལྟ་བུའོ །ཞེས་བཤད་ལ། དེ་ལྟར་དཔེ་དོན་གཉིས་ཀྱི་ནང་ནས་དོན་གཟུགས་
དང་། དཔེ་གཟུགས་ཅན་དུ་ཐལ་བས་གཟུགས་དང་གཟུགས་ཅན་བཟློག་པའི་སྐྱོན་མི་འབྱུང་ངམ་
ཞེས་དྲིས་པ་ཡིན་ལ།དེའི་ལན་ནི། གཟུགས་དང་གཟུགས་ཅན་ཞེས་པའམ། དཔེ་དང་དཔེ་ཅན་
ཞེས་པ་དོན་ཁྱད་མེད་པས། དཔེ་ནི་དོན་གྱི་གཟུགས་སམ་ངོ་བོ་དོན་ནི་དཔེའི་གཟུགས་ཅན་ནམ་ངོ་
བོ་ཅན་ཡིན་ཞིང༌། རྒྱུ་མཚན་དེའི་ཕྱིར་ན་དོན་དཔེའི་གཟུགས་ཅན་ནམ་ངོ་བོ་ཅན་དུ་བཀོད་པ་ལ།
གཟུགས་ཅན་ཞེས་ཀྱང་བྱ།དཔེ་ཅན་ཞེས་ཀྱང་བྱ་བ་ཡིན་ཏེ། གཞུང་དག་པ་འགའ་ཞིག་ལས། ཐ་
དད་སྣང་མིན་གྱུར་བ་ཡི། །དཔེ་ཉིད་ངོ་བོ་ཅན་འདོད་དཔེར། །ཞེས་གསུངས་ཤིང་དེའི་དོན་ཡང༌།
ཚིག་སྦྱོར་གྱི་སྒོ་ནས་དོན་དེ་དཔེ་དང་ཐ་དད་དུ་སྣང་བ་མ་ཡིན་པར་གྱུར་པའི་སྒོ་ནས་དཔེ་ཉིད་ཀྱི་ངོ་
བོ་ཅན་དུ་འདོད་པ་སྟེ་བཀོད་པ་ནི། གཟུགས་ཅན་གྱི་རྒྱན་གྱི་མཚན་ཉིད་དུ་བསྟན་པ་ཡིན་། །དོན་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདི་དག་མཁྱེན་ཡངས་རྒྱ་མཚོ་ལྟ་བུའི་དགོངས་དབྱིངས་སུ་བཞག་ནས། ཐམས་ཅད་མཁྱེན་པ་ཀླུ་
གྲུབ་རྗེའི་གསུང་ལས།དོན་རྒྱན་གང་ཞིག་དཔེ་དང་དཔེ་ཅན་ངོ་བོ་གཅིག་ཏུ་སྦྱར་ཏེ་དཔེ་དོན་གྱི་
གཟུགས་སུ་བཀོད་པ་དེ་གཟུགས་ཅན་གྱི་རྒྱན་གྱི་ངོ་བོ་ཡིན་། །ཞེས་གསུངས་སོ །དེས་ན་དོན་
དཔེའི་གཟུགས་ཅན་དུ་བཀོད་པས་གཟུགས་ཅན་གྱི་རྒྱན་ཞེས་པའི་རྣམ་དབྱེ་འདི་སྙིང་ལ་འཆང་
དགོས་ཏེ།དཔེ་ཅན་དང་གཟུགས་ཅན་དོན་གཅིག་པའི་ཕྱིར།དེ་ལས་གཞན་དུ་དོན་དཔེའི་གཟུགས་
སུ་བཀོད་ན་གཟུགས་ཀྱི་རྒྱན་ནམ་དཔེའི་རྒྱན་ཞེས་པར་འགྱུར་ཞིང༌། གཟུགས་ཅན་དང་དཔེ་ཅན་
དང་ངོ་བོ་ཅན་ནི་དོན་མི་ཚང་བར་འགྱུར་བས་ཐ་སྙད་བཞག་མཚམས་ཕྲ་མོ་འདི་དག་ལ་གསལ་མྱུར་
ཞིབ་མོའི་རྣམ་དཔྱོད་གཅེས་སོ། །
དྲི་བ་བཅོ་བརྒྱད་པ། ལག་ནི་པདྨ་ཞེས་དང་སེན་འོད་ནི། །མེ་ཏོག་ཅེས་པ་བརྗོད་ཚུལ་དོ་
མཉམ་ལས། །སྔ་མ་བསྡུས་དང་ཅིག་ཤོས་མ་བསྡུས་པར། །འཆད་པའི་ཟློས་གར་འདི་ཅི་རྒྱུ་མཚན་
གང༌། །ཞེས་པའི་དོན་ནི། གཞུང་ལས། དཔུང་པ་འཁྲི་ཤིང་ལག་པ་། །པདྨ་སོར་ཡལ་འདབ་། །
ཞེས་པ་བསྡུས་པའི་གཟུགས་ཅན་གྱི་དཔེར་བརྗོད་དང་། ལག་པའི་འཁྲི་ཤིང་སོར་མོ་རྣམས། །ཡལ་
འདབ་སེན་མོའི་འོད་ཟེར་ནི། །མེ་ཏོག་ཏུ་གྱུར་དཔྱིད་གྱི་དཔལ། །ཁྱོད་ནི་ངེད་ལ་མངོན་སུམ་རྒྱུ། །
ཞེས་པ་ལ་བསྡུས་པའི་གཟུགས་ཅན་དུ་བཤད་ལ།དེ་ལ་དོགས་པ་ནི་བསྡུས་པའི་ནང་ཚན་ལག་པ་ནི་
པདྨ་ཞེས་པ་དང༌།ཡང་མ་བསྡུས་པ་ནས་བཤད་པའི་སེན་མོའི་འོད་ཟེར་ནི་མེ་ཏོག་གོ་ཞེས་པ་གཉིས།
དཔེ་དོན་གྱི་བར་ན་ནི་ཞེས་པའི་ཚིག་རེ་ནི་ཡོད་མཉམ་ཡིན་ཞིང་གཟུགས་ཅན་དུ་སྦྱོར་ཚུལ་དེ་མཉམ་
པ་ལས་སྔ་མ་དེ་བསྡུས་པ་དང༌། ཕྱི་མ་དེ་མ་བསྡུས་པར་འཆད་པའི་རྒྱུ་མཚན་ཅི་ཡོད་ཅེས་དྲིས་པ་
ཡིན་ལ། དེའི་ལན་ནི།འདིའི་བསྡུས་མ་བསྡུས་ནི་རྣམ་དབྱེ་དྲུག་པ་མི་མངོན་པར་བསྡུས་པ་དང༌།དེ་
མ་བསྡུས་པར་མངོན་པར་ཡོད་པ་ལ་འཇོག་རིགས་པས། དཔུང་པ་འཁྲི་ཤིང་སོར་ཡལ་འདབ་ནི་
བསྡུས་པ་གཙང་མ་དང་། དེ་བཞིན་དུ་ལག་པ་པདྨ་ཞེས་པ་གཅིག་བྱུང་ན་བསྡུས་པར་འགྲོ་ཡང་ནི་
ཞེས་པ་ཚིག་རྐང་པ་བསྐོང་བའི་ཆེད་དུ། འགྱུར་མཛད་དག་གིས་འགྱུར་གྱི་ཁྱད་པར་ལས་བྱུང་བར་
སེམས་། །དེས་ན་མ་བསྡུས་པའི་དཔེར་བརྗོད་ལ། ལག་པའི་འཁྲི་ཤིང་སོར་མོ་ཡི། །ཡལ་འདབ་
120

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
སེན་མོའི་འོད་ཟེར་གྱི། །མེ་ཏོག་ཏུ་གྱུར་ཞེས་སོར་མོ་སོགས་གཞན་གཉིས་ལ་ཡང་རྣམ་དབྱེ་དྲུག་པ
སྦྱར་བའི་བརྗོད་ཚུལ་དོ་མཉམ་དུ་བྱེད་པ་ལས་འོས་ཅི་ཡོད།འོ་ན་གཞུང་དང་འགལ་ལོ་སྙམ་ན། རྒྱ་
གཞུང་དངོས་མའི་མེ་ལོང་ལ་འཁྲུལ་པ་མེད་ཀྱང༌།བོད་སྐད་དུ་བསྒྱུར་བའི་གཞུང་ཀུན་ལ་འགྱུར་
མཛད་མཁས་མི་མཁས་ཀྱི་ཁྱད་པར་དང༌། འགྱུར་མཛད་མཁས་ཀྱང་སྐད་ཀྱི་དབང་གིས་གཞུང་དོན་
ཅུང་ཟད་ཞིག་ཅིང་ནུས་པ་ཆུང་དུ་སོང་བ་དང༌།དགོས་པའི་དབང་གིས་ཕྲི་བསྣན་བྱེད་དགོས་པ་
སོགས་མཐའ་ཡས་པས།བོད་སྐད་དུ་བསྒྱུར་བའི་བཀའ་བསྟན་བཅོས་ཀྱི་ཆ་ཀུན་ལ་བློ་མིག་དག་
པའི་འཕགས་མཆོག་གིས་གཟིགས་ན་འཁྲུལ་མ་འཁྲུལ་གྱི་ཆ་གང་ཡང་ཡོད་དུ་བརྡའ་བས་རྒྱ་གཞུང་
ཡིན་པའི་ཕྱིར་ལ་ཁྱབ་པ་མ་འཆའ་མཛོད
དྲི་བ་བཅུ་དགུ་པ། ལྔ་པ་ཆ་ཤས་གཟུགས་ཅན་སྤྱིར་བསྟན་དང༌། །སླར་ཡང་ཡན་ལག་
གཅིག་སོགས་དམིགས་བསལ་གྱི། །དབྱེ་བ་ཙམ་ཡིན་དེ་ཉིད་སྙིང་ལམ་དུ། །མ་སྨིན་རྟོགས་བརྗོད
གྲགས་ལྡན་ཁྱུ་མཆོག་འགའ །ཆ་ཤས་ཙམ་དང་ཡན་ལག་སོ་སོར་ནི། །སྨྲ་བའི་རོ་འཛིན་ངལ་བའི་
ཁུར་ལྕི་བས། །རང་བཟོའི་འདམ་དུ་བྱིང་ཞིང་བྱིང་ཞིང་ཡང༌། །རྣམ་དཔྱོད་ཡོན་པོའི་གོམ་སྟབས་
འཁྱོར་མིན་ནམ། །ཞེས་པའི་དོན་ནི། གཞུང་ལས། གཏུམ་མོ་གློ་བུར་ཉིད་དུ་ནི། །ཁྱོད་གདོང་མཆུ་
ཡིས་ཡལ་འདབ་གཡོ། །རྔུལ་གྱི་ཆུ་ཡི་ཐིགས་པ་ཡི། །དོག་པ་མུ་ཏིག་འོད་ཅན་འཛིན། །ཞེས་ཆ་ཤས་
ཅན་གདོང་གཟུགས་ཅན་དུ་མ་བཀོད། དེའི་ཆ་ཤས་མཆུ་དང་གདོང་ལས་བབས་པའི་རྔུལ་གྱི་ཆུ་
རྣམས་གཟུགས་ཅན་དུ་བཀོད་པ་ལ།ཆ་ཤས་གཟུགས་ཅན་དུ་བཞག་ནས་སླར་ཡང༌།མཛེས་མ་མྱོས་
པའི་འཁུར་ཚོས་དམར། །མིག་གི་ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་བོ་ནི། །འདི་ཡང་
དམར་བའི་རང་བཞིན་བྱས། །ཞེས་ཆ་ཤས་སམ་ཡན་ལག་ཅན་གདོང་གཟུགས་ཅན་དུ་མ་བྱས་པར།
དེའི་ཆ་ཤས་སམ་ཡན་ལག་གཅིག་མིག་ཨུཏྤལ་དམར་པོའི་ངོ་བོ་ཅན་དུ་བཀོད་ལ་ཡན་ལག་གཅིག་
གི་གཟུགས་ཅན་དང༌།དེས་མཚོན་ནས་ཡན་ལག་གཉིས་སོགས་ཀྱི་གཟུགས་ཅན་ཀྱང་ཤེས་པར་བྱ་
། དས་མཚན་ནས་ཡན
བ་ནི་གཞུང་གི་དགོངས་པ་ཡིན་པས་འདིར་མ་གོ་རྒྱུའི་དོགས་པ་ཆེར་མེད་མོད།འོན་ཀྱང་རིན་སྤུངས་
ས་སྤྱོད་དབང་པོས།འདིར་ཆ་ཤས་ཀྱི་གཟུགས་ཅན་དང༌།ཡན་ལག་གཅིག་སོགས་ཀྱི་གཟུགས་ཅན་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མིང་གི་རྣམ་གྲངས་ཙམ་མ་གཏོགས་ཁྱད་པར་བསྟན་དཀའ་བའི་གནས་སུ་གྱུར་པ་ལ འགྲེལ་པ་སྔ་
མ་རྣམས་སུ་དོགས་པ་བླངས་ཤིང་དཔྱད་པ་མ་ཤར་མོད། རང་བློས་བརྟགས་པའི་ཚེ་ཆ་ཤས་ཀྱི་
གཟུགས་ཅན་ནི་མཆུ་ཡི་ཡལ་འདབ་གཡོ་ཞེས་པ་ལ་སོགས་པ་གདོང་པའི་ཆ་ཤས་ཁོ་ན་ལ་སྟེ། མཆུ་
ཡལ་འདབ་ཏུ་བཀོད་པའི་གཡོ་བ་ལས་སུ་བྱས་པ་དང༌། ཡན་ལག་གཅིག་གཟུགས་ཅན་ནི་མིག་གི་
ཨཏྤལ་དམར་པོ་ཅན། ཁྱོད་ཀྱི་གདོང་གིས་ཞེས། གདོང་པའི་ཡན་ལག་མིག་ཨུཏྤལ་དམར་པོའི་
གཟུགས་སུ་བཀོད་ནས། ཅན་གྱི་སྒྲས་ཡན་ལག་ཅན་གདོང་པའི་དངོས་པོ་ལ་བདག་པོའི་སྒྲ་སྦྱར་
བས་ན་ཐ་དད་པས་དབྱེ་བ་བསྟན་དུ་ཡོད་། །ཞེས་བྲིས་པ་ནི། ཆ་ཤས་དང་ཡན་ལག་དོན་གཅིག་མི་
གཅིག་གི་མཐའ་ཅི་ཡང་མ་ཆོད་པ་ལ།དཔེར་བརྗོད་ཀྱི་ཚིག་ཟུར་གཡོ་ཞེས་པ་དང༌།ཅན་ཞེས་པའི་
སྒྲས་ཆ་ཤས་གཟུགས་ཅན་དང༌། ཡན་ལག་གཟུགས་ཅན་གྱི་ཁྱད་པར་འབྱེད་པར་སྨྲ་བའི་ལྗགས་ཀྱི་
དབང་པོ་ནི་དོན་བྲལ་ངལ་བའི་ཁུར་ལྕི་བས་རང་བཟོའི་འདམ་དུ་བྱིང༌ཞིང༌།རྣམ་དཔྱོད་ཡོན་པོའི
གོམ་སྟབས་སུ་སོང་བ་མ་ཡིན་ནམ་ཞེས་དྲིས་པ་ཡིན་ལ།དེའི་ལན་། ནང་རིག་པའི་གཞུང་ལུགས་
ཆེན་པོ་དག་ལས་ཀྱང༌། དེ་ཉིད་ཡན་ལག་ཅན་ཏེ་ཆ་ཤས་ཅན། །ཤིང་རྟ་དེ་ཉིད་བྱེད་པོ་རྗེས་འགྲོར་
སྙེད། །སྐྱེ་བོ་རྣམ་ལ་ལན་ཉིད་དུ་གྲུབ། །འཇིག་རྟེན་གྲགས་པའི་ཀུན་རྫོབ་མ་བརླག་ཅིག །ཅེས་
ཕུང་པོ་ལ་བརྟེན་ནས་བཏགས་པའི་གང་ཟག་དང་། ཤིང་རྟའི་ཡན་ལག་ལ་བརྟེན་ནས་བཏགས་པའི་
ཤིང་རྟ་རྣམས་ཡན་ལག་ཅན་དང༌།ཆ་ཤས་ཅན་དུ་གསུངས་པས། ཡན་ལག་ཅན་དང་ཆ་ཤས་ཅན་ལ་
ཁྱད་པར་མེད་ཅིང་དོན་གཅིག །དེའི་གནད་ཀྱིས་ཡན་ལག་དང་ཆ་ཤས་ལ་ཡང་ཁྱད་པར་མེད་པས་
གདོང་གི་མཆུ་དང་མིག་སོགས་གདོང་གི་ཆ་ཤས་དང་ཡན་ལག་གཉིས་ཀ་ཡིན།དེས་ན་ཆ་ཤས་
གཟུགས་ཅན་ལས་ལོགས་སུ་ཡན་ལག་གཅིག་ཙམ་པ་གཟུགས་ཅན་གྱི་དབྱེ་བར་བསྟན་ན་ཆ་ཤས་
དང་ཡན་ལག་ལ་ཁྱད་པར་ཡོད་པར་འགྱུར་ཡང་། ཡན་ལག་གཅིག་དང་གཉིས་སོགས་ཀྱི་དབྱེ་བ་ནི་
ཆ་ཤས་གཟུགས་ཅན་གྱི་ནང་ཚན་དེར་ཡང་ཆ་ཤས་གཅིག་དང་གཉིས་དང་གསུམ་གྱི་དབྱེ་བ་སྟོན་པ་
ཡིན་ཏེ་འཁྲུལ་པ་མེད་དོ།།
དྲི་བ་ཉི་པ། སྨིན་མ་འཁྲི་ཤིང་དེ་ཡང་གར་བྱེད་དང༌། །གདོང་ཉིད་ཟླ་བ་ཟླ་བའང་ཡིད་
122

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
སྲུབས་ཀྱི། །གཟུགས་སུ་འཕར་མར་བཀོད་ཅེས་རྔུད་མོའི་། །དབང་མེད་ལས་ཀྱིས་མགྲིན་པ་མྱོས་
མིན་ནམ། །འཁྲི་ཤིང་གར་བྱེད་གཉིས་པ་ལས་བྱ་དང༌། །ཡིད་སྲུབས་ཆགས་པའི་ཡིད་སྲུབས་ཙམ་
ཞན་ད་ན།།གཞང་དོན་དེ་མར་སྲོད་
ཡིན་གྱི། །འདོད་ལྷ་གཞོན་ནུ་ངེས་མིན་གཞན་དུ་ན། །གཞུང་དོན་དྲི་མར་སྤྱོད་འདི་སུ་ཡི་གཡོ།།ཞེས་
པའི་དོན་ནི། གཞུང་ལས། ཡན་ལག་ཅན་དང་ཡན་ལག་རྣམས། །གཟུགས་བྱས་གཟུགས་སུ་མ་
བྱས་ལ། །བརྟེན་པ་མི་མཉམ་པ་ཞེས་པའི། །གཟུགས་ཅན་མཛེས་པ་ཡིན་ཏེ་དཔེར། །མྱོས་པའི་
འཁུར་ཚོས་རབ་དམར་ཞིང༌། །སྨིན་མའི་འཁྲི་ཤིང་གར་བྱེད་པ། །ཁྱོད་གདོང་ཟླ་བ་ཡིན་སྲུབས་ཀྱི། །
འཇིག་རྟེན་གསུམ་པོ་གཞོམ་པར་ནུས། །ཞེས་གསུངས་པའི་དོན་ལ། སཾ་གྷ་ཤྲཱིས། ཡན་ལག་ཅན་
གདོང་པའི་སྟེང་དུ་ཡན་ལག་སྨིན་མ་དང་འཁུར་ཚོས་གཉིས་ཡོད་པ་ལས། སྨིན་མ་གཟུགས་ཅན་གྱི་
གཟུགས་ཅན་དུ་བཀོད་ཅིང༌།ཞེས་དང་། ས་སྤྱོད་དབང་པོས། སྨིན་མ་འཁྲི་ཤིང་དུ་བཀོད་པ་དང༌།
འཁྲི་ཤིང་དེ་ཡང་བཀོད་ཅིང་།དེ་བཞིན་དུ་ཡན་ལག་ཅན་གདོང་པ་ནི་ཟླ་བར་བཀོད། ཟླ་བ་དེ་ཡིད་
སྲུབས་འདོད་ལྷར་བཀོད་པས་གཟུགས་ཅན་གྱི་གཟུགས་ཅན་དུ་བྱས་ཤིང༌། ཞེས་བྲིས་པ་ནི་བརྟེན་
པ་མི་མཉམ་པ་ལ་འཕར་མ་མི་དགོས་པས། ཚུལ་དེ་ལྟ་བུ་ནི་རང་གི་ལས་ཀྱིས་བསྐུལ་བའམ།
གཞན་གྱིས་དབང་མེད་དུ་བསྐུལ་ནས་སྨྲས་པ་གང་རུང་དུ་ཟད་ལ། གཞན་དུ་ན་མཁས་པ་ཁྱེད་དག་
གི་གཞུང་དོན་དྲི་མར་སྤྱོད་འདི་གཡོན་ཅན་སུ་ཞིག་གིས་བསླུས་པ་ཡིན་ཞེས་བཞད་གད་ཉམས་ལྡན་
སྤྱད་པ
གྱི་ཚུལ་གྱིས་དྲིས་པ་ཡིན་ལ དེའི་ལན་ནི། རྟེན་ནམ་ཡན་ལག་ཅན་གདོང་གཟུགས་ཅན་དུ་བྱས་
ཤིང༌། བརྟེན་པའམ་དེའི་ཡན་ལག་སྨིན་མ་དང་འཁུར་ཚོས་གཉིས་ལས་སྨིན་མ་གཟུགས་ཅན་དུ་
བཀོད་ཅིང༌། འཁུར་ཚོས་གཟུགས་ཅན་དུ་མ་བཀོད་པ་ནི་རྐང་པ་འཐེང་འགྲོས་ལྟ་བུར་མི་མཉམ་
པས་། བརྟེན་པ་མི་མཉམ་པའི་གཟུགས་ཅན་ཞེས་བྱ་བ་ནི་གཞུང་གི་དོན་ཡིན་ལ། དེ་ཡང་སྨིན་
མའི་འཁྲི་ཤིང་གར་མཁན་མ་ཞེས་པའམ། གར་བྱེད་ཅན་ཞེས་པ་བྱུང་ན་འཕར་མར་སོང་ཡང་། གར་
བྱེད་པ་ཞེས་པ་ནི་རྣམ་དབྱེ་གཉིས་པ་བྱ་བའི་ཚིག་ཡིན་ཏེ། དཔེར་ན་ཕྱག་འཚལ་བ་ཞེས་པའི་བྱ་ཚིག་
བཞིན་ནོ།།འདི་ཡན་ལག་གཅིག་གི་གཟུགས་ཅན་དང་ཟློས་སོ་སྙམ་ན།ཡན་ལག་གཅིག་སོགས་སུ་
ཁྱད་གཞི་ཡན་ལག་ཅན་གཟུགས་ཅན་དུ་མ་བྱ་ལ། འདིར་ཁྱོད་གདོང་ཟླ་བ་ཞེས་གཟུགས་ཅན་དུ་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱས་པས་ཁྱད་པར་ཤིན་ཏུ་ཆེ་ལ དེས་ན་འདི་རྟེན་ཡན་ལག་ཅན་བྱས་པ་ཞིག་ངེས་པར་དགོས་
ཤིང་།དེ་ཡང་འཕར་མ་བྱུང་ཀྱང་འགལ་བ་མེད།མ་བྱུང་ཀྱང་ངེས་པར་དགོས་པ་མ་ཡིན་།།
དྲི་བ་ཉེར་གཅིག་པ། ཛཱ་ཧུའི་བུ་མོ་འཕྲོག་བྱེད་རྐང་པ་ཡི། །རྩེ་ལ་བཏགས་ཞེས་བརྗོད་ན་
གངྒཱ་ཉིད། །ཏོག་ཏུ་འགྱུར་ཞེས་བློ་གྲོས་རྩིང་པོའི་གཏམ། །འོ་ན་རྐང་རྩེ་གྱེན་བསྟན་ཡིན་ནམ་ཅི། །
ཁྱད་པར་དང་བཅས་ཞེས་དང་ཁྱད་པར་། །ཚོགས་ཀྱི་གཟུགས་ནི་ཁྱད་པར་ཅན་མིན་ནམ། །དེ་ན་
ཁྱད་པར་ཅན་ཉིད་དཔེ་ཡི་ནི། །གཟུགས་སུ་བཀོད་ལ་དེ་ལྟར་བཏགས་སམ་ཅི། །ཞེས་པའི་དོན་ནི།
སཾ་གྷ་ཤྲཱིས། ཛཱ་ཧུ་ནུ་ཡི་བུ་མོའི་གོས། །འཕྲོག་བྱེད་རྐང་པའི་རྩེ་ལ་བཏགས། །ཞེས་འགྱུར་བཅོས་ཤིང༌།
ཊིཀྐར་ཡང་།ཁྱབ་འཇུག་གི་རྐང་པ་ལ་གངྒཱ་ཏོག་གམ་རྒྱན་ནམ་བ་དན་གྱི་ཚུལ་དུ་བཏགས་པ་འདི་ལ་
ཞེས་དང༌། ལྷ་ཁྱབ་འཇུག་ཆེན་པོའི་རྐང་པ་ནི་རྒྱལ་མཚན་གྱི་ཡུ་བར་བཀོད་ཅིང༌། དེའི་རྩེ་ལ་བ་དན་
གྱི་ཚུལ་དུ་བཏགས་པའི་གངྒཱ་ལྷའི་རྒྱལ་མཚན་དུ་བཀོད་པ་དེ་ནི་འཛམ་བུའི་གླིང་དུ་འཕྱར་ཞིང་
བཙུགས་པ་ལས་ཞེས་བྲིས་ལ དེ་ལྟར་ན་གངྒཱ་ཉིད་རྒྱལ་མཚན་གྱི་རྩེ་ལ་བཀོད་པའི་ཏོག་ཏུ་འགྱུར་།
དེ་སྐབས་འདིའི་རྒྱལ་མཚན་གྱི་རྩེ་ལ་བཏགས་པར་ཁས་བླངས་པས་། །ཞེས་སྐྱོན་འཕངས་ན་
བཤད་མ་ཐག་པ་དེ་བློ་གྲོས་རྩིང་པོའི་གཏམ་དུ་འགྱུར་རམ་མི་འགྱུར།མཁས་པ་འགའ་ཞིག་རྐང་པ་
ཡུ་བ་རྐང་མགོ་ཏོག །གངྒཱ་དར་རས་སོགས་ཀྱི་ལྷབ་ལྷུབ་ཀྱི་གོས་སུ་བྱས་ནས་རྒྱལ་མཚན་དུ་བཀོད་
པར་མཛད་ལ། དེ་ལྟར་ན་རྐང་རྩེའི་རྐང་མགོ་གྱེན་བསྟན་དུ་འགྱུར་བའི་སྐྱོན་མི་འབྱུང་ངམ། ཡང་ན་
ཁྱད་པར་དང་བཅས་པ་ཞེས་པའི་དོན། ཁྱད་པར་དང་ཁྱད་པར་ཅན་གཉིས་ཀྱི་ཟླས་ཕྱེ་བའི་ཁྱད་པར་
ཅན་དེ་ཡིན་ནམ། དེ་ན་ཁྱད་པར་ཅན་ཉིད་གཟུགས་ཅན་དུ་བྱས་པ་ལ་ཁྱད་པར་དང་བཅས་པའི་
གཟུགས་ཅན་དུ་བཏགས་སམ་གཞན་དུ་ན་ཁྱད་པར་དང་བཅས་པའི་དོན་གང་ཡིན་ཞེས་དྲིས་པ་ཡིན་ལ།
དེའི་ལན་ནི། འཕྲོག་བྱེད་རྐང་པ་ཛཱ་ཧུ་ཡིས། །བུ་མོའི་ཆུ་གོས་རྕེ་ལ་བཏགས། །ཞེས་འབྱུང་བ་ལྟར་
བཤད་ན། ཁྱབ་འཇུག་གི་རྐང་པ་ནི་ཏོག་དང༌། ཁྱབ་འཇུག་དེའི་ཞབས་བསིལ་གྱི་གངྒཱ་ནི་ཆུ་གོས་ཏེ་
ལྷབ་ལྷུབ་གོས་ཀྱི་གཟུགས་ཅན་དུ་བྱས་ནས། དེ་ལྟ་བུའི་རྒྱལ་མཚན་སྔོན་མེད་མཚར་བ་དེ་ཕྱར་
ཞིང་བཙུགས་པ་ལས ནག་ཕྱོགས་ལྷ་མིན་གྱི་འཇིགས་པས་དོགས་པ་མེད་ཅིང༌། དཀར་པོའི་ལྷ་
124

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
རྣམས་དགའ་བ་ཡིན་ནོ་ཞེས་པ་ནི་གཞུང་གི་དོན་ཡིན་ལ། སཾ་གྷ་ཤྲཱིས། འཛམ་བུའི་གླིང་དུ་ཕྱར་ཞིང་
གཙུགས་པ་ལས་ཞེས་བཤད་པ་ནི། ཁྱབ་འཇུག་གིས། གངྒཱ་ཞབས་བསིལ་དུ་བྱས་པ་དེ་ལྷ་ཡུལ་དུ་
ཡིན་ནམ། འཛམ་བུའི་གླིང་དུ་ཡིན་བརྟགས་དགོས་ལ།དེ་ལྟར་བརྟགས་པས་ལྷའི་ཡུལ་དུ་ཡིན་ན་
འཛམ་གླིང་དུ་ཕྱར་ཞིང་བཙུགས་པ་དེ་མི་འཐད་དོ། །འོ་ན་རྐང་པ་ཏོག་ཡིན་ན།རྒྱལ་མཚན་གྱི་ཡུ་བ་
གང་སྙམ་ན། སྤྱིར་ཏོག་དང་རྒྱལ་མཚན་དང་བ་དན་རྣམ་གྲངས་ཡིན་པར་མཁས་པ་དག་བཞེད་
པའང་ཡོད་ཅིང་། སྤྱི་བབས་ཀྱང་རྒྱལ་མཚན་ལ་དེང་སང་མཐོང་བ་འདི་ལྟ་བུའི་ཀ་དཔེ་མ་མེད་ཅིང་།
ཁྱད་པར་སྙན་ངག་པས་གཟུགས་ཅན་རྒྱན་དུ་སྒྲོ་བཏགས་པའི་རྒྱལ་མཚན་ལ་རྒྱལ་མཚན་གྱི་ཁྱད་
ཆོས་ཀུན་ཀ་དཔེ་མ་བསྒྲིག་ག་ལ་དགོས་པ་ཡིན། དེས་ན་ཁྱད་པར་དང་བཅས་པའི་དོན་ནི། ཁྱད་
པར་དུ་འཕགས་པ་དང་བཅས་པ་ཞེས་པའམ།ངོ་མཚར་བ་དང་བཅས་པ་ཞེས་ཡིན་པས།དོན་ལ་
རྒྱན་ངོ་མཚར་བ་དང་ལྡན་པའི་གཟུགས་ཅན་ནམ། ཁྱད་པར་འཕགས་པ་དང་བཅས་པའི་གཟུགས་
ཅན་བྱ་བ་ཡིན་།།
དྲི་བ་ཉེར་གཉིས་པ། རང་གི་བྱ་བ་བྱས་མིན་གཞན་གྱི་ནི། །བྱ་བ་བྱས་ལ་བྱ་བ་འགལ་ལོ་
ཞེས །ཅོལ་ཆུང་བྱིས་པའི་ལྕེ་ཀུན་འགུལ་ན་ཡང༌། །འགལ་ཟླའི་བྱ་བ་གཞན་པ་དམིགས་སམ་ཅི། །
ཞེས་པའི་དོན་ནི། གཞུང་ལས། པདྨ་རྣམས་ནི་མི་འཛུམ་ཞིང་། །ནམ་མཁའ་ལ་ཡང་མི་འགྲོ་བ། །
ཁྱེད་གདོང་ཟླ་བས་བདག་གི་ནི། སྲོག་རྣམས་འཕྲོག་པ་ཉིད་དུ་ལྟ། །ཟླ་བའི་བྱ་བ་བྱ་མིན་དང་། །
གཞན་གྱི་བྱ་བའི་བྱ་བ་འདིར། །ཡང་དག་བསྟན་དེ་དེ་ཡི་ཕྱིར། །འགལ་བ་ཞེས་བྱའི་གཟུགས་
ཅན་། །ཞེས་གསུངས་པས།ཁྱད་གཞི་གདོང་གི་ཟླ་བ་དེ་ཟླ་བའི་བྱ་བ་པདྨ་ཁ་ཟུམ་པ་དང༌། ནམ་
མཁའ་ལ་རྒྱུ་བ་རྣམས་མི་བྱེད་པར་གཞན་སྲེག་བྱེད་ཀྱི་དངོས་པོའི་བྱ་བ་བདག་གི་སྲེག་པར་བྱེད་དོ་
ཞེས་བྱ་བ་ནི་འགལ་བའི་གཟུགས་ཅན་ཡིན་ལ།དེ་ལ་དོགས་པ་ནི་འདི་ཉིད་བྱ་བ་འགལ་བ་རང་དུ་
ཀུན་བཞེད་མོད།འོན་ཀྱང་བྱ་བ་འགལ་བ་རང་དུ་གཞུང་གི་ཚིག་ཟིན་དངོས་བསྟན་ཉིད་དུ་འཐོན་པ་
དང༌། བྱ་བ་འགལ་ན།གཞུང་ལས། ཚ་ཟེར་ཅན་ནི་ནུབ་གྱུར་། །ལུས་སྐྱེས་དག་ནི་རྣམ་པར་རྒྱས། །
ཞེས་བཤད་པ་ལྟ་བུ་བྱ་བ་ཕན་ཚུན་གཉིས་འགལ་བ་སྟོན་རྒྱུ་དགོས་པ་མིན་ནམ།ཞེས་དྲིས་པ་ཡིན་ལ
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དེའི་ལན་ནི། སྔར་གྱི་དོགས་སློང་གི་ཚུལ་འཕྲན་བུ་ཙམ་སྟེ་དོན་ལ་གཞུང་ཉིད་ལས་རང་གི་བྱ་བ་བྱ་
མིན་དང༌།ཞེས་སོགས་དངོས་སུ་གསལ་བས་བྱ་བ་འགལ་བ་གཞིར་བཞག་གོ། །
དྲི་བ་ཉེར་གསུམ་པ། འཆི་མེད་བཏུང་བྱའི་ཟླ་རྒྱས་བདུད་རྩི་དང༌། །སྲེད་ལྡན་བསླུ་བྱེད་
གདོང་གི་ཟླ་བ་གཉིས། །ཆོས་མི་མཐུན་ན་མཛེས་སོགས་ཡོན་ཏན་གྱིས །ཆོས་མཐུན་གསལ་བའི་
རི་མོ་གསུབ་རིགས་སམ །ཞེས་པའི་དོན་ནི།ཕྱི་མ་ངོས་འཛིན་པ་ན། ལྷ་རྣམས་ཀྱིས་ནི་ཟླ་བ་དང༌། །
བདག་གི་ཁྱོད་གདོང་ཟླ་བ་འཐུངས། །འདི་ནི་གང་བ་མ་ཡིན་ཡང་། །འདི་ནི་རྟག་ཏུ་དཀྱིལ་འཁོར་
རྫོགས།།ཞེས་པ་ནི།ཟླ་བ་མཚན་ཉིད་པ་དང་གོང་གི་ཟླ་བ་གཉིས་ཆོས་མི་མཐུན་པ་དངོས་སུ་བརྗོད་
པའི་ཟློག་པ་ཅན་དུ་བཤད་ལ།དེས་ན་ཟླ་བ་གཙོ་ཕལ་གཉིས་པོ་དེ་དཀར་ཞིང་མཛེས་པར་ཆོས་
མཚུངས་པ་དེ་འགོག་ནུས་སམ་ཞེས་དྲིས་པ་ཡིན་ལ།དེའི་ལན་ནི།སྤྱིར་ཟླ་བ་གཙོ་ཕལ་གཉིས་པོ་དེ་
ཆོས་མཚུངས་པ་ཡང་ཡོད་ཆོས་མི་མཚུངས་པ་ཡང་ཡོད་པ་ལས། དཔེར་བརྗོད་ཚིགས་བཅད་དེས་ནི་
གཙོ་ཕལ་གཉིས་མི་མཐུན་པ་ཡོད་པ་དངོས་སུ་བརྗོད་ཀྱི།ཆོས་མཐུན་ཡོད་པ་བཀག་པ་ནི་མ་ཡིན་ཏེ།
ཚིགས་བཅད་དེས་གཙོ་ཕལ་དེ་གཉིས་ཆོས་མཚུངས་པར་ཤུགས་ལས་བསྟན་པའི་ཕྱིར་ཏེ། དོན་ཐོག་
ལ་མཚུངས་པ་གཞིར་བཞག་དེའི་སྟེང་དུ་སླར་ཆོས་མི་མཚུངས་པ་ཡོད་པའི་འབྱེད་བྱེད་ཀྱི་ཆོས་རྣམས་
དངོས་སུ་བསྟན་པས།དངོས་བསྟན་གཙོ་བོར་ཟློག་པ་ཅན་གྱི་དཔེར་བརྗོད་གསུངས་པ་ཡིན་ནོ།།འོ་
ན་འདི་གཟུགས་ཅན་མ་ཡིན་ནམ་ཞེས་ན།ཁྱད་གཞི་གདོང་ཟླ་བ་གཟུགས་ཅན་ལ་རྣམ་པར་གཙོ་
བོར་ཟློག་པ་ཅན་སྨོས་པས་གཟུགས་ཅན་ཚང་ཡང་གཟུགས་ཅན་མ་ཡིན་པའི་རྣམ་དབྱེ་གཅེས་སོ །
གཟུགས་ཅན་བསྟན་ཟིན་ཏོ། །
གསལ་བྱེད་རྒྱན་གྱི་སྐབས་ལས་བརྩམ་ཏེ་དྲི་བ་ཉེར་བཞི་པ། གར་བྱེད་ནི་ཙུ་ལ་ཡི་འཕང་
པར་བྱེད། །སུ་ཞིག་གིས་ནི་མཇུག་སྒྲོ་ཅན་གྱི་བྱེད། །ཅེས་བཤད་མེས་པོའི་ངག་ལ་བདེན་འཆའ་ན། །
ཐོག་མའི་གསལ་བྱེད་རྒྱན་དུ་སོང་མིན་ནམ། །ཞེས་པའི་དོན་ནི། གཞུང་ལས། གར་བྱེད་ནི་ཙུ་ལ་
འཕང་དུ། །གླུ་ཡང་ལེན་མཇུག་སྒྲོ་ཅན། །དགའ་བ་རྒྱས་པའི་མིག་དག་ཀྱང་། །ཆུ་འཛིན་ལ་ནི་
བསྟོད་པར་བྱེད། །ཅེས་པ་འདི་རིགས་བརྗོད་པ་བར་གྱི་གསལ་བྱེད་དུ་བཤད་མོད།འོན་ཀྱང་གར་
126

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
བྱེད་ཅེས་པའི་ཚིག་ཐོག་མ་འདི་ལེན་བདེ་བས་འཁྲུལ་གཞི་བྱས་ནས་རྣམ་བཤད་རྣམས་ལས་གར་
བྱེད་དོ། །གང་དུ་ན་ནི་ཙུ་ལའི་འཕང་པར་བྱེད། ཇི་ལྟར་ན་གླུ་ལེན་ཅིང་བྱེད། སུ་ཞིག་ན་རྨ་བྱ་མཇུག་
སྒྲོ་ཅན་གར་བྱེད་དོ། །ཅེས་བཤད་པ་འདི་ལ་ཚད་ཐུབ་བྱེད་ན་ཐོག་མའི་གསལ་བྱེད་དུ་སོང་བས་བར་
གྱི་གསལ་བྱེད་ཡིན་པ་ཇི་ལྟར་འཐད་ཅེས་དྲིས་པ་ཡིན་ལ།དེའི་ལན་ནི། མཇུག་ཅན་ཞེས་རིགས་
བརྗོད་པ་བར་ན་ཡོད་པ་ཚིག་ཐོག་མཐའ་རྣམས་སུའང་ཕན་པ་བྱས་ནས་བར་གྱི་གསལ་བྱེད་དུ་སྦྱོར་
བ་ཡིན་ཏེ། དེར་མ་ཟད་ནི་ཙུ་ལའི་ཕང་པར་གླུ་ཡང་ལེན་། །སུ་ཞིག་ན་འཇུག་སྒྲོ་ཅན། ཡང་དབྱར་
དུས་འབྲུག་སྒྲ་ཐོས་པས་ཡིད་དགའ་བ་རྒྱས་པའི་མིག་དག་ཀྱང་ཆུ་འཛིན་ལ་ནི་གཏོད་པར་བྱེད་། །
སུ་ཞིག་གིས་ན།མཇུག་ཅན།ཞེས་འཆད་པ་ཡིན་ནོ། །
དྲི་བ་ཉེར་ལྔ་པ། བྱ་ཚིག་བར་གྱི་གསལ་བྱེད་དཔེར་བརྗོད་ཀྱི། །རྐང་པ་དང་པོ་འོག་མའི་
ཚིག་དག་དང༌། །འབྲེལ་ཆགས་དོན་ལྡན་འཆད་ཚུལ་མི་སྣང་བས། །དཔྱད་བཟོད་ལེགས་བཤད་
གསར་འཁྲུངས་དགོས་མིན་ནམ། །ཞེས་པའི་དོན་།གཞུང་ལས།དྲི་བཞོན་དལ་བུ་འགྱུར་བྱེད་དེ། །
ཟླ་བ་དག་ཀྱང་མེ་རུ་འགྱུར། །ཙན་དན་བྱུག་པ་ལྷུང་བ་ཡང༌། །མཚོན་ལྷུང་འཁྱམས་པ་རྣམས་ལའོ། །
ཞེས་པ་འདི། བྱ་ཚིག་བར་གྱི་གསལ་བྱེད་དུ་སྣང་ལ།དེ་ལ་དོགས་པ་ནི་ཞེས་གསུམ་ཆར་བསྡོམས་
ནས་མཉམ་དུ་བྱས་རྗེས་བརྗོད་པས་ན་གསལ་བྱེད་དུ་སྦྱོར་དགོས་མ་བྱུང་བ་འདྲ་བས་ཇི་ལྟར་ཡིན་
གྱུར་འདྲ།
ཞེས་དྲིས་པ་ཡིན་ལ། དེའི་ལན་ནི། འགྲེལ་པ་མཛད་པ་དག་གིས་དཔྱད་པ་སྣང་བ་ཆེར་མེད་མོད།
ཐམས་ཅད་མཁྱེན་པ་ཀླུ་སྒྲུབ་རྗེའི་གསུང་ལས། ད་ལྟ་ཉིད་དུ་མཉམ་དུ་བྱས། །ཞེས་སྦྱར་ན་གསུང་བ་
དེའི་རྗེས་སུ་འབྲངས་པ་ལས་སྨྲ་བ་གཞན་མ་མཆིས་སོ། །འོན་ཀྱང་མཉམ་དུ་ཞེས་པ་གོང་གི་ཚིག་
གང་ཡང་མི་འབྱོར་ཏེ་གང་དང་གང་མཉམ་དུ་བྱས་སྟོན་རྒྱུ་མི་སྣང་བའི་ཕྱིར། ད་ལྟ་ཉིད་དུ་བྱས་པ་
ཡིན།།ཞེས་པ་ལས་འོས་མེད་དོ། །
དྲི་བ་ཉེར་བདུན་པ། སྔོན་བྱུང་འགོག་རྒྱན་འཆད་ཚེ་རྣམ་བཤད་འགའ། །མདའ་ལྔས་ཀུན་
ལ་རྒྱལ་འགྱུར་མི་བདེན་པར། །འཛིན་པའི་བློ་ཉིད་འགོག་ཅེས་ཅ་ཅོའི་འཁུན། །ཆུ་ཤིང་སྙེ་མའི་ཁུར་
གྱི་ནོན་མིན་ནམ། །མདའ་ལྔའི་ཀུན་ལས་རྒྱལ་བར་འགྱུར་མི་སྲིད། །སྲིད་ན་ཞིང་རྩུབ་པའི་དངོས་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པོ་ཡི། །ནུས་པ་རྣམ་པར་བཀྲ་འམ་ཞེས་པ་འདི། །མུན་པའི་ལམ་དུ་དཀྲུགས་ལ་དགོས་པ་ཅི། །ཞེས་
པའི་དོན་ནི།གཞུང་ལས། ལུས་མེད་ཀྱི་ནི་མེ་ཏོག་གི། །མདའ་ལྔས་ཀུན་ལས་རྒྱལ་བར་གྱུར།།ཞེས་
པ་མི་སྲིད་ཡང་ན་ནི། །དངོས་པོའི་ནུས་པ་རྣམ་པར་བཀྲ། །ཞེས་པ་འདི་ནི་རྒྱུ་སྟོབས་ཀྱི། །ལུས་མེད་
རྒྱལ་བར་མི་རིགས་བློས །དེ་ལྟར་གྱུར་བཀག་དེ་ཡི་ཕྱིར། །འདི་འདྲ་དེ་ནི་བྱུང་བ་འགོག །ཅེས་
གསུངས་པས། འདས་པ་འགོག་པའི་རྒྱན་གྱི་དཔེར་གོ་དོན་དང་བཅས་པ་བཤད།དེ་ལ་སྣར་ཐང་པ་
དང༌། རིན་སྤུངས་པས་སྤྱོད་དབང་པོས། མདའ་ལྔས་ཀུན་ལས་རྒྱལ་བར་གྱུར་པ་མི་སྲིད་དོ་སྙམ་
པའི་བློ་སྔར་སྐྱེས་པ་དེ་འདིའི་དགག་བྱར་ངོས་འཛིན་མཛད་པ་ནི། མེ་ལོང་འདིའི་གཞུང་ཕལ་ཆེ་བ་
ལས། ལུས་མེད་རྒྱལ་བ་མི་རིགས་བློ་ཅེས་འབྱུང་ཞིང་། བློས་ཅེས་མི་འབྱུང་བ་དེས་འཁྲུལ་གཞི་བྱས་
ཀྱང་། དཔེ་རྙིང་པ་འགའ་ཞིག་ལས་བློས་ཅེས་འབྱུང་ཞིང༌། བློ་ནི་ད་ལྟ་རང་རྒྱུད་ལ་ཡོད་པའི་ཆོས་
མངོན་གྱུར་བ་ཡིན་པས་དེ་དགག་བྱར་བྱས་ན་ད་ལྟར་བ་འགོག་པར་འགྱུར་ཞིང༌། བློ་སྔར་སྐྱེས་པ་
ཞེས་བསྣན་པ་ནི་འབྲུ་སྐྱོག་དང་ཁྱད་པར་མདའ་ལྔས་ཀུན་ལ་རྒྱལ་བར་གྱུར་པ་མི་སྲིད་དོ་སྙམ་པའི་
བློ་འདིའི་དགག་བྱ་ཡིན་ན་དོན་གྱི་མདའ་ལྔས་ཀུན་ལས་རྒྱལ་བར་འགྱུར་པ་སྲིད་པ་དེ་འདིའི་བསྒྲུབ་
བྱར་སོང་བས། མདའ་ལྔས་ཀུན་ལས་རྒྱལ་བར་གྱུར། །ཞེས་པ་མི་སྲིད། ཞེས་པ་དང་དངོས་སུ་
འགལ་བས། དགག་བྱ་ངོས་འཛིན་དེ་ལྟར་སྨྲ་བའི་ཅ་ཅོའི་སྒྲ་དོན་བྲལ་ཆུ་ཤིང་སྙེ་མའི་ཁུར་གྱིས་ནོན་
པ་ཡིན་ནམ་ཞེས་དྲིས་པ་ཡིན་ལ།དེ ཧྰུྃ།ལུས་མེད་འདོད་པའི་མདའ་ལྔས་ས་
ཞིང་ངལ་བ་མ་ཡིན་ནམ་ཞེས་དྲིས་པ་ཡིན་ལ། དེའི་ལན་ནི། ལུས་མེད་འདོད་པའི་མདའ་ལྔས་ས་
གསུམ་གྱི་འགྲོ་བ་ཀུན་ལས་རྒྱལ་བར་གྱུར་ཞེས་པ་མི་སྲིད། ཅེས་འདས་པ་འགོག་པ་དངོས་སུ་
བརྗོད་ནས། དེ་འགོག་བྱེད་ནི།ཡང་ན་སྟེ་དེ་སྲིད་ན་ནི་རེག་བྱ་འཇམ་ལ་གྲངས་ལྔ་ལས་མེད་པའི་མེ་
ཏོག་གི་མདའ་འདི་ལ་གྲངས་སྟོང་ཕྲག་སོགས་དང༌།རྣོ་ཞིང་རྩུབ་པའི་དངོས་པོའི་ནུས་པ་རྣམ་པར་
བཀྲ་ཞིང་ཡོད་པར་འགྱུར་རོ། །ཞེས་པ་ནི། དཔེར་བརྗོད་ཚིགས་བཅད་དེའི་དོན་དང༌། ཞེས་པ་འདི་
ནི་སྟོབས་ཀྱི་ཞེས་སོགས་ཀྱི་དོན་ཡང་། ཀུན་ལས་རྒྱལ་བའི་རྒྱུ་ལུས་མེད་པའི་མེ་ཏོག་གི་མདའ་
རེག་བྱ་འཇམ་པ་དང་གྲངས་ལྔ་ལས་མེད་པའི་སྟོབས་ཀྱི་ལུས་མེད་འདོད་ལྷ་དེ་ཀུན་ལས་རྒྱལ་བར་
མི་རིགས་སོ་སྙམ་པའི་བློས་ལུས་མེད་ཀུན་ལས་རྒྱལ་བར་གྱུར་པ་དེ་བཀག་པ་འདི་ནི་བྱུང་བ་འགོག་
128

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
པ་ཡིན་ཞེས་བཤད་། །གཞན་དུ་བློ་དགག་བྱ་ཡིན་ན་གཞུང་འདི་དང་སྔ་མ་གཉིས་འགལ་ཏེ།སྔ་
མར་ནི་མདའ་ལྔས་ཀུན་ལས་རྒྱལ་བར་གྱུར་པ་དགག་བྱར་བྱས་ནས།དེ་མི་སྲིད་ཅེས་དགག་ཚིག་
དངོས་སུ་བརྗོད་པ། ཕྱི་མར་ནི་ཀུན་ལས་རྒྱལ་བར་གྱུར་པ་མི་སྲིད་སྙམ་པའི་བློ་དགག་བྱར་བསྟན་
པའི་ཕྱིར། ཁོ་བོ་ལ་ནི་སྐྱོན་དེ་མི་འཇུག་སྟེ་བློ་དགག་བྱར་མི་བྱེད་པའི་ཕྱིར།མདོར་ན།ཅེས་པ་མི་
སྲིད་ཡང་ན་ནི །ཞེས་པའི་ཚིག་ཟུར་མི་སྲིད་ཅེས་པ་འདི་འདས་པ་འགོག་པའི་དགག་ཚིག་དངོས་
ཡིན་པར་ན་སླར་བློ་བསྣན་ནས་མི་སྲིད་སྙམ་པའི་བློ་དགག་བྱར་ངོས་འཛིན་དོན་མེད་དོ།།
དྲི་བ་ཉེར་བརྒྱད་པ། མཛའ་བོར་མི་འདུད་ང་རྒྱལ་ལྡན་མ་ལ །ཁེངས་ལྡན་མ་ཞེས་ཀུན་
ཀྱང་རི་བོང་ཅལ །ཁྱིམ་ཐབ་བརྟུལ་ཞུགས་འཛིན་པའི་ཁེངས་ལྡན་མས །བདེན་པར་སྨྲ་ཞེས་སྔོན་
།བདག་ཉིང
ལ་དམ་བཅས་ནས། །བདག་ཉིད་ལོག་གཡེམ་ལོངས་ལ་སྤྱོད་པ་ནི། །བདག་པོ་ཁྲོས་པའི་མིག་ལམ་
རྔོ་མི་ཐོག །ཞེས་འདི་ཇོ་བོ་ཁྲོས་པའི་གནོད་པ་དག །འབྱུང་འགྱུར་འགོག་པར་བྱེད་པའི་རྒྱན་མིན་
ནམ། །ཞེས་པའི་དོན་ནི། གཞུང་ལས། །ཇོ་བོ་བདེན་པར་སྨྲ་བོ་བདག །གཞན་དང་ཙུམ་བྷ་ན་
འཕོས་པ།།རྒྱ་སྐྱེགས་ཀྱིས་དམར་མིག་གིས་ནི།།ནམ་ཡང་མཐོང་བར་འགྱུར་མ་ལགས།།སྔར་ཉིད་
ཤིན་ཁེངས་ལྡན་མས། །ནམ་ཞིག་འདི་ཡི་གནོད་པ་དག །འབྱུང་བ་དེ་ལྟར་འགོག་བྱེད་པ། །འདི་
ནི་འབྱུང་འགྱུར་འགོག་པའོ། །ཞེས་བཤད་པ་འདིས། འབྱུང་འགྱུར་འགོག་པའི་དཔེར་བརྗོད་དང་།
དེའི་གོ་དོན་གཉིས་ཀ་རིམ་ཅན་དུ་བསྟན་ལ། དེ་ལ་དོགས་པ་ནི། ཇོ་བོ་བདེན་པར་སྨྲ་བདག །།
ཅེས་པའི་བདེན་པར་སྨྲ་མཁན་གྱི་བདག་དང་།འོག་གི་ཁེངས་ལྡན་མ་དོན་གནད་གཅིག་ཅིང་།དེ་
ཡང་ཁེངས་ལྡན་མ་ངོས་མ་ཟིན་ན་འབྲུ་གནོན་ཐམས་ཅད་ཕྱིན་ཅི་ལོག་ཏུ་འགྱུར་བ་ལས།རྣམ་བཤད་
འགའ་ཞིག་ཏུ་སྔར་ཉིད་ལང་ཚོའི་དྲེགས་པ་རང་གི་བདག་པོ་ལ་ཡང་མི་འདུད་པའི་ཤིན་ཁེངས་པ
དང་ལྡན་མས་ཞེས་བཤད་ཅིང༌། དེའི་རྗེས་སུ་ཀུན་ཀྱང་རི་བོང་ཅལ་བཞིན་འབྲང་བ་ནི་ཇི་ལྟར་
འཐད་ཅེས་མཁས་པ་དག་ལ་དྲིས་པ་ཡིན་ལ དེའི་ལན་ནི། བདག་པོ་ཁྲོས་པའི་གནོད་པ་བྱུང་
དོགས་པས་སྔར་ཉིད་དུ། རང་གི་བདག་པོ་ལས་གཞན་པའི་སྐྱེས་པ་གཞན་ལ་མི་འདུད་པའི་ཁེངས་
ལྡན་མས་བོ་ཞེས་བདག་པོ་ལ་བོས་ནས། བདེན་པར་སྨྲའོ། །གང་ན་བདག་ནི་སྐྱེ་བོ་གཞན་དང་
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཙུམ་བྷ་ནའི་ལོག་པར་སྤྱོད་པ་ཁྱོད་ཉིད་ཁྲོས་པའི་མིག་རྩ་དམར་པོར་གྱུར་པས་ནམ་ཡང་མཐོང་བར་
འགྱུར་བའི་སྐབས་དེ་འདྲ་འབྱུང་བ་མ་ལེགས་སོ །ཞེས་འགོག་བྱེད་དངོས་སུ་བརྗོད་ནས།
དགག་བྱ་མ་འོངས་པ་ན་བདག་པོ་ཁྲོས་པའི་གནོད་པ་འབྱུང་འགྱུར་འགོག་པར་བྱེད་པ་ནི་གཞུང་གི་
དོན་ཡིན་ནོ།།
དྲི་བ་ཉེར་དགུ་པ། མཛེས་དང་མི་མཛེས་ཁྱད་པར་ཆོས་ཡིན་ཕྱིར། །དེ་ནི་མཛེས་སམ་མི་
མཛེས་ཀྱི་རྣམ་དབྱེ། །འགོགས་ལ་ཆོས་ཅན་འགོག་གི་དོན་ཉིད་། །མཛེས་མ་ཡིན་མིན་རྣམ་དབྱེ་
འགོག་མིན་ནམ། །ཞེས་པའི་དོན་ནི། གཞུང་ལས། དེ་ནི་མཛེས་སམ་མ་ཡིན་ཞེས། །རྣམ་དབྱེ་འདི་
ནི་ཅི་ལས་སྐྱེས། །དེར་ནི་འོད་ཙམ་གཡོ་བ་ཉིད། །མཐོང་བར་འགྱུར་གྱི་བརྟེན་མ་ཡིན། །ཞེས་པ་
ཆོས་ཅན་འགོག་པའི་དཔེར་བརྗོད་དུ་བཤད་ལ། དེ་ལ་དོགས་པ་ནི། ཚིག་རྐང་དང་པོ་གཉིས་ཀྱི་
དགག་བྱ་འགོག་པ་དང༌། ཕྱི་མ་གཉིས་ཀྱི་འགོག་བྱེད་བསྟན་པ་དངོས་སུ་གསལ་བས དེ་ལ་མཛེས་
མི་མཛེས་བཀག་ན་ཆོས་འགོག་པར་འགྲོ་སྟེ་མཛེས་པ་དང་མི་མཛེས་པ་ནི་ཁྱད་གཞི་མ་ཡིན་པའི་
ཕྱིར། དེས་ན་ཁྱད་གཞི་མཛེས་མ་ཡིན་ནམ་མིན་གྱི་རྣམ་དབྱེ་འགོག་པ་མ་ཡིན་ནམ། ཞེས་དྲིས་པ་
ཡིན་ལ། དེའི་ལན་ནི། ཁྱད་གཞི་དེ་ལ་སྙན་ངག་མཁན་གྱི་མཛེས་པ་ཕུལ་དུ་བྱུང་བས་བསྟོད་པར་
འདོད་ནས། ཅི་དཀར་ཞིང་མཛེས་པའི་འོད་ཀྱི་ཕུང་པོ་གཡོ་བ་ཅན་དེ་ནི་མཛེས་མ་ཡིན་མིན་དུ་
དོགས་པ་ལ ཕྱིས་བརྟགས་པས་མཛེས་མ་ཡིན་མིན་རྣམ་དབྱེ་འདི་ནི་རྒྱུ་ཅི་ལས་སྐྱེས་ཏེ་སྐྱེ་བར་མི་
རིགས་སོ། །ཞེས་དགག་བྱ་བཀག་ནས་འགོག་བྱེད་རྒྱུ་མཚན་ནི། དཀར་ཞིང་མཛེས་པའི་གཞི་དེར་ནི
འོད་ཕུང་ཙམ་གཡོ་བ་ཉིད་མཐོང་བར་འགྱུར་གྱི་ལུས་རྟེན་དངོས་སུ་མ་མཐོང་ངོ་ཞེས་འུད་བྱས་པའོ །
དེ་སྐད་དུ། གང་ཕྱིར་གཟུགས་ཅན་མ་མཚར། །བརྗོད་པར་འདོད་པས་འོད་ཅེས་པའི། །ཆོས་འདི་
ཁས་བླངས་ཆོས་ཅན་དག །འགོག་འདི་ཆོས་ཅན་འགོག་པའོ། །ཞེས་སོ དེས་ན།དེས་ནི་མཛེས་མ་
མ་ཡིན་ཞེས །རྣམ་དབྱེ་འདི་ནི་ཅི་ལས་སྐྱེས །ཞེས་གཞུང་བསྒྱུར་ནས་འཆར་དགོས་ལ། །རྣམ་
བཤད་རྣམས་ལས། རྟེན་པ་ཡིན་ཞེས་པ་ཆོས་ཅན་འགོག་པ་ཡིན་གསུང་པ་ནི་མི་འཐད་དེ། སྐབས་
འདིའི་ཆོས་ཅན་ནམ་ཁྱད་གཞི་།གང་ཕྱིར་གཟུགས་ཅན་མ་ངོ་མཚར། །ཞེས་པའི་གཟུགས་ཅན་མ་
130

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
དེ་ཡིན་ཞིང༌།གཟུགས་ཅན་མའི་ལུས་རྟེན་དང་གཟུགས་ཅན་མ་སོ་སོ་ཡིན་པའི་ཕྱིར། ཇི་ལྟར་ན།
སེམས་ན་དེ་དང་དེའི་ལུས་རྟེན་ལ་ཁྱད་གཞི་དང་ཁྱད་པར་རམ། ཆ་ཤས་ཅན་དང་ཆ་ཤས་ཀྱི་ཁྱད་
པར་ཡོད་། །
དྲི་བ་སུམ་ཅུ་པ། འགོག་དང་འགོག་པར་བྱེད་པའི་ཆོས་གཉིས་པ། །དངོས་སུ་བརྗོད་དང་
འགོག་བྱེད་ཙམ་སྨོས་པས། །དགག་བྱ་ཤུགས་འགོག་རིམ་པ་གཉིས་མཐོང་མོད། །འགོག་པ་ཙམ་གྱི་
རིམ་གཞན་དམིགས་སམ་། །ཞེས་པའི་དོན་ནི། གཞུང་འདིར་འདས་ད་ལྟར་འགོག་པ་དང༌། ཆོས་
དང་ཆོས་ཅན་འགོག་པ་སོགས་འགའ་ཞིག་ལ་དགག་བྱ་འགོག་པ་དང༌། འགོག་བྱེད་གཉིས་ཀ་
དངོས་སུ་ཚང་། འབྱུང་འགྱུར་འགོག་པ་དང༌། རྗེས་གནང་གི་འགོག་པ་དང༌། མ་གུས་པ་འགོག་པ་
དང༌། ཤིས་བརྗོད་ཀྱི་འགོག་པ་སོགས་ཀྱི་དཔེར་བརྗོད་ནི། འགོག་བྱེད་ཙམ་དངོས་སུ་སྨོས་པ་ཡིན་
པར་གསལ་ལ། དེས་ན་འགོག་བྱེད་དངོས་སུ་མ་སྨོས་ལ་དགག་བྱ་འགོག་པ་དང་དངོས་སུ་སྨོས་པ་
ཡོད་དམ་མེད། ཞེས་དྲིས་པ་ཡིན་ལ། དེའི་ལན་ནི། ནོར་ནི་མང་པོ་རྙེད་འགྱུར་ཞིང་། །ལམ་དུ་ཡང་
ནི་བདེ་ཞིང་དགེ །བདག་སྲོག་ལ་ཡང་ཐེ་ཚོམ་མེད། །འོན་ཀྱང་འཛའ་བོ་འགྲོ་མི་བྱ། །ཞེས་པ་འདི།
དགག་བྱ་འགོག་པ་ཙམ་དངོས་སུ་བརྗོད་པ་ཡིན་ཏེ། འཛའ་བོ་འགྲོ་མི་བྱ་ཞེས་དགག་བྱ་འགོག་པ་
དངོས་སུ་བསྟན་ཞིང༌།འགོག་བྱེད་དངོས་སུ་མ་བསྟན་པའི་ཕྱིར
དྲི་བ་སུམ་ཅུ་སོ་གཅིག་པ། མྱ་ངན་གྱི་ནི་འགོག་རྒྱན་དཔེར་བརྗོད་འདིར། །བསམ་བྱ་
དངོས་པོ་གཞན་ལ་བསམ་པའམ། །འོན་ཏེ་ཨུཏྤལ་ཉིད་ལ་སྐབས་དོན་ཡིན། །ཕྱི་མ་ལྟར་ན་ད་དུང་
ནུས་འདོན་ཅི། །ཞེས་པའི་དོན་ནི། གཞུང་ལས། མ་སྣོམ་བུ་མོས་རྣ་བ་ལས །མ་བྱས་ཆང་ལ་མ་
བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར །ཞེས་པ་འདི་མྱ་ངན་
གྱི་འགོག་པའི་དཔེར་བརྗོད་དུ་བཤད་ལ། དེ་ལ་དོགས་པ་ནི། འདིའི་བརྗོད་དོན།རྒྱལ་པོ་ཕ་རོལ་
པོ་དེའི་རྒྱལ་སྲིད་ཉམས་ནས་རྫིང་བུའི་ཏྤལ་ལ་ཡང་ལོངས་སྤྱོད་མཁན་མེད་པ་ལ། མྱ་ངན་གྱི་ཚིག་
བརྗོད་པ་ཡིན་ན་ཁྱོད་ཀྱི་དགྲའི་རྫིང་ཉིད་དུ།ཞེས་པའི་ཚིག་འབྱུང་མི་འོས་ཏེ།བདག་ཅག་གི་ནི་རྫིང་
ཉིད་། །ཞེས་པ་འབྱུང་རིགས་པར་འགྱུར། འོན་ཏེ་བསམ་བྱ་རྒྱལ་པོ་དེའི་དཔལ་འབྱོར་དང་དབང་
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དུ་ལོངས་སྤྱོད་པའི་བྱ་བ་མ་བྱས་པར། དགྲ་ཟླ་རྒྱལ་པོ་གཞན་གྱི་ཁྱེར་ནས་མེད་པར་བྱས་པ་ལ་
བསམ་ནས་ཚིགས་བཅད་འདི་ཡིན་ན་ཡང་དཔའ་བའི་ཉམས་ལྡན་དུ་འགྱུར་གྱི་མྱ་ངན་གྱི་འགོག་པར་
ཇི་ལྟར་འགྲོ་ཞེས་དྲིས་པ་ཡིན་ལ དེའི་ལན་ནི། རྒྱལ་པོ་ཕ་རོལ་པོ་དེའི་རྒྱལ་སྲིད་ཉམས་པར་གྱུར་
པ་ལ་གཞན་དག་ཡིད་སྐྱོ་བའི་ཚུལ་གྱི་འདི་བརྗོད་པ་ཡིན་ལ།འོན་ཀྱང་བསྡུས་བརྗོད་ནི་མ་ཡིན་ཏེ།
ཁྱོད་ཀྱི་དགྲའི་རྫིང་ཉིད་དུ། །ཅེས་སྐབས་དོན་གྱི་བརྗོད་བྱ་དངོས་སུ་གསལ་བས་སོ །དེས་ན་
ཚིགས་བཅད་འདི་ནི། འགོག་བྱེད་དངོས་སུ་བརྗོད་ནས་དགག་བྱ་ཤུགས་འགོག་ཡིན་ཏེ། དགག་བྱ་
ནི་རྒྱལ་པོ་ཕ་རོལ་པོའི་རྫིང་བུར་སྐྱེས་པའི་མེ་ཏོག་ཨུཏྤལ་ལ་ལ་ལོངས་སྤྱོད་རྒྱུ་བྱུང་བ་དེ་འགོག་པར་
འདོད་ནས། དངོས་སུ་མེ་ཏོག་དེ་དག་ནི་སྣ་ལ་སྣོམ་མཁན་ཡང་མ་བྱུང༌། རྣ་བའི་རྒྱན་དུ་ཡང་མ་བྱས།
དྲི་བཟང་བའི་ཆེད་དུ་ཆང་ལ་ཡང་མ་བཏབ་པར་དོན་མེད་དུ་ཟེགས་པར་གྱུར་།ཞེས་མྱ་ངན་གྱི་ནི་
འགོག་བྱེད་བརྗོད་པ་ཡིན་པ་ཡིན་ནོ། །རྣམ་བཤད་དག་ལས། སྣོམ་པ་སོགས་ལ་གསུམ་ནི་
དགག་བྱ།ཨུཏྤལ་སྔོན་པོ་ཟེགས་པ་ནི་འགོག་བྱེད་དོ།།གསུང་བ་ནི་མི་འཐད་དེ།མ་བྱས་ཆང་ལ་མ་
བཏབ་པར། །ཁྱོད་ཀྱི་དགྲ་ཡི་རྫིང་ཉིད་དུ། །ཞེས་པའི་ཚིག་གི་སྦྲེལ་ཐག་གི་ནུས་པས། འགོག་བྱེད་
ཙམ་ལས།དགག་བྱ་དང༌།འགོག་བྱེད་སོ་སོར་གསལ་ཁ་ཅན་དངོས་བསྟན་དེ་ལ་མི་ཐོན་པས་སོ། །
དྲི་བ་སོ་གཉིས་། སྦྱིན་པ་པོ་ཞེས་བསྟོད་མིན་སློང་བས་ནི། །ཁྱོད་ནོར་རང་གི་ཉིད་དུ་
བསམ་ནས་ལེན། །ཞེས་འདི་རྒྱུ་མཚན་གྱི་ནི་འགོག་མིན་ནམ། །རྒྱུ་ཡི་འགོག་པར་བཤད་འདི་ཇི་
ལྟར་བདེན། །ཞེས་པའི་དོན་ནི། གཞུང་ལས། སྦྱིན་པ་པོ་ཞེས་ནམ་ཡང་ནི། །མི་དབང་ཁྱོད་ལ་མི་
བསྟོད་དེ། །གང་ཕྱིར་སློང་བས་ཁྱོད་ཀྱི་ནོར། །རང་གི་ཉིད་བསམ་ནས་ལེན། །ཞེས་པ་འདི་ཡི་
འགོག་པར་བཤད་ལ། དེ་ལ་དོགས་པ་ནི། མི་བསྟོད་དེ་ཞེས་པའི་འཇུག་ཐོག་ཏུ་གང་ཕྱིར་ཞེས་
སོགས་དེའི་རྒྱུ་མཚན་ཀ་དཔེ་མ་བཀོད་འདུག་པས་རྒྱུ་མཚན་གྱི་འགོག་པ་མ་ཡིན་ནམ་ཞེས་དྲིས་པ་
ཡིན་ལ།དེའི་ལན་ནི།རྒྱུ་འབྲས་མཚན་ཉིད་པའི་ཟླས་ཕྱེ་བའི་རྒྱུ་མ་ཡིན་ཡང༌།ཤེས་བྱེད་ཀྱི་རྒྱུ་དང་
འདྲ་བར་རྒྱུ་མཚན་ལ་རྒྱུར་བྱས་པ་ཡིན་པས རྒྱུ་མཚན་གྱི་འགོག་པ་ལ་རྒྱུས་འགོག་པར་བཞག་པ་
ཡིན་ནོ། །འོ་ན་གོང་དུ་ཁྱོད་ཀྱི་མིག་དག་དམར་གྱུར་ཞིང༌། །མཆུ་ཡི་ཡལ་འདབ་གཡོ་བ་དང༌། །སྨིན་
132

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
མ་འཁྱོག་སྟེ་དེ་ལྟར་ནའང༌། །ཉེས་པ་མེད་པས་བདག་མི་འཇིགས། །ཞེས་བཤད་པ་དེ་ཡང་རྒྱུས་
འགོག་པར་འགྱུར་ཏེ།ཉེས་པ་མེད་པས་ཞེས་པ་འགོག་བྱེད་རྒྱུ་མཚན་དང་། བདག་མི་འཇིགས་ཞེས་
པ་ནི་དགག་བྱ་འཇིགས་པ་དངོས་སུ་བཀག་པ་ཡིན་པས་སོ། །ཞེ་ན། འདི་ལ་རིན་སྤུངས་པས་
འགོག་པ་ཞེས་དང༌། སཾ་གྷ་ས། རྒྱུས་འགོགས་པ་ཞེས་བཤད་ལ། རིན་སྤུངས་པས་དེ་ལྟར་ན།རྒྱུ་
འགོག་པ་ལན་གཉིས་བསྟན་པས་ཟློས་སྐྱོན་འབྱུང༌། སཾ་ཤྲཱིར་གྱི་དེ་ལྟར་ན། གང་ཕྱིར་མཛའ་མོ་
མཁས་པ་ཡིས། །འཇིགས་པ་ཡི་ནི་རྒྱུ་ཡི་གཙོ། །རང་གི་ཉེས་པ་འགོག་བྱེད་པ། །དེ་དག་འདིར་ནི་རྒྱུ་
འགོག་པའོ།།ཞེས་བཤད་པ་དང་འབྱོར་བ་ལྟར་སྣང་ཡང༌།དཔེར་བརྗོད་ཀྱི་ཉེས་པ་མེད་པས།ཞེས་
པའི་རྒྱུ་མཚན་གྱི་ཚིག་དང་ཅུང་མི་འབྱོར་བས་ཅུང་ཟད་དཀའ་བའི་གནས་སོ །ཞིབ་ཏུ་བརྟགས་ན་
འདི་འདྲའི་རིགས་ཅན་དཔྱད་པ་འགའ་སྣང་ངོ༌།།འགོག་རྒྱན་བསྟན་ཟིན་ཏོ།།
དོན་གཞན་བཀོད་པའི་སྐབས་ལས་བརྩམས་ཏེ་དྲི་བ་སུམ་ཅུ་རྩ་གསུམ་པ། བསྒྲུབ་བྱའི་
དངོས་པོ་འགའ་ཞིག་ཉེར་བཀོད་ནས། །ཕྱི་ནས་སྒྲུབ་བྱེད་ནུས་ལྡན་འགོད་ཐམས་ཅད། །དོན་གཞན་
བཀོད་པར་ངེས་སམ་དེ་ལྟ་ན། །སྒྲུབ་བྱེད་དོན་དང་ལྡན་ཀུན་ཐལ་མིན་ནམ། །ཞེས་པའི་དོན་ནི།
གཞུང་ལས། གང་ཞིག་དངོས་འགའ་རབ་བཀོད་ནས། །དེའི་སྒྲུབ་བྱེད་ནུས་པ་ཅན། །དངོས་པོ་
གཞན་དག་འགོད་པ་དེ། །དོན་གཞན་བཀོད་པར་ཤེས་པར་བྱ། །ཞེས་གསུངས་པས དོན་གཞན་
དེ་ལ་དོགས་པ་བཀོད་པའི་མཚན་ཉིད་བསྟན་ལ། དེ་ལ་དོགས་པ་ནི། བསྒྲུབ་བྱ་སྒྲུབ་པ་ལ་སྒྲུབ་བྱེད་ནུས་ལྡན་
བཀོད་པ་ཐམས་ཅད་དོན་གཞན་བཀོད་པ་མ་ཡིན་ན། སྦྱིན་པ་པོ་ཞེས་ནམ་ཡང་ནི། །ཞེས་སོགས་
བསྒྲུབ་བྱ་སྒྲུབ་བྱེད་སྔ་ཕྱི་འབྲེལ་ཆགས་སུ་བཀོད་པ་ཐམས་ཅད་དོན་གཞན་བཀོད་པར་འགྲོ་བའི་
ངེས་པ་མེད་དེ། བསྒྲུབ་བྱ་དེ་སྒྲུབ་པ་ལ་སྒྲུབ་བྱེད་ནུས་པ་ཅན་དུ་སོང་བས་སོ་ཞེ་ན། ལན་ཅི་གསུང་
ཞེས་དྲིས་པ་ཡིན་ལ། དེའི་ལན་ནི། བསྒྲུབ་བྱའི་རྗེས་ལ་སྒྲུབ་བྱེད་ནུས་པ་ཅན་བཀོད་པས་ཀྱང་དོན་
གཞན་བཀོད་པར་འགྲོ་བའི་ངེས་པ་མེད་དེ།སྒྲུབ་བྱེད་ནུས་པ་ཅན་ཡིན་པའི་སྟེང་དུ། བསྒྲུབ་བྱ་ལས་
དོན་གཞན་གྱི་དངོས་པོ་བཀོད་པ་ལ་དགོངས་ནས།དངོས་པོ་གཞན་དག་འགོད་པ་དེ། ཞེས་གསུང་
པའི་ཕྱིར དེས་ན་འདི་ལ་མཚན་ཉིད་ཀྱི་ཟུར་གསུམ་ལྡན་དེ་བསྒྲུབ་བྱ་སྔོན་ལ་བཀོད་པ། དེའི་སྒྲུབ་
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱེད་དུ་ཚིག་ནུས་པ་ཅན་བཀོད་པ།སྒྲུབ་བྱེད་དེ་ཡང་བསྒྲུབ་བྱ་ལས་དོན་གཞན་པའོ། །དེ་ཡང་ཟུར་
དང་པོས་སྒྲུབ་བྱེད་སྔོན་ལ་བཀོད་པ་རྣམས་སེལ།གཉིས་པས་སྒྲུབ་བྱེད་དོན་དང་མི་ལྡན་པ་དང་
ནུས་པ་ཆུང་བ་རྣམས་སེལ། གསུམ་པས་བསྒྲུབ་བྱ་དེ་ལས་སྒྲུབ་བྱེད་ཀ་དཔེ་མ་མི་རྟག་པའི་ཤེས་བྱེད་
དུ་བྱས་པ་བཀོད་པ་སོགས་བསྒྲུབ་བྱ་དེ་ལ་དོན་གཞན་མ་ཡིན་པ་རྣམས་སེལ་ལོ། །
དྲི་བ་སུམ་ཅུ་རྩ་བཞི་པ། འཇིག་པར་ངེས་ལ་འདུས་བྱས་སུ་ཡིས་འགོངས། །ཞེས་འདི་ཁ་
ཅིག་བསྒྲུབ་བྱའི་དངོས་པོར་འདོད། །དེ་ཚེ་བསྒྲུབ་བྱ་སྒྲུབ་བྱེད་འབྲེལ་ཆགས་ཀྱང༌། །དོན་གཞན་
བཀོད་པའི་ནུས་པས་དབེན་མིན་ནམ། །ཞེས་པའི་དོན་། ཀུན་ཁྱབ་ཀྱི་དོན་གཞན་བཀོད་པ་ངོས་
འཛིན་པ་ན།གཞུང་ལས། ལེགས་ལྡན་འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང༌། །ནུབ་པར་
གྱུར་པ་ཉིད་ལ་ལྟོས །ཞེས་པ་བསྒྲུབ་བྱ་དང་།ངེས་པ་ལ་ནི་སུ་ཡི་འགོང་།ཅེས་འདུས་བྱས་འཇིག་
པར་ངེས་པ་ལ སྟོབས་ལྡན་སུས་ཀྱང་འགོང་མི་ནུས་པ་དེ་སྒྲུབ་བྱེད་ནུས་པ་ཅན བསྒྲུབ་བྱ་ཟླ་ཉི་
ཙམ་ནུབ་པར་གྱུར་པ་ལས་དོན་གཞན་པ། འདུས་བྱས་ཀྱི་དངོས་པོ་ཀུན་ལ་ཁྱབ་པའི་ཆོས་དེ་བཀོད་
པས་ན་ཀུན་ཁྱབ་ཀྱི་དོན་གཞན་བཀོད་པ་ཞེས་པ་གཞུང་གི་དོན་ཡིན་མོད།སཾ་གྷ་ཤྲཱིས།ངེས་པ་ལ་ནི་
སུ་ཡི་འགོངས །ཞེས་པ་སྔོན་ལ་བསྒྲུབ་བྱར་བྱས་ནས། ལེགས་ལྡན་རྣམས་ཀྱི་ཞེས་སོགས་སྒྲུབ་
བྱེད་དུ་མཛད་པ་འདི་བསྒྲུབ་བྱ་སྒྲུབ་བྱེད་འབྲེལ་ཆགས་ཀྱང་དོན་གཞན་བཀོད་པའི་ནུས་པ་ཅུང་མ་
ཚང་ངམ་སྙམ་དུ་དོགས་པས་དྲིས་པ་ཡིན་ལ། དེའི་ལན་། སཾ་ཤྲཱིར་གྱི་དེ་ལ་སྐྱོན་གཉིས་འབྱུང་སྟེ།
ཀུན་ཁྱབ་ཀྱི་དོན་མ་ཚང་བ་དང༌།དོན་གཞན་བཀོད་པའི་དོན་མ་ཚང་པ་གཉིས། དང་པོ་ནི། བྲེ་བྲག་
ཟླ་བ་དང༌། ཉི་མ་འཆར་ནུབ་བྱེད་པ་དེ་འདུས་བྱས་ཀྱི་དངོས་པོ་ཀུན་ལ་ཁྱབ་པས་ན་ཀུན་ཁྱབ་ཏུ་མི་
འགྲོ།འདོར་ན་བསྒྲུབ་བྱ་དང་སྒྲུབ་བྱེད་རྒྱ་ཆེ་ཆུང་གོ་བཟློག་པའི་སྐྱོན་ཡོད་དོ།།
གཉིས་པ་ནི། ཟླ་བ་དང་ཉི་མ་སྐྱེ་འཇིག་བྱེད་པ་དེ་འདུས་བྱས་སྤྱི་སྐྱེ་འཇིག་བྱེད་པ་ལས་
དོན་གཞན་མ་ཡིན་ཞིང༌།དེའི་ནང་དུ་འདུས་པས་ན་དོན་གཞན་བཀོད་པའི་ནུས་པ་མ་ཚང་ལ།ངེས་
པ་ལ་ནི་སུ་ཡི་འགོང༌། །ཅེས་པ་བསྒྲུབ་བྱེད་དུ་བྱས་པའི་ཚེ། དངོས་པོ་བྱེ་བྲག་པ་ཟླ་བ་དང་ཉི་མ་
འཇིག་པ་ལས་རྒྱ་ཆེ་ཞིང༌།དེའི་ནང་དུ་མི་འདུས་པས་བསྒྲུབ་བྱ་ལས་དོན་གཞན་པར་འགྲོ་བ་ཡིན་།
134

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
དྲི་བ་སུམ་ཅུ་རྩ་ལྔ་པ།ཆུ་འཛིན་འཕྲེང་བས་ལུས་ཅན་གདུང་བ་འཕྲོག །ཅེས་འདི་བསྒྲུབ་
བྱ་འམ་གཞན་དང་སྦྲེལ་ནས་འཆད། །གང་ལྟར་རི་མོའི་མར་མེ་བཞིན་མིན་ནམ། །བློ་གྲོས་མིག་ལྡན་
མཆིས་སམ་གསོང་པོར་སྨྲོས། །ཞེས་པའི་དོན་ནི། ཁྱད་པར་གྱི་དོན་གཞན་བཀོད་པ་ངོས་འཛིན་པ་ན།
གཞུང་ལས།ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་བ་འཕྲོག་པར་བྱེད། །བདག་ཐོབ་
མིན་ནམ་ཆེན་པོ་རྣམས། །གཞན་གྱི་སྡུག་བསྔལ་ཞི་སླད་དུ། །ཞེས་བཤད་ལ། དེ་ལ་དོགས་པ་ནི།
རྐང་པ་དང་པོ་གཉིས་བསྒྲུབ་བྱར་བྱེད་དམ།དེའི་སྟེང་དུ་བདག་ཐོབ་མིན་ནམ་ཅེས་པ་ཡར་སྦྱར་ནས་
བསྒྲུབ་བྱར་བྱེད། གང་ལྟར་རྣམ་བཤད་དག་ལས་རི་མོར་བྲིས་པའི་མར་མེ་བཞིན་དུ་འདི་ལ་དོན་
གཞན་བཀོད་པའི་ནུས་པ་གསལ་ཧྲིག་པ་ཞིག་མི་འདུག་པས།མཁས་པ་བློ་གྲོས་ཀྱི་མིག་དང་ལྡན་པ་
དག་གིས་དཔྱད་པས་དག་པའི་ལེགས་བཤད་གསལ་བ་ཕུལ་བྱུང་ཞིག་གསུང་རིགས་སོ། །ཞེས་དྲིས་
པ་ཡིན་ལ། དེའི་ལན་ནི། རིན་སྤུངས་པས། རྐང་པ་དང་པོ་གསུམ་བསྒྲུབ་བྱ་ཡིན་ལ། བཞི་པ་སྒྲུབ་
བྱེད་དུ་མཛད་ཅིང༌། བདག་ཐོབ་ཀྱི་དོན། ཆོས་དེ་ཉིད་ཀྱི་བདག་པོ་སྐྱེས་བུ་ཆེན་པོ་དམ་པའི་གྲིབ་
བསིལ་ཅན་རྣམས་ཀྱིས་ཐོབ་པ་མིན་ནམ་སྟེ་ཡིན་ཞེས་བཤད།སཾ་གྷ་ས།གཞན་གྱི་སྡུག་བསྔལ་ཞི་
སླད་དུ། །བདག་ཐོབ་མིན་ནམ་ཆེན་པོ་རྣམས། །ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་
བ་འཕྲོག་པར་བྱེད། །ཅེས་གཞུང་གོ་དཀྲུག་པར་གནང་བའི་རྐང་པ་དང་པོ་གཉིས་སྒྲུབ་བྱ་དང་།ཕྱི་
མ་གཉིས་སྒྲུབ་བྱེད་དུ་མཛད་ཅིང་བདག་ཐོབ་མིན་ནམ་ཆེན་པོ་རྣམས་ཞེས་པ་ལ་འབྲུ་གནོན་པ་ན་
སྐྱེས་བུ་ཆེན་པོ་བརྩེ་བ་དང་ལྡན་པ་རྣམས་སྙིང་རྗེའི་བདག་ཉིད་ཐོབ་ནས་གཞན་དོན་དུ་འཇུག་པ་མ་
ཡིན་ནམ་སྟེ་ཡིན་ཞེས་བཤད་ལ།དེ་ལ་རིན་སྤུངས་པས་རྐང་པ་བཞི་པ་ཁོ་ན་བསྒྲུབ་བྱེད་དུ་མཛད་པ་
མི་འཐད་དེ། ཁྱད་གཞི་དངོས་སུ་མ་སྨོས་པས་གྱ་ཚོམ་དུ་འགྱུར་བས་སོ། །སྤྲིན་གྱི་གདུང་བ་འཕྲོག་
པར་བྱེད་པ་སྐྱེས་བུ་ཆེན་པོ་དམ་པའི་གྲིབ་བསིལ་ཅན་རྣམས་ཀྱི་ཐོབ་བྱར་བཤད་པ་ཡང་གཞུང་གི་
དོན་མ་ཡིན་ཏེ། ཆེན་པོ་རྣམས་ཞེས་པའི་ཆེན་པོ་དེ་སྐྱེས་བུ་རང་ཡིན་པའི་ངེས་པ་མེད་ཅིང་ཡིན་ཀྱང་
གཞན་གྱི་སྡུག་བསྔལ་ཞི་སླད་དུ་ཞེས་པ་དང་སྦྲེལ་ནས་སྡུག་བསྔལ་ཞི་བར་བྱེད་པ་པོ་དེར་འབྱོར་གྱི་
བདག་ཐོབ་མིན་ནམ་ལ་ཡར་སྦྲེལ་རྒྱུ་མ་ཡིན་པའི་ཕྱིར། སཾ་ཤྲཱིར་གྱི་གཞུང་གོ་དཀྲུགས་པ་ནི་ཁོ་རང་
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གི་འབྲུ་གནོན་དང་བསྟུན་ཀྱང་ཟླ་བའི་དངོས་པོ་གཙང་མར་འགྲོ་བས་སྤྱིར་དོན་གཞན་བཀོད་པ་ཡིན་
ཀྱང་ཁྱད་པར་གྱི་དོན་གཞན་བཀོད་པར་འགྲོ་བ་མ་ཡིན།རང་དགར་གཞུང་གོ་དཀྲུགས་པས་ཆོག་ན་
ཚིག་རྐང་གཉིས་པ་དེ་ཡང༌།ཆེན་པོ་རྣམ་བདག་ཐོབ་མིན་ནམ་ཞེས་བཅོས་ན་འཆད་བདེ་བར་འགྱུར་
བས་མཁྱེན་པའི་དགོངས་ཡང་སྙན་སྒྲོན་འཚལ་ལོ། །
དེས་ན་རེ་ཞིག་དྲི་ལན་མཛད་པོ་མིའི་དབང་པོ་བསོད་ནམས་ལྷུན་པོའི་གསུང་ལས།སྤྲིན་
འདི་དག་གི་ལུས་ཅན་རྣམས་ཀྱི་ཚ་བའི་གདུང་བ་འཕྲོག་པར་བྱེད་པ་འདི་བདག་ཅག་རྣམས་ཀྱི་
བསོད་ནམས་བགོ་སྐལ་ལས་ཐོབ་པ་ཡིན་ནམ་ཞེས་པ་བསྒྲུབ་བྱ་ཡིན་ནོ། །དེར་མ་ཟད་ཚ་བའི་
གདུང་བ་སེལ་བ་ཉི་མ་ལ་སོགས་པ་མཐུ་ཆེ་བའི་བདག་ཉིད་རྣམས་གཞན་གྱི་སྡུག་བསྔལ་ཞི་བའི་
སླད་དུ་གྲུབ་བོ། །ཞེས་པ་འདི་ལེགས་བཤད་དུ་སྣང་ངོ་། །འོན་ཀྱང་ཞི་སླད་དུ་ཅེས་པའི་མཇུག་དེར་
སེམས་ཅན་རང་རང་གི་སྐལ་བས་ཐོབ་པའོ་ཞེས་སྦྱར་ན་ལེགས།
དྲི་བ་སུམ་ཅུ་རྩ་དྲུག་པ།བསིལ་ཟེར་དྲི་མ་ལྡན་ཡང་དགའ་བ་སྐྱེ། །གཉིས་སྐྱེས་སྐྱོན་དང་
ལྡན་ཡང་གཞན་རྗེས་འཛིན །ཞེས་འདི་ཟླ་བའི་དངོས་པོར་སོང་མིན་ནམ། །ཡང་ན་དེ་ཀུན་དོན་
གཞན་བཀོད་ཡིན་ནམ། །ཞེས་པའི་དོན་ནི་གཞུང་ལས།མཚན་མོར་བྱེད་འདི་དྲི་མ་དང༌།།ལྡན་ཡང་
འགྲོ་བ་དགའ་བ་སྐྱེད།།གཉིས་སྐྱེས་དབང་པོ་སྐྱོན་ལྡན་ཡང༌། །གཞན་དག་རྗེས་སུ་འཛིན་པར་ནུས། །
ཞེས་པ་འདི་འགལ་བའི་དོན་གཞན་བཀོད་པར་བཤད་ལ།དེ་ལ་དོགས་པ་ནི། དཔེ་བརྗོད་འདི་དཔེ་
དོན་ཆོས་མཐུན་དོ་མཉམ་དུ་བཀོད་པ་ལྟར་སྣང་བས་ཟླ་བའི་དངོས་པོར་འགྱུར་ལ། ཡང་ན་འདིས་
ཟླ་བ་དངོས་པོ་ཀུན་དོན་གཞན་བཀོད་པར་སྒྲུབ་ནུས་པ་ཡིན་ནམ་ཞེས་པར་དྲིས་པ་ཡིན་ལ།དེའི་
ལན་ནི། འདིར་དཔེ་སྔོན་ལ་བཀོད་ནས་དོན་རྗེས་ལ་བཀོད་འདུག་པས་ཟླ་བའི་དངོས་པོར་འགྱུར་བ་
མ་ཡིན་ཏེ། ཟླ་བའི་དངོས་པོ་ནི་སྔོན་ལ་བཀོད་ནས། དེའི་ཆོས་མཐུན་དོ་མཉམ་གྱི་དཔེ་རྗེས་ལ་
བཀོད་པ་ཡིན་པའི་ཕྱིར། དེ་སྐད་དུ། དངོས་པོ་འགའ་ཞིག་ཉེར་བཀོད་ནས། །དེའི་ཆོས་མཐུན་རབ་
བཀོད་པས། །མཉམ་པ་ཉིད་དུ་རྟོགས་པ་ཅན། །ཟླ་བའི་དངོས་པོའི་རྒྱན་ཡིན་དཔེར། །ཞེས་པའོ །
སྤྱིར་ཟླ་བའི་དངོས་པོ་ཀུན་དོན་གཞན་བཀོད་པ་ཡིན་ཏེ། འདི་ལ་དོན་གཞན་བཀོད་པའི་མཚན་ཉིད་
136

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
ཚང་བས་སོ །ཟླ་བའི་དངོས་པོ་ལ་བཞིན་སྒྲ་ཅན་དང་བཞིན་སྒྲ་མེད་པ་གཉིས་ལས། དང་པོ་ནི།
སློང་བ་བ་མཐོང་ནས་ནི། །ས་བདག་རབ་ཏུ་དགེས་པར་གྱུར། །བདུད་རྩི་རབ་སྦྱིན་ཆེས་པ་ཡིས། །
ཆུ་གཏེར་ཡང་དག་རྒྱས་གྱུར་བཞིན། །ཞེས་བཤད་པ་ལྟ་བུའོ། །གཉིས་པ་ནི།རྒྱལ་པོ་མང་དུ་སྐྱེས་
གྱུར་ཀྱང༌། །ཞེས་སོགས་དང༌། བཤེས་སྤྲིངས་ལས། དེས་པ་བདོག་མང་ཇི་ལྟར་སྡུག་བསྔལ་བ། །
འདོད་པ་ཆུང་རྣམས་དེ་ལྟ་མ་ལགས་ཏེ། །ཀླུ་མཆོག་རྣམས་ལ་མགོ་བོ་ཇི་སྙེད་། །དེ་ལས་བྱུང་བའི་
སྡུག་བསྔལ་དེ་སྙེད་དོ། །ཞེས་གསུངས་པ་ལྟར་རོ།།
དྲི་བ་སུམ་ཅུ་རྩ་བདུན་པ། འོས་ཤིང་མི་འོས་དེ་ལས་ཟློག་པ་ཡི །དཔེ་བརྗོད་འདི་དག་
སྒྲུབ་བྱེད་ཕུར་ཚུགས་མར།།སོང་བས་རྒྱན་འདི་མཛེས་ཆ་སྟོང་མིན་ནམ། །ཞེས་པའི་དོན་ནི། གཞུང་
ལས།བསིལ་ཟེར་ཅན་གྱིས་ཉམས་བྱེད་མེད།།དཔྱིད་ཀྱི་བདག་ཉིད་ཅི་གདུང་།
སྤྱོད་པའི་ལས། །དག་པས་མི་འོས་པ་མིན་ནམ། །ཞེས་པ་འདི་འོས་ལ་མི་འོས་པའི་དོན་གཞན་
བཀོད་པ་དང༌། ཀུ་མུད་ལྡན་ཡང་སྲེག་བྱེད་ན། །པདྨ་འབྱུང་གནས་ཅིས་མི་བྱེད། །ཟླ་བས་བཟུང་
རྣམས་གཙུབ་པ་ན། །ཉི་མས་བཟུང་པ་འཇམ་མི་འགྱུར། །ཞེས་པ་མི་འོས་པའི་དོན་གཞན་བཀོད་
པར་བཤད་ལ། དེ་ལ་དོགས་པ་ནི་དཔེར་བརྗོད་འདི་དག་བསྒྲུབ་བྱ་དེ་དང་། དེ་སྒྲུབ་པ་ལ་སྒྲུབ་བྱེད་
ཕུར་ཚུགས་མ་ལྟ་བུར་སོང་བས་དོན་གཞན་བཀོད་པར་ཇི་ལྟར་འགྲོ་སྟེ་ཞེས་དྲིས་པ་ཡིན་ལ། དེའི་
ལན་ནི། གཞུང་སྔ་མའི་དོན་མྱངས་ན་སྲོད་ཀྱི་དུས་སུ་ཟླ་བའི་འོད་ཟེར་འདོད་ལྡན་ལ་ཕོག་པས་ཡིད་
སྲུབས་བརྒྱལ་ཏེ་ལུས་སེམས་རང་བཞིན་དུ་གནས་པ་ཉམས་པར་བྱེད་པ་འོས་པ་དང༌།དྲི་མ་མེད་པ་
དཔྱད་ཀྱིས་ལུས་ཚ་བས་གདུང་བར་བྱེད་པ་མི་འོས་པར་དམ་བཅས་ནས། དེ་དག་གི་སྒྲུབ་བྱེད་དུ་
སྤྱིར་དྲི་མ་ཅན་གྱིས་བྱེད་ལས་ལུས་སེམས་ཉམས་པར་བྱེད་པ་ཤུགས་ལས་རྟོགས་རྒྱུ་ནི་གང་ཞེས་
དྲིས་པ་ཡིན་ལ།དེའི་ལན་ནི།མཚུངས་པ་སྒྲ་ཟིན་ལ་བརྗོད་པའམ།སྒྲ་ཟིན་ལ་མ་བརྗོད་ཀྱང་ཤུགས་
ལས་མཚུངས་པར་རྟོགས་པ་གང་རུང་གི་སྒོ་ནས་དཔེ་དོན་གྱི་དངོས་པོ་གཉིས་ནི།མཚུངས་པར་གྱུར་
མཁུངསཔརརྟགསཔ
པ་ལ་སླར་དེ་གཉིས་མི་འདྲའི་ཁྱད་པར་གྱི་དབྱེ་བ་བརྗོད་པར་བྱེད་པའི་ཚིག་སྦྱོར་དེ་ནི་ཟློག་པ་ཅན་
དུ་ཅན་དུ་བསྟན་ཞིང༌། དང་པོ་ལ་སྒྲ་མཚུངས་པའི་ཟློག་པ་ཅན་དང༌། ཕྱི་མ་ལ་རྟོགས་པ་མཚུངས་
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པའི་ཟློག་པ་ཅན་གྱི་ཐ་སྙད་མཛད། དང་པོའི་དཔེར། བསྟན་དང་ཆེ་བའི་ཞེས་པ་ནས། ཁྱོད་དང་
རྒྱལ་མཚོ་མཚུངས་ཞེས་མཚུངས་སྒྲ་དངོས་སུ་བརྗོད་ནས།ཐ་དད་ཁྱོད་ལུས་འདི་འདྲ་ཉིད་ཀྱིས་སོ། །
ཞེས་པས་འབྱེད་བྱེད་ཟློག་པ་དངོས་སུ་བརྗོད་པ་དང༌།ཕྱི་མའི་དཔེར ཁྱོད་ཀྱི་གདོང་དང་པདྨ་སྟེ། །
ཞེས་མཚུངས་སྒྲ་དངོས་སུ་མ་བརྗོད་པར་མཚུངས་པ་ཤུགས་ལས་རྟོགས་པ་བསྟན་ནས།འདི་གཉིས་
ཀྱི་ནི་ཁྱད་པར་ཡང༌། །པདྨ་ཆུ་ལས་སྐྱེས་པ་དང༌། །ཁྱོད་གདོང་ཁྱོད་ལ་བརྟེན་པའོ །ཞེས་འབྱེད་
བྱེད་ཟློག་ཆོས་དངོས་སུ་བརྗོད་པ་འདི་ཡིན་། །ཟློག་པ་ཅན་ལ་འབྱེད་བྱེད་ཟློག་ཆོས་དངོས་སུ་སྨོས་
པ་ཞིག་དགོས་ཤིང་འདི་ཀུན་གཞི་དཔེ་རྒྱན་ཡིན་ཏེ། དངོས་པོ་གཉིས་ནི་མཚུངས་གྱུར་པ། །ཞེས་
གསུངས་པའི་ཕྱིར
དྲི་བ་ཞེ་གཅིག་པ།མ་འཐུང་མྱོས་དང་མ་ཕྱིས་དྲི་མ་མེད། །ཅེས་སོགས་ཚིགས་བཅད་ཟུང་
འདི་རབ་གྲགས་རྒྱུ། །ཟློག་ནས་རྒྱུ་གཞན་སྟོན་ཞེས་ཁ་ཅིག་སྨྲ། །གཞན་དག་སྔ་མ་རབ་གྲགས་ཟློག་
ཙམ་ལ །ཕྱི་མ་རྒྱུ་གཞན་བཅས་ཞེས་ནན་གྱིས་བསྒྲུབས། །འོ་ན་གཞུང་འདིར་དཔེར་བརྗོད་དག་
ལ་ནི། །རྒྱུ་གཞན་ཅུང་ཟད་བསྟན་པ་གཟིགས་སམ་ཅི། །གཟིགས་ན་སྲིད་པ་ཅན་གྱི་ནུས་པ་ཉམས །
མིག་རྒྱུའི་ཐང་ལ་བློ་གྲོས་ངལ་མིན་ནམ། །ཅེས་པའི་དོན་ནི། གང་ཞིག་རབ་གྲགས་རྒྱུ་དག་གམ། །
རྒྱུ་གཞན་ཅུང་ཟད་དག་ཟློག་ནས། །གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་ཅན། །ཞེས་
ཟླག་ནས།
གསུངས་པས། འཇིག་རྟེན་ན་གྲགས་བའི་རྒྱུ་དག་གི་གྲགས་ཆེ་བ་མ་ཡིན་པའི་རྒྱུ་གཞན་ཅུང་ཟད་
གང་རུང་ཟློག་ནས་སྟོན་པ་དེ་ནི་སྲིད་པ་ཅན།ཞེས་གསུངས་པས་འཇིག་རྟེན་ན་གྲགས་ཆེ་བའི་རྒྱུ་
དག་གམ། འབྲས་བུ་རང་གི་ངོ་བོ་སྟོན་པ་དེ་ནི་སྲིད་པ་ཅན་དུ་བསྟན་པ། དང་པོའི་དཔེར། མ་
འཐུངས་མྱོས་པའི་ཀ་དམ་པ། །མ་ཕྱིས་དྲི་མ་མེད་པའི་མཁའ། །གྲུང་པར་མ་བྱས་དང་པོའི་མཚོ། །
འགྲོ་བའི་ཡིད་ནི་འཕྲོག་པར་བྱེད། །ཅེས་དང༌།གཉིས་པའི་དཔེར སྨན་མ་བརྐུས་པར་དཀར་མིན་
མིག །མནན་པ་མིན་པར་སྨིན་མ་དམའ། །མཚོན་མ་བརྐུས་པར་དམར་བ་ནི། །མཛེས་མ་ཁྱོད་ཀྱི་
མཆུ་འདིའོ །ཞེས་བཤད་ལ། མཁས་པའི་དབང་པོ་དཔང་ལོ་ཆེན་པོས། དཔེ་བརྗོད་འདི་གཉིས་
རབ་ཏུ་གྲགས་པའི་རྒྱུའི་གཙོ་བོ་བཀག་ནས་གང་གི་གཞན་ཅུང་ཟད་དང་བཅས་པའི་འབྲས་བུ་
138

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
རང་གི་ངོ་བོ་སྟོན་པ་ཡིན་ཞེས་དང༌། རིན་སྤུངས་པས་མཚན་ཉིད་སྟོན་པའི་གཞུང་རྐང་པ་དང་པོ་
གཉིས། རབ་ཏུ་གྲགས་པའི་ཟློག་ནས། །གང་ཞིག་རྒྱུ་གཞན་ཅུང་ཟད་དམ། །ཞེས་འཆད་ཅིང་
ད་དང་པོ་རབ་གགས་ཀྱི་ཧ་བཀ་
དཔེར་བརྗོད་དང་པོ་རབ་གྲགས་ཀྱི་རྒྱུ་བཀག་ནས་འབྲས་བུ་སྟོན་པ་དང༌། དཔེ་བརྗོད་གཉིས་པ་ནི་
རྒྱུ་གཞན་ཅུང་ཟད་དང་བཅས་ནས་འབྲས་བུ་རང་གི་ངོ་བོ་ཉིད་སྟོན་པའི་སྲིད་པ་ཅན་ཡིན་གསུང་བ་
རྣམས་ནི་དོན་བྲལ་མིག་རྒྱུའི་ཐང་ལ་བློ་གྲོས་ངལ་བ་མ་ཡིན་ནམ་ཞེས་དྲིས་པ་ཡིན་ལ། དེའི་རང་
ལན་གྱི་ཚིག་ནི། རབ་ཏུ་གྲགས་པའི་དག་ཟློག་པ་དང༌། རྒྱུ་གཞན་ཅུང་ཟད་ཟློག་ནས་འབྲས་བུ་ནི་
སྟོན་པ་གཉིས་སུ་འདི་ཀུན་འོས་མིན་ནམ།མ་འཐུངས་མ་ཕྱིས་ལ་སོགས་ཚིག་རྣམས་ཀྱིས། །མྱོས་པ་
ཉིད་སོགས་རྒྱུ་གཞན་ཅན་མིན་ཀྱང༌། །རྒྱུ་མེད་ལྟ་བུར་བརྗོད་ལ་འགལ་བ་མེད། །།ཅེས་བཤད་
གསལ་བའི་འཛུམ་དེ་མ་མཐོང་ངམ། །ཞེས་པ་ལྟར། སྲིད་པ་ཅན་ཀུན་བསྡུ་ན་འཇིག་རྟེན་ན་རབ་ཏུ་
གྲགས་པའི་རྒྱུ་བཀག་ནས་འབྲས་བུ་རང་གི་ངོ་བོ་སྟོན་པ་དང་། གྲགས་ཆུང་བའི་རྒྱུ་གཞན་ཅུང་ཟད་སྟེ
གྲགས་ཆུང་བའི་གཞན་བཀག་ནས་འབྲས་བུ་རང་གི་ངོ་བོ་སྟོན་པ་གཉིས་དང་པོའི་དཔེར། མ་
འཐུངས་མྱོས་པའི་སོགས་ཚིགས་བཅད་གཉིས་དང༌།གཉིས་པ་ནི།བསྒོས་པ་མེད་པར་ཁ་དྲི་ཞིམ། །
བཅོས་པ་མེད་པར་ལུས་པོ་མཛེས། །རྒྱུ་མེད་དག་ཏུ་ཟླ་བ་དགྲ། །རྒྱུ་མཚན་མེད་པར་འདོད་པ་
གྲོགས །ཞེས་པ་ལྟ་བུའོ །དེ་ཡང་མྱོས་པའི་རྒྱུ་མྱོས་བྱེད་འཐུངས་པ་དང༌། དྲི་མ་མེད་ཅིང་དག་པའི་
རྒྱུ་ཕྱི་བདར་བྱས་པ་སོགས་གྲགས་ཆེན་བ་རྣམས་བཀག་ནས་འབྲས་བུ་མྱོས་པ་སོགས་དང༌།མིག་
ནག་པོའི་རྒྱུ་མིག་སྨན་བཀུས་པ་དང་། དམའ་བའི་རྒྱུ་མནན་པ་སོགས་གཞན་ཅུང་ཟད་སྟེ་རབ་ཏུ་
གྲགས་པ་མ་ཡིན་པ་བཟློག་ནས།འབྲས་བུ་མིག་ནག་པ་དང་སྨིན་མ་དམའ་བ་སོགས་སྟོན་པ་དོན་
ལ་དེ་དག་ལ་དངོས་སུ་བཀག་པའམ།རྒྱུ་དེ་རྣམས་མ་ཡིན་པའི་གཞན་ཡོད་ཀྱང་སྙན་ངག་མཁན་
གྱིས་རྒྱུ་མེད་དུ་སྒྲོ་བཏགས་པ་ལ་ནི་འགལ་བ་མེད་ཅིང་། རྒྱུ་མེད་ཀྱི་འབྲས་བུ་མཚར་ཆེ་བ་སྲིད་པ་
སྟོན་པ་ཡིན་ཏེ། གང་ཕྱིར་མ་འཐུང་ལ་སོགས་ཀྱིས། །མྱོས་པ་ཉིད་སོགས་རྒྱུ་གཞན་ཅན། །རྒྱུ་མེད་
དག་ཀྱང་བརྗོད་འདོད་པ། །དེ་ལ་འདིར་ནི་འགལ་བ་མེད། །ཅེས་གསུངས་པའི་ཕྱིར།ཚིག་ཟུར་
སྐྱེས་ཞེས་པ་ནི་མ་དག་ཅིང་དེ་ལ་འབྲས་བུ་གནོན་པའང་ཤེས་རབ་ཀྱི་སླད་ཆུང་པ་ཡིན་ལ།དེས་ན་མ་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འཐུངས་པ་དང༌། མ་ཕྱིས་པ་ནས་ཚོན་མ་བཀུས་པའི་བར་རྒྱུ་བཀག་པའི་ཚིག་རྣམས་ཀྱིས་ཞེས་
འཆད་དགོས་ཏེ།འོག་ཏུ་བགོས་པ་མེད་སོགས་ཚིག་གིས་འདིར།ཞེས་པ་དང་བབས་འདྲ་བས་སོ། །
རྒྱུ་གཞན་ཅན་ཞེས་པས་འཁྲུལ་གཞི་བྱས་ནས། སྨན་མ་བཀུས་པར་ཞེས་སོགས་རྒྱུ་གཞན་ཅུང་ཟད་
སྟོན་པའི་སྲིད་པ་ཅན་དུ་འཆད་པ་ནི་སྐབས་མ་ཕྱེ་པ་སྟེ། སྲིད་པ་ཅན་ཀུན་ལ་རྒྱུ་ཚིག་ཟིན་ལ་མེད་
པའི་ཕྱིར། གལ་ཏེ་ཚིག་ཟིན་ལ་བསྟན་ན་སྲིད་པ་ཅན་ཉམས་སོ། །གལ་ཏེ་དངོས་སུ་མ་བསྟན་ཀྱང་
དོན་གྱིས་སྟོན་ཞེས་ན།དོན་གྱིས་བསྟན་པའི་ཤེས་བྱེད་།དོན་ལ་འབྲས་བུ་དེ་དག་ལ་རྒྱུ་ཡོད་པའི་
ཕྱིར་ཞེ་ན། སྲིད་པ་ཅན་ཀུན་རྒྱུ་གཞན་སྟོན་པར་གསལ་བས། སྨན་མ་བཀུས་པར་ཞེས་སོགས་འདི་
རྒྱུ་གཞན་སྟོན་པ་ཡིན་ལ་འོག་གི་བསྒོས་པ་མེད་པར་ཞེས་སོགས་རྒྱུ་གཞན་སྟོན་པ་མ་ཡིན་པར་བྱེད་
རང་གི་བཤད་པ་ལ་རྣམ་དཔྱོད་ཅི་ཡང་མ་བྱུང་བས་སོམས་ཤིག།
དྲི་བ་ཞེ་གཉིས་པ། སྔོན་མེད་བསྡུས་པ་བརྗོད་འདི་སྦྲུལ་ངན་དང་། །འགྲོགས་དང་བྲལ་བ་
ལ་སོགས་ཁྱད་ཆོས་ཙམ། །སྔོན་མེད་བསྡུས་པ་བརྗོད་པར་སོང་མིན་ནམ། །ཁྱད་གཞི་སྔོན་མེད་
བརྗོད་ལ་རྣམ་དཔྱོད་ཅི། །ཞེས་པའི་དོན་ནི། སྦྲུལ་ངན་འགྲོགས་པ་དང་བྲལ་ཞིང༌། །རང་བཞིན་གྱི་
ནི་མངར་བའི་ནང༌། །ཀྱེ་མ་ཆུ་ཡི་གཏེར་འདི་ནི། །དུས་ཀྱི་ཡོངས་སུ་སྐམ་པར་གྱུར། །ཞེས་པ་འདི་
ཁྱད་གཞི་རྒྱ་མཚོ་དང་སྐྱེས་བུ་སྔོན་མེད་བརྗོད་པ་ཡིན་ནམ། ཁྱད་ཆོས་སྦྲུལ་ངན་མི་འགྲོགས་སོགས་
སྔོན་མེད་བརྗོད་པ་ཡིན།ཞེས་དྲིས་པ་ཡིན་ལ།དེའི་ལན་ནི།།ཁྱད་གཞི་ཙམ་སྔོན་མེད་བརྗོད་པ་ཡང་
མ་ཡིན་ཞིང༌།ཁྱད་ཆོས་རྐྱང་པ་དེ་ལྟར་བརྗོད་པའང་མ་ཡིན་ལ་ཁྱད་ཆོས་དེ་ལྡན་གྱི་ཁྱད་གཞི་རྒྱ་མཚོ
དང་སྐྱེས་བུ་སྔོན་མེད་བརྗོད་པས་ན་སྔོན་མེད་བསྡུས་བརྗོད་ཅེས་བྱའོ། །
དྲི་བ་ཞེ་གསུམ་པ། འཇིག་རྟེན་གྲགས་པ་ལས་བརྒལ་འུད་ཆེན་གྱི། །གཏམ་གྱི་སྦྱོར་བ
ཕུལ་བྱུང་རྒྱན་ཡིན་ན། །འབྱུང་མིན་དཔེ་དང་བསྙོན་དོར་གཟུགས་ཅན་སོགས། །ཕུལ་བྱུང་རྒྱན་དུ་
ཐལ་བ་གང་གིས་བཟློག །ཅེས་པའི་དོན་ནི། གཞུང་ལས། ཁྱད་པར་གྱི་ནི་བརྗོད་འདོད་གང༌། །
འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་
དཔེར། །ཞེས་ཁྱད་པར་གྱི་ཆོས་ལུས་དཀར་བ་དང༌། སྐེད་སྐབས་ཕྲ་བ་དང༌། གྲགས་པ་ཆེ་བ་སྔོན་
140

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
བརྗོད་པར་འདོད་པ་གང་ཡིན་པ་འཇིག་རྟེན་གྱི་གྲགས་པ་ལས་བརྒལ་ཏེ་འུད་ཤིན་ཏུ་ཆེ་བས་ཕུལ་དུ་
བྱུང་བར་བརྗོད་པ་ནི་ཕུལ་བྱུང་གི་རྒྱན་ཡིན་ལ།དེ་ལྟར་ན། པདྨ་མཛེས་པའི་སྙིང་པོ་ཀུན། །ཞེས་
སོགས་འབྱུང་མིན་གྱི་དཔེ་དང༌། འདི་ནི་གདོང་མིན་འདི་པདྨ། །ཞེས་སོགས་བསྙོན་དོར་གཟུགས་
ཅན་ཡང་ཕུལ་བྱུང་རྒྱན་དུ་ཐལ་ཏེ། མཚན་ཉིད་དེ་ཚང་བས་སོ། །ཞེ་ན་མི་ཐལ་བའི་རྒྱུ་མཚན་ཅི་
གསུང་ཞེས་དྲིས་པ་ཡིན་ལ།དེའི་ལན་ནི། ཁྱད་པར་གྱི་བརྗོད་འདོད་གདོང་མཛེས་པ་དེ་འཇིག་རྟེན་
གྱི་གྲགས་པ་ལས་འདས་པའི་དཔེ་པདྨ་མཛེས་པའི་སྙིང་པོ་ཀུན་གཅིག་ཏུ་བསྡུས་པ་དང་དཔེ་དོན་དུ་
སྦྱར་ཏེ་མཛེས་པ་ཁྱད་འཕགས་ཕུལ་དུ་བྱུང་བར་བསྟན་པས་ན་པདྨ་མཛེས་པའི་ཞེས་སོགས་ཕུལ་
བྱུང་དུ་བསྡུ་དགོས། འདི་ནི་གདོང་མིན་འདི་པདྨ། །སོགས་ནི་གདོང་ལ་གདོང་མ་ཡིན་པར་བསྙོན་
ནས་དོན་གཞན་པདྨ་སྟོན་པ་ལས་འཇིག་རྟེན་གྱི་གྲགས་པ་ལས་བརྒལ་བའི་ཁྱད་འཕགས་ཀྱི་ཕུལ་
བྱུང་མ་བརྗོད་པས་ཕུལ་བྱུང་མ་ཡིན་། །འདིར་རིན་སྤུངས་པས། ཁྱད་པར་ཅན་གྱི་དངོས་པོ་མཆོག་
ཏུ་གྱུར་པ་ཞིག་ནི་བརྗོད་པར་འདོད་པ་གང་ཡིན་པ་ཞེས་འབྲུ་གནོན་པ་ནི་ཁྱད་པར་ཅན་དང་ཁྱད་
པར་གྱི་རྣམ་དབྱེ་མ་ཕྱེད་པའོ། །
དྲི་བ་ཞེ་བཞི་པ།ཁ་ཅིག་རང་བཞིན་བརྗོད་ལའང་ཕུལ་བྱུང་གི། །རྒྱན་གྱི་མཛེས་པའི་སྐལ་
བ་བཟང་ཞེས་སྨྲ། །བརྗོད་བྱ་རང་བཞིན་བརྗོད་ལ་རྒྱན་ཀུན་གྱིས། །མཛེས་པར་རིགས་མོད་བརྗོད་
ཚུལ་རང་བཞིན་ནི། །བརྗོད་ཚེ་དྲང་པོར་སྨྲ་ན་འུད་གཏམ་ཟུམ། །འུད་ཀྱི་རླུང་ཆེན་ལང་ན་དྲང་པོར་
འགྲོས། །ཕན་ཚུན་བློ་གྲོས་གོ་ས་གཅིག་ཏུ་ནི། །འཆར་བའི་གོ་སྐབས་དཔྱོད་ལྡན་སུ་ཡིས་འབྱེད། །
ཅེས་པའི་དོན་ནི། འདིར་རིན་སྤུངས་པས་འདི་ནི་རྒྱན་གཞན་མ་རྣམས་ཀྱི་ཡང་རྒྱན་ཡིན་པས་འཁྱོག་
པོར་བརྗོད་པ་རྣམས་ལ་ལྟ་སྨོས་ཀྱང་ཅི་དགོས་རང་བཞིན་བརྗོད་པ་ལ་ཡང་སྦྱར་དུ་རིགས་པར་
བཤད་མོད། དེ་ཡང་སྦྱོར་བའི་ཡུལ་གཙོ་སྟེ་དཔེར་ན་སངས་རྒྱས་བྱང་སེམས་སྐྱེས་བུ་དམ་པ་སོགས་
ལ་རང་བཞིན་བརྗོད་ཀྱང་འཇིག་རྟེན་གྱི་གནས་ལུགས་ལས་བརྒལ་བའི་ཕུལ་དུ་བྱུང་བར་ལྷུན་གྱི་
གྲུབ་པར་འགྱུར་ལ་ཞེས་བཤད་པ་འདི་བརྗོད་བྱ་རང་བཞིན་བརྗོད་པ་ལ་ཡིན་ན་འཐད་ཅིང་།བརྗོད་
ཚུལ་རང་བཞིན་བརྗོད་པ་ལ་ཡིན་ན་དྲང་པོར་བརྗོད་པ་དང་འུད་གཏམ་ཤིན་ཏུ་ཆེ་བ་གཉིས་འགལ་
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བས་ཇི་ལྟར་ཡིན་ཞེས་དྲིས་པ་ཡིན་ལ།དེའི་ལན་ནི།བརྗོད་ཚུལ་རང་བཞིན་བརྗོད་པ་ལ་ཕུལ་བྱུང་
གི་རྒྱན་སུས་ཀྱང་སྦྱོར་མི་ནུས་ཏེ། དྲང་པོར་བརྗོད་ཚེ་ཕུལ་བྱུང་ཉམས། ཕུལ་བྱུང་བརྗོད་ཚེ་དྲང་པོ་
ཉམས་པའི་ཕྱིར སངས་རྒྱས་ཀྱི་ཡོན་ཏན་བརྗོད་པའི་ཚེ་རང་བཞིན་བརྗོད་པ་དང་། ཕུལ་བྱུང་སོ་
སོར་འབྱེད་དེ་དཔེར་ན་ཤཱཀྱ་ཐུབ་པ་ལྟ་བུ་ལ་སྤང་བྱ་ཐམས་ཅད་སྤངས་ཤེས་བྱ་ཐམས་ཅད་མཁྱེན་
ཞེས་བརྗོད་ན་རང་བཞིན་བརྗོད་པ་གཙང་མ་དང༌།དེ་དངོས་གནས་དང་ཡང་མཐུན་ཞིང་སངས་རྒྱས་
ལ་དད་པ་ཀུན་གྱི་བློ་ཤོང་བས་འཇིག་རྟེན་མཚམས་ལས་བརྒལ་བ་ཡང་མ་ཡིན།ཡང་ཀྱ་ཐུབ་པའི་
སྤང་རྟོགས་སུས་ཀྱང་མཚོན་པར་མི་ནུས་ཤིང་འཇིག་རྟེན་ཁམས་ན་འདི་ཁོ་ན་མཆོག་ཡིན།འདི་ལས་
མཆོག་གཞན་མེད་ཅེས་པ་ལྟ་བུ་འཇིག་རྟེན་གྱི་གྲགས་པ་ལས་བརྒལ་བའི་ཕུལ་བྱུང་ཡིན་པས་རྣམ་
དབྱེ་འདི་བཞིན་ཕྱེད་པར་གྱིས་ཤིག།
དྲི་བ་ཞེ་ལྔ་པ། འགྲུབ་བྱེད་རྣམ་འགྱུར་ངོ་བོ་དེ་ཉིད་ལ། །ལྟོས་ཞེས་སྨྲ་བའི་ཞལ་རླངས་
དྲག་འཕྱུར་ཡང་། །ངོ་བོ་ཅི་ཡིན་དེ་ལ་ལྟོས་ཚུལ་གྱི། །ཤེས་བྱེད་མགྲིན་པའི་རྩ་བར་ཡལ་ལམ་ཅི། །
ཞེས་པའི་དོན་ནི། འགྲུབ་པར་བྱེད་དང་རྣམ་འགྱུར་ལ། །དེ་ཉིད་ལ་ལྟོས་ཉིད་། །ཞེས་པའི་འབྲུ་
གནོན་ལ། རིན་སྤུངས་པས། འགྲུབ་པར་བྱེད་པ་སྔོན་མེད་གསར་དུ་བསྐྱེད་པར་བྱེད་པ་དང་རྣམ་
པར་འགྱུར་བ་སྔར་ཡོད་གནས་སྐབས་གཞན་དུ་བྱ་བ་དག་ཡིན་ལ། དེ་ནི་འགྲུབ་བྱ་དང་འགྲུབ་བྱེད་
ཀྱི་ངོ་བོ་དེ་ཉིད་ལ་ལྟོས་པའི་རྒྱུ་ཉིད་དོ།།ཞེས་བཤད་ལ།དེ་ལྟར་ན་ངོ་བོ་དེ་ཅི་ཡིན།དེ་ལ་ལྟོས་ཚུལ་
གྱི་ཤེས་བྱེད་ལྗགས་ཀྱི་རྩ་བར་ཡལ་བ་ལྟ་བུ་མ་ཡིན་པར་ཞལ་གྱི་མཆུ་སྒྲོས་ཀྱི་པདྨོ་ཁ་ཕྱེད་པ་ནས་
གསུང་དགོས་སོ་ཞེས་ཉམས་ལྡན་གྱི་ཚིག་གིས་དྲིས་པ་ཡིན་ལ། དེའི་ལན་ནི། འགྲུབ་བྱེད་རྣམ་
འགྱུར་གྱི་རྒྱུ་ནི་འགྲུབ་པར་བྱེད་པོ་དང་རྣམ་པར་བསྒྱུར་བར་བྱེད་པ་པོ་དེ་ཉིད་ལ་ལྟོས་པའི་གོ་དོན་
ཡང་སྤྱིར་ལྟོས་པ་ལ་བཤད་ཚུལ་མང་ཡང་འདིར་ནི་བྱེད་པ་པོ་དེ་ཉིད་ལ་ལྟོས་པ་སྟེ་དེ་ཉིད་རྒྱུར་
བཞག་པ་ཡིན་ཞེས་པའི་དོན་།།དེ་ཡང་མ་ལ་ཡ་ཡི་རླུང་དག་གིས། །ཙན་དན་ལྗོན་པ་གསར་པ་ཡི། །
ལོ་འདབ་སྐྱོད་པར་བྱེད་པ་འདི། །ཀུན་གྱི་དགའ་བ་བསྐྱེད་པར་བྱེད། །ཅེས་པ་འདི་འགྲུབ་བྱེད་
རྒྱན་གྱི་དཔེ་བརྗོད་དང་འདིའི་རྒྱུའི་གཙོ་བོ་ནི་བྱེད་པ་པོ་མ་ལ་ཡའི་རླུང་དག་ཡིན་ལ། དེ་བཞིན་དུ།
142

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
ལོ་འདབ་གསར་འཁྲུངས་ནགས་ཚལ་དང༌། །འདབ་བརྒྱ་རབ་ཏུ་རྒྱས་པའི་རྫིང༌། །ཟླ་བ་རྒྱས་པ་
འདོད་པ་ཡིས །མགྲོན་པོ་ལྟ་བའི་དུག་ཏུ་བྱས །ཞེས་པ་འདི་རྣམ་འགྱུར་གྱི་རྒྱན་དང་འདིའི་རྒྱུའི་
གཙོ་བོ་རྣམ་པར་བསྒྱུར་བ་བྱེད་པ་པོ་ནི། འདོད་པ་དང་།རྣམ་པར་བསྒྱུར་བྱ་ནི་ལོ་འདབ་གསར་པའི་
ནགས་ཚལ་སོགས་དང་། སྒྱུར་ཚུལ་ནི་ནགས་ཚལ་སོགས་ཡིད་དུ་འོང་བའི་དངོས་པོ་རྒྱུ་འདོད་པའི་
དབང་གིས་ཡིད་དུ་མི་འོང་བའི་དངོས་པོར་བསྒྱུར་བ་ཡིན་ནོ། །དེས་ན་རིན་སྤུངས་པས་ངོ་བོ་ཉིད་ལ་
བལྟོས་པའི་ཞེས་བཤད་པ་ནི་འབྲེལ་ཆེར་མེད་ཅིང་ལྟོས་ཚུལ་ཡང་མ་བཤད་པས་བྱིལ་བྱིལ་པོ་ལས་
གསལ་ཆ་མ་ཐོན་ནོ། །སཾ་གྷ་ཤྲཱིས་བྱེད་པ་པོ་ལ་ལྟོས་པའི་ཞེས་བཤད་པ་ཡང་བྱེད་པ་དང་ངོ་བོ་གཅིག་
པའི་དབང་དུ་བྱས་པ་ཡིན་ནམ།བྱེད་པ་པོ་དེ་ཕར་ངོ་བོ་ལ་ལྟོས་པ་གང་ཡིན་དཔྱད་ན་འཇིག་གོ། །
དྲི་བ་ཞེ་དྲུག་པ།ཐོབ་བྱེད་ལས་ཀྱི་རྒྱུ་རྒྱན་དཔེར་བརྗོད་འདིར། །རྒྱུ་ཙམ་དངོས་སུ་བསྟན་
ནས་འབྲས་བུའང་བསྟན། །ཐོབ་བྱེད་རྒྱུ་ལས་འདོད་བྱའི་འབྲས་ཐོབ་པར། །སྟོན་རྣམས་སྐྱེད་བྱེད་
རྒྱན་ཐལ་མིན་ནམ། །ཞེས་པའི་དོན་ནི།འདིར་གཞུང་ལས།ཁེངས་པ་གོམ་པར་བྱའོ་ཞེས། །གྲོགས་
མོ་འཛའ་བོའི་གནས་བཀོད་ལ།།བུ་མོ་སྨིན་འཁྱོག་མིག་ཡོན་གྱིས། །མཆུ་ནི་གཡོ་ཞིང་ལྟ་བར་བྱེད།།
ཅེས་བཤད་པ་འདིའི་དོན་རྣམ་བཤད་ཕལ་ཆེར་མཐུན་པར་ཕོ་ཉ་མོ་སོགས་བུད་མེད་འགའ་ཞིག་གི་
ལང་ཚོ་མ་དེ་ལ་མཛའ་བོ་མི་འདུད་པའི་ཁེངས་པ་ཚུགས་ཐུབ་པར་བྱའོ །ཞེས་ངན་སློབ་བྱས་ནས་
ལང་ཚོ་མ་དེ་མཛའ་བོ་འདུག་པའི་ས་དེར་བཀོད་ནས་བཞག་པ་ན་ལང་ཚོ་མ་དེས་ཀུན་སློང་སྐྱོན་ཅན་
རིག་ནས། སཾ་ཤྲཱིར་ལྟར་ན་མཛའ་བོ་དེ་རང་གི་གྲོགས་སུ་ཐོབ་པའི་ཡན་ལག་ཏུ་མཛའ་ལ་སྨིན་མ་
འཁྱོག་ཅིང་མིག་ཟུར་གཡོ་བ་དང་བཅས་མཆུ་ནི་གཡོ་ཞིང་ལྟ་བར་བྱེད་ཅེས་བཤད།རིན་སྤུངས་
པས། དེ་ལྟར་སློབ་པ་དེ་ལ་ཁྲོ་བའི་སྨིན་མ་འཁྱོག་ཅིང་། མིག་ལོག་ཡོན་པོའི་ཚུལ་གྱི་མ་རངས་པའི་
ཚིག་གིས་མཆུ་ཡི་ཡལ་འདབ་གཡོ་བ་དང་བཅས་བལྟ་བར་བྱེད་། །ཅེས་བཤད་པ་འདི་དོན་ལ་
གནས་སམ་མི་གནས་འདི་དག་ལྟར་ན་དཔེ་བརྗོད་འདིར་ཙམ་ལས་འབྲས་བུ་དངོས་སུ་མ་བསྟན་
པས་རྒྱུ་རྒྱན་དུ་ཇི་ལྟར་འགྱུར དཔང་ལོས་དབྱངས་ཅན་ཁྱོད་ཀྱི་སྐུ་བསྒོམ་ཤིང་། །རིགས་སྔགས་རྒྱ་
ཆེར་བཟླས་པ་ལས། །རིང་པོར་མི་ཐོགས་བདག་ཅག་གིས། །སྙན་ངག་མཁན་དབང་གོ་འཕང་ཐོབ། །
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཅེས་པའི་དཔེ་བརྗོད་ཀྱང་ཐོབ་ཅེས་པའི་ཚིག་མཇུག་ཏུ་སྦྱར་བ་ཙམ་མ་གཏོགས་དོན་ལ་སྐྱེད་བྱ་སྐྱེད་
བྱེད་ཀྱི་རྒྱུ་འབྲས་སུ་སོང་བས་ཐོབ་བྱེད་རྒྱུ་རྒྱན་དུ་ཇི་ལྟར་འགྱུར་ཞེས་དྲིས་པ་ཡིན་ལ། དེའི་ལན་ནི།
གཞུང་འདིར་རྒྱུ་རྒྱན་གྱི་དཔེར་བརྗོད་གོང་འོག་ཀུན་ལ་རྒྱུ་འབྲས་གཉིས་ཀ་དངོས་སུ་གསལ་བར་
བཤད་པ་ཡང་ཡོད་པས་འདིར་ཡང་རྒྱུ་འབྲས་གཉིས་ཀ་དངོས་སུ་ཚང་དགོས་ལ། དེ་ཡང་སྐབས་
འདིའི་ཁེངས་པ་མཛའ་ལ་མི་འདུད་པ་ལ་ངོས་འཛིན་པ་ནི་འཁྲུལ་ལ་དེས་ན་རང་གི་མཛའ་བོ་ལས་
སྐྱེས་པ་གཞན་ལ་མི་འདུད་པའི་ཁྱིམ་ཐབས་ཀྱི་བརྟུལ་ཞུགས་འཛིན་པའི་ཁེངས་པ་གོམས་པར་བྱའོ། །
ཞེས་ལང་ཚོ་མ་མཛའ་བོའི་གནས་སུ་བཀོད་པའི་འཁོད་པར་བྱས་པའི་ནི་སྐབས་འདིར་ལས་སུ་བྱ་བ་
རྒྱུར་བཞག་པའི་ཐོབ་བྱེད་ཀྱི་རྒྱུ་དེ་ཡིན་ལ་དེ་ལ་བརྟེན་ནས་ལང་ཚོ་མ་དེས་ཆགས་པའི་སྨིན་མ་
འཁྱོག་ཅིང་ཟུར་མིག་ཡོན་པོར་མཆུ་གཡོ་ཞིང་མཛའ་བོ་ལ་བལྟ་བར་བྱེད་པ་ནི་ཐོབ་བྱ་འབྲས་བུ་
ཡིན་། །དཔེར་བརྗོད་ན། དབྱངས་ཅན་རྩེ་དགའི་ཡབ་ཏུ་བདག་འོས་ཞེས། །ཏིང་འཛིན་གསལ་
བར་དེ་དྲུང་འཁོད་བྱས་ལ། །ལྷ་དེ་རབ་དགེར་སྤྱན་རས་ཟུར་གྱིས་བྲེལ། །ཞལ་འཛུམ་དཀར་བའི་
གཟིགས་པ་འདི་ན་། །ཞེས་པ་ལྟ་བུའོ། །འདི་དང་འགྲུབ་བྱེད་རྒྱུ་སོགས་ཀྱི་ཁྱད་པར་ནི།བྱེད་པ་པོ་
རྒྱུར་བཞག་པ་དང་གཙོ་ཆེར་བྱ་བ་རྒྱུར་བཞག་པའི་ཁྱད་པར་ལས་རིམ་བཞིན་འགྲུབ་བྱེད་དང་རྣམ་
པར་སྒྲུབ་བྱེད་ཀྱི་རྒྱུའི་ཐ་སྙད་དང༌། འདི་ལ་བྱ་བ་ལས་ཀྱི་རྒྱུའི་ཐ་སྙད་འཇོག་རིགས་པས་ན།ཐོབ་བྱ་
ལས་ལ་ཕལ་ཆེར་། བྱ་བ་ལ་ལྟོས་རྒྱུ་ཉིད་དོ། །ཅེས་བཤད་། །འོ་ན་བྱ་བ་ལས་ཀྱི་འབྲས་འདི་
སྐྱེད་བྱེད་ལས་གཞན་པ་ཡིན་ནམ་ཞེ་ན། འདི་ཡང་ཞིབ་མོའི་བློས་བརྟགས་ན་རྒྱུ་བྱ་ལས་དེས་འདོད་
བྱའི་འབྲས་བུ་བསྐྱེད་པར་སྟོན་པས་ན་བསྐྱེད་བྱེད་འབྲས་སུ་སོང་ལ། དེ་བས་ན་དཔང་ལོས།
དབྱངས་ཅན་ཁྱོད་ཀྱི་སྐུ་བསྒོམ་ཞིང་། །སོགས་ཚིགས་བཅད་དང་དེ་དཔེ་བརྗོད་གཙང་མ་དང༌།སྨུག་
འཛིན་དབང་པོའི་བང་མཛོད་ཀྱི། །འབྱོར་པ་ཐོབ་པའི་ལྷ་ཁྱོད་དུ། །བདག་ཀྱང་བཞེད་དགུའི་ལོངས་
སྤྱོད་ལ། །རོལ་པའི་ངལ་གསོ་ཐོབ་པར་འགྱུར །ཞེས་པ་ནི་རྒྱུ་ཅི་ཡང་མ་བསྟན་ཞིང་ཁྱད་པར
རྒྱུར་མ་བསྟན་པས་ཐོབ་བྱ་ལས་ཀྱི་རྒྱུ་རྒྱན་གྱི་མིང་མི་ཐོབ་བོ། །
དྲི་བ་ཞེ་བདུན་པ། ལྷ་གཅིག་ཁྱོད་ཞབས་ཉི་གཞོན་ལ་རེག་པས། །ས་སྐྱོང་ལག་པའི་པདྨོ་
144

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
ཟུམ་པར་བྱེད། །ཅེས་འདི་འགལ་རྒྱན་དུ་ཡང་འགྱུར་ཞེ་ན། །ཆུ་དང་འོ་མ་སོ་སོར་འབྱེད་ནུས་སུ། །
ཞེས་པའི་དོན་ནི།ལྷ་ཅིག་ཁྱོད་ཀྱི་ཞབས་གཉིས་པོ། །དམར་བའི་ཉི་གཞོན་ལ་རེག་པས །རྒྱལ་པོ་
རྣམས་ཀྱི་ལག་པ་ཡི། །པདྨོ་ཟུམ་པར་བྱེད་དམ་ཅི། །ཅེས་པ་འདི་མི་རིགས་པའི་རྒྱུ་རྒྱན་ཡིན་ལ།དེ་
ཡང་སྤྱིར་ཉི་མས་པདྨོ་ཁ་འབྱེད་པར་རིགས་པ་ལས་འདི་དེ་ལས་ལོག་སྟེ་རྒྱལ་ཕྲན་དུ་མ་ལ་མངའ་
བསྒྱུར་བའི་ས་སྐྱོང་ཆེན་པོའི་ཞབས་དམར་བའི་ཉི་གཞོན་དེ་ཆབ་འོག་གི་རྒྱལ་ཕྲན་ཀུན་གྱི་སྤྱི་བོར་
རེག་པ་ན་དེ་རྣམས་ཐལ་མོ་སྦྱར་བའི་ཕྱག་འཚལ་བའི་ལག་པ་པདྨར་བྱས་ནས་ཟུམ་པར་བྱེད་ཅེས་
མཚར་བའི་རྒྱན་དུ་བྱས་ལ་འདི་ནི་ཉི་མའི་བྱ་བ་མ་ཡིན་པ་པདྨ་ཟུམ་པར་བྱས་པ་ན་བྱ་བ་འགལ་བའི་
རྒྱན་དུ་ཡང་མི་འགྱུར་རམ་ཞེས་དྲིས་པ་ཡིན་ལ།དེའི་ལན་ནི།བྱ་བ་མི་འོས་པ་བྱས་པས་འགལ་རྒྱན་
དུ་འགྱུར་ན་ཧ་ཅང་ཐལ་བས་འདི་ནི་མི་འོས་པའམ་མི་རིགས་པའི་རྒྱན་ཙམ་ལས་བྱ་བ་འགལ་བ་མ་
ཡིན་ཏེ། གོང་དུ་ཟླ་བའི་བྱ་བ་བྱ་མིན་དང༌། །གཞན་གྱི་བྱ་བའི་བྱ་བ་འདིར། །ཞེས་སོགས་གསུངས་
པ་དེར་ཡང་རང་གི་བྱ་བ་མ་བྱས་པ་དང་གཞན་གྱི་བྱ་བ་བྱས་པ་གཉིས་ཀ་དངོས་སུ་བརྗོད་པའི་
གཟུགས་ཅན་ལ་བྱ་བ་འགལ་བའི་གཟུགས་ཅན་དུ་བཞག་པའི་ཕྱིར། འོ་ན་རྒྱུ་རྒྱན་འདིར་དཔེར་
བརྗོད་དག་ལ་འབྲས་གཉིས་ཀ་དངོས་སུ་བསྟན་པ་རྐྱང་པ་ཡོད་དམ།དེ་ལྟར་ན་ཤེས་བྱེད་ཀྱི་རྒྱུ་
རྒྱན་གཉིས་ལ་འབྲས་བུའམ་ཤེས་བྱ་ཇི་ལྟར་བསྟན་ཞེ་ན། ཉི་མ་ནུབ་གྱུར་ཟླ་བ་མཛེས། །འདབ་
རྒྱན་གཉ
ཆགས་རྣམས་ནི་གནས་སུ་སོང༌།།།ཞེས་པ་འདི་ཡང༌ཞེས་པས་ནི་ཕྱི་ཤེས་བྱེད་ཀྱི་རྒྱུ་དང་དུས་ཀྱི་
སྐབས་ཞེས་པས་ཤེས་བྱ་འབྲས་བུ་བསྟན་པས་དཔེར་བརྗོད་ན། ཉི་མའི་ཟེར་ནུས་ཟླ་བའི་དཀྱིལ་
འཁོར་མཛེས །འདབ་ཆགས་རང་གི་ཁྱིམ་དུ་རིང་པར་སོང༌། །དེ་དེ་མཚན་མོ་དབེན་པའི་དུས་
འདི་རུ །རྣལ་འབྱོར་རྩེ་གཅིག་ཏིང་འཛིན་བསམ་གཏན་བསྒོམ། །ཞེས་པ་ལྟ་བུའོ། །དེ་བཞིན་དུ།
གྲོགས་མོ་འདོད་པས་གཟིར་བའི་ཡིད། །ཅེས་པས་ནང་གི་ཤེས་བྱ་དང༌།ཟླ་བའི་འོད་ཀྱི་མི་ལྡོགས་
ཤིང༌། །ཙན་དན་ཆུ་ཡི་མི་བཟོད་པའི། །ལུས་ཀྱི་དྲོད་ཀྱི་གདུང་བ་འཛིན། །ཞེས་པས་ནང་གི་ཤེས་
བྱེད་ཀྱི་རྒྱུ་བསྟན་པས་དཔེར་བརྗོད་ན། སྡང་བྱེད་ཡིད་སྲུབས་སྟོང་གི་མི་ཟློགས་ཤིང་། །འདོད་ཡོན་
སྒྱུ་མའི་དཔལ་ལ་མི་ཆགས་པའི། །བླ་མའི་སྲིད་ཞུར་ངལ་བ་ལྷུར་ལེན་འདི། །ཁྱོད་ཉིད་དད་པའི་
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལྕགས་ཀྱུས་དབང་སོང་ངམ། །ཞེས་པ་ལྟ་བུའོ། །རྣམ་བཤད་རྣམས་ལས་དཔེ་བརྗོད་འདིར་ཤེས་
བྱེད་ཀྱི་རྒྱུ་ཙམ་ལས་ཤེས་བྱ་གསལ་བར་ཐོན་པ་མི་སྣང་བས་ཤེས་བྱ་ཟུར་ནས་ཁ་སྐོང་བ་ནི་གཞུང་ལ
མཁྱེན་པའི་སྤྱན་རས་ཅེ་རེ་ལོང་དུ་སོང་བའི་སྐྱོན་ནོ། །ནང་གི་ཤེས་བྱེད་འདི་ནི་དངོས་འབྲས་རྟགས་
སུ་བཀོད་ནས་དངོས་རྒྱུ་གོ་བར་བྱེད་པས་ན་ཚང་མང་དང་སྒོ་བསྟུན་ན་རྒྱུ་དངོས་སྒྲུབ་ཀྱི་འབྲས་
རྟགས་ཡང་དག་ཅེས་ཀྱང་བྱ།འོན་ཀྱང་འདིར་འབྲས་བུ་དངོས་ལ་རྒྱུར་བྱས་པ་ནི་རྒྱུ་མཚན་ལ་རྒྱུར་
བཞག་པ་ཡིན་ནོ། །དེས་ན་ཟླ་བའི་ཟེར་གྱི་མི་ཟློགས་པ་དང་ཙན་དན་ཆུ་ཡིས་མི་བཟོད།རྒྱུ་ནི་ལུས་
ཀྱི་དྲོད་ཀྱི་གདུང་བ་ཡིན་པས་ཟློག་བྱེད་ཀྱི་རྐྱེན་དེ་ལྟ་བུས་ཀྱང་མི་ཟློག་པའི་ལུས་ཀྱི་དྲོད་ཀྱི་གདུང་བ་
དང་ལྡན་པའི་རྟགས་ལས ཕ་རོལ་ལང་མ་དེའི་ནང་དུ་འདོད་པ་དྲག་པོས་གཟིར་བར་གོ་བ་ནི་
ནང་གི་ཤེས་བྱེད་འབྲས་སོ །འདི་ལ་སྔར་བྱོན་རྣམས་ཀྱི་དཔེ་བརྗོད་མཐའ་ཡས་ཀྱང༌།ཆག་ལོས
ལུས་མེད་སྡེ་ཡི་མི་ཟློགས་ཤིང་། །ཞི་བའི་སྡེ་ལ་མི་དགེས་པར། །བགྲང་ཡས་འགྲོ་བ་འདྲེན་མཛད་
འདིས།།ཁྱོད་ཀྱི་ཐུགས་རྗེའི་ཕུལ་འདི་རྟོགས། །ཞེས་པ་ལེགས་པར་འབྱོར་རོ།།
དྲི་བ་ཞེ་བརྒྱད་པ།ཕྲ་མོའི་རྒྱན་ལ་མཚོན་དོན་དངོས་སུ་ནི། །བརྗོད་དམ་མི་བརྗོད་གལ་
མི་བརྗོད་ན། །ཕྲ་མོ་དོན་གྱི་ངོས་ནས་གཞན་མིན་ནམ། །བརྗོད་ན་དཔེ་བརྗོད་དག་ལས་མི་འབྱུང་། །
ཞེས་པའི་དོན་ནི། གཞུང་ལས། ཟུར་དང་བསྣམ་པས་མཚོན་པའི་དོན། །ཕྲ་ཕྱིར་ཕྲ་མོ་ཞེས་པར་
བཤད། །ཅེས་པའི་སྒྲ་ཟིན་མྱངས་ན་ཕྲ་མོའི་ངེས་ཚིག་དོན་ཕྲ་བ་ལ་བཤད་སྣང་བས་དོན་དེ་ཚིག་སྦྱོར་
ལ་དངོས་སུ་བཤད་དམ་མ་བཤད། བཤད་ན་གཞུང་གི་དཔེ་བརྗོད་དག་ལས་དངོས་སུ་མི་འབྱུང་
བས་ཇི་ལྟར་ཡིན ཞེས་དྲིས་པ་ཡིན་ལ། དེའི་ལན་ནི། བརྗོད་བྱའི་དོན་དེ་བརྡའི་རྣམ་འགྱུར་གྱི་
མཚོན་ནས་རྟོགས་པར་བྱ་བ་ལ་དོན་ཕྲ་མོའམ་ཟབ་མོ་ཞེས་ཀྱང་བྱ་ཞིབ་མོ་ཞེས་ཀྱང་བྱ་སྟེ།རྒྱུད་བླ་
མར།ཕྲ་མོ་ཟབ་མོའི་ཚུལ་བསྟན་ནི། །ཞེས་དང༌།འཇུག་པར།ཞིབ་མོ་རྟོགས་ལའང་ཤིན་ཏུ་མཁས་
པ་ཐོབ། །ཅེས་གསུངས་པ་དང་འདྲ་བར་འདིར་ཡང་རྟོགས་བྱའི་དོན་ཕྲ་ཞིབ་ཡིན་། །དེ་ལྟར་ཕྲ་
དོན་གྱི་ངོས་ནས་བཞག་ཀྱང་དོན་དེ་ཟུར་དང་རྣམ་པས་མཚོན་ནས་སྟོན་པ་ལས་སྙན་ངག་གི་ཚིག་
སྦྱོར་ལ་དངོས་སུ་མི་བརྗོད་དེ། དངོས་སུ་བརྗོད་ན་ཕྲ་མོར་མི་འགྱུར་བས་སོ། །དེ་ཡང་། བུད་མེད་
146

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
རིག་པ་དང་ལྡན་པས་ལག་པས་པདྨ་ཁ་ཟུམ་པར་བྱས་པ་ནི་བརྡའི་ཟུར། དེའི་དོན་མཚན་མོ་
འགྲོགས་པར་གོ་བར་བྱས་པ་ནི་མཚོན་བྱེད་ཟུར་དེས་མཚོན་པའི་དོན་དང༌། དེ་བཞིན་དུ་གླུའི་འདུན་
པར་ལང་ཚོ་མ་ལ་ཆགས་པའི་མིག་ཡང་ཡང་དུ་གཏད་པ་སོགས་ནི་རྣམ་པའམ་རྣམ་འགྱུར།རྣམ་
འགྱུར་དེའི་རྟགས་ལས་ལང་ཚོ་མ་ལ་འདོད་པའི་དགའ་བདེ་ཉམས་སུ་མྱོངས་བར་འདོད་པ་ནི་མཚོན་
བྱེད་རྣམ་པ་དེས་མཚོན་པའི་དོན་ཕྲ་མོ་ཡིན་ཏེ། པདྨ་ཟུམ་པར་བྱས་པ་ལས འདིར་ནི་མཚན་མོ་
འགྲོགས་པར་བསྟན། །ཞེས་དང་། འདིར་ཡང་རང་བཞིན་ལ་བརྗོད་པར། དགའ་བའི་དགའ་སྟོན་
འདོད་པ་དག །ངེས་པར་གནས་པ་ཉིད་གྱུར་པ། །ཕྲ་མོ་ཉིད་ལས་བརྒལ་མ་ཡིན། །ཞེས་གསུངས་
པའི་ཕྱིར། ཕྲ་མོའི་གཙོ་བོ་ནི་སྔ་མ་དེ་ཡིན་ཞིང་འདིར་དོན་དངོས་སུ་བརྗོད་ན་གཞུང་ཚིག་འདི་དག་
དང་དངོས་སུ་འགལ་ལ།ཁ་ཅིག །གང་ཞིག་སོར་མོ་གཅིག་སྟོན་དང༌། །ཞེས་སོགས་ཕྲ་མོ་ཡིན་ཟེར་
བ་ཡང་དཔྱད་ན་འཇིག་པས་མི་འཐད་། །
དྲི་བ་ཞེ་དགུ་པ། ཀུན་ལས་མ་རྒྱལ་མཆོད་སྦྱིན་མ་བྱས་པར། །བདག་ཉིད་ས་ཡི་བདག་
པོར་གྱུར་ཞེས་ལ། །དཔའ་བའི་ཉམས་ཀྱི་ནུས་ཇི་ལྟར་སྒྲུབ། །ཞུམ་དང་འཇིགས་པ་མེད་ན་དཔའ་
མིན་ནམ། །ཞེས་པའི་ལན་ནི།གཞུང་འདིར།མཚོར་བཅས་ས་ལས་མ་རྒྱལ་ཞིང༌། །རྣམ་མང་མཆོད་
སྦྱིན་མ་བྱས་ལ། །སློང་ལ་ནོར་རྣམས་མ་བྱིན་པར །ས་སྐྱོང་དུ་བདག་ཇི་ལྟར་འགྱུར། །ཞེས་སྤྲོ་བ་
ཁྱབ་འཕགས་དག །དཔའ་བའི་ཉམས་ཀྱི་བདག་ཉིད་གནས། །ཞེས་རྒྱལ་པོ་ཐོབ་པའི་རྒྱུ་རྒྱ་མཚོར་
བཅས་པ་ལས་རྒྱལ་བ་སོགས་གང་ཡང་བྱེད་དགོས་མ་བྱུང་བར་ས་སྐྱོང་དུ་བདག་ཇི་ལྟར་འགྱུར་ཏེ།
འགྱུར་མི་འོས་པ་ལས་གྱུར་རོ་ཞེས་པ་རྒྱལ་པོ་ཐོབ་པ་ལ་སྤྲོ་བ་ཁྱད་པར་དུ་འཕགས་པའི་སྒོ་ནས་
དཔའ་བའི་ཉམས་ལྡན་དུ་བསྟན་ལ དེ་ཡང་འདི་ཉིད་ལ་ཞུམ་པ་དང་འཇིགས་པ་མེད་པའི་དཔའ་
བའི་ཉམས་ཀྱི་རོ་ནུས་ཡང་ཚང་སྟེ ས་སྐྱོང་རྒྱལ་པོ་ཆེན་པོར་གྱུར། ཞེས་པས་འཇིགས་པ་མེད་པར་
ཁས་ཆེ་བ་ཡིན་པས་སོ །དེ་སྐད་དུ་མཁས་འཇུག་ལས། དཔའ་བ་འཇིགས་མེད་བརྟུལ་ཞུགས་སྤྱོད། །
དབྱེ་ན་སྦྱིན་དང་ཚུལ་ཁྲིམས་སོགས །དམ་པའི་ཆོས་ཡིན་གཡུལ་ངོར་དགྲ། །འཇོམས་པ་ལ་སོགས་
འཇིག་རྟེན་པའི། །དཔའ་བ་ཡིན་པར་ཤེས་པར་བྱ། །ཞེས་གསུངས་སོ། །དེའི་དོན་ཡང་ཕྱི་ནང་གི་
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྦྱིན་པ་རླབས་ཆེན་གཏོང་བ་ཚུལ་ཁྲིམས་ཉམས་པ་མེད་པར་བསྲུང་བ་སོགས་ལ་སེམས་ཞུམ་པ་མེད་
པར་དཔའ་བ་ནི་ཆོས་ལུགས་ཀྱི་དཔའ་བ་དང༌། གཡུལ་ངོར་དགྲ་འཇོམས་པ་དང༌། ཀུན་གྱི་བསྐུར་
བ་མཆོད་པར་བྱ་བའི་རྒྱལ་པོར་གྱུར་པ་སོགས་ལ་འཇིགས་པ་མེད་པར་དཔའ་བ་ནི་འཇིག་རྟེན་པའི་
ལུགས་ཀྱི་དཔའ་བ་ཡིན་ཞིང་རྒྱལ་པོ་ཐོབ་པ་ལ་སྤྲོ་བ་ཁྱད་འཕགས་དེ་ཡང་འཇིགས་པ་མེད་པའི་
དཔའ་ཉམས་སུ་གྲུབ་པ་ཡིན་།།
དྲི་བ་ལྔ་བཅུ་པ། རྒྱུ་མའི་དོ་ཤལ་འཕྱང་བའི་སྲིན་པོ་ཡི། །སྤྱོད་ཚུལ་ཉམ་དག་ངམ་པར་
བཤད་བཞིན་དུ །མི་སྡུག་པ་རུ་ནན་གྱིས་བསྒྱུར་བྱེད་པ། །རྣམ་དཔྱོད་འཁྲོག་པོའི་གཡང་ལ་ལྷུང་
མིན་ནམ། །ཞེས་པའི་ལན་། གཞུང་འདིར། དེ་བཞིན་གཞན་ཡང་ངམ་པ་དང་། །བཞད་གད་རྨད་
བྱུང་འཇིགས་རུང་ངོ༌། །ཞེས་བཞིར་དབྱེ་ནས། དང་པོའི་དཔེར།རྒྱུ་མས་རྒྱན་པའི་སྲིན་པོ་རྣམས། །
མགོ་མེད་དང་ལྷན་ཅིག་ཏུ། །ལག་པ་སྦྱར་བས་ཁྱོད་དགྲའི་ཁྲག །འཐུང་ཞིང་འཐུང་ཞིང་གར་
བྱེད་དོ། །ཅེས་གསུངས་པ་འདི་རྣམ་བཤད་ཕལ་ཆེར་ལས་མི་སྡུག་པའི་ཉམས་ལྡན་དུ་བཤད་ལ།དེ་
ལྟར་ན་ངམ་པར་བཤད་པ་དང་དངོས་སུ་འགལ་བས། ཁོ་བོ་ཅག་ལྟར་ན་འདི་ལ་མི་སྡུག་པའི་ཆ་ཡང་
ཚང་མོད། དངོས་དོན་གཙོ་བོར་ནི་ངམ་པའི་ཉམས་ལྡན་ཡིན་ཏེ།རྒྱུ་མས་བརྒྱན་པ་སོགས་འཇིག་
རྟེན་པའི་སྟོབས་ནུས་ཀྱི་སྒོ་ནས་ཕ་རོལ་དགྲ་བོ་ཟིལ་གྱིས་གནོན་པ་སྟོན་པའི་ཚིག་སྦྱོར་ཡིན་པའི་
ཕྱིར དེ་སྐད་དུ་མཁས་འཇུག་ལས། ངམ་པ་གཞན་ལས་འཕགས་པའི་སེམས། །འཇིག་རྟེན་པ་ཡི་
འབྱོར་པ་ཡང༌། །མཁས་པའི་ཡོན་ཏན་ཕུན་ཚོགས་པས། །ཕ་རོལ་ཟིལ་གྱིས་གནོན་པའོ །ཞེས་
གསུངས་སོ། །དེས་ན་ཉམས་ལྡན་རྒྱན་ལ་གཞུང་འདིར་བཤད་པ་དང༌། མཁས་འཇུག་ལས་བཤད་
པ་གཉིས་མི་མཐུན་པ་ཆེར་མེད་པར་ཤེས་པར་བྱའོ། །
དྲི་བ་ལྔ་བཅུ་རྩ་གཅིག་པ། བསིལ་བའི་རང་བཞིན་ཅན་གྱི་དངོས་པོ་ནི། །སྲེག་ཟའི་རང་
བཞིན་སྤྲོ་ཞེས་བརྗོད་པ་འདི། །བསྙོན་དོར་དངོས་སམ་དོན་གཞན་ཅུང་ཟད་ཡིན། །སྔ་མ་ལྟར་ན་
དོན་གཞན་གང་དུ་བསྟན། །ཞེས་པའི་ལན་ནི། གཞུང་ལས། ཙན་དན་ཟླ་འོད་དལ་བུ་ཡི། །ལྷོ་
ཕྱོགས་དྲི་ཡི་གཞོན་པ་འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ངོར་ནི་བསིལ་ཞེས་གྲགས། །
148

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
ཞེས་པ་འདི་ཡུལ་ལ་བསྙོན་དོར་གྱི་དཔེ་བརྗོད་དུ་བཤད་ལ། །འདི་ལ་ཡང་། བསྙོན་པ་དག་ནི་བསྙོན་
བྱས་ནས། །དོན་གཞན་ཅུང་ཟད་སྟོན་པ་སྟེ། །ཞེས་གསུངས་པ་ལྟར་བསྙོན་དོར་དང་དོན་གཞན་སྟོན་
པ་གཉིས་ཀ་དངོས་སུ་ཚང་དགོས་པ་ལས་རྣམ་བཤད་དག་ལས་བསྙོན་པ་ཙམ་ལས་དོན་གཞན་སྟོན་
པའི་བཤད་པ་ཡེ་མི་སྣང་ལ། རང་གི་གོ་ཚོད་ནི། མེ་ཡི་རང་བཞིན་སྤྲོ་བ་སྟེ། །ཞེས་པ་དོན་གཞན་
སྟོན་པ་དང་། །གཞན་གྱི་ངོར་ནི་བསིལ་ཞེས་གྲགས། །ཞེས་པ་བསྙོན་དོར་དངོས་སུ་བྱས་ནས་འབྲུ་
གནོན་བྱེད་པའི་ཚེ་ཚིག་གོང་འོག་དཀྲུགས་ནས་བཤད་ན། འདོད་ལྡན་གྱི་ནི་གཞན་ལ་དེ། །བསིལ་
བར་ཁས་བླངས་བདག་ཉིད་ལ། །ཚ་བ་ཉིད་དུ་རབ་བསྟན་ཕྱིར། །འདི་ནི་ཡུལ་ལ་བསྙོན་པའོ།།ཞེས་
པའི་གཞུང་དང་གོང་འོག་འབྱོར་ཞིང་བསྙོན་པ་དག་ནི་ཞེས་སོགས་མཚན་ཉིད་སྟོན་པའི་གཞུང་དང་
ཡང་འགྲིག་འགྲོ་བ་ཡིན་ནོ། །ཇི་ལྟར་ན་ཙན་དན་གྱི་ལྡེ་དང་ཟླ་འོད་སོགས་སྐྱེ་བོ་གཞན་གྱི་ངོར་ནི་
བསིལ་བའི་རེག་བྱ་དང་ལྡན་ཞེས་གྲགས་མོད་དེ་ནི་མི་བདེན་ཞེས་བསྙོན་ནས། དེ་དག་ནི་བདག་གི་
ལུས་ལ་ཕོག་པ་ཙམ་གྱི་དྲོད་འབར་བའི་མེའི་རང་བཞིན་སྤྲོ་བ་སྟེ་བསྐྱེད་པར་བྱས་སོ་ཞེས་དོན་གཞན་
བསྟན་པ་ཡིན་ནོ། །འདི་ཡུལ་ལ་བསྙོན་པ་ཡིན་།སྤྱིར་གཟུགས་སོགས་ལ་ཡུལ་འདོད་ཡོན་ལྔར་
གྲགས་ཤིང༌། འདིར་ནི་ཙན་དན་སོགས་ཀྱི་རེག་བྱ་བསིལ་བ་ལ་དེ་ལྟར་མི་བདེན་ཞེས་ཡུལ་གྱི་ནང་
ཚན་རེག་བྱ་ལ་བསྙོན་པས་ན་ཡུལ་ལ་བསྙོན་དོར་དུ་བཞག་གོ།རྣམ་བཤད་དག་ལས་ཆགས་ལྡན་གྱི་
ཡུལ་འགའ་ཞིག་ལ་བལྟོས་ནས་དངོས་པོའི་ངོ་བོ་ལ་བསྙོན་པས་ན་ཡུལ་ལ་བསྙོན་དོར་ཞེས་བཤད་
པ་ལ་ནི་འབྲེལ་མེད་ཅིང་ངོ་བོ་ལ་བསྙོན་དོར་ཡིན་ན་རང་བཞིན་བསྙོན་དོར་དུ་འགྱུར་བའི་ཡུལ་ལ་
བསྙོན་དོར་དང་།རང་བཞིན་ལ་བསྙོན་དོར་གྱི་ཁྱད་པར་སྒྲ་རྒྱུ་འབྱུང་བ་ཡིན་ནོ། །
དྲི་བ་ལྔ་བཅུ་རྩ་གཉིས་པ ཡུལ་ལ་བསྙོན་དང་རང་བཞིན་ལ་བསྙོན་པའི །ཁྱད་པར་ཅི་
ཡིན་འདི་ཡང་རང་བཞིན་ལ། །བསྙོན་དོར་རྒྱན་དུ་སོང་བ་མ་ཡིན་ནམ། །ཐ་སྙད་ལམ་ལ་ཞིབ་མོའི་
རྣམ་དཔྱོད་སུ། །ཞེས་པའི་ལན་ནི། གཞུང་ལས བདུད་རྩི་ཟེགས་པའི་འོད་ཟེར་ཅན། །ཟླ་བ་ཞེས་
པར་བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་ཉིད།།ཅེས་
པ་འདི་རང་བཞིན་ལ་བསྙོན་དོར་དུ་བཤད་ལ།དེ་ཡང་ཚིག་གསུམ་པ་འདི་བསྙོན་དོར་དངོས་དང༌།
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཚིག་བཞི་པ་ནི་དོན་གཞན་སྟོན་པ་ཡིན་ཞིང་བསྙོན་ཚུལ་ནི་ཟླ་བའི་གཟུགས་སོགས་ལ་བསྙོན་པ་མ་
ཡིན་པར། ཟླ་བའི་རང་བཞིན་ལ་བསྙོན་པས་ན་རང་བཞིན་ལ་བསྙོན་དོར་དུ་བཞག་གོ།ཇི་ལྟར་ན་
མ་མཁའི་ཟླ་བར་གྲགས་པ་འདི་ཟླ་བའི་ངོ་བོ་བདུད་རྩི་ཟེགས་པའི་འོད་དཀར་ཅན་ཡིན་པ་ལ་དེ་
ལྟར་མ་ཡིན་ནོ་ཞེས་ཟློག་ནས་དོན་གཞན་དུག་ཟེག་པའི་ཟེར་དང་ལྡན་པ་ཡིན་ཞེས་འདོད་པས་
གཟིར་བའི་སྐྱེས་བུས་སྨྲས་པ་ནི་ཟླ་བའི་ངོ་བོའམ་རང་བཞིན་ལ་བསྙོན་དོར་ཡིན་ཏེ།ཅེས་པ་ཟླ་བ་
ཟླ་བ་ཉིད། །ཟློག་ནས་དོན་གཞན་བདག་ཉིད་ནི། །འདོད་པས་གཟིར་བས་བརྗོད་པའི་ཕྱིར། །འདི་
ནི་རང་བཞིན་བསྙོན་དོར་རོ།།ཞེས་གསུངས་པའི་ཕྱིར།
དྲི་བ་ལྔ་བཅུ་རྩ་གསུམ་པ། ས་འདིར་རྩུབ་པའི་ཚེར་མ་པདྨ་ཡི།།ཡུ་བ་ཙམ་ལ་དམིགས་སོ་
འོན་ཀྱང་ནི། །ཡིད་སྲུབས་ལོངས་ལ་དཔྱོད་པ་དག་ལའང་མཐོང༌། །ཞེས་འདིར་གང་སྦྱར་གང་ལ་
སྦྱར་ཚུལ་ཅི། །ཞེས་པའི་ལན་ནི། གཞུང་ལས། ཁྱོད་ཀྱིས་སྲུངས་ལ་ཚེར་མ་ནི། །པདྨའི་ཡུ་བ་ཉིད་
ལའོ། །འོན་ཀྱང་ཆགས་ལྡན་འཁྲིག་པ་ལ། །འཁྱུད་པར་གྱུར་པ་རྣམས་ལའང་མཐོང༌། །ཞེས་པ་འདི་
ངེས་པར་འགོག་པའི་སྦྱར་རྒྱན་དུ་བཤད་ལ། འདི་ལ་རིན་སྤུངས་པས། ངེས་འགོག་ཙམ་ལས་སྦྱར་
བའི་བཤད་པ་ཡེ་མི་སྣང་ལ། སཾ་གྷ་ས།ཀཎྚ་ཀ་ཞེས་པའི་སྒྲ་ཚེར་མ་དང་མ་རུངས་པས་འཚེ་བ་དང༌།
པདྨའི་ཡུ་བའི་སྤུ་དང་།བ་སྤུ་ལངས་པ་རྣམས་ལ་འཇུག་པ་ལས།རྒྱལ་པོ་ཁྱོད་ཀྱི་མངའ་འོག་གི་འགྲོ་
བ་རྣམས་ལ་མ་རུངས་པས་འཚེ་བའི་ཚེར་མ་རྣམས་བཅོམ་ཞིང་བསྲུངས་པས་ཚེར་མ་མེད་ཅེས་
སོགས་བཤད་པས་སྒྲ་སྦྱར་བར་བཞེད་ལ།འོན་ཀྱང་ཚེར་མ་སྤྱི་དང་མ་རུངས་པས་འཚེ་བ་སོགས་སོ་
སོར་བྱས་པ་ན་མི་འཐད་སྙམ་སྟེ། ཀཎྚ་ཀ་ཚེར་མའམ་གཙུབ་པ་ལ་བྱས་ནས་དེ་ཉིད་མ་རུངས་པས་
འཚེ་བ་དང༌། པདྨའི་ཡུ་བའི་སྤུ་དང༌། ལུས་ཀྱི་བ་སྤུ་རྣམས་ལ་འཇུག་པ་ལས་རྒྱལ་པོ་ལ་བསྟོད་པའི་
སྐབས་འདིར་རྒྱལ་ཁྲིམས་ཀྱིས་བསྲུངས་པས་མ་རུངས་པས་འཚེ་བ་མེད་ལ། ཚེར་མ་ནི་པདྨའི་ཡུ་བ་
ཉིད་ལ་མཐོང་ངོ་། །འོན་ཀྱང་དེར་མ་ཟད་ཆགས་ལྡན་འཁྲིག་པས་འཁྱུད་པར་གྱུར་པ་རྣམས་ལ་ཡང་
མཐོང་ངོ་། །ཞེས་པདྨའི་ཡུ་བ་ཁོ་ན་ལ་ཚེར་མ་ཡོད་ངེས་པ་དེ་འགོག་པས་ན་ངེས་པ་དེ་འགོག་པས་ན་
ངེས་པ་འགོག་པའི་སྦྱར་བ་ཡིན་། །
150

སྙན་ངག་མེ་ལོང་ལས་བརྩམས་པའི་དྲི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
དྲི་བ་ལྔ་བཅུ་རྩ་བཞི་པ།ཉམས་མེད་ཡིན་ཡང་ཆོས་སྤྱོད་མིན་ཞེས་པ། །ཁྱད་གཞི་ཕན་ཚུན་
འགལ་ལམ་ཁྱད་ཆོས་འགལ། །ཡང་ན་ཉམས་པའི་སྐྱོན་གྱིས་དབེན་པ་དང༌། །འཚེ་བའི་ཆོས་མི་སྤྱོད་
པ་འགལ་ལམ་ཅི། །ཞེས་པའི་ལན་ནི།གཞུང་ལས།ཉམས་མེད་ཡིན་ཡང་ཆོས་སྤྱོད་མིན། །རྒྱལ་པོ་
ཡིན་ཡང་ཟད་མི་ཤེས། བདེ་བྱེད་ཡིན་ཡང་ལག་འགྲོ་མིན། །ལྷ་ཉིད་ཡིན་ཡང་རྣམ་སད་མིན། །ཞེས་
པ་འདི་འགལ་བ་ཅན་གྱི་སྦྱར་རྒྱན་དུ་བཤད་ལ། དེ་ཡང་ཁྱད་གཞི་རྒྱལ་པོ་བསྟོད་པའི་སྐབས་ཡིན་
ཞིང་གང་སྦྱར་ན་ཉམས་མེད་སྟེ་ཁྱབ་འཇུག་དང་རྒྱལ་པོ་གཉིས་ཀ་ལ་སྦྱར། རྒྱལ་པོའི་འཇིག་རྟེན་
གསལ་བ་དེ། ཟླ་བ་དང་མིའི་རྒྱལ་པོ་གཉིས་ཀ་ལ་སྦྱར། བདེ་བྱེད་ནི་དབང་ཕྱུག་ཆེན་པོ་དང་རྒྱལ་པོ་
གཉིས་ཀ་ལ་སྦྱར། ལྷ་ནི་ལྷ་དངོས་དང་རྒྱལ་པོ་གཉིས་ཀ་ལ་སྦྱར་ནས་བརྗོད་དོན་དངོས་ནི་བསྟོད་
ང་གསོང་པེ་
བྱའི་རྒྱལ་པོ་འདི་ཉམས་པ་མེད་པ་ཡིན་ཡང་ཁྱབ་འཇུག་ལྟར་གླང་གསོད་པ་ལྟར་གྱི་འཚེ་བའི་ཆོས་
སྤྱོད་པ་མིན།འཇིག་རྟེན་གསལ་བ་ཡིན་ཡང་ཟླ་བ་ལྟར་ཟད་པར་འགྱུར་བ་མ་ཡིན། བདེ་བྱེད་ཡིན་
ཡང་དབང་ཕྱུག་ལྟར་སྦྲུལ་རྒྱན་ཡོད་པ་མ་ཡིན།ལྷ་ཡིན་ཡང་རྣམ་སད་སྟེ་གཉིད་མེད་པ་མ་ཡིན་ཞེས་
སྦྱར་བ་དང་འགལ་བ་ཅན་ཟུང་འབྲེལ་གྱི་སྒོ་ནས་བསྟོད་པའོ། །འགལ་ཚུལ་ནི་བསྟོད་བྱ་རྒྱལ་པོའི་
སྟེང་དུ་ཉམས་མེད་ཡིན་ཡང་བྱེད་ལས་འཚེ་བའི་ཆོས་མི་སྤྱོད་པ་ལ་སྦྱར་བའི་འགལ་བར་བཞག་པའོ །
དཔེར་ན་སྐྱེས་བུ་མཛེས་པ་ཞིག་ལ་ཡིད་སྲུབས་ཡིན་ཡང་གཞན་མི་འཇོམས། ཞེས་བསྔགས་པ་ལྟ་
དཔེར་ན་སྐྱེས་པ་མཛེས་པ་ཞིག་ལ་སྲུབ་
བུའོ། །ས་སྤྱོད་དབང་པོས ཁྱབ་འཇུག་དང་རྒྱལ་པོ་ཉམས་མེད་དུ་གཅིག་ཀྱང་ཁྱད་ཆོས་འཚེ་བའི་
ཆོས་སྤྱོད་མི་སྤྱོད་ཀྱིས་འགལ་ལོ་ཞེས་བཤད་པ་ནི་མ་བརྟགས་པ་སྟེ། འོ་ན་ཟློག་པ་ཅན་ཐམས་ཅད
འགལ་རྒྱན་དུ་འགྱུར་ཏེ་ཁྱད་ཆོས་མི་འདྲ་བ་རེ་ཡོད་པས་སོ། །
དྲི་བ་ལྔ་བཅུ་རྩ་ལྔ་པ། ཁྱད་པར་ཞེས་པ་གཞན་ལས་ཁྱད་པར་རམ། །ཡང་ན་ཁྱད་པར་
ཅན་གྱི་ཁྱད་པར་ཡིན། །ཇི་ལྟར་སྒྱུ་མའི་ཁང་བུ་ཇི་བཞིན་དུ། །བརྟགས་ན་འདུས་བྱས་ངང་ཚུལ་སྟོན་
ནམ་ཅི། །ཞེས་པའི་ལན་ནི།གཞུང་ལས། ཁྱད་པར་རབ་ཏུ་བསྟན་པའི་ཕྱིར། །ཡོན་ཏན་རིགས་དང་
བྱ་བ་སོགས། །གང་དུ་མ་ཚང་ཉིད་བསྟན་པ། །དེ་ནི་ཁྱད་པར་བརྗོད་པར་འདོད། །ཅེས་པས་ཁྱད་
པར་གྱི་རྒྱན་གྱི་མཚན་ཉིད་བསྟན་ལ། དེ་ལ་རྒོལ་བ་དཔྱོད་ལྡན་ཞིག་གིས་བརྟགས་པ་ན་ཁྱད་པར་
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལ་རྣམ་གྲངས་མང་བས་ཁྱད་པར་གྱི་ངོས་འཛིན་གང་ཡིན་སྙམ་དུ་དོགས་པ་སྐྱེ་ལ སཾ་གྷ་ཤྲཱིས།
འབྲས་བུས་བསྐྱེད་པའི་རྒྱུའི་ཁྱད་པར་གྱི་ཆོས་གཞན་ལས་ཕུལ་དུ་བྱུང་བ་འབའ་ཞིག་རབ་ཏུ་བསྟན་
པའི་ཕྱིར་ཞེས་དང༌། རིན་སྤུངས་པས། བརྗོད་འདོད་ཀྱི་ཡུལ་གཞན་ལས་ལྷག་པའི་ཁྱད་པར་རབ་ཏུ་
བསྟན་པའི་ཕྱིར་ཞེས་བཤད་པ་རྣམས་ནི་འཐད་པ་མ་ཡིན་ཏེ། འདིའི་ཁྱད་པར་ནི་རྒྱུའི་ཁྱད་པར་མིན་
པའི་ཕྱིར་ཏེ། འདིར་ཡོན་ཏན་སོགས་རྒྱུའི་ཁྱད་པར་མ་ཚང་བ་སྟོན་པའི་སྐབས་ཡིན་པའི་ཕྱིར།
གཞན་དུ་ན། གང་དུ་མཚན་ཉིད་བསྟན་པ་ཞེས་སོགས་དང་འགལ་ལོ། །དེ་ལ་ཡོན་ཏན་མ་ཚང་བའི་
རྒྱུའི་ཁྱད་པར་རིགས་མ་ཚང་བའི་རྒྱུའི་ཁྱད་པར་ཞེས་སོགས་བཤད་སྣང་བ་ཡང་དགོངས་པ་མཉམ
པར་མ་བཞག་པའོ། །ཡང་འདིའི་ཁྱད་པར་བརྗོད་འདོད་ཀྱི་ཡུལ་གཞན་ལས་ལྷག་པའི་ཁྱད་པར་དུ་
འཕགས་པ་ལ་འཆད་པ་ལ་ཡང་གནོད་བྱེད་ཡོད་དེ། དེ་ལྟར་ན་ཕུལ་བྱུང་གི་རྒྱན་ཀུན་ཁྱད་པར་གྱི་
རྒྱན་དུ་འགྱུར་ཏེ།བརྗོད་འདོད་ཀྱི་ཡུལ་གཞན་ལས་ཁྱད་པར་དུ་འཕགས་པ་སྟོན་བྱེད་ཡིན་པའི་ཕྱིར།
ཡང་འདིའི་ཁྱད་པར་ཁྱད་པར་ཅན་དང་ཁྱད་པར་གཉིས་ཀྱི་ཟླས་ཕྱེ་བའི་ཁྱད་པར་ཡང་མ་ཡིན་ཏེ།དེ་
ལྟ་བུའི་ཁྱད་པར་ནི་ཁྱད་གཞིའི་སྟེང་གི་ཁྱད་ཆོས་དང་དོན་གཅིག་པས་ཁྱད་ཆོས་བརྗོད་པའི་རྒྱན་ལ་
ཁྱད་པར་བརྗོད་པའི་རྒྱན་དུ་བྱས་ན་ཧ་ཅང་ཐལ་བས་སོ །འོ་ན་ཅི་ཞེ་ན། ཡོན་ཏན་རང་རིགས་
སོགས་རྒྱུའི་ཁྱད་པར་མ་ཚང་བ་ལས་འབྲས་བུ་གཞན་ལས་ངོ་མཚར་བ་བསྟན་པས་ན་ཁྱད་པར་གྱི་
རྒྱན་ཞེས་བྱ་སྟེ།ངོ་མཚར་བ་ལ་ཁྱད་པར་དུ་བྱས་པའོ་སྙམ་དུ་སེམས་སོ།།
དྲི་བ་ལྔ་བཅུ་རྩ་དྲུག་པ།རྣོ་ཞིང་རྩུབ་པའི་རེག་བྱ་དང་བྲལ་ཡང༌། །གཟུགས་མེད་ཡིད་ཀྱི་
མེ་ཏོག་མདའ་ལྔ་ཡིས། །འགྲོ་གསུམ་བཅོམ་ཞེས་ངོ་མཚར་ཡ་མཚན་ལ། །ཁྱད་པར་མཚན་གྱིས་
བསྔགས་བརྗོད་མཛེས་མིན་ནམ། །ཞེས་པའི་ལན་ནི། གཞུང་ལས། མེ་ཏོག་གཞུ་ཅན་དག་གི་
མཚོན། །རྩུབ་པ་མ་ཡིན་བ་མིན།དེ་ལྟ་ན་ཡང་འདི་ཡིས་ནི། ས་གསུམ་དག་ལས་རྒྱལ་བར་གྱུར། །
ཞེས་མེ་ཏོག་གི་མདའ་ལྔ་རྩུབ་ཀྱི་ཡོན་ཏན་དང་བྲལ་ཡང་སྲིད་གསུམ་གྱི་འགྲོ་བའི་སྙིང་ལ་ཕོག་པ་ན་
དེ་ཀུན་བཅོམ་ཞིང་རྒྱལ་བར་གྱུར་ཞེས་པ་མཚར་ཆེ་བར་བྱས་ཏེ་དེ་ཉིད་ལ་ཁྱད་པར་གྱི་མཚན་
གྱིས་མཛེས་པར་བྱས་པ་ཡིན་ནོ་སྙམ་དུ་སེམས་སོ། །
152

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
དྲི་བ་ལྔ་བཅུ་རྩ་བདུན་པ། ཕྲ་བ་ཉིད་དང་སྦོམ་སོགས་ཁྱད་གཞི་དེའི། །ཡོན་ཏན་ཕན་ཚུན་
འགལ་བ་མ་ཡིན་ནམ། །དེས་ན་ཡོན་ཏན་འགལ་བའི་རྒྱན་ཉིད་དུ །བཤད་ན་སྟོབས་ལྡན་ས་འོག་
ཏུ་འཛུལ་ལམ། །ཞེས་པའི་ལན་ནི། གཞུང་ལས། སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་ནི་
དཀར་བ་མིན། །ལྟེ་བ་དམའ་ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །ཞེས་བཤད་པ་
འདི་སཾ་གྷ་ཤྲཱིས། ཕྲ་བ་དང་སྦོམ་པ་ལ་སོགས་ལུས་ཀྱི་ཆ་ཤས་ཀྱི་རྫས་ཕན་ཚུན་འགལ་བས་རྫས་
འགལ་བའི་རྒྱན་ཞེས་བཤད་མོད། དེ་ནི་མི་འཐད་དེ། འདིར་ནི་ལུས་ཀྱི་ཆ་ཤས་སོ་སོའི་སྟེང་གི་ཕྲ་བ་
དང་སྦོམ་པ་སོགས་ཡོན་ཏན་འགལ་བ་དངོས་སུ་བསྟན་གྱི་སྐེད་པ་དང་རོ་སྨད་སོགས་འགལ་བ་
དངོས་སུ་མ་བསྟན་པའི་ཕྱིར དེ་ཡང་སྐེད་པ་དང་རོ་སྨད་སོགས་ལུས་ཀྱི་ཆ་ཤས་དངོས་སུ་སྨོས་པ་
ཕ་བར་མི་འགྱུར་བས་ཕྲ་བ་དང་སྦོམ་པ་སོགས་ཀྱི་སྒོ་ནས་འགལ་བར་བཞག་ཅིང་།ཕྲ་
སྦོམ་དང་མཐོ་དམན་ནི་འདོད་ཡོན་ལྔའི་དང་པོ་གཟུགས་ཀྱི་ནང་ཚན་དབྱིབས་འགལ་བ་དང༌། མཆུ་
དམར་བ་དང་མིག་ནག་པ་ཁ་དོག་འགལ་བ་ཡིན་ལ་དེས་ན་འདི་ཡོན་ཏན་འགལ་བའི་རྒྱན་དུ་བཤད་
ན་ལེགས་ཤིང་འཁྱུལ་པ་མེད་དོ། །འདི་ལ་རིན་སྤུངས་པས། གཞི་གཅིག་གི་ཆོས་དུ་མ་འགལ་བ་
ཅེས་བཤད་པ་རྣམ་བཤད་སྔ་མ་དག་ལས་ལེགས་མོད།འོན་ཀྱང་ཡོན་ཏན་འགལ་བར་ཅར་ཏེ་ངོས་
མ་ཟིན་། །
དྲི་བ་ལྔ་བཅུ་རྩ་བརྒྱད་པ། རེག་པ་མིན་ཡང་འཆི་མ་ཟེགས་པར་བྱེད། །ཞེས་པ་ལས་ཉིད་
འགལ་བའི་རྒྱན་ཡིན་ན། །རེག་པ་མིན་པ་ལས་སུ་ཇི་ལྟར་འགྲོ། །དེས་ན་དགག་པའི་ཚིག་ཀུན་ཐལ་
མིན་ནམ། །ཞེས་པའི་ལན་ནི། གཞུང་ལས། སྐྱེད་ཚལ་རླུང་གིས་རབ་བསྐྱོད་པའི། །ཙུ་ཏ་ཙམ་པ་ཀ་
ཡི་རྡུལ། །རེག་པ་མིན་ཡང་མགྲོན་པོ་ཡི། །མིག་ལ་འཆི་མ་ཟེགས་པར་བྱེད། །ཅེས་བཤད་པ་མཁས་
པ་ཕལ་ཆེར་གྱིས་གཞི་གཅིག་གི་ལས་འགལ་བར་ངོས་འཛིན་མཛད། འགལ་ཚུལ་ནི་སཾ་གྷ་ཤྲཱིས་མེ
ཏོག་གི་རྡུལ་མིག་ལ་རེག་པ་མིན་ཡང་འཆི་མ་འབྱུང་བ་ནི་གཞི་མིག་གཅིག་པུའི་སྟེང་དུ་བྱ་བ་འགལ་
བ་གཉིས་བསྟན་པས་བྱ་བ་འགལ་བའི་རྒྱན་ཞེས་བཤད་པ་མི་འཐད་། མེ་ཏོག་གི་རྡུལ་མིག་ལ་
རེག་པ་མིན་པ་བྱ་བ་ཡིན་ན་མ་མཐོང་བ་དང་མ་མྱངས་པ་དང་མ་བསྣོམ་པ་མ་ཉན་པ་སོགས་ཀྱང་བྱ་
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བར་ཐལ་བས་ཧ་ཅང་ཐལ་ཆེས་། །ས་སྤྱོད་དབང་པོས། གཅིག་པུ་མེ་ཏོག་གི་རྡུལ་གྱིས་མིག་ལ་
རེག་ཀྱང་འཆི་མ་འཛག་པར་བྱེད་པའི་ལས་འགལ་བ་འགྲོགས་པར་བསྟན་པས་ན་གཞི་གཅིག་གི་
ལས་འགལ་བ་ཞེས་བཤད་པ་ཡང་འཐད་པ་མ་ཡིན་ཏེ།མེ་ཏོག་གི་རྡུལ་ནི་འདིར་སྐབས་ཀྱི་གཞི་མ་
ཡིན་པའི་ཕྱིར་དང༌། འཆི་མ་འཛག་པ་བྱེད་པ་དེ་ལས་ཡིན་ཀྱང་འགལ་བ་ཡོན་ཚུལ་མི་སྣང་བའི་
ཕྱིར་རོ །དེས་ན་གཞི་མིག་གི་སྟེང་དུ་མེ་ཏོག་གི་རྡུལ་གྱིས་མ་རེག་པ་དང་། འཆི་མ་ཟེགས་པར་བྱེད་
པ་གཉིས་འགལ་བ་ལྷན་ཅིག་ཏུ་བསྟན་པས་ན་བྱ་མིན་དང་བྱ་བ་གཉིས་འགལ་བ་ཡིན་ཏེ། འགལ་
ཟླའི་སྒྲུབ་བྱེད་སླད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་འགྲོགས་པར་རབ་
བསྟན་པ། །དེ་ནི་འགལ་བར་བཤད་དེ་དཔེར། །ཞེས་གསུངས་པའི་གང་དུ་ནི་ཁྱད་གཞི་ཡིན་པས་
གཞི་མིག་གི་སྟེང་དུ། གང་དང་འགལ་བའི་ཟླ་ནི་རེག་པ་མ་ཡིན་པ། གང་འགལ་བའི་དངོས་པོ་ནི་
མིག་ལ་འཆི་མ་འཛག་པར་བྱེད་པ་དེ་ཡིན་པས་སོ། །
དྲི་བ་ལྔ་བཅུ་རྩ་དགུ་པ།དོན་གཞན་དཔེ་ཡི་འཇུག་པས་དེ་རང་ནི། །མཚུངས་པའི་དོན་
འགའ་མཆོག་གམ་མཆོག་མིན་དུ། །སྟོན་པ་ངེས་པར་སྟོན་པའི་རྒྱན་ཡིན་ན། །དཔེ་རྒྱན་ནང་སེལ་
ཙམ་དུ་སོང་ངམ་ཅི། །ཞེས་པའི་ལན་ནི། གཞུང་ལས། ཉི་མ་ཤར་བ་ཉིད་ཀྱི་ནི། །པདྨོ་རྣམས་ལ་
དཔལ་སྟེར་བྱེད། །ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་རྗེས་འཛིན་བསྟན་པའི་ཕྱིར། །
ས་རྣམས་ཀྱ་འབྲས་བུ་ད
ཞེས་པ་ཕན་པ་རྗེས་འཛིན་གྱི་ངེས་བསྟན་དང་། ཟླ་བའི་ཟེར་གྱི་རེག་པ་ན། །མུན་པའི་ཕྲེང་བ་ནུབ་
པར་གྱུར།།འཕྲལ་ལ་རྒྱལ་པོ་དང་འགལ་རྣམས། །ངན་པའི་མཐའ་གྱུར་གསལ་བར་བྱེད། །ཅེས་པ་
གནོད་པ་ཚར་གཅོད་ཀྱི་ངེས་བསྟན་དུ་གསུངས་ལ།དེ་ཡང་དོན་གཞན་དཔེའི་འཇུག་པ་ཉི་མ་ཤར་
བས་པདྨ་རྒྱས་པའི་དཔེས་རང་དང་མཚུངས་པའི་དོན་སྐྱེ་བོ་ཕུན་སུམ་ཚོགས་པ་རྣམས་ཀྱིས་རང་གི་
གྲོགས་པོའི་ཚོགས་ཀུན་ལ་ཕན་འདོགས་པར་བྱེད་པ་མཚོན་ཞིང་ངེས་པར་བསྟན་ཞེས་པ་མཆོག་
རྗེས་འཛིན་དང་། དེ་བཞིན་དུ་ཟླ་བ་མུན་པ་སེལ་བའི་དཔེ་རྒྱལ་པོའི་ཁྲིམས་དང་འགལ་བའི་སྐྱེ་བོ་
རྣམས་འཕྲལ་དུ་ཚར་གཅོད་པར་བྱེད་པའམ་བསྟན་པ་ཡིན་ཞེས་མཆོག་མིན་ཚར་གཅོད་ངེས་པར་
བསྟན་པའི་རྒྱན་ཡིན་ཞིང་འདི་ནི་སྔར་གྱི་དཔེ་རྒྱན་སོ་གཉིས་ཀྱི་ནང་ཚན་མ་ཡིན་ཀྱང་སྤྱིར་དཔེ་རྒྱན་
154

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས
དུ་སོང་སྟེ། དཔེ་རང་དང་མཚུངས་པའི་དོན་ངེས་པར་བསྟན་པའི་རྒྱན་ཡིན་པའི་ཕྱིར་། །དེ་སྐད་།
གལ་ཏེ་དོན་གཞན་འཇུག་པ་ཡིས། །དེ་དང་མཚུངས་པའི་འབྲས་བུ་འགའ། །མཆོག་གམ་མཆོག་
མིན་སྟོན་བྱེད་པ།།དེ་ནི་ངེས་པར་བསྟན་པ་ཡིན། །ཞེས་གསུངས་སོ། །ས་སྤྱོད་དབང་པོས་ཕྱོགས་
གླང་གིས་འཇམ་དབྱངས་ལ་བསྟོདཔར།འདི་ལྟར་མིག་སྨན་དང་མཚུངས་པའི། །ཅོད་པན་ཕྲེང་བས་
མཛེས་པ་ནི། །ཉོན་མོངས་བུད་ཤིང་ཡེ་ཤེས་མེའམ། །དུ་བའི་རི་མོ་ལྟ་བུར་མཚོན །ཞེས་པ་ངེས་
བསྟན་གྱི་རྒྱན་དུ་མཛད་མོད། དེ་ནི་ངག་དོན་གྱི་དཔེ་ཙམ་ལས་ངེས་བསྟན་གྱི་རྒྱན་མ་ཡིན་ཏེ། ངེས་
བསྟན་ནི། དཔེ་དོན་མཆོག་རྗེས་འཛིན་དང་མཆོག་མིན་ཚར་གཅོད་གང་རུང་བསྟན་དགོས་པ་ལས་
དེ་གཉིས་གང་ཡང་མ་ཡིན་པས་སོ །ས་སྤྱོད་དབང་པོས། དཔེ་བརྗོད་དང་པོ་དོན་གཞན་བཀོད་པ་
དང༌། གཉིས་པ་ཟླ་བའི་དངོས་པོར་འགྱུར ཞེས་པ་ནི་མི་རིགས་ཏེ་བསྟན་པའི་ཕྱིར་ཞེས་པ་དང་
གསལ་བར་བྱེད་ཅེས་པའི་ཚིག་དང་མ་འབྲེལ་ན་གཉིས་ཀ་དོན་གཞན་བཀོད་པར་འགྲོ་ཡང༌། དེ་ལྟ་
བུའི་ཚིག་དང་འབྲེལ་བ་ན་ངེས་བསྟན་གསལ་བྱེད་དངོས་སུ་ཚང་བས་དོན་གཞན་བཀོད་པའི་ནུས་པ་
མི་གནས་པ་ཡིན་ནོ། །
དྲི་བ་དྲུག་ཅུ་པ། རྒྱན་གྱི་བྱེ་བྲག་གཉིས་དང་གསུམ་བསྲེས་ལ། །སྤེལ་མར་འདོད་ན་སྔར་
ཡང་སོང་མིན་ནམ། །ཡན་ལག་ཡན་ལག་ཅན་ཀུན་རང་བཞིན་དང༌། །ཐམས་ཅད་འཁྱོག་པོར་
བརྗོད་གཉིས་སྤེལ་མ་ལ། །རབ་སྤེལ་རྒྱན་ཞེས་གཞུང་འདིར་བསྒྲགས་མིན་ནམ། །ཡང་ན་རྣ་བའི་བུ་
ག་སུ་ཡིས་བཀག །ཞེས་པའི་ལན་ནི། གཞུང་ལས། ཐ་དད་རྒྱན་རྣམས་བསྲེས་པ་ནི། །སྤེལ་མ་དག་
ཏུ་བརྗོད་པ་སྟེ། །ཡན་ལག་ཡན་ལག་ཅན་དངོས་ཀྱི། །སྐབས་དང་ཐམས་ཅད་སྟོབས་མཚུངས་ཉིད།།
ཞེས་པའི་ལུགས་གཉིས་སྤེལ་མ་ཡི། །རྒྱན་དག་ལ་ནི་མཚོན་པར་བྱ། །ཞེས་པས་སྤེལ་མའི་ངོ་བོ་
བསྟན་ཞིང་། མཛེས་མ་ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་པར་བྱེད། །མཛོད་དང་ཡུ་
བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །ཞེས་པས་དཔེ་བརྗོད་བསྟན། འདིའི་དོན་ལ་སྔ་
མ་ཕལ་ཆེར་དོན་རྒྱན་ཐ་དད་པ་གཉིས་སམ་གསུམ་ལ་སོགས་པ་བསྲེས་པའི་ཚིག་སྦྱོར་སྤེལ་མ་ཡིན་
ཞེས་ཡུས་ཀྱིས་ཆོ་ངེས་འདེབས་པར་བྱེད་ལ་དེ་ནི་མི་འཐད་དེ། དོན་རྒྱན་སོ་སོ་བ་གཉིས་དང་གསུམ་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སོགས་བསྲེས་པ་ནི་སྔར་གྱི་དཔེ་བརྗོད་རྣམས་སུ་ཡང་ཡང་བསྟན་པས་འདིར་སྤེལ་མ་ལོགས་སུ་ཕྱེ་
བ་ལ་དགོས་པ་ཆེར་མེད་ཅིང་དཔེ་བརྗོད་ཡང་སྨོས་མི་དགོས་པར་འགྱུར་བས་སོ །དེས་ན་ཁྱད་གཞི་
ཡན་ལག་ཅན་དང༌། ཁྱད་པར་ཡན་ལག་ལ་སྒྲོ་མ་བཏགས་པར་དངོས་གནས་རང་བཞིན་བརྗོད་པ་
དང་། དེ་ལྟ་བུའི་ཁྱད་གཞི་དང་ཁྱད་པར་ཐམས་ཅད་ལ་སྟོབས་མཚུངས་པ་སྟེ་དངོས་གནས་མ་ཡིན་
པར་འཁྱོག་པོར་བརྗོད་པ་གཉིས་སྤེལ་བ་ནི་སྤེལ་མའི་རྒྱན་ཡིན་ནོ་ཞེས་རྟོགས་པར་བྱའོ །
དྲི་བ་དྲུག་ཅུ་རྩ་གཅིག་པ།པདྨས་མཛེས་མའི་བཞིན་འགོག་རང་བཞིན་དང༌། །མཛོད་དང་
ཡུ་བ་ཕུན་སུམ་ཚོགས་འདི་ལ །བྱ་དཀའ་མེད་ཅེས་འཁྱོག་བརྗོད་སྤེལ་མ་ཡིས །པདྨའི་ཆེ་བ་
བསྔགས་པ་ལྟ་བུ་ལ། །རྒྱན་འདིའི་ནུས་པ་ཡོངས་སུ་རྫོགས་མིན་ནམ། །ཕུལ་ཕྱིན་གཏམ་སྐྱེས་ཡོན་
ན་སྨྲ་བར་འོས། །ཞེས་པའི་ལན་ནི།འོ་ན་རང་བཞིན་དང་འཁྱོག་བརྗོད་སྤེལ་ཚུལ་ཇི་ལྟར་ཞེས་འདྲི་
ན་བརྗོད་བྱ་པདྨ་ལ་བསྔགས་པའི་སྐབས་སུ་ཡན་ལག་ཅན་ལ་མཛེས་མ་དེའི་ཡན་ལག་དེའི་བཞིན་
གྱི་དཔལ།དེ་ལས་འཁྱོག་བརྗོད་དང་མ་འབྲེལ་བའི་ཁྱད་གཞི་པདྨ་ལྷག་པ་དོན་ལ་གནས་པས་དེས་
དེ་འགོག་ཅེས་པ་ནི་ཡན་ལག་དང༌། ཡན་ལག་ཅན་ཀུན་ལ་སྒྲོ་མ་བཏགས་པར་རང་བཞིན་བརྗོད་པ་
དང༌། དེ་ལྟར་འགོག་ནུས་པའི་རྒྱུ་མཚན་གེ་སར་གྱི་བང་མཛོད་དང་། ཡུ་བ་ཕུན་སུམ་ཚོགས་པ་དང་
ལྡན་པའི་པདྨ་འདིས་གང་འགོག་ཀྱང་བྱ་དཀའ་བ་ཅི་ཞིག་ཡོད་དེ་མེད་ཅེས་འཁྱོག་པོར་བརྗོད་པ་
གཉིས་སྤེལ་ནས་པདྨ་ལ་བསྔགས་པ་ཚིགས་སུ་བཅད་པ་གཅིག་གིས་བསྟན་པའོ །དེ་ཡང་ཡན་
ལག་ཅན་ནི་ཁྱད་ཆོས་མཛོད་སོགས་དང་ལྡན་པའི་པདྨ་ཡན་ལག་ནི་མཛོད་དང་ཡུ་བ་ཕུན་སུམ་
ཚོགས་པ། དེ་ལྟ་བུའི་པདྨས་བྱ་དཀའ་བ་ཅི་ཡང་མེད་ཅེས་པ་ནི། དངོས་གནས་ལས་བརྒལ་བའི་
འཁྱོག་བརྗོད་ཡིན་། །རྐང་པ་གཉིས་པར་འགོག་པར་བྱེད་ཅེས་པ་ནི་འགོག་པ་མཚན་ཉིད་པ་ཡིན་
ཞིང་དཔེ་གསལ་བྱེད་མ་ཡིན་ཏེ།ཅོ་འདྲི་བ་དང་འགོག་པ་དང་། །ཞེས་པ་ནས དེའི་རྗེས་སུ་བྱེད་
ཅེས་པའི །སྒྲ་རྣམས་མཚུངས་པ་གསལ་བྱེད་ཡིན། །ཞེས་གསུངས་པའི་དོན་ནི།དོན་དེས་དཔེ་དེ་
ལ་ཅོ་འདྲི་བ་དང༌། དེ་འགོག་པ་དང༌། དེ་ལ་རྒོད་པ་དང་དེ་ལ་ཕྲག་ཏོག་བྱེད་པ་ནས་དེའི་རྗེས་སུ་
བྱེད་པའི་བར་རྣམས་དཔེ་གསལ་བྱེད་དུ་བསྟན་གྱིས། དཔེ་དེས་དོན་དེ་ལ་འདྲི་བ་དང་།དོན་དེ་
156

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
འགོག་པ་སོགས་འདིའི་དོན་མ་ཡིན་པའི་ཕྱིར། སྤེལ་མའི་སྐབས་འདིར་མཁས་པ་དག་གིས་འབྲུ
གནོན་ཕྱིན་ཅི་ལོག་གི་བཤད་ཚུལ་མཐའ་ཡས་ཀྱང་དགག་པར་ག་ལ་ལང་། དཔལ་ཆོས་ཀྱིས་
གྲགས་པས། ལོག་པའི་ལམ་ལ་མཐའ་མེད་ཕྱིར། །དེ་དག་འདིར་ནི་བྱ་མིན། །ཞེས་གསུངས་པ་
ལྟར་རོ །
དྲི་བ་དྲུག་ཅུ་རྩ་གཉིས་པ།སྙན་ངག་མཁན་གྱིས་བསམ་ཞིང་བརྟགས་པ་ལས།།འབྲས་བུ་
སྙན་ངག་གྲུབ་པར་གང་གནས་པ། །དེ་ཡང་རྒྱུན་གྱི་ཡུལ་ཡོད་ཡོན་ཏན་གྱི། །ཁྱད་པར་ཅན་ཀུན་
དགོངས་པ་ཅན་ཡིན་ན། །དོན་ལྡན་སྙན་པའི་ཚིག་ཀུན་ཐལ་མིན་ནམ། །ཞེས་པའི་ལན་ནི་གཞུང་
ལས།སྙན་ངག་མཁན་བསམ་དགོངས་པ་སྟེ། །སྙན་ངག་གྲུབ་པར་གང་གནས་པ། །རྒྱུན་གྱི་ཡུལ་
དག་ངས་པ་སྟ།
ཡོད་ཡོན་ཏན་ཅན། །དེ་ནི་དགོངས་པ་ཅན་ཞེས་བརྗོད། །ཞེས་གསུངས་པའི་དོན་ལ་རྣམ་བཤད་
རྣམས་ལས་ཞལ་མཐུན་པར། སྙན་ངག་མཁན་གྱིས་ཀུན་སློང་གི་བསམ་པ་ལ་བརྩམ་བྱ་འདི་ལྟ་བུ་
ཞིག་རྩོམ་སྙམ་པ་སྐབས་འདིའི་དགོངས་པ་དང༌། དེ་ཡང་མགོ་བརྩམ་པ་ནས་མཐར་གྲུབ་ཅིང་
རྫོགས་པའི་བར་གྱི་སྙན་ངག་གི་བསྟན་བཅོས་ཆོས་ཆུ་ངུའམ་ཚིག་སྦྱོར་ཀུན་ལ་གནས་པ། སྙན་ངག
གི་ངོ་བོ་བཅད་ལྷུག་སྤེལ་མ་གསུམ་ཀ་ཡོད་པའི་ཚིག་རྒྱན་གོང་འོག་འབྲེལ་ཆགས་ཤིང་ཕན་ཚུན་
གཅིག་གི་རྒྱན་དུ་གཅིག་ཡོད་པ་དེ་ནི་དགོངས་པ་ཅན་གྱི་རྒྱན་ཞེས་བཤད་མོད་སྙན་ངག་མཁན་གྱིས་
རྒྱུནདུགཅགས ས་བཤད་
འདི་ལྟ་བུ་ཞིག་རྩོམ་སྙམ་པ་སྙན་ངག་གི་མགོ་མཇུག་ཀུན་ལ་གནས་པ་དེ་དགོངས་པ་ཅན་གྱི་དོན་
ཡིན་ན་སོ་སོའི་སྐྱེས་བོས་བརྩམས་པའི་སྙན་ངག་ཀུན་དགོངས་པ་ཅན་དུ་འགྱུར་།དོན་དེ་ཚང་བའི་
ཕྱིར་། །བཅད་ལྷུག་སྤེལ་མ་གསུམ་ཀ་དགོངས་པ་ཅན་ལ་ཚང་དགོས་ན་རྟོགས་བརྗོད་རིན་པོ་ཆེ་
དཔག་བསམ་འཁྲི་ཤིང་གི་ཀུ་ན་ལའི་ཡལ་འདབ་མ་གཏོགས་ཡལ་འདབ་གཞན་ཀུན་ལ་དགོངས་པ་
ཅན་གྱི་རྒྱན་ཡེ་མེད་པར་ཐལ་བའི་སྐྱོན་འབྱུང་།ཡང་ས་སྤྱོད་དབང་པོས། འཁོར་བ་ཆུ་སྲིན་འབྱུང་
གནས་ལས། །ཞེས་སོགས་ཚིགས་བཅད་དང་། དཔལ་སྡེའི་རྟོགས་བརྗོད་ལས། གང་ཞིག་བཅད་
བདར་བསྲེགས་པས་ཀྱང་། །གཞན་གྱི་དོན་ལ་གདུང་མེད་པ། །འགྲོ་འདིར་བསོད་ནམས་ཙན་དན་གྱི། །
རྐང་འཐུང་དེ་དག་རྒྱལ་གྱུར་ཅིག །ཅེས་པ་ལྟ་བུ་དགོངས་པ་ཅན་གྱི་དཔེ་བརྗོད་དུ་ངོས་བཟུང་བ་དང་།
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དགོངས་པ་ཅན་བཅད་ལྷུག་སྤེལ་མ་དང་རྒྱན་དུ་མ་ཚོགས་པའི་བདག་ཉིད་ཅན་དུ་རང་ཉིད་ཀྱིས་
བཤད་མ་ཐག་པ་གཉིས་འགལ་ལོ། །དེས་ན་དགོངས་པ་དངོས་ཟིན་དགོས་ལ་དེ་ཡང་སྙན་ངག་
མཁན་གྱིས་སྙན་ངག་དེ་སྒྲིག་ཚུལ་གྱི་བསམ་པ་ཁྱད་པར་བ་ཆེས་མཚར་བ་ཞིག་སྙན་ངག་དེའི་ཁོང་
ན་བཞུགས་པས་མཚར་ཆེ་བ་གཅིག་ལ་དགོངས་པ་ཅན་གྱི་རྒྱན་དུ་འཇོག་དགོས་སམ་སྙམ། གསལ་
བར་ནི་གཞུང་དུ།འདིའི་དཔེ་བརྗོད་མི་སྣང་བས་རྟོགས་དཀའ་། །
དྲི་བ་དྲུག་ཅུ་རྩ་གསུམ་པ།བརྗོད་རིམ་ཤུགས་ལས་དོན་གྱི་དངོས་པོ་གཞན། །ཟབ་མོ་དག་
ཀྱང་གསལ་བ་ཞེས་གསུངས་ན། །རྒྱན་གཞན་དག་དང་མ་འདྲེས་དཔེ་བརྗོད་ཅི། །ཞེས་པའི་ལན་ནི།
གཞུང་ལས དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་པ་ནི། །དོན་དང་བྲལ་བའི་
ཁྱད་པར་དག །མ་བརྗོད་གནས་སུ་བསྔགས་པ་དང༌། །བརྗོད་རིམ་སྟོབས་ལས་དངོས་པོ་རྣམས །
ཟབ་མོ་དག་ཀྱང་གསལ་བ་སྟེ། །དེ་ཀུན་དགོངས་པའི་དབང་གྱུར་ཕྱིར། །དེ་དག་དགོངས་པ་ཅན་
ཞེས་རིག །ཞེས་པས་དགོངས་པ་ཅན་ཁྱད་ཆོས་བཞི་ལྡན་དུ་བསྟན་པའི་བར་པ་གཉིས་རྒྱན་གཞན་
རྣམས་ལ་ཚང་དགོས་མོད།ཐོག་མཐའ་གཉིས་འདི་ཁོ་ནའི་ཡིན་པ་འདྲ་སྟེ་ཚིག་ཕན་ཚུན་ཕན་པའི་
དོན་ཡང་། མཁའ་འཇུག་ལས། གང་གང་དེ་དེ་ལ་སོགས་པ། །སྔ་མའི་ཚིག་གི་ཕྱི་མ་འདྲེན། །ཞེས་
གསུངས་པ་ལྟར་ཚིག་གི་འདྲེན་ཕན་ཚུན་གྲོགས་སུ་ཡོད་པ་དང༌། ཁྱད་ཆོས་བཞི་པ་དེའི་དོན་ཡང་
སྙན་ངག་བརྗོད་ཚུལ་གྱི་རིམ་པ་དེའི་སྟོབས་སམ་ཤུགས་ལས་བརྗོད་བྱ་ཟབ་མོ་གཞན་དག་ཀྱང་
གསལ་རྟོགས་ནུས་པ་དེ་ཡིན་པས་སོ །ཚིག་རྣམས་ཀུན་ཕན་ཚུན་འབྲེལ་ཆགས་ཤིང་ཕན་པར་བྱེད་
པ་ཉིད་དང་ཞེས་བཤད་པ་ལ་ནི་འབྲེལ་ཆེར་མི་སྣང་སྟེ།སྐྱོན་དང་བྲལ་བའི་སྙན་ངག་གི་ཚིག་ཀུན་
ཕན་ཚུན་འབྲེལ་ཆགས་ཡིན་པས་སོ །དེས་ན་བརྩམས་བྱའི་སྙན་ངག་དེ་ཁྱད་པར་བཞི་ལྡན་དུ་སྙན་
ངག་མཁན་གྱི་བློས་སྔར་ཉིད་བསམ་པ་བརྗོད་བྱེད་སྙན་ངག་ཏུ་གྲུབ་པ་ནི་དགོངས་པ་ཅན་ནམ་
བསམ་པ་ཁྱད་པར་ཅན་གྱི་རྒྱན་ཞེས་བྱ་སྟེ། །དེ་ཀུན་དགོངས་པའི་དབང་གྱུར་ཕྱིར། །དེ་དག་
པ་ཁྱད་པར་
དགོངས་པ་ཅན་ཞེས་རིག །ཅེས་གསུངས་པའི་ཕྱིར
ཨེ་མ་ཁ་བའི་རྡུལ་བརྩེགས་ཁྲོད་ཡངས་འདིར། །དཔེ་བྲལ་མཁས་པའི་བསྟན་བཅོས་མེ
158

སྙན་ངག་མེ་ལོང་ལས་བརྩམས་པའི་བ་དབྱངས་ཅན་མགྲིན་བརྒྱའི་ང་རོའིརང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས།
ལོང་ལ། །ཀུན་ཀྱང་བལྟ་བའི་གོ་སྐབས་སྒོ་བརྒྱ་ནི། །ཤོང་སྟོན་དམ་པའི་དམིགས་བུ་དེ་ཡིས་ཕྱེ། །
རྣམ་བཤད་ཟེར་གྱི་གཞུང་དོན་པདྨོའི་ཚལ། །འབྱེད་ལ་ཉུང་འདོམས་ཚད་ཐུབ་ཕུལ་དུ་ཕྱིན། །དཔང་
འགན་ཟའི་ཀ་མད་ན
ལོ་བསྟན་པའི་ཉི་མ་ཤར་བ་ན། །འགྲན་ཟླའི་ཀུ་མུད་མ་ལུས་ཅིག་ཅར་ཟུམ། །རྣམ་བཤད་སྔ་མའི་
འཁར་བ་ལ་བརྟེན་ཡང༌། །རང་བློའི་གོམ་སྟབས་འཁྱོར་བས་ཚུལ་མིན་གྱི། །སྨྲ་པ་དང་བཅས་
དགོངས་འགྲེལ་གསར་པའི་སྐྱེས། །འཇམ་དབྱངས་ཁ་ཆེ་དེ་ཡིས་ལེགས་སྤེལ་བརྩམས །ཚད་
གཞུང་བརྒྱའི་འོད་ཟེར་རབ་འཕྲོ་བས། །ཚིག་འཇེབས་དོན་གསལ་རྒྱ་ཆེ་པདྨའི་ཚལ། །བཞད་པས་
བློ་གསལ་གཞོན་ནུ་རྐང་དྲུག་ཚོགས།།ཚིམ་མཛད་སཾ་གྷ་ཤྲཱི་ཁྱོད་གཅིག་ཡིན། །མཁས་གཞན་མགྲིན་
པར་ནམ་ཡང་མྱངས་མིན་པའི། །ཚིག་སྦྱོར་རོ་ཡི་གཏེར་གྱུར་དབྱངས་ཅན་ལྷའི །ཐུགས་ཀྱི་གསང་
བ་ནོར་འཛིན་བདག་པོའི་ཟོལ།།དེས་ནི་རྒྱ་ཆེར་རྣམ་པར་བཤད་པ་བསྐྲུན།།དེང་འདིར་བདག་གིས་
དཔྱད་ཁྲལ་དོགས་གནས་འཕྲེང༌། །མགྲིན་བརྒྱའི་ང་སྤེལ་ལ་སྔར་ཉིད་ལན། །མཛད་འཕྲིན་ལྷུན་
པོའི་སྤོ་བཞིན་མངོན་མཐོང་བའི །ས་སྐྱོང་དེས་མཛད་ཚིག་ཉུང་མཛེས་རློམ་གྱིས །ཕལ་ཆེར་མི་
གསལ་དབང་གི་ཕྱུག་པའང་འགའ། །སྣང་མོད་འོན་ཀྱང་བློ་ཟབ་ཆུ་གཏེར་ལས །སྤྱོད་པར་ལྡན་
པའི་ནོར་བུ་འབྱུང་རུང་གི། །མཚན་མ་མངོན་སུམ་གསལ་དེར་ཅིས་མི་བསྔགས། །སླད་ནས་རབ་
མང་ཕན་བདེའི་རླབས་ཕྲེང་རྒྱུན། །འཕེལ་བའི་བསོད་ནམས་ཆུ་གཏེར་མངོན་མཐོའི་དཔལ། །མི་
དམན་དབང་དུ་འབྱོར་བའི་རྒྱལ་རྔ་ནི། །ཡུན་དུ་བརྡུང་དེའི་བཀའ་ཡིས་བསྐུལ་བ་ལས །འདིར་ནི་
རང་ལན་དཔྱད་གསུམ་རྣམ་པར་དག །རང་བློས་རྣམ་པར་ཕྱེ་ཡང་དབྱངས་ཅན་ལྷའི། །ལྗགས་ཀྱི་རྩེ་
ལས་ཐོན་བཞིན་སྐལ་བཟང་གི། །རྣ་བར་སྔོན་མེད་བཅུད་དུ་ཐིགས་འབབ་ལྡན། །དེ་ལྟའི་ལེགས་
བྱས་གངས་རི་ལྟར་དཀར་དེས །ཤེས་བྱ་ཐམས་ཅད་རང་དབང་ཉིད་དུ་ནི། །བྱ་བའི་ཆོ་ག་ཐམས་
ཅད་མཁྱེན་ཐོབ་ནས། །མཐའ་མེད་ཡང་སྲིད་གདུང་བ་བཅིལ་གྱུར་ཅིག །གནས་སྐབས་ཚེ་རིང་ནད་
མེད་བཤད་སྒྲུབ་ཀྱི། །སྒྲ་དབྱངས་སྲིད་པའི་རྩེར་ཡང་བརྒལ་བྱས་ནས། །ཀུན་ཏུ་རྒྱལ་བའི་བསྟན་པ་
རྒྱས་པའི་ཁུར། །བསམ་དོན་རེ་བ་མ་ལུས་མཐར་ཕྱིན་ཤོག། །།
དེ་ལྟར་སྙན་ངག་མེ་ལོང་གི་དོན་རྒྱན་གྱི་སྐབས་ལས་བརྩམས་པའི་དྲི་བ་དབྱངས་ཅན་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མགྲིན་བརྒྱའི་ང་རོ་ཞེས་བྱ་བའི་རང་ལན་དཔྱད་གསུམ་རྣམ་དག་སྐལ་བཟང་རྣ་བའི་བཅུད་ཐིགས་
ཞེས་བྱ་བ་འདི་ནི་མཁྱེན་པའི་སྤྱན་ཡངས་པ་ས་སྐྱོང་མིའི་དབང་པོ་བསོད་ནམས་དཔལ་འབྱོར་གྱི་
གསུང་གི་རྔ་བོ་ཆེས་ཡུན་རིང་ནས་བསྐུལ་བ་ལས། རིག་གནས་སྨྲ་བ་ཀུན་གྱི་གཙུག་རྒྱན་དཔྱོད་
ལྡན་མིའི་དབང་པོ་དགྲ་འདུལ་དོན་གྲུབ་རྡོ་རྗེ་དཔལ་བཟང་པོའི་བཀའ་དྲིན་ལས་སྙན་ངག་ལམ་
འདིར་བློ་གྲོས་ཀྱི་འཇུག་པ་ཅུང་ཟད་གསལ་ཞིང་རྒྱལ་བའི་བསྟན་པ་བསྟན་འཛིན་དང་བཅས་པ་ལ་
ཤེས་ནས་ཀྱི་དད་པ་གཏིང་ནས་གཡོ་བ་ཀྱའི་དགེ་སློང་རྡོ་རྗེ་འཛིན་པ་ངག་གི་དབང་ཕྱུག་ཆོས་ཀྱི་
གྲགས་པས་ཀུན་དགའ་ཞེས་པ་ཤིང་སྟག་ལོ་ཟླ་བ་བརྒྱད་པའི་དམར་ཕྱོགས་རྒྱལ་བ་གསུམ་པའི་ཚེས་
ལ་རྒྱལ་ཁབ་རྣམ་རྒྱལ་སྟག་རྩེའི་བ་གམ་རིག་གནས་ཡང་རྩེར་སྦྱར་བའོ། །འདི་ཁའི་མ་ཕྱི་ལ་འདུག་ལྟར་
ཞུས།མ་དག་པའི་ཚད་ཐུབ།
160

༄༅། །བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང་བཞུགས་སོ།།
ཞྭ་དམར་མཁའ་སྤྱོད་དབང་པོ།
བསྟན་བཅོས་རྩོམ་པ་ལ་འཇུག་པ། སྙན་ངག་ཏྤ་ལའི་བསུང་ཞེས་བྱ་བ། དཔལ་ལྡན་
བླ་མ་དམ་པ་རྣམས་དང༌། རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། །འཇིག་རྟེན་མེ་དང་ལྷ་
མིན་དགྲ་སོགས་གང་གིས་ཁྱོད་ཞབས་ལ་གཏུགས་པ། །མཁྱེན་རབ་རྟ་བདུན་དབང་པོ་དང་ལྡན་
གང་གིས་ཁྱོད་ལ་རབ་བསྟོད་པ། །འཇིག་རྟེན་འདིར་ནི་ས་གསུམ་པར་གྲགས་གང་གིས་ཁྱོད་ལ་
མཚུངས་མིན་པ། །རྒྱལ་སྲས་ཚུལ་འཛིན་རྒྱལ་བའི་དབང་པོ་གང་ཁྱོད་དུས་འདིར་རྒྱལ་གྱུར་ཅིག །
གངས་རིའི་ཁྲོད་འདི་སྔོན་ཆད་རབ་མང་བའི། །གཞུང་ལུགས་རྒྱ་མཚོའི་ཆབ་ཀྱིས་ངོམས་བཞིན་པ། །
བློ་གྲོས་གེ་སར་དབང་པོ་རབ་རྒྱས་པའི། །སྐྱེས་མཆོག་རྐང་འཐུང་པདྨོ་རབ་འཁྲུངས་ཤིང་། །སྙན་
ངག་དྲི་བསུང་རབ་ཏུ་མངར་ལྡན་པ། །གང་དེས་གདུལ་བྱ་བུང་བའི་ཚོགས་རྣམས་ཀྱི། །བློ་གྲོས་
དབང་པོ་བསྐྱེད་པར་མཛད་པ་ཡི། །སྙན་ངག་དྲི་བསུང་ཕྲེང་བས་བསྡུས་རྣམས་ལས། །ངན་པའི་སྐྱོན་
རྣམས་རབ་ཏུ་སྤང་བྱས་ཏེ། །བཟང་པོའི་དྲི་བསུང་བསུང་ཟེར་རབ་འཕྲོ་བས །བློ་ལྡན་བློ་གྲོས་
དབང་པོ་བསྐྱེད་པར་ངེས། །བློ་གྲོས་དབང་པོ་རབ་དཀར་གངས་རིའི་དབུས། །རྒོལ་ངན་འཇོམས་
པའི་སྡེར་མ་རབ་ལྡན་ཞིང༌།།ཤེས་རབ་ཕུན་ཚོགས་གཡུ་རལ་དང་ལྡན་པ།།བསྟན་བཅོས་སྣ་ཚོགས་
སྐད་ཀྱི་ང་རོ་ཡིས། །མཁས་འདོད་རི་དྭགས་རབ་ཏུ་སྐྲག་བྱེད་པའི། །རྒྱལ་སྲས་སེང་གེའི་དབང་པོས་
སྦྱར་བ་འདི། །བློ་དམན་ཉམ་ངའི་གནས་ལས་བཟློག་ཕྱིར་སྨྲས། །དལ་འབྱོར་ཕུན་ཚོགས་ལུས་ཀྱི་
མཆོག་ལྡན་ཞིང༌། །ཚུལ་ཁྲིམས་ཡན་ལག་བརྟན་པའི་ཕྲེང་ལྡན་པ། །བློ་གྲོས་ཕུན་ཚོགས་ལུས་
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྟོབས་དང་ལྡན་ཞིང༌། །གསུང་རབ་སྣ་ཚོགས་ཁུར་དང་རབ་ལྡན་པའི། །བློ་ལྡན་གླང་པོའི་དབང་
པོས་སྦྱར་བ་འདི། །བློ་དམན་རྣམས་ཀྱིས་བློ་གྲོས་བསྐྱེད་པར་ངེས། །རྒོལ་ངན་ཀླུ་ཚོགས་འཇོམས་
པའི་མཆུ་སྡེར་ཅན། །ཐབས་ཤེས་ཕུན་ཚོགས་འདབ་གཤོག་དང་ལྡན་པ། །བློ་གྲོས་མཁའ་དབྱིངས་
རབ་ཏུ་བསྐྱོད་བྱེད་པ། །དཔལ་ལྡན་ཁྱུང་གི་དབང་པོས་སྦྱར་བ་འདིས། །རྨོངས་པའི་ཀླུ་ནད་རབ་ཏུ་
འཇོམས་བྱེད་ཡིན།།
འདི་ལ་རྒྱལ་བའི་བཀའ་དང༌།སྐྱེས་བུ་དམ་པ་རྣམས་ཀྱི་གསུང་དག་ལ། ལྟ་བ་དང་། ཉན་
པ་དང༌། འཆད་པ་ལ་སོགས་པ་གང་དང་གང་ལའང༌།ངེས་པར་མཁོ་བའི་ཕྱིར། བསྟན་བཅོས་རྩོམ་
པ་ལ་འཇུག་པ་སྙན་ངག་ཨུཏྤལའི་དྲི་བསུང་ཞེས་སྨྲས་པ་འདི བློ་ལྡན་བུང་བའི་ཚོགས་རྣམས་ཀྱིས་
ཡང་དང་ཡང་དུ་བསྟེན་པར་མཛད་དུ་གསོལ།དེ་ལ་དོན་བཞི་སྟེ།གང་བརྩམ་པར་བྱ་བའི་གཞི་དང༌།
གང་གིས་བརྩམས་པའི་གང་ཟག་དང་། གང་བརྩམ་པའི་གནས་དང་། ཇི་ལྟར་བརྩམས་པའི་
ཚུལ་། །དེ་ལ་གང་བརྩམ་པར་བྱ་བའི་གཞི་ནི། གང་དང་གང་ལ་རྩོམ་པ་དེ་དང་དེའི་ངོ་བོ་དང༌།
རང་བཞིན་དང་། མཚན་ཉིད་དང༌། དཔེ་དོན་དང་རྣམ་གྲངས་ཇི་སྙེད་ཡོད་པ་དེ་དག་ཐམས་ཅད།
ངེས་པར་བྱ་བ་ཉིད་ཡིན་ཏེ། དཔེར་ན་ཡུལ་དང་ལམ་ངོ་ཤེས་པའི་སྐྱེས་བུས ཡུལ་དང་ལམ་ཐོགས་
པ་མེད་པར་བགྲོད་པ་བཞིན་ནོ།།ཁྱད་གཞི་ཁྱད་ཆོས་རབ་ངེས་ན།།དེ་ལ་བརྟེན་པ་གང་དང་གང་། །
ག་ཕེང་བེ་
སྙན་ངག་ཕྲེང་བ་སྤེལ་ལེགས་པའི །མཆོག་ཏུ་འགྱུར་བས་བརྟག་པར་བགྱི། །གང་གིས་བརྩམས་
པའི་གང་ཟག་ནི། །རང་གི་ཡི་དམ་གྱི་ལྷས་རྗེས་སུ་གནང་བ་དང་། ཕུན་སུམ་ཚོགས་པའི་བློ་གྲོས་
དང་ལྡན་པ་དང༌།མང་དུ་ཐོས་པའི་ཤེས་རབ་དང་ལྡན་པ་དང་། རྒྱལ་བའི་བཀའ་དང་སྙན་ངག་སྡེབ་
སྦྱོར། རང་གི་བློ་དང་གསུམ་འདྲེས་པར་གྱུར་པ་ཞིག་གིས་བརྩམས་ཏེ།དཔེར་ན་ལམ་དུ་འཇུག་པའི་
སྐྱེས་བུ་ལམ་བསྲུང་བ་དང་ལྡན་ན་ལམ་གྱི་འཇིགས་པ་མེད་པ་བཞིན་ནོ། །དེ་ལྟ་བུའི་ཡོན་ཏན་དང་
མི་ལྡན་པ་རྣམས་ཀྱིས རྒྱལ་བའི་བཀའ་ལ་འགྲེལ་པ་བྱེད་པ་ལ་སོགས། སྙན་ངག་ཀྱི་སྡེར་སྦྱོར་
བརྩམས་ཀྱང་། བར་ཆད་ཀྱི་དབང་དུ་འགྱུར་བ་འཕགས་པ་འཇིག་རྟེན་དབང་ཕྱུག་གི་གསུང་
བཞིན་། །གང་གིས་བརྩམས་ན་བདེ་ལེགས་འབྱུང་ཞིང་། །ལ་ལ་ཞིག་གིས་བརྩམས་ཀྱང་དོན་མེད་
162

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
པའི །ཚུལ་འདི་འགྲོ་བ་རྣམས་ཀྱིས་བརྟག་གྱིས་ལ །བཟང་དང་ངན་ལ་སྤོང་ལེན་བྱེད་པར་
རིགས། །
གང་བརྩམ་པར་བྱ་བའི་རྒྱུ་ནི། སྤྱིར་ཤེས་བྱ་ཇི་སྙེད་ཡོད་པ་དེ་དག་ཐམས་ཅད་བརྩམ་པར་
བྱ་བའི་རྒྱུར་ངེས་ལ། ཁྱད་པར་དུ་རྒྱལ་བའི་བཀའ་དང༌། སྐྱེས་བུ་དམ་པ་རྣམས་ཀྱི་བསྟན་བཅོས
རང་གི་ཡིད་ལ་གནས་པའི་ཆོས་ཀྱི་བློ་གྲོས་རྣམས་ནི། ཁྱད་པར་གྱི་བརྩམས་པའི་རྒྱུར་ངེས་པས རྒྱུ་
དེ་དག་ལ་རྐྱེན་བརྩོན་འགྲུས་ཕུན་སུམ་ཚོགས་པ་དང་ལྡན་པས། འབྲས་བུ་སྙན་ངག་ཕུན་ཚོགས་
བསྐྱེད་པར་བྱེད་པ་སྟེ། དཔེར་ན་ས་བོན་ཕུན་ཚོགས་ལ། རྐྱེན་ཕུན་ཚོགས་ཀྱི་འབྲས་བུ་ཕུན་ཚོགས་
འབྱུང་བ་བཞིན་། །བཀའ་དང་བསྟན་བཅོས་བློ་གྲོས་ས་བོན་མཆོག །བརྩོན་འགྲུས་རྩོམ་པའི་རླན་
དང་ལྡན་པའི་མཐུས། །སྙན་ངག་པདྨོའི་ཕྲེང་བ་འབྱུང་ངེས་པས། །རྐྱེན་དང་ས་བོན་མཆོག་ལ་བརྟག་
པར་གྱིས། །
ཇི་ལྟར་བརྩམས་པའི་ཚུལ་ལ་བཞི། དོན་རྒྱན་དོན་གྱི་ཕྲེང་བ། སྒྲ་རྒྱན་སྒྲའི་ཕྲེང་བ།
སྡེབས་རྒྱན་སྡེབས་ཀྱི་ཕྲེང་བ བརྗོད་རྒྱན་མངོན་བརྗོད་ཀྱི་ཕྲེང་བ་བཞི་ལས། ཐོག་མར་དོན་རྒྱན་ནི
རང་བཞིན་བརྗོད་པའི་རྒྱན་དང༌། དཔེའི་རྒྱན་དང༌། གཟུགས་ཅན་གྱི་རྒྱན་དང༌། གསལ་བྱེད་ཀྱི་
རྒྱན་དང༌། བསྐོར་བའི་རྒྱན་དང༌། འགོག་པའི་རྒྱན་དང་། དོན་རྒྱན་དང༌། བཟློག་རྒྱན་དང༌། སྲིད་
རྒྱན་དང༌། བསྡུས་རྒྱན་དང༌། ཕུལ་བྱུང་རྒྱན་དང༌། རབ་བརྟགས་རྒྱན་དང༌། རྒྱུ་རྒྱན་དང༌། ཕྲ་རྒྱན་
དང་། ཆ་རྒྱན་དང༌།རིམ་རྒྱན་དང༌། དགའ་རྒྱན་དང༌། ཉམས་རྒྱན་དང༌། གཟི་བརྗིད་རྒྱན་དང་།
རྣམ་གྲངས་རྒྱན་དང༌།ཀུན་ཕན་རྒྱན་དང༌།རྒྱ་ཆེན་རྒྱན་དང༌།བསྙོན་དོར་རྒྱན་དང༌།སྦྱར་བའི་རྒྱན་
དང༌། ཁྱད་པར་གྱི་རྒྱན་དང༌། སྦྱོར་བའི་རྒྱན་དང་། འགལ་བའི་རྒྱན་དང༌། སྐབས་རྒྱན་དང༌།ཟོལ་
རྒྱན་དང༌།ལྷན་ཅིག་བརྗོད་པའི་རྒྱན་དང༌།ཡོངས་རྗེས་ཀྱི་རྒྱན་དང༌།ཤིས་རྒྱན་དང༌།རབ་སྤེལ་གྱི་
རྒྱན་དང༌། དགོངས་པ་ཅན་གྱི་རྒྱན་ཏེ། དེ་ལྟར་རྒྱན་སུམ་ཅུ་སོ་བཞི་པ། སོ་སོར་བཤད་པར་བྱ་སྟེ།
དེ་སྐད་རེ་རེ་བཞིན་སྤེལ་ཤེས་པར་བྱ་བ་སྟོན་འགྱུར་གྱི་ཚིག་ལ་སོགས། དེ་ལ་དང་པོ་དངོས་པོའི་དོན་
དང༌། དེའི་གནས་སྐབས་གསལ་བར་བྱེད་པས་ན། རང་བཞིན་གྱི་རྒྱན་ཞེས་བྱ་སྟེ། དེ་ཡང་རྣམ་
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གྲངས་སུ་ཕྱེ་ན། རིགས་དང༌། བྱ་བ་དང་། ཡོན་ཏན་དང༌། རྫས་བརྗོད་ཀྱི་དཔེར། འདི་སྐད་དུ།
མཚན་དང་དཔེ་བྱད་ཀྱིས་རྒྱན་སྐུ །འགྲོ་ལ་དམ་ཆོས་སྟོན་པའི་གསུང༌། །མཁྱེན་བརྩེ་ནུས་མཐུའི་
མངའ་བདག་ཉིད། །འཇམ་དཔལ་དབྱངས་ཀྱི་ཞབས་ལ་འདུད། །ཅེས་པ་ལྟ་བུའོ། །དང་པོ་ནས་ཐ་
མའི་བར་རིམ་པ་བཞིན་ནོ།།
གང་གིས་མཚུངས་པར་སྦྱོར་བ་དཔེ་རྒྱན་། འདི་སྐད་དུ། ཁྱོད་ཞལ་ཉ་རྒྱས་ཟླ་བཞིན་
མཛེས །ཁྱོད་སྤྱན་ཨུཏྤལ་རབ་མཛེས་བཞིན། །ཁྱོད་སྐུ་ཇི་བཞིན་ལྷུན་པོ་སྟེ། །ཁྱོད་གསུང་ཇི་བཞིན་
སྒྲ་སྙན་བཞིན། །ཞེས་པ་ལྟ་བུའོ། །རིམ་པ་བཞིན་དུ་དངོས་དང་ལྡོག་པའི་ཁྱད་པར་ཚིག་རྐང་གཉིས་
གཉིས་སོ། །བྱེ་བྲག་ཏུ། ཕུན་ཚུན་དང༌། ངེས་པ་དང་། མ་ངེས་པ་དང་། བསྡུས་པ་དང་། ཁྱད་པར་
དང་། རབ་བརྟགས་ཏེ། འདི་སྐད་དུ། འཇམ་དབྱངས་ཁྱོད་བཞིན་ཐུབ་དབང་པོ། །ཐུབ་དབང་ཇི་
བཞིན་ཁྱོད་ཉིད་དོ། །ཁྱོད་སྐུ་ལྷུན་པོ་ཆེན་པོ་དང༌། །མཚུངས་མིན་གཞན་དག་འགའ་ལམ་ནི། །
གསུང་ནི་ཚངས་དབྱངས་སྒྲ་དབྱངས་བཞིན། །དེ་འདྲ་གཞན་ཡང་མཆིས་ན་མཚུངས །ཁྱོད་ཐུགས་
རྟོག་མེད་རབ་གསལ་འདི། །མཁའ་འདྲ་རྟོག་མིན་གསལ་བས་ཀྱང་། །ཁྱོད་ཀྱི་མཛད་དང་བསིལ་
ཟེར་ཅན། །ཉིད་དང་མཁའ་ལ་མཐོང་བར་ཟད། །འཕགས་པའི་སྤྱན་གྱི་དཔལ་འཛིན་པ། །ཨུཏྤལ་
དྲེགས་ལྡན་མི་རིགས་ཏེ། །ཀུན་དའི་ཕྲེང་བས་ཁྱོད་སྤྱན་གྱི། །དཔལ་ལ་རབ་འགྲན་པའི་སླད། །
ཅེས་པ་ལྟ་བུས་ཏེ། གོང་ནས་རིམ་པ་བཞིན།ཚིག་གི་རྐང་པ་གཉིས་གཉིས་སོ། །གཞན་ཡང་རྨད་
བྱུང་དང༌།རྟོགས་པ་དང༌།རྨོངས་པ་དང༌། སྨད་པ་དང༌། གྲགས་པ་སྟེ། དེ་དག་ཀྱང་འདི་སྐད་དུ
ལྷུན་པོ་འདི་ནི་རྟ་བདུན་གྱི། །འོད་དང་ལྡན་ན་ཁྱོད་སྐུར་མཚུངས། །ཁྱོད་ཀྱི་སྤྱན་དང་རབ་འཁྲུལ་
ནས། །ཨུཏྤལ་ཚལ་དུ་བདག་གིས་གཏུགས། །རབ་གསལ་འདི་ནི་ཁྱོད་སྤྱན་ཏེ། །ཟླ་ཟེར་ཕམ་བྱས་
པདྨ་མིན། །བསིལ་ཟེར་ཅན་ཡང་ཆ་ཤས་ཀྱིས། །འགྲིབ་འགྱུར་ཁྱོད་སྐུར་མཚུངས་མ་ལགས། །ཁྱོད་
ནི་བློ་གསལ་ཀུནྡའི་གཉེན། །བསིལ་ཟེར་ཅན་གྱི་རྗེས་འགྲོ་བགྱི །ཞེས་པ་ལྟ་བུས་ཏེ། རིམ་པ་
བཞིན་དུ་ཚིག་རྐང་གཉིས་གཉིས་སོ།།
གཞུང་འགལ་བ་དང༌།དགག་པ་དང༌།མཛེས་པ་དང༌།དེ་ཉིད་ཐུན་མོང་མ་ཡིན་པ་རྣམས་
164

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
ཀྱང་འདི་སྐད་དུ། གཤིན་རྗེའི་བཞིན་དང་འཕགས་པའི་ཞལ། །ཕན་ཚུན་རྣམ་པར་འགལ་བར་ཟད། །
མི་མཁས་བསིལ་ཟེར་ཅན་འོད་ཀྱིས། །འཕགས་པའི་སྐུ་ལ་ཅི་སླད་འགྲན། །ཁྱོད་སྐུ་གདུལ་བྱའི་
དབུས་ན་མཛེས །འཕགས་པ་འོག་མིན་གནས་ན་བཞུགས། །དེ་ལྟ་ན་ཡང་འཕགས་པ་དང༌། །
མཚུངས་པ་ཁྱོད་ལ་གུས་ཕྱག་འཚལ། །འདི་ནི་སྒྲ་སྙན་མ་ཡིན་གྱི། །དམ་ཆོས་སྟོན་པའི་ཚངས་
དབྱངས་ཡིན། །ཉ་རྒྱས་ཟླ་བ་ལས་འོངས་པའི། །ཁྱོད་ཞལ་ཁྱོད་སྐུ་ཉིད་ལ་གནས། །ཞེས་པ་ལྟ་བུ་སྟེ་
རིམ་པ་བཞིན་། །གཞན་ཡང་བྱུང་མིན་དང༌།རྣམ་འགྱུར་དང་ཕྲེང་བ་ཅན་དང༌།མཚུངས་པར་སྦྱོར་
བ་རྣམས་རིམ་པ་བཞིན་དུ། འདི་སྐད་དུ། མ་ལུས་མཛེས་སྒེག་བསྡུས་པ་ལྟར། །འཇམ་པའི་དབྱངས་
ཁྱོད་རྣམ་པར་མཛེས། །འཕགས་པ་ཁྱོད་ཀྱི་སྤྱན་རས་ནི། །ཨུཏྤལ་དབུས་ནས་ཕྱུང་བ་བཞིན། །རྟ་
བདུན་དབང་གི་པདྨ་བཞིན། །འཇམ་དཔལ་གཞོན་ནུ་མགོན་བཅས་པའི། །མོས་ལྡན་འདི་དག་བློ་
གྲོས་རྒྱས །ཚངས་པ་འཇིག་རྟེན་ཀུན་གྱི་མེས། །རྟ་བདུན་འགྲོ་བ་ཀུན་གྱི་མིག །བསིལ་ཟེར་རྒྱུ་
སྐར་ཀུན་གྱི་མགོན།།རྒྱལ་སྲས་བློ་གསལ་ཀུན་གྱི་སྐྱབས།།ཞེས་པ་ལྟ་བུ་སྟེ།རིམ་པ་བཞིན་། །
གསུམ་པ་གཟུགས་ཅན་གྱི་རྒྱན་ནི། དཔེ་མི་སྣང་ཞིང་དེའི་བོར་བཀོད་པ་སྟེ། གཟུགས་
བྲལ་དང་། གཟུགས་ཅན་གྱི་དཔེར། པདྨོའི་ཕྲེང་འདྲ་སེན་མོ་ཡི། །འོད་ཀྱིས་ཆུ་སྐྱེས་རབ་མངར་བ། །
ཁྱོད་ཞབས་འོད་སྟོང་ལྡན་པ་གང༌། །དད་ལྡན་འགྲོ་བའི་གཙུག་ན་མཛེས། །མཁྱེན་བརྩེའི་འོད་སྟོང་
རབ་རྒྱས་པས །འགྲོ་བའི་བློ་གྲོས་རྒྱས་པར་མཛད། །ལྷ་མིའི་ཉིན་བྱེད་ཀུ་མུད་ཚལ། །མི་འཛུམ་
འོད་ལ་གདུང་བར་མཛད། །ཁྱོད་སྐུ་ཞི་བ་དྲང་སྲོང་ལ། །ཅི་འདོད་འབྱུང་བའི་རིན་ཆེན་ལགས། །དེ་
བཞིན་སྦས་པའི་གཟུགས་ཅན་ཡང༌། །འདི་ནི་སྐུ་མིན་གངས་རི་ལགས། །འདི་ནི་གསུང་མིན་སིལ་
སྙན་ལགས། །འདི་ནི་ཐུགས་མིན་དངོས་མེད་ལགས། །དཔེ་ཡོད་མ་ཡིན་མཚུངས་མེད་ལགས། །
ཞེས་པ་ལྟ་བུའོ །ཚིག་གཅིག་གིས་ངག་དོན་ཀུན་སྟོན་པ་གསལ་བྱེད་ཀྱི་རྒྱན་ཡིན་ཏེ། འདི་སྐད་དུ།
སྲིད་ཞིའི་ལྷ་མཆོག་ཁྱོད་སྐུ་ནི། །མཚན་དཔེའི་པད་ཚལ་དང་ལྡན་ཞིང་། །ཐུགས་རྗེའི་རྫིང་བུ་མཁྱེན་
རབ་ཀྱི། །ངུར་པ་གཞོན་ནུས་གང་བའོ། །ཁྱོད་ཀྱི་ཐུགས་རྗེའི་སྤྲིན་ལས་ཏེ །འགྲོ་བ་འདྲེན་པར་
བཞེད་པའོ། །ཁྱོད་དང་རྒྱལ་སྲས་མཁས་པ་དག །སྲིད་གསུམ་གནས་ལས་ཐར་པ་ལགས །ཞེས་པ་
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལྟ་བུས་ཏེ།རིམ་བཞིན་དུ་ཐོག་མ་དང༌།བར་དང༌།ཐ་མའི་གསལ་བྱེད་། །
གསལ་བྱེད་གནས་སུ་སྐོར་བ་བསྐོར་བའི་རྒྱན་ཏེ། དེ་ཡང་འདི་སྐད་དུ། ལ་ལ་གུས་པས་
བསྟོད་པའི་དབྱངས་སྒྲོག་ཅིང༌། །བློ་ལྡན་འགའ་འགའ་དད་བརྒྱའི་མེ་ཏོག་གཏོར། །སྐྱབས་མེད་
བདག་འདྲ་ཉིད་ལ་རབ་དད་དད། །ཡང་ཡང་དགོངས་སམ་འཕགས་པ་སྤྱན་རས་གཟིགས། །ཞེས་པ་
ལྟ་བུའོ། །ཡང་ན་འདི་སྐད་དུ། སྙན་པའི་གསུང་ལྡན་མཛེས་པའི་སྐུ། །སྙན་ལྡན་ཚངས་པའི་དབྱངས་
ལྡན་བཞིན། །ཁྱོད་ཀྱི་གསུང་རབ་ཏུ་སྙན།།གསུང་གཅིག་ཀུན་སྟོན་རབ་ཏུ་སྙན། །ཞེས་པ་ལྟ་བུའོ། །
དགག་པ་བརྗོད་པའི་སྙན་ངག་ནི་འགོག་པའི་རྒྱན་ཏེ། དབྱེ་ན་མངོན་གྱུར་དང་ཐེ་ཚོམ་སྟེ།
འདི་སྐད་དུ།ཡིད་འཕྲོག་སྙན་པའི་ཚངས་དབྱངས་ཀྱིས། །ཁྱོད་གསུང་རྟག་ཏུ་མཛེས་གྱུར་ན།།ལྷ་ཡི་
དབྱངས་ཀྱི་དཔལ་འཕྲོག་པའི །དྲི་ཟའི་རྒྱུད་མངས་ཅི་སླད་འགྲན། །འཇིག་རྟེན་འདས་པའི་ཚུལ་
འཛིན་ན། །ཇི་ལྟར་འཇིག་རྟེན་སྤྱོད་ཚུལ་སྨད། །འདི་ནི་རྟ་བདུན་ཡིན་ནམ་ཅི། །རྟ་བདུན་ལ་ནི
མཁྱེན་རབ་མེད། །འདི་ནི་བསིལ་ཟེར་ཡིན་ནམ་ཅི །བསིལ་ཟེར་ལ་ནི་མཚན་དཔེ་མེད། །ཅེས་པ་
ལྟ་བུའོ།།
བསྒྲུབ་བྱ་དང་སྒྲུབ་བྱེད་གཉིས་ཀ་དག་སྟོན་པ་ནི།དོན་གཞན་བཀོད་པའི་རྒྱན་ཏེ། འདི་
སྐད་དུ། ཁྱོད་ཀྱིས་སྒྲ་བཅས་སྤངས་གྱུར་ཀྱང༌། །སྒྲ་བཅས་མཐའ་ཡས་བླ་མེད་བསྒྲུབས། །ཚངས་
དབྱངས་སྒྲ་བཅས་ཀྱིས་བརྒྱན་པ །ཁྱོད་ཀྱི་གསུང་གི་རང་བཞིན་ལགས །ཞེས་པ་ལྟ་བུའོ །
མཚུངས་པར་བསྟན་ཞིང་མི་མཚུངས་པའི་ཁྱད་པར་བསྟན་པ་ནི། བཟློག་པ་ཅན་གྱི་རྒྱན་།གཅིག
དང་གཉིས་ཁ་དང་སྒྲ་མཚུངས་དང༌།བཟློག་པ་ཅན་རྣམས་། འདི་སྐད་དུ།ཁྱོད་དང་ཆུ་གཏེར་ཟབ་
པར་མཚུངས །རབ་མཛེས་སྐུ་འདིར་མཚུངས་མ་ཡིན། །ཁྱོད་དང་ས་འཛིན་བརྟན་པར་མཚུངས། །
ས་འཛིན་མི་མཁས་ཁྱོད་ཀུན་མཁྱེན། །ཁྱོད་སྐུ་མཛེས་ཕྱིར་ཀུ་མུ་ད། །ཀུ་མུད་ལ་ནི་འོད་ཟེར་མེད། །
འོད་སྟོང་ལྡན་ཡང་ཀུན་མཁྱེན་ལ། །མཁྱེན་རབ་མེད་ཕྱིར་ཅི་སླད་འགྲན། །ཞེས་པ་ལྟ་བུ་སྟེ། རིམ་
བཞིན་ནོ།།
རྒྱུ་བཀག་ནས་དེའི་འབྲས་བུ་སྲིད་པ་ལྟར་སྟོན་པ། སྲིད་པ་ཅན་གྱི་རྒྱན་ཏེ། ཁྱོད་ཞབས་
166

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
པདྨོའི་ཕྲེང་བ་ནི། །ཟླ་བའི་ཟེར་གྱིས་མ་ཕྱེ་ཡང༌། །ཁྱོད་ཞབས་འདབ་སྟོང་ལྡན་པ་གང༌། །ལྷ་བརྒྱའི་
གཙུག་ན་འཛུམ་པ་བཞིན། །ཞེས་པ་ལྟ་བུའོ །གཞན་ལ་བསམས་ནས་གཞན་བརྗོད་པ། མཛེས་པ་
བསྡུས་པའི་རྒྱན་། འདི་སྐད་དུ། སྙན་ངག་པདྨའི་སྦྲང་རྩིར་ལྡན། །གང་དེ་བློ་ལྡན་བུང་བའི་སྐྱབས། །
པདྨོའི་རྟེན་མཆོག་མིག་ཅན་མགོན།།ཁྱོད་ནི་སྐྱེ་དགུ་ཡོངས་ཀྱི་དཔལ། །ཞེས་པ་ལྟ་བུའོ།།
འཇིག་རྟེན་ལས་འདས་པ་འདྲ་བའི། ཁྱད་འཕགས་ཀྱི་ཡོན་ཏན་བརྗོད་པ་ཕུལ་བྱུང་གི་
རྒྱན་། འདི་སྐད་དུ། དཔག་ཡས་ཐུགས་རྗེའི་ཁྱོད་འདི་ནི། །ཤེས་བྱའི་མཁའ་ལ་ཤོང་བ་མཚར། །
ཨུཏྤལ་མཛེས་པ་ལས་འགོངས་པའི། །ཁྱོད་ཞལ་ཟླ་བ་སྤངས་ནས་ནི། །ཉི་ཟེར་གྱིས་འགྲིབ་རྒྱུ་སྐར་
དག།ལྟ་བ་འདི་ནི་འོས་སམ་ཅི། །ཞེས་པ་ལྟ་བུའོ། །རང་བཞིན་གཞན་དུ་གནས་པའི་ཚུལ།གཞན་
དུ་རྟོག་པ་རབ་བརྟགས་ཀྱི་རྒྱན་ཏེ། འདི་སྐད་དུ།ཁྱོད་སྐུའི་འོད་ཟེར་མ་བཟོད་དེ། །རྟ་བདུན་མཁའ་
ལ་འབྲོས་པ་སྙམ། །གང་ཞིག་སྐུ་འོད་འཇིག་རྟེན་གྱི། །འོད་ཚོགས་ཐམས་ཅད་བསྡུས་པ་སྙམ།།ཞེས་
པ་ལྟ་བུའོ། །
སྒྲུབ་པར་བྱེད་པ་རྟོག་པ་བསྐྱེད་པ་ནི། རྒྱུའི་རྒྱན་ཏེ། འདི་སྐད་དུ། ཁྱོད་ཀྱི་ཐུགས་རྗེའི་
དཔལ་གྱིས་ནི། །སྐྱེ་དགུའི་བློ་གྲོས་རྒྱས་པར་མཛད། །ཁྱོད་ཀྱི་ཞབས་ཀྱི་བསིལ་ཟེར་གྱིས །ལྷ་
བརྒྱའི་ལག་པད་སྤྱི་བོར་ཟུམ། །ཞེས་པ་ལྟ་བུའོ །བརྡ་ལ་སེམས་ཀྱི་རྣམ་འགྱུར་སྟོན་པ་ཕྲ་མོའི་རྒྱན་
ཏེ་འདི་སྐད་དུ། གཡོ་མེད་ཆོས་སྐུར་བཞུགས་པའི་ཚེ །ཀུན་གྱིས་མཉམ་བཞག་མཛད་པར་འཚལ། །
དྲིས་ལན་ཅི་ཡང་མི་གསུང་ཚེ། །བརྗོད་དུ་མེད་པའི་ཆོས་སུ་གོ།ཞེས་པ་ལྟ་བུའོ། །རང་བཞིན་གསལ་
བའི་ཆ་ཡིས་སྒྲིབ་པ། ཆ་ཡི་རྒྱན་ཏེ། འདི་སྐད་དུ། ཆོས་ཀུན་བཟོད་ནས་མ་སྐྱེས་པ །འཕགས་པ་
ཁྱོད་ཀྱིས་ལེགས་པར་གསུངས །ཞེས་པ་ལྟ་བུའོ། །ཆོས་ཅན་དང༌། ཆོས་གྲངས་བཞིན་དུ་སྟོན་པ།
རིམ་པའི་རྒྱན་ཏེ། འདི་སྐད་དུ།ཁྱོད་ཀྱི་ཞལ་གྱི་སྤྱན་ཟུར་གྱིས། །ཟླ་བ་ཨུཏྤལ་སྐྱེངས་པར་མཛད། །
ཅེས་པ་ལྟ་བུའོ །ཆེད་དུ་དགའ་བ་བརྗོད་པ་དགའ་བའི་རྒྱན་ཏེ། འདི་སྐད་དུ། གཞན་གྱི་བློ་གྲོས་
རྒྱས་བརྙེས་པ། །དེ་འདྲ་གཞན་ལ་མཆིས་མ་ལགས། །ཞེས་པ་ལྟ་བུའོ། །རྨད་བྱུང་ལ་སོགས་པའི་
ཉམས་དང་ལྡན་པ།ཉམས་ལྡན་གྱི་རྒྱན་ཏེ། འདི་སྐད་དུ།རབ་དང་ཟླ་བའི་འོད་ལྡན་པ། །ཁྱོད་སྐུ་སུ་
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཞིག་དང་མི་བགྱིད། །ཅེས་པ་ལྟ་བུའོ། །ང་རྒྱལ་བསྐྱེད་པ་དང་འདྲ་བ་ནི། གཟི་བརྗིད་བསྐྱེད་པ་འདྲ་
བ་སྟེ། འདི་སྐད་དུ། སྲིད་པའི་ཚ་གདུང་རབ་བཅོམ་ནས། །ཁྱོད་སྐུ་བསིལ་ཟེར་རབ་ཏུ་འཕྲོ། །ཞེས་
པ་ལྟ་བུའོ །
འདི་ལས་གཞན་པའི་རྣམ་གྲངས་བརྗོད་པ།རྣམ་གྲངས་ཀྱི་རྒྱན་ཏེ། འདི་སྐད་དུ། མི་ཤེས་
ངེས་པར་མི་ཤེས་པའི །འགྲོ་རྣམས་འགྲོ་སྐྱབས་ཁྱོད་ལ་འདུད། །ཅེས་པ་ལྟ་བུའོ །བའི་རྒྱུ་ཕུན་
ཚོགས་ཀྱི་སྐལ་བཟང༌། ཀུན་ཏུ་ཕན་པའི་རྒྱན་ཏེ། ལྷ་བརྒྱའི་ཡིད་ཀྱི་སྤྲུལ་པས་ཀྱང༌། །ཁྱོད་ཀྱི་
དགོངས་དོན་ཕུན་སུམ་ཚོགས། །ཞེས་པ་ལྟ་བུའོ །བསམ་པའང་འབྱོར་པ་བླ་མེད་བརྗོད་པ་རྒྱ་ཆེན་
གྱི་རྒྱན་ཏེ།འདི་སྐད་དུ། ཁྱོད་ནི་དགྲ་གྱུར་དེ་ལའང༌། །བུ་སྡུག་བཞིན་དུ་ལྷག་པར་དགྱེས། །ཁྱོད་ནི་
བློ་གྲོས་མཆོག་བརྙེས་སླད། །ཕུན་ཚོགས་ཤེས་བྱ་མངོན་སུམ་མཁྱེན། །ཞེས་པ་ལྟ་བུའོ། །གཞན་ལ་
བསྙོན་ནས་གཞན་བརྗོད་པ་བསྙོན་དོར་གྱི་རྒྱན་ཏེ། འདི་སྐད་དུ། རབ་མཛེས་འདི་ནི་སྐུ་མིན་གྱི། །
ཐུགས་རྗེ་བསིལ་བའི་གངས་རི་ལགས། །ཞེས་ལྟ་བུའོ །
གཟུགས་གཅིག་དང་ལྡན་ཞིང་དུ་མའི་དོན་ཅན་ནི། སྦྱར་བའི་རྒྱན་ཏེ། འདི་སྐད་དུ། ཁྱོད་
སྐུ་འོད་ཀྱི་དྲ་བ་ཡིས། །མུན་ནག་ཐིབས་པོ་རབ་ཏུ་བསལ། །མཁའ་ལ་མྱུར་དུ་བཞུད་པའི་ཚེ། །འགྲོ་
བའི་སྣང་བ་རྒྱས་པར་མཛད། །ཅེས་པ་ལྟ་བུའོ །ཁྱད་བརྗོད་རྫས་མ་ཚང་པ་ཁྱད་པར་གྱི་རྒྱན་ཏེ།
འདི་སྐད་དུ།ཟླ་ཟེར་མིན་ཡང་ཐུགས་རྗེ་ཡི། །འོད་ཀྱི་འགྲོ་བའི་ཀུ་མུད་རྒྱས། །ཞེས་པ་ལྟ་བུའོ།
ཁྱད་པར་སྟོན་པའི་ཕྱིར།འགལ་བ་ལྟར་སྟོན་པ་འགལ་བའི་རྒྱན་ཏེ།འདི་སྐད་དུ།མཚོ་སྐྱེས་སྟོན་ཟླ་
འཕགས་པའི་ཞལ། །ཕན་ཚུན་རྣམ་པར་འགལ་བར་ཟད། །མཛེས་སྒེག་ཞི་བ་དང་ལྡན་ཕྱིར། །ཀུན་
ཏུ་འགལ་བ་མ་ཡིན་འགྱུར། །ཞེས་པ་ལྟ་བུའོ །གཞན་ལ་སྐྱོ་ནས་གཞན་ལ་གློ་བུར་དུ་བསྔགས་པ་
སྐབས་མིན་བསྟོད་པའི་རྒྱན་། ཁྱོད་ནི་མི་ཤེས་རྦ་རླབས་ཅན། །གཏི་མུག་མཚོ་ལས་སྒྲལ་བ་མཚར། །
ཞེས་པ་ལྟ་བུའོ །སྐྱོན་ལྟར་དུ་སྣང་བའི་ཡོན་ཏན་དག་བརྗོད་པ།ཟོལ་བསྟོད་ཀྱི་རྒྱན་། འདི་སྐད་དུ
ཁྱོད་ཀྱི་རྗེས་ཞུགས་སྐྱེ་བོ་ཡང༌། །འབད་པ་མེད་པར་བློ་ཐོབ་ན། །ཡུན་རིང་དུས་སུ་རབ་བསྒྲུབས་
པས །བློ་གྲོས་མཆོག་ཏུ་མཚར་གྱིས་མཆིས། །ཞེས་པ་ལྟ་བུའོ། །གང་གིས་ཆོས་དང་ལྷན་ཅིག་ཏུ། །
168

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
བསྟན་པ་ལྷན་ཅིག་རྒྱན་བྱས་ཏེ། །འདི་སྐད་དུ། ཁྱོད་ཀྱི་མཆོག་བརྙེས་པ་དང༌། །མཉམ་དུ་བདག་
བློ་མགོན་དང་བཅས། །ཞེས་པ་ལྟ་བུའོ། །དོན་རྣམས་ཕན་ཚུན་དུ་བསྣོལ་བ་ནི ཡོངས་བརྗེས་ཀྱི་
རྒྱན་དེ། འདི་སྐད་དུ། ཁྱོད་ཀྱི་ཐུགས་རྗེ་འགྲོ་ལ་གཡོ། །འགྲོ་བའི་དད་པ་ཁྱོད་ལ་གཡོ། །ཞེས་པ་ལྟ་
བུའོ། །འདོད་དོན་ལ་རབ་ཏུ་བསྔགས་པ། ཤིས་པ་བརྗོད་པའི་རྒྱན་ཏེ། འདི་སྐད་དུ། ཨུཏྤལ་ལྟར་
མཛེས་སྤྱན་ཟུར་གྱིས། །བདག་སོགས་འགྲོ་བ་རྟག་ཏུ་གཟིགས།།ཞེས་པ་ལྟ་བུའོ །
རྒྱན་རྣམས་རབ་ཏུ་བསྲེས་པའི་ཚིག་གི་སྡེབ་སྦྱོར་ནི། རབ་སྤེལ་གྱི་རྒྱན་ཏེ། འདི་སྐད་དུ
པདྨའི་ཚལ་རྣམས་མདངས་འཕྲོག་པའི། །འཕགས་པའི་ཞལ་གྱི་མྱུ་གུ་ནི། །ཚ་ཟེར་འོད་ཀྱིས་མི་
འཛུམ་ཡང༌། །དད་བརྒྱའི་བསིལ་ཟེར་གྱིས་འཛུམ་མཛོད། །ཅེས་པ་ལྟ་བུའོ །ངེས་བརྟེན་མཚུངས་
སྦྱོར་དགོངས་པ་ཅན་རྣམས་ནི། གོང་མ་དེ་དག་གི་ཁོངས་སུ་གནས་པའི་ཕྱིར་མ་བརྗོད་དོ། །བསྟན་
བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང་ལས།དོན་རྒྱན་དོན་གྱི་ཕྲེང་བའི་སྐབས་དེ་
དང་པོའོ །།
དེ་ལྟར་དོན་རྣམས་རབ་ཏུ་རྒྱན་བྱས་ནས། །རབ་མཛེས་སྒྲ་རྒྱན་ཟུང་དུ་དབྱེ་བ་ལས །བ་
གླང་གཅིན་དང་དེ་ལ་སོགས་པ་ཡི། །རྣམ་པ་ཤིན་ཏུ་གྲངས་མང་བཤད་ན་ཡང༌། །ཆེ་ལོང་ཙམ་ཞིག་
བསྡུས་ཏེ་འདིར་བཤད་བྱ། །ཟུང་དུ་ལྡན་པ་བར་དུ་མ་ཆོད་པ་ནི། འདི་སྐད་། ཇི་ལྟ་ཇི་ལྟར་
བསྡུས་ཏ་འདར་བ
འཕགས་པའི་སྐུ། །རབ་བཀྲ་རབ་བཀྲའི་ཕུན་ཚོགས་ཅན། །དེ་ལྟ་དེ་ལྟ་ཁྱོད་སྐུ་སྟེ །རབ་མཛེས་
རབ་མཛེས་ཀུན་ལས་འཕགས། །འབབ་ཆུའི་སྒྲ་སྙན་ལྷུང་ལྷུང་སྒྲ་སྒྲོག་ཅིང་། །ནགས་ཀྱི་བྱ་ཚོགས་
ལྕོང་ལྕོང་གླུ་སྙན་ལེན། །བུང་བའི་ཚོགས་རྣམས་དིར་དིར་སྒྲོག་ཅིང་ལྡིང༌། །རྫིང་བུའི་ནང་ཞུགས་
ཁྲུང་ཁྲུང་བསྟོད་དབྱངས་ལེན། །མེ་ཏོག་འཛུམ་རྒྱས་སྣ་ཚོགས་ཡན་ལག་དག །བུང་བའི་དགའ་སྟོན་
སྦྲང་རྩི་བཞིན་མིན་མིན། །འགྲོ་བའི་ཡིད་འཕྲོག་པད་ཚལ་རབ་རྒྱས་རྒྱས །དགའ་ཚལ་སྣ་ཚོགས་
ལྗོན་ཚོགས་རབ་མཛེས་མཛེས །ཞེས་པ་ལྟ་བུ་སྟེ། རིམ་པ་བཞིན་དུ། ཐོག་མ་དང་བར་མ་དང་ཐ་
མའི་ཟུང་ལྡན་བར་མ་ཆོད་པའོ། །
ཚིག་གཉིས་གཉིས་ཟློས་པ་བར་དུ་ཆོད་པ་། བར་དུ་ཆོད་པའི་ཟུང་ལྡན་ཞེས་བྱ་སྟེ། འདི་
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྐད་དུ། མཚོ་དབུས་མཚོ་སྐྱེས་འཁྲིགས་པ་བཞིན། །བློ་ལྡན་བློ་ཡི་པད་ཚལ་དུ། །ལྷ་མཆོག་ལྷ་ཡི་ཀུ་
མུད་རྒྱས། །རབ་མཛེས་རབ་ཏུ་འཕགས་སོ་སྙམ། །མེད་བཞིན་སྣང་ལ་སྣང་བཞིན་ངོ་བོས་སྟོང༌། །
སྟོང་བཞིན་གསལ་ལ་གསལ་བཞིན་རྟོག་པ་མེད། །རྟོག་མེད་ཇི་བཞིན་དོན་གྱི་ཀུན་མཁྱེན་གྱིས། །
འགྲོ་བ་ཀུན་ལ་བསྟན་མཛད་བསྟན་པའི་དཔལ། །སྒྲ་བརྙན་ཇི་བཞིན་སྒྱུ་མ་བཞིན། །འཇའ་ཚོན་ཇི་
བཞིན་སྨིག་སྒྱུ་བཞིན། །སྣང་བ་ཇི་བཞིན་སྟོང་པ་བཞིན། །སྟོང་པ་ཇི་བཞིན་སྣང་བ་བཞིན། །ཞེས་པ་
ལྟ་བུ་སྟེ།རིམ་པ་བཞིན་དུ།ཐོག་མ་དང།བར་མ་དང༌།ཐ་མའི་ཟུང་ལྡན་། །གོང་མའི་ཐ་མ་དང༌།
འོག་མའི་ཐོག་མ་སྦྱར་བའི་ཟུང་ལྡན་ནི། མཐའ་ཐོག་སྦྱར་བའི་ཟུང་ལྡན་ཞེས་བྱ་སྟེ། འདི་སྐད་
རྒྱལ་བ་ཐུབ་པའི་དབང་པོའི་སྐུ་ཇི་བཞིན། །བཞིན་རས་ཀུ་མུད་བསིལ་ཟེར་འོད་དང་ལྡན། །ལྡན་པ་
གང་དེའང་འཕགས་པ་ཁྱོད་ཀྱི་ཞལ། །ཞལ་བཟང་ཟླ་བ་རྒྱས་འདྲ་ཨེ་མ་མཚར།།ཞེས་པ་ལྟ་བུའོ།།
རང་གི་ཐོག་མ་དང་རང་གི་ཐ་མ་སྦྱར་བའི་ཚིགས་བཅད་ནི། མཐའ་ཐོག་སྦྱར་མིན་གྱི་ཟུང་
ལྡན་ཞེས་བྱ་སྟེ།འདི་སྐད་དུ།རྒྱལ་བའི་སྐུ་ཁྱོད་བདུད་ཀྱི་གཡུལ་ལས་རྒྱལ། །སེམས་ཅན་སྣ་ཚོགས་
མོས་པ་རབ་ཏུ་སེམས །ཤེས་རབ་མཆོག་གྱུར་རྒྱལ་བའི་དབང་པོར་ཤེས །དཔལ་ལྡན་འཇམ་
དབྱངས་འགྲོ་བ་ཡོངས་ཀྱི་དཔལ། །ཞེས་པ་ལྟ་བུའོ། །འགྲོ་ལ་གཅིག་ཏུ་ཕན་བརྩོན་གང་དེ་ངན་འགྲོ་
ལོག་པའི་ལམ་མི་འགྲོ། །འགྲོ་འོང་གནས་མེད་རྟོགས་པ་གང་དེ་ལས་དང་ཉོན་མོངས་དབང་མི་འགྲོ། །
འགྲོ་བའི་ཉོན་མོངས་འཇོམས་བརྩོན་གང་དེ་ཞི་བ་ཙམ་གྱི་སར་མི་འགྲོ།|།འགྲོ་སྐྱབས་རྣམས་ཀྱི་སྤྱོད་
མཆོག་གང་དེ་དམན་པའི་བློ་ཡུལ་དུ་མི་འགྲོ།།ཞེས་པ་ནི་མཐའ་ཐོག་སྦྱར་བའི་ཟུང་ལྡན་ཆེན་པོའོ །
བཟློག་པའི་ཟུང་ལྡན་ནི། འདི་སྐད་དུ། ཐར་པ་འཕགས་པས་དེ་ཉིད་རིག །དེ་ཉིད་རིག་
པས་འཕགས་པ་ཐར། །རྫུན་གྱི་དེ་ཉིད་མེད་པ་སྣང༌། །བདེན་ཕྱིར་དེ་ཉིད་སྣང་བ་དག །ཅེས་པ་ལྟ་
བུའོ །དབྱངས་སོགས་ངེས་པའི་བྱ་དཀའ་ནི་འདི་སྐད་དུ། རང་གཞན་མ་དག་དག་པ་གང༌། །ཞིང་
འདིར་རིག་འཛིན་རིགས་ཀྱི་ནི། །དུས་གསུམ་དུག་གསུམ་བདུད་འདུལ་ཐུགས། །བདེ་ལེགས་དཔེ་
མེད་བདེ་གཤེགས་ཁྱེད། །བློ་མཆོག་ངོ་བོ་སོ་སོར་རྟོག།ཅེས་པ་ལྟ་བུའོ།།
རྗེས་ཁྲིད་ཀྱི་རྒྱན་ནི། འདི་སྐད་དུ། ངན་སོང་པ་དག་མཐོ་རིས་དག་གནས་ན་བགྲོད་དག་
170

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
པའི་ཞིང་མཆོག་རབ་བགྲོད་དེ། །དག་པའི་ཞིང་གི་པདྨོ་ལས་སྐྱེས་པདྨོ་འཛིན་དང་སྐལ་བ་རབ་
མཉམ་ཞིང༌། །སྐལ་བཟང་བདེ་གཤེགས་ཉི་མ་མཐོང་ནས་བདེ་གཤེགས་ཆོས་ཀྱི་མཆོག་རབ་མཉན་
པ་དང༌། །ཆོས་མཆོག་ཡོན་ཏན་ཚོགས་རབ་བསྒྲུབས་ནས་ཡོན་ཏན་ཚོགས་ཅན་མྱུར་བར་རབ་ཐོབ་
ཤོག །བ་གླང་གཅིན་དང༌། ཕྱེད་འཁོར་ལ་སོགས་སྒྲ་རྒྱན་གྱི་རྣམ་དབྱེ་མང་དག་སྣང་ནའང་། ཡི་གེ་
མང་གིས་དོགས་པའི་ཕྱིར་མ་བྲིས་སོ། །བསྟན་བཅོས་བརྩམ་པ་ལ་འཇུག་པ་ཨུཏྤལའི་དྲི་བསུང་ལས།
སྒྲ་རྒྱན་སྒྲའི་ཕྲེང་བའི་སྐབས་དེ་གཉིས་པའོ །།
གསུམ་པ་སྡེབས་ཀྱི་རྒྱན་སྡེབས་ཀྱི་ཕྲེང་བ་ལ་ཡང་། བླ་འཕེལ་བ་དང༌། བསྐྱེད་པ་དང༌།
ངལ་གསོ་དང༌།ལྕི་ཡང་རྣམས་བོད་སྐད་ལ་མི་ཚང་བས། བརྗོད་པར་མི་རིགས་ན་ཡང་ཚིག་བཅད་
ཀྱི་མིང་དང་། ཚེག་བར་དང་། དཔེ་དང་བཅས་པ་རྣམས་རིམ་པ་བཞིན་དུ་སྦྱར་ཏེ། བརྗོད་པའི་ཚིག་
བཅད་ཚེག་བར་གཅིག་པ་ནི།འདི་སྐད་དུ།འཇམ།པའི། །དབྱངས། ཁྱོད།ཅེས་པ་ལྟ་བུའོ། །ཤིན་
ཏུ་བརྗོད་པའི་ཚིག་བཅད་ཚེག་བར་གཉིས་པ་ནི། འདི་སྐད་དུ། འཇམ་པའི། དབྱངས་ཁྱོད། རབ་
མཛེས། ཁྱོད་ཉིད། །ཅེས་པ་ལྟ་བུའོ། །ཁྱད་པར་གྱི་ཚིགས་བཅད།ཚེག་བར་གསུམ་པ་ནི། འདི་སྐད་དུ།
འཇིག་རྟེན་འདིར། ཁྱོད་ལས་ལྷག །འབྱུང་བ་དཀོན། དཀོན་པའི་མཆོག །ཅེས་པ་ལྟ་བུའོ། །ལྷན་
ཅིག་པའི་ཚིགས་བཅད། ཚེག་བར་བཞི་པ་ནི། འདི་སྐད་དུ། རབ་མཛེས་དཔལ་ལྡན།དཔལ་ལྡན་
ཁྱོད་ལ། ཁྱོད་ལ་བདག་སོགས། བདག་སོགས་རབ་འདུད། །ཅེས་པ་ལྟ་བུའོ །བར་མའི་ཚིགས་
བཅད་ཚེག་བར་ལྔ་པ་ནི། འདི་སྐད་དུ། རྒྱལ་བའི་དབང་པོ་ཁྱོད། འགྲོ་བ་ཀུན་གྱི་དཔལ། དཔལ་
ལྡན་མཁྱེན་བརྩེའི་བདག །བདག་ལ་བརྩེ་བས་སྐྱོབས། །ཞེས་པ་ལྟ་བུའོ།།
རབ་གནས་ཀྱི་ཚིགས་བཅད་ཚེག་བར་དྲུག་པ་ནི། འདི་སྐད་དུ།མཁྱེན་བརྩེའི་བདག་ཉིད་
གང་དེ། །རྒྱལ་སྲས་ཁྱོད་ལ་རབ་མཐའ། །མངའ་བ་དེ་ལྟར་ཁྱོད་ལ། །གུས་པ་ཆེན་པོས་རབ་འདུད། །
ཅེས་པ་ལྟ་བུའོ །ལེགས་གནས་ཀྱི་ཚིགས་བཅད། ཚེག་བར་བདུན་པ་ནི འདི་སྐད་དུ།ལྷུན་པོ་ལྟ་
བུའི་སྐུ་གང་ལ། །ཚངས་དབྱངས་ལྟ་བུའི་གསུང་མངའ་ཞིང༌། །ནམ་མཁའ་ལྟ་བུའི་ཐུགས་མངའ་བ། །
མངའ་བདག་འགྲོ་བའི་མགོན་ལ་འདུད། །ཅེས་པ་ལྟ་བུའོ །དབྱངས་སྒྲོག་གི་ཚིགས་བཅད་ཚེག་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བར་བརྒྱད་པ་ནི། འདི་སྐད་དུ། འགྲོ་བའི་དཔལ་མགོན་ཐུགས་རྗེའི་བདག་ཉིད། །སྲིད་གསུམ་
གསུམ་པའི་སེམས་ཅན་ཀུན་ལ། །བུ་གཅིག་ལྟ་བུར་བརྩེ་བའི་ཐུགས་ལྡན། །ཕྱག་འཚལ་རྒྱལ་བའི་
དབང་པོ་ཁྱོད་ལ།།ཞེས་པ་ལྟ་བུའོ །
རབ་དགའི་ཚིགས་བཅད་ཚེག་བར་དགུ་པ་ནི། འདི་སྐད་དུ།དཔལ་ལྡན་འགྲོ་བའི་དཔལ་
མགོན་ནོར་བུའི་ཕྲེང༌། །སྐྱེ་དགུའི་དབུལ་འཕོངས་སེལ་མཛད་གང་དེ་ཡང༌། །ཡོན་ཏན་དྲུག་ཅུ་རྩ་
བཞིའི་འོད་ལྡན་པ། །སྒྲུབ་བརྒྱུད་ནོར་བུའི་ཕྲེང་བ་དེ་ལ་འདུད།།ཅེས་པ་ལྟ་བུའོ། །
དེ་བཞིན་དུ་གསུང་སྔགས་ཀྱི་ཚིགས་བཅད་ཚེག་བར་བཅུ་པ་དང༌། བྲྀ་ཧ་ཏིའི་ཚིགས་
བཅད་ཚེག་བར་བཅུ་གཅིག་པ་དང༌།བཅུ་གཉིས་པ་ནས་རིམ་པ་བཞིན་དུ། ཕྲེང་ལྡན་དང༌། རྗེས་
སྔགས་དང༌། སྐྱེས་འགྲོ་དང༌། ཤིན་ཏུ་སྐྱེས་འགྲོ་དང༌། ནུས་ལྡན་དང༌། ཤིན་ཏུ་ནུས་ལྡན་དང༌།
ལེགས་སྤྱོད་དང༌། ཤིན་ཏུ་ལེགས་སྤྱོད་དང་། བསྟན་འཛིན་དང་། ཤིན་བསྟན་འཛིན་དང་། བྱེད་
ལྡན་དང༌།ཤིན་ཏུ་བྱེད་ལྡན། ཀུན་ཏུ་བྱེད་དང་རྣམ་འབྱེད། རྩེགས་སྤྱོད་དང༌།ཤིན་ཏུ་རྣམ་འབྱེད་
རྣམས་ཉེར་ལྔའི་བར་དུ་ཡིན་ལ། ལྷག་པར་བྱེད་ཀྱི་ཚིགས་བཅད།ཚེག་བར་ཉི་རྩ་དྲུག་པ་འདི་
སྐད་དུ། འགྲོ་བའི་དཔལ་མགོན་མཆོག་གྱུར་སྐྱབས་མཆོག་རིན་ཆེན་གསུམ་གང་དེ་དང་རབ་
མཚུངས་ལྷ་མི་ཀུན་གྱི་གཙུག་གི་ནོར་བུ་འཇམ་པའི་དབྱངས་ཁྱོད་ལྷག་པའི་མོས་པས་དུས་འདིར་
རྒྱལ། །ཞེས་པ་ལྟ་བུའོ། །དེ་དག་རྣམས་རིམ་པ་བཞིན་དུ་ཕྱེ་ན། རབ་ཏུ་གསལ་བར་འགྱུར་མོད་ཀྱི།
ཡི་གེ་མང་གི་དོགས་པ་དང་། བློ་ལྡན་རྣམས་ཀྱིས་མཐོང་བ་ཙམ་གྱིས་ངེས་པར་འགྱུར་བའི་ཕྱིར། རེ་
ཞིག་སྤྲོས་པས་ཆོག་པར་ཟད་། །སྙན་ངག་རྩོམ་པ་ལ་འཇུག་པ་ཨུཏྤལའི་བསུང་ལས་སྡེབས་རྒྱན་
སྡེབས་ཀྱི་ཕྲེང་བའི་སྐབས་དེ་གསུམ་པའོ །།
བཞི་པ་བརྗོད་རྒྱན་མངོན་བརྗོད་ཀྱི་ཕྲེང་བ་ལ་ཡང༌། འདོད་རྒྱལ་དང་། རྗེས་མཐུན་བུང་
བ་དང་། མཚོ་སྐྱེས་ལྟ་བུ་སྟེ། འདིར་ནི་སྔོན་གྱི་མཁས་པ་རྣམས་ཀྱི་ལེགས་བཤད་ལས། སྣ་ཚོགས་
འབྱོན་བྱེད་དང༌། གོས་སེར་ཅན་དང༌།རིག་བྱེད་བདག་པོ་དང་། འཇིག་རྟེན་མེས་པོ་ཞེས་པ་རྣམས་
ནི་ཚངས་པའི་མིང་ཡིན་ལ། མཆོད་སྦྱིན་བརྒྱ་པ་དང་། ལྷ་མིན་དགྲ་དང༌། བདེ་སོགས་བདག་པོ་དང༌།
172

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
མིག་སྟོང་ལྡན་དང༌། མཐོ་རིས་བདག་པོ་དང༌། རྡོ་རྗེ་འཛིན་དང༌། ལྷ་དབང་རྣམས་ནི་བརྒྱ་བྱིན་གྱི་
མིང་ཡིན་ཞིང་།སྦྲང་རྩིའི་དགྲ་དང་། གཙུག་ན་ཟླ་བ་རྣམས་ནི་ཁྱབ་འཇུག་གི་མིང་ཡིན་ལ། འདོད་
ལྷའི་དབང་ཕྱུག་དང༌། ལུས་མེད་ཅན། མགྲིན་སྔོན་དང༌།རྟ་ལྗང་བདག་པོ་རྣམས་ནི། དབང་ཕྱུག་
ཆེན་པོའི་མིང་གི་བྱེ་བྲག་གོ།སྒྲ་མཁན་སྔགས་པ།མེ་བཞི་སྐྱེས།ལྷའི་བླ་མ།ཕུར་བུའི་མིང་། །ཉི་
ཟླའི་སྣང་བ། འཕྲོག་བྱེད་བསོད་ནམས་བརྒྱ་པ། དབང་པོའི་སྒྲ་རྣམས་སྒྲ་གཅན་གྱི་མིང་། །མཚོ་
སྐྱེས།པདྨ་སྦྲང་རྩིའི་འབྱུང་གནས། འདབ་ལྡན།རྐང་དྲུག་སྟེང་གནས།ཞེས་པ་རྣམས་ནི་མེ་ཏོག་གི་
མིང་། །རྒྱ་མཚོའི་གོས་ཅན།འཛིན་མ། འབྱུང་བའི་རྟེན་མ། སྣ་ཚོགས་གཞི་ཞེས་པ་རྣམས་ནི་ས་
གཞིའི་མིང་ངོ༌། །ས་འཛིན་རི་བོ།ས་འཛིན་མཆོག །མཐོ་རིས་གྲོང་གི་རྟེན།ལྷུན་པོའི་བང་རིམ་ལྡན།
འཇིག་རྟེན་ལྟེ་བ་ཞེས་པ་རྣམས་ནི་རི་རབ་ཀྱི་མིང་ངོ༌། །མཐོ་རིས་གྲོང༌། འཐབ་ལྡན། ལྷ་མིན་ཟླ།
ཞེས་པ་རྣམས་ནི་སུམ་ཅུ་རྩ་གསུམ་གྱི་མིང་ངོ་། །
པདྨོའི་གཉེན། ཚ་ཟེར་ཅན། རྟ་བདུན། ཉིན་མོར་བྱེད། མེ་ཤེལ་དབང་པོ་རྣམས་ནི་ཉི་
མའོ །ཀུནྡའི་གཉེན།བསིལ་ཟེར་ཅན།རྟ་ལྔ་པ།མཚན་མོའི་སྣང་བྱེད།ཆུ་ཤེལ་དབང་པོ་རྣམས་ནི་
ཟླ་བའོ། །ནམ་མཁའི་ནོར་བུ། འོད་ཟེར་དབང་པོ་ནི། ཉི་ཟླ་གཉིས་ཀའི་སྤྱི་མིང་ངོ་། །ཆུ་འཛིན།
ནམ་མཁའི་གོས། ཞེས་པ་ནི་སྤྲིན་ནོ། །དཔག་བསམ། ལྗོན་ཤིང༌། རྐང་འཐུང་ཞེས་པ་ནི། ས་ལ་
སྐྱེས་པའི་རྩི་ཤིང་གི་ཚོགས་སོ། །རྐང་དྲུག་ལྡན་ཞེས་པ་ནི་བུང་བའོ། །གཉིས་སྐྱེས། འདབ་བཟང་
ཞེས་པ་ནི་བྱའོ། །ཉལ་འགྲོ།དལ་འགྲོ་ཞེས་པ་ཆུའོ །འཁྱོག་འགྲོ། ལྟོས་འགྲོ་ཞེས་པ་ནི་སྦྲུལ་ལོ། །
ཆུར་ཉལ་ཞེས་པ་ནི་རུས་སྦལ་ལོ། །གཉིས་འཐུང།དབང༌།ས་སྟེང༌། ས་ཉལ་ནི།གླང་པོ་ཆེའོ། །མི་
དབང་། མི་བདག་དང༌། ས་སྐྱོང་ཞེས་པ་ནི་རྒྱལ་པོའོ །མཁའ་དབྱིངས། སྒྲོག་བྱེད་ཅེས་པ་ནི་
འབྲུག་གོ །གོའུ་ཏ་མ། ཟས་གཙང་སྲས། བདུད་ལས་རྒྱལ། དོན་གྲུབ།ཤཱཀྱའི་དབང་པོ།བུ་རམ་
ཤིང་པ། ཉི་མའི་གཉེན། ལྷ་ཡི་ལྷ།ཐམས་ཅད་མཁྱེན་པ། ཞེས་པ་ནི་སངས་རྒྱས་། །རྒྱལ་སྲས།
རྒྱལ་བའི་མྱུ་གུ། རྩལ་ལྡན་འཕགས་མཆོག །འགྲོ་བའི་དེད་དཔོན། འཕགས་མཆོག །ཅེས་པ་ནི་
བྱང་ཆུབ་སེམས་དཔའོ།།
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དེ་བཞིན་དུ་གྲངས་ཀྱི་མངོན་བརྗོད་ཀྱང་།ཚེས།མིག །མེ།ཆུ་གཏེར།མདའ།དུས།རི།ཀླུ།
བུ་ག །ཕྱོགས། དྲག་། ཉི་མ། ཞེས་པ་ནི། གཅིག་ནས་བཅུ་གཉིས་ཀྱི་བར་ཏེ།དེ་ལྟར་སྔོན་གྱི་
མཁས་པ་སྙན་ངག་མཁན་རྣམས་ཀྱིས་ལེགས་པར་བསྟན། རྒྱས་པར་འཆི་མེད་མཛོད་ལ་སོགས་
པའམ་སྙན་ངག་མེ་ལོང་རྣམས་སུ་ལྟ་བར་བྱའོ །འདིར་ནི་མདོར་བསྡུས་པར་ཟད་དོ། །བསྟན་
བཅོས་རྩོམ་པ་ལ་འཇུག་པ་ཨུཏྤལའི་དྲི་བསུང་ལས།བརྗོད་རྒྱན་མངོན་བརྗོད་ཀྱི་ཕྲེང་བ་སྟེ་བཞི་
པའོ།།
དེ་ལྟར་བདག་གི་བློ་གྲོས་པདྨོའི་ཕྲེང༌། །སྙན་ངག་སྣ་ཚོགས་ཟླ་ཟེར་མ་མཐོང་ནའང་། །
སྔོན་གྱི་སྦྱང་ཤུགས་ཉིན་མོར་བྱེད་པའི་འོད། །ཕོག་པ་གང་དེས་བདག་བློའི་པདྨོ་རྒྱས །ཆོས་དོན་སྣ་
ཚོགས་ཆབ་ཀྱིས་རླན་པའི་མཐུས །སྙན་ངག་གེ་སར་རབ་ཏུ་གཡོ་བཞིན་པ། །དོན་ལྡན་ཚིག་གི་
འདབ་སྟོང་རབ་རྒྱས་པའི། །བདག་བློའི་པདྨོ་མཆོག་ལ་འཁྲུངས་པ་གང༌། །བསྟན་བཅོས་ལ་སོགས་
རྩོམ་པ་ལ་འཇུག་ཅིང༌། །སྙན་ངག་ཕྲེང་བ་སྤེལ་ལ་མཁས་བྱའི་ཕྱིར། །སྙན་ངག་འདབ་སྟོང་ལྡན་པའི་
ཨུཏྤལ། །བློ་གྲོས་དྲི་འཛིན་དབང་པོ་ཚིམ་བྱེད་པའི། །སྙན་ངག་བསུང་ལྡན་པའི་ཚིག་མཆོག་འདི། །
སྙན་ངག་ཤེས་འདོད་སྐྱེ་བོ་གང་དེ་ཡི། །སྙན་ངག་ཕུན་ཚོགས་ཤེས་པར་བྱ་ཕྱིར་སྨྲས །མཁས་པ་
རྣམས་ཀྱི་གཞུང་ལུགས་མ་མཐོང་ཞིང༌། །སྙན་ངག་གོམས་མཐུ་ལྡན་པ་མ་ཡིན་ནའང༌། །བརྡ་མཐོང་
ཙམ་གྱིས་རྒྱན་གྱི་བྱེ་བྲག་རྣམས། །སློབ་མ་དགོས་པར་ཤེས་པ་གང་དེའང་། །མྱུར་བར་མོད་ལ་བྲིས་
པ་འདི་དག་ནི། །རང་གཞན་སྙན་ངག་ཕུན་ཚོགས་ལྡན་ཕྱིར་ཡིན། །དེ་ལྟ་བློ་གྲོས་འཛིན་མའི་གཞི་
གང་ལ། །བརྩོན་འགྲུས་ཕུན་ཚོགས་རླན་དང་རབ་ལྡན་ཞིང༌། །ཐོས་བསམ་སྒོམ་གསུམ་ས་བོན་
བཏབ་པའི་མཐུས། །སྙན་ངག་དོན་ལྡན་ཀུ་མུད་ཕྲེང་བ་གང་། །བརྩམས་པ་གང་དེ་དགེ་བ་བསིལ་
བའི་ཟེར། །རབ་ཏུ་འཕྲོས་པས་འགྲོ་ཀུན་ཀུ་མུད་ཚོགས། །རབ་ཏུ་རྒྱས་ནས་གཏི་མུག་མུན་བསལ་
ནས། །སྙན་ངག་ཀུནྡས་འཇིག་རྟེན་ཁྱབ་པར་སྨོན།།སྨོན་ལམ་འདིའང་མྱུར་དུ་འགྲུབ་པར་ཤོག།
ཅེས་པ་བསྟན་བཅོས་རྩོམ་པ་ལ་འཇུག་པ།སྙན་ངག་ཨུཏྤལའི་དྲི་བསུང་ཞེས་བྱ་བ སྐྱེ་བ་
མང་རབ་ཀྱི་སྔོན་རོལ་ནས་སྦྱངསཤུགས་དང་ལྡན་པའི་མཁའ་སྤྱོད་པ་མེད་དཔལ་གྱིས།གཞན་གྱི་
174

བསྟན་བཅོས་རྩོམ་པ་ལ་འཇུག་པ་སྙན་ངག་ཨུཏྤལའི་དྲི་བསུང༌།
གཞུང་ལུགས་ལ་ལྟོས་པ་མིན་པར། རང་བཞིན་གྱི་རྣམ་དཔྱོད་ཁོ་ན་ལ་བརྟེན་ནས། ས་ཕོ་སྤྲེའུའི་ལོ་
ཟླ་བ་དགུ་པའི་ཚེས་གསུམ་ལ་ཡོངས་སུ་རྫོགས་པར་གནས་ནང་རི་ཁྲོད་ཅེས་བྱ་བར་བྲིས་པའོ །།
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
༄༅། །རྒྱན་སོ་ལྔའི་རབ་ཏུ་དབྱེ་བ་བཞུགས་སོ། །
ཞྭ་དམར་མཁའ་སྤྱོད་དབང་པོ
ན་མོ་ལོ་ཀི་ཤྭ་རཱ་ཡ། དེ་ལ་རྒྱན་སོ་ལྔ་གང་ཞེ་ན།ཇི་སྐད་དུ། དངོས་པོ་རྣམས་ཀྱི་རང་
བཞིན་གང༌། །གནས་སྐབས་སྣ་ཚོགས་མངོན་གསལ་བྱེད། །དེ་ནི་རང་བཞིན་བརྗོད་པ་དང༌། །
རིགས་ཤེས་དང་པོ་རྒྱན་ཡིན་ནོ། །ཞེས་དང་པོ་རང་བཞིན་བརྗོད་པའི་རྒྱན་དང༌། ཇི་ལྟར་ཅི་ཞིག་
ལྟར་མཚུངས་པར། །གསལ་བར་རབ་ཏུ་རྟོགས་བྱེད་པ། །དེ་ནི་དཔེ་ཞེས་བྱ་བ་སྟེ །ཞེས་གཉིས་པ་
དང་།ཐ་དད་མ་ཡིན་གྱུར་པ་ཡིན། །དཔེ་ཉིད་གཟུགས་ཅན་དུ་འདོད་།།ཞེས་གསུམ་པ་དང༌།
རིགས་དང་བྱ་དང་ཡོན་ཏན་དང༌། །རྫས་ཚིག་གཅིག་ན་གནས་པ་ཡི། །གལ་ཏེ་ངག་ཀུན་
ལ་ཕན་ན། །དེ་ནི་གསལ་བྱེད་རྒྱུན་དུ་འདོད། །ཅེས་བཞི་པ་དང༌། གསལ་བྱེད་ཀྱི་ནི་གནས་ཉིད་དུ། །
དོན་སྐོར་དང་ནི་ཚིག་སྐོར་དང༌། །གཉིས་ཀ་སྐོར་བ་ཞེས་པ་ཡི། །རྒྱན་གསུམ་པོ་དག་འདོད་དེ། །ལྔ་
པ་དང་།
དགག་པ་བརྗོད་པ་འགོག་པ་སྟེ། །དུས་གསུམ་ལ་ལྟོས་རྣམ་པ་གསུམ། །དེ་ནས་དེ་ཡང་
དགག་བྱ་ཡི། །དབྱེ་བ་མཐའ་ཡས་ཕྱིར་མཐའ་ཡས། །ཞེས་དྲུག་པ་དང༌། གང་ཞིག་དངོས་འགའ་
རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན། །དངོས་པོ་གཞན་དག་འགོད་པ་དེ། །དོན་གཞན་
བཀོད་པར་ཤེས་པར་བྱ །ཞེས་བདུན་པ་དང༌། སྨྲས་ཟིན་པའམ་རྟོག་པ་ཡི། །དངོས་པོ་ཉིད་ནི་
མཚུངས་གྱུར་པ། །དེ་ཡི་དབྱེ་བ་བརྗོད་པ་གང༌། །དེ་ནི་ལྡོག་པ་ཅན་ཞེས་བརྗོད། །ཅེས་བརྒྱད་པ་
དང༌། རབ་ཏུ་གྲགས་པའི་རྒྱུ་བཟློག་ནས། །གང་ཞིག་རྒྱུ་གཞན་ཅུང་ཟད་དམ། །གང་དུ་རང་གི་ངོ་བོ་
176

སྙན་ངག་འོད་ཀྱི་དྲ་སྤྲིན
ཉིད། །སྟོན་པ་དེ་ནི་སྲིད་པ་ཅན། །ཞེས་དགུ་པ་དང་།དངོས་པོ་འགའ་ལ་བསམ་བྱས་ནས། །དེ་དང་
མཚུངས་པའི་དངོས་པོ་གཞན། །བསྡུས་པའི་ཚུལ་གྱིས་རྗོད་བྱེད་པ། །དེ་ནི་བསྡུས་པ་བརྗོད་པར་
འདོད།།ཅེས་བཅུ་པ་དང༌།
ཁྱད་པར་གྱི་ནི་བརྗོད་དོན་གང༌། །འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་
བྱུང་བར་བརྗོད་པ་ནི། །རྒྱན་གྱི་དམ་པ་ཡིན་པ་སྟེ། །ཞེས་བཅུ་གཅིག་པ་དང༌།སེམས་ལྡན་དག་གམ་
གཅིག་ཤོས་ཀྱིས། །རྣམ་པ་གཞན་དུ་གནས་པའི་ཚུལ། །གང་དུ་རྣམ་གཞན་རབ་རྟོགས་པ། །དེ་ནི་
རབ་བཏགས་རྒྱན་དུ་རིག །ཅེས་བཅུ་གཉིས་པ་དང༌། རྒྱུ་ནི་བྱེད་པོ་ཤེས་བྱེད་དེ། །དེ་དག་རྣམ་པ་དུ་
མའོ། །ཞེས་བཅུ་གསུམ་པ་དང༌། ཟུར་དང་རྣམ་པས་མཚོན་པའི་དོན། །ཕྲ་ཕྱིར་ཕྲ་ཞེས་པར་
བཤད།།ཅེས་བཅུ་བཞི་པ་དང༌།ཆ་ཆ་ཡི་དངོས་པོ་ཡིས། །རང་བཞིན་ངེས་པར་གསལ་བ་སྒྲིབ། །
ཅེས་བཅོ་ལྔ་པ་དང་། དངོས་པོ་རབ་ཏུ་བསྟན་པ་རྣམས། །རིམ་པ་བཞིན་དུ་རྗེས་སྟོན་པ། །གྲངས་
དང་རིམ་པ་བཞིན་ཞེས་པ། །གྲངས་བཞིན་ཞེས་པར་རབ་ཏུ་བརྗོད།།ཅེས་བཅུ་དྲུག་པ་དང་།དགའ་
བས་མཆོག་ཏུ་དགའ་བར་བརྗོད། །ཅེས་བཅུ་བདུན་པ་དང༌།
ཉམས་ལྡན་ཡིད་འོང་ཉམས་དང་ལྡན། །ཞེས་བཅོ་བརྒྱད་པ་དང༌། གཟི་བརྗིད་ང་རྒྱལ་
བསྐྱེད་པ་སྟེ། །ཞེས་བཅུ་དགུ་པ་དང༌། འདོད་དོན་དངོས་སུ་མ་བརྗོད་པར། །དེ་ཉིད་འགྲུབ་པར་བྱ་
བའི་ཕྱིར། །རྣམ་པ་གཞན་དག་བརྗོད་པ་གང་། །དེ་ནི་རྣམ་གྲངས་བརྗོད་པར་འདོད། །ཅེས་ཉི་ཤུ་པ་
དང་།བྱ་བ་འགའ་ཞིག་རྩོམ་པ་ལ། །སྐལ་བ་ཡིན་ནི་སྟོབས་ལས་ཀྱང་། །དེ་ཡི་སྒྲུབ་བྱེད་ཕུན་ཚོགས་
གང་། །དེ་ནི་ཀུན་ཏུ་ཕན་པར་མཛོད། །ཅེས་ཉེར་གཅིག་པ་དང༌།བསམ་པའམ་ནི་འབྱོར་བ་ཡིས །
ཆེན་པོ་ཉིད་ནི་བླ་མེད་གང༌། །དེ་ནི་རྒྱ་ཆེ་ཞེས་པ་། །རྒྱན་དུ་མཁས་པ་རྣམས་ཀྱིས་བརྗོད། །ཅེས་
ཉེར་གཉིས་པ་དང༌།བསྙོན་དོར་དག་ནི་བསྙོན་བྱས་ནས། །དོན་གཞན་ཅུང་ཟད་སྟོན་པ་སྟེ། །ཞེས་
ཉེར་གསུམ་པ་དང༌།སྦྱར་བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཡིན་པར་འདོད།།དེ་
ཚིག་ཐ་དད་མིན་པ་དང༌།།ཐ་དད་ཚིག་ལའང་རྣམ་པ་གཉིས། །ཞེས་ཉེར་བཞི་པ་དང༌།
ཁྱད་པར་རབ་ཏུ་བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །གང་ཞིག་མ་ཚང་
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཉིད་བསྟན་པ། །དེ་ནི་ཁྱད་པར་བརྗོད་པར་འདོད། །ཅེས་ཉེར་ལྔ་པ་དང༌།བརྗོད་འདོད་ཡོན་ཏན་
ཁྱད་འཕགས་དང་། །མཚུངས་པར་བྱས་ནས་གང་ཞིག་ནི། །བསྟོད་སྨད་དོན་དུ་བསྒྲགས་པ་གང༌། །
དེ་ནི་མཚུངས་པ་སྦྱོར་བར་བཤད། །ཅེས་ཉེར་དྲུག་པ་དང་། ཁྱད་པར་སྒྲུབ་བྱེད་སླད་དུ་ནི། །གང་དུ་
དངོས་པོ་འགལ་བ་རྣམས། །ཡང་དག་འགྲོགས་པར་རབ་བསྟན་པ། །དེ་ནི་འགལ་བར་བཤད་པ་། །
ཞེས་ཉེར་བདུན་པ་དང༌། སྐབས་མིན་འདོད་པའི་བསྟོད་པ་ནི། །སྐབས་སུ་མ་བབ་བསྟོད་པ་ཡིན། །
ཞེས་ཉེར་བརྒྱད་པ་དང༌། གལ་ཏེ་སྨད་པ་བཞིན་བསྟོད་ནས། །སྐྱོན་ལྟར་སྣང་བའི་ཡོན་ཏན་ནི། །
གང་དུ་ཉེ་བར་ཐོབ་གྱུར་པ། །འདི་ནི་ཟོལ་གྱིས་བསྟོད་པར་བཤད།།ཅེས་ཉེར་དགུ་པ་དང༌།
གལ་ཏེ་དོན་གཞན་འཇུག་པ་ཡིས། །དེ་དང་མཚུངས་པའི་འབྲས་བུ་འགའ། །མཆོག་གམ་
མཆོག་མིན་སྟོན་བྱེད་པ། །དེ་ནི་ངེས་པར་བསྟན་པ་ཡིན། །ཞེས་སུམ་ཅུ་པ་དང༌། ཡོན་ཏན་ལས་
རྣམས་ལྷན་ཅིག་གིས། །དངོས་པོ་བརྗོད་པ་ལྷན་ཅིག་བརྗོད། །ཅེས་སོ་གཅིག་པ་དང་།དོན་རྣམས་
བསྣོལ་བ་གང་ཡིན་པ།།ཡོངས་རྗེས་ཡིན་ཏེ།ཞེས་སོ་གཉིས་པ་དང༌། མངོན་པར་འདོད་པའི་དངོས་
པོ་ལ། །སྨོན་པ་ཤིས་པ་ཞེས་བྱའོ། །ཞེས་སོ་གསུམ་པ་དང༌།ཐ་དད་རྒྱན་རྣམས་བསྲེས་པ་ནི། །སྤེལ་
མ་ཞེས་སོ་བཞི་པ་དང༌།སྙན་ངག་མཁན་བསམ་དགོངས་པ་སྟེ། །སྙན་ངག་གྲུབ་པར་གང་གནས་པ། །
རྒྱུན་གྱི་ཡུལ་ལ་ཡོན་ཏན་ཅན།།དེ་ནི་དགོངས་པ་ཅན་ཞེས་བརྗོད།།ཅེས་སོ་ལྔའོ །
དེ་དག་ནི་རེ་ཞིག་པ་སྟེ།རྒྱས་པར། ཇི་སྐད་དུ། སྙན་ངག་མཛེས་པར་བྱེད་པ་ཡི། །ཆོས་
རྣམས་རྒྱན་ཞེས་རབ་ཏུ་བརྗོད། །དེ་ནི་ལྟའང་རྣམ་རྟོག་སྟེ། །དེ་དག་མ་ལུས་སུས་འཆད་ནས། །ཞེས་
འབྱུང་ལ།དེའི་རྒྱུ་ནི།རང་བཞིན་གྱིས་གྲུབ་སྤོབས་པ་དང༌། །མང་དུ་ཐོས་དང་དྲི་མེད་དང༌། །མངོན་
པར་སྦྱོར་བ་མི་དམན་པ། །སྙན་ངག་ཕུན་སུམ་ཚོགས་པའི་། །ཞེས་། །ལེགས་ཉེས་ཀྱང་།ཇི་
སྐད་དུ། མཁས་པས་ཡང་དག་རབ་སྦྱོར་བའི། །ངག་དང་ངག་ནི་འདོད་འཇོར་བཤད། །དེ་ཉིད་ཉེས་
པར་སྦྱར་བ་སླར། །སྦྱོར་བ་ལའང་ཉིད་སྦྱོར་བྱེད། །ཅེས་ཏེ། དེ་བས་ན། ཇི་སྐད་དུ། དེ་ཕྱིར་སྙན་
ངག་དག་ལ་སྐྱོན། །ཆུང་བར་གྱུར་ཀྱང་ཅི་ཞིག་ལྟར། །བཏང་སྙོམས་མི་བྱ་ལུས་མཛེས་ཀྱང་། །སྐྱོན་
གཅིག་གིས་ནི་སྐལ་ངན་གྱུར། །ཅེས་འབྱུང་བས་སྒྲིམ་པར་བྱའོ།།
178

སྙན་ངག་འོད་ཀྱི་དྲ་སྤྲིན།
སྡོམ་ནི།རང་བཞིན་བརྗོད་དང་དཔེ་དང་ནི། །གཟུགས་ཅན་གསལ་བྱེད་བསྐོར་བ་དང༌། །
འགོག་དང་དོན་གཞན་བཀོད་པ་དང་༌། །ལྡོག་པ་ཅན་དང་སྲིད་པ་དང༌། །བསྡུས་དང་ཕུལ་བྱུང་རབ་
བརྟགས་དང༌། །རྒྱུ་དང་ཕྲ་མོ་ཆ་དང་རིམ། །དགའ་དང་ཉམས་ལྡན་གཟི་བརྗིད་ཅན། །རྣམ་གྲངས་
བརྗོད་དང་ཀུན་ཏུ་ཕན། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་མཚུངས་པར་སྦྱོར་བ་དང༌། །
འགལ་དང་སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་པ་དང༌། །ལྷན་ཅིག་བརྗོད་
དང་ཡོངས་རྗེས་ཤིང་། །རབ་སྤེལ་དེ་ནས་དགོངས་པ་ཅན། །འདི་དག་ཚིག་རྣམས་འདི་དག་ནི། །
རྒྱན་དུ་སྔོན་གྱི་མཁས་པས་སྟོན།།ཞེས་འབྱུང་ངོ་། །
རྒྱན་སོ་ལྔ།སྙན་ངག་མེ་ལོང་ལས་བཏུས་།དཔལ་མཁའ་སྤྱོད་པས་རི་མོར་རོ །།
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
༄༅། །སྙན་ངག་འོད་ཀྱི་དྲ་སྤྲིན་བཞུགས་སོ། །
ཞྭ་དམར་མཁའ་སྤྱོད་དབང་པོ
བསྟོད་པར་འོས་པ་ལ་ཤིས་པ་བརྗོད་པ་སྙན་ངག་འོད་ཀྱི་དྲ་སྤྲིན་ཞེས་བྱ་བ། ཀུན་ཁྱབ་
འགྱུར་མེད་ཆོས་ཀྱི་སྐུ་ལ་ཕྱག་འཚལ་ལོ། །མཐའ་དང་བྲལ་ན་ལྟ་བ་ཆེན་པོའི་དོན། །ཡེངས་པ་མེད་
པ་སྒོམ་པ་ཆེན་པོའི་དོན། །རེ་དོགས་མེད་པ་འབྲས་བུ་ཆེན་པོའི་དོན། །དོན་མཆོག་ལྡན་པའི་རྒྱལ་བ་
རྣམས་ལ་འདུད། །གང་ཡང་བདེ་ལྡན་འོད་ཀྱི་མྱུ་གུ་ལ། །ཕུལ་བྱུང་བཀོད་པའི་ཟེ་བ་འཕྲོ་བ་ཅན། །
ཆོས་དབྱིངས་ཀུན་ཏུ་རྒྱས་པར་འགེངས་པའི་དཔལ། །གཏི་མུག་མུན་པའི་གཡུལ་རབ་བཟློག་པ། །
བདག་བློ་ནམ་མཁའི་ངང་ནས་སྤྲུལ་པའི་མཆོག །ཡིད་བཞིན་དྲ་བའི་རྒྱན་དང་ལྡན་པ་ཡིན། །ཨེ་མ་
ཨེ་མ་སྒྲུབ་་བརྒྱུད་སྲོལ་འཛིན་པ།།གངས་རིའི་ཞོལ་གྱི་བསྟན་མཆོག་འཛིན་པའི་དཔལ།།འགྲོ་ཀུན་
ན་ནའི་ཚལ་དེ་ལ
དགའ་བར་བྱེད་པའི་དབྱངས་ཀྱི་རྒྱན། །རྒྱལ་སྲས་གཞོན་ནུའི་ཚུལ་དེ་ལའང་བསྟོད། །སྒྲུབ་བརྒྱུད་
མ་ལུས་ཤིང་རྟའི་སྲོལ་བཟུང་ནས །ད་དུང་སྙིགས་དུས་འགྲོ་བ་འདྲེན་པར་མཛོད། །རང་དོན་སྤོང་
ཞིང་གཞན་དོན་ལྷུར་བླངས་ཏེ། །སྲིད་མཐའི་བར་དུ་མི་སྐྱོ་སྤྱོད་པའི་ཚུལ། །འདི་ཡང་ཁྱོད་ཀྱི་ཐུགས་
དམ་སྙིང་པོར་བཞེས། །བདག་བློའི་ཤེས་རབ་རྟ་བདུན་དབང་པོའི་འོད། །འོད་གསལ་ཉི་ཟླའི་ཟེར་
ཚོགས་བཀྲ་བའི་དཔལ། །འཇིག་རྟེན་མ་ལུས་རབ་ཏུ་གསལ་ལྡན་པ། །འགྲོ་ཀུན་དུས་གསུམ་
གཤེགས་པའི་བློ་གྲོས་ཅན །འདི་ཡང་རྒྱལ་སྲས་དྲི་མེད་དཔལ་ལྡན་ཡིན། །དྲི་མེད་དཔལ་ལྡན་
མཆོག་གི་ངག་དང་ནི། །དང་དུ་ལོངས་མཛོད་ཡོན་ཏན་དཔག་མེད་འགྱུར། །སླར་ཡང་ལས་སྨོན་རྣམ་
པར་དག་པའི་མཐུས། །མྱུར་དུ་ཆོས་ཀྱི་ལོངས་སྤྱོད་ཆེན་པོ་ལ། །མཇལ་བར་འགྱུར་མོད་དཔོན་སློབ་
180

སྙན་ངག་འོད་ཀྱི་དྲ་སྤྲིན
རྟེན་འབྲེལ་ལོ །དགེ་ལེགས་རྒྱ་མཚོ་ཡོན་ཏན་དྲ་བའི་ཕུལ། །གང་དེས་འགྲོ་བ་མ་ལུས་ཚིམ་བྱེད་
ཤོག།
ཅེས་པ་བསྟོད་པར་འོས་པ་ལ་ཤིས་པ་བརྗོད་པ། སྙན་ངག་འོད་ཀྱི་དྲ་བའི་སྤྲིན་ཞེས་བྱ་བ།
ངེས་དོན་གྱི་རྣལ་འབྱོར་པ་དྲི་མེད་དཔལ་ལྡན་གྱིས། ས་ག་ཟླ་བའི་ཡར་ཚེས་གསུམ་ལ། དགེ་འཕེལ་
གནས་ནང་དུ་བྲིས་པ་བྷཾ།། །།
181

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
༄༅། །སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་
རྣམ་པར་བཀོད་པ་བཞུགས་སོ། །
ཞྭ་དམར་མཁའ་སྤྱོད་དབང་པོ།
རྒྱན་གྱི་སརྒ་རྣམ་པར་བཀོད་པ་བླ་མ་དང་དབྱངས་ཅན་རྡོ་རྗེ་དབང་པོ་ལ་ཕྱག་འཚལ་ལོ། །
དཔལ་ལྡན་ཟླ་འོད་ཀུ་མུ་ཏ་དང་རབ་དཀར་དུང་དང་ཁ་བ་མུ་ཏིག་ཕུང་པོ་བཞིན། །རབ་གསལ་
གསལ་བའི་འོད་ཀྱི་འཁོར་ལོས་འཇིག་རྟེན་ཁམས་ཀུན་ཀུན་ནས་གསལ་བྱེད་བཅོམ་ལྡན་འདས། །
རིན་ཆེན་འོད་ཚོགས་རབ་བཀྲའི་རྒྱན་ཕྲེང་དུ་མའི་སིལ་ཁྲོལ་སྙན་ལྡན་གར་གྱི་རོལ་མོ་ཅན། །སྲིད་
གསུམ་ཀུན་གྱི་བདེ་བྱེད་གཅིག་པུ་ལྷ་ཡི་བླ་མ་ཁྱོད་ནི་བདག་གི་བཤེས་གཉེན་མཆོག །ལྷག་པའི་
ལྷར་གྱུར་བཅོམ་ལྡན་འདས་འདི་བདག་དང་གཞན་ལ་དབྱེར་མེད་ཀྱང་། །ལྷག་པར་བདག་ལ་ཡིད་
འོང་བཀའ་དྲིན་ཕུལ་བྱུང་མཛད་སླད་ཞབས་པད་ཟུང༌། །སྙིང་གི་པདྨོ་གཙུག་གི་ནོར་བུར་མཛེས་པའི་
རྒྱན་དུ་རྟག་འགོད་དེ། །གང་འདིས་འགྲོ་བརྒྱའི་ཡིད་རེ་མཐའ་དག་རྫོགས་པར་གང་བའི་དཔལ་
གྱུར་ཅིག །རྡོ་རྗེའི་མཚོན་དང་རྗེའི་པད་སྣོད་ཕྱག་རྒྱ་ཅན། །ཡིད་འོང་རྡོ་རྗེ་སྙིང་པོའི་བདེ་བས་ཀུན་
ཏུ་དགྱེས། །རྡོ་རྗེའི་རྣལ་འབྱོར་མཁའ་དབྱིངས་དབང་ཕྱུག་ཕྱག་རྒྱ་།།དཔལ་ལྡན་རྗེ་སློབ་དཔོན་
ཞབས་བཟང་ཕྱག་འཚལ་ལོ །
པད་ཚལ་པདྨོའི་འབྱུང་གནས་པདྨོ་ཡི །སྦྲང་བྱེད་སྦྲང་མ་ཐམས་ཅད་རྣམ་པར་མཛེས། །
བླ་མ་དབྱངས་ཅན་པདྨོ་འགྲོ་བའི་ཡུམ། །བདག་ཡིད་པད་མཚོར་རྟག་ཏུ་བསྟེན་པར་གསོལ། །གང་
འདིར་ཡ་མཚན་ཐམས་ཅད་དང༌། །ངེས་པར་ལྡན་པ་རང་གི་སེམས། །རང་གི་དེ་ཉིད་མཐོང་བའི་
182

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
རྒྱུས། །རྣམ་པར་ཐར་པ་བརྗོད་འདོད་གྱུར། །མཚན་ཉིད་ཅིར་ཡང་རབ་འཆར་ཞིང་།།རྣམ་པ་ཀུན་ཏུ་
སྣང་བདག་ཉིད། །ངོ་བོ་སྐྱེ་འགག་གནས་པས་དབེན། །སེམས་ཁྱོད་འཁོར་འདས་ཀུན་གྱི་རིགས་
དངོས། །དགེ་བས་བདེ་དང་རབ་སྦྱོར་ཞིང༌། །སྡིག་པས་ངན་འགྲོའི་འཇིག་རྟེན་དུ། །ལྟུང་བྱེད་ཁྱོད་
ནི་འདོད་པ་ལ། །ཆགས་པ་ཀུན་ཏུ་རབ་སྦྱོར་བྱ་བ་བྱེད། །གང་ཁྱོད་ཏིང་འཛིན་ལ་གནས་པས། །
སེམས་སྦྱངས་ཡིད་བདེས་རབ་དགའ་ཞིང༌། །ཤིན་ཏུ་སྦྱངས་ལྡན་ལུས་བདེ་བས། །སིམ་པ་རྒྱ་ཆེན་
ཡང་དག་ཡོན་ཏན་ཐོབ། །ཁྱོད་ནི་སེམས་ཡིད་རྣམ་པར་ཤེས། །ཡིད་བཞིན་རིན་ཆེན་བྱང་ཆུབ་སེམས། །
རྣམ་རྟོག་ཀུན་ཏུ་རྟོག་དེ་བཞིན།།ཤེས་རབ་བདེ་བ་ཆེན་པོ་རྫས་ཉིད།།རང་བཞིན་གྱི་རྟོག་པའོ།།
ཨེ་མ་ཁྱོད་ཀྱི་རང་བཞིན་ནི། །མཁའ་བཞིན་རྣམ་པ་ཀུན་ཏུ་སྟོང༌། །གང་ཁྱོད་རྣམ་པ་ཆུ་ཟླ་
བཞིན། །རིག་པ་རྨི་ལམ་སྐྱེས་བློ་དངོས་དཔེ་བཞིན། །ཁྱོད་ལྟར་དྲི་ཟའི་གྲོང་ཁྱེར་འདི། །མེད་བཞིན་དུ་
ཡང་རྣམ་པར་ཆོས་དཔེ་གཡོ། །ཁྱོད་བཞིན་ནམ་མཁའི་མེ་ཏོག་སྟེ། །ནམ་མཁའི་མེ་ཏོག་ཇི་བཞིན་ཕན་
ཚུན་དཔེ་ཁྱོད། །ཁྱོད་ནི་རྒྱལ་སྤྲུལ་ཉིད་བཞིན་ཏེ། །མཚུངས་པ་གཞན་འགའ་ཡོད་མ་ཡིན་ངེས་པའི་དཔེ། །
ཁྱོད་དང་མཚུངས་པ་སྨིག་རྒྱུའི་ཆུ། །དེ་འདྲ་མཐའ་དག་ཁྱོད་རབ་མཚུངས་ངེས་མེད་དཔེ། །སྟོང་པ་ཉིད་
ཀྱི་ནམ་མཁའ་ལྟར། །ཁྱོད་ལ་བརྗོད་མིན་ཁྱབ་པས་ཀྱང་བརྗོད་མིན་དཔེ །ཁྱོད་སྟོང་ཁྱོད་ཉིད་ལ་ངེས་
ཤིང་། །མཁའ་ཡི་སྟོང་པ་མཁའ་ཉིད་ལ། །འདི་དང་ངེས་པར་ཐ་དད་། །གཞན་ནི་ཁྱད་པར་མེད་
བདག་ཉིད་ཕུལ་བྱུང་དཔེ། །པྲ་སེ་ན་ཁྱོད་སེམས་ཀྱི་དཔལ །ཡོད་ཅེས་སྙེམས་པར་མི་བྱ་སྟེ། །རབ་
མཛེས་ནམ་མཁའི་མཚོ་སྐྱེས་ཀྱང༌། །སེམས་ཀྱི་དཔལ་དང་ཡང་དག་ལྡན་རབ་རྟོག་དཔེ། །གལ་ཏེ་
མཁའ་ནི་རྣམ་རིག་ལྡན། །དེ་ཚེ་ཁྱོད་ཀྱི་དཔལ་རབ་འཛིན་རྨད་བྱུང་དཔེ། །སེམས་ཁྱོད་རབ་མཛེས་
དབང་པོའི་གཞུ། །རབ་བརྟགས་ཁྱོད་དུ་རྣམ་སེམས་པ། །བརྒྱ་བྱིན་མཚོན་ཆ་འབར་བ་ཡི། །རྗེས་སུ་
རྒྱུགས་པས་དལ་བར་གྱུར་རྨོངས་པའི་དཔེ། །འདི་ནི་ཆུ་ཡི་ཉི་མའམ། །འོན་ཏེ་རྣམ་པར་གསལ་བ་དང༌། །
སྟོང་པ་དབྱེར་མེད་རང་བཞིན་སེམས། །བདག་སེམས་རྣམ་པར་གཡོ་བས་ཐེ་ཚོམ་དཔེ་གཡེངས། །རྣམ་
རིག་རྣམ་པར་གསལ་མཛེས་འདི། །རྣམ་རིག་རྣམ་དབེན་ནམ་མཁའ་མིན། །དེ་ཕྱིར་རྣམ་པ་ཐམས་
ཅད་དུ། །རང་གི་སེམས་ཉིད་རྣམ་པར་མཛེས་རབ་ངེས་དཔེ། །ཆོས་རྣམས་ཀུན་གྱི་འབྱུང་གནས་དང༌། །
183

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཁྱབ་དང་སྟོང་པའི་རང་བཞིན་གྱིས། །
ཨེ་མ་ཀུན་ཏུ་རྟོག་པ་ཁྱོད། །རབ་ཏུ་ཡངས་པའི་ནམ་མཁའ་སྦྱར་བའི་དཔེ་བཞིན། །སེམས་
ནི་ཆུ་བོའི་ཆུ་རླབས་བཞིན། །མི་མཉམ་མཉམ་ལས་གཡོ་མཉམ་ཉིད་དཔེ་མི་གཡོ། །ལྟོས་པ་ཙམ་དུ་ཟད་
པའི་མཁའ། །མཚུངས་ཀྱང་ཁྱོད་དང་ཁྱད་པར་སྨད་པའི་དཔེ་ལྡན། །སྒྱུ་འཕྲུལ་དྲ་བ་སྣ་ཚོགས་བདག །
ཆུ་ཡི་ཟླ་བ་ཀུན་ཏུ་ཁྱབ །ནམ་མཁའ་ཡངས་ཤིང་ཤིན་ཏུ་སྟོང༌། །དེ་དག་དཔལ་ལྡན་རང་སེམས་
བསྔགས་པའི་དཔེ་བཞིན། །སྐྱོན་ཡོན་ཇི་ལྟ་ན་ཡང་བདག །རྨི་ལམ་དང་ཁྱོད་མཚུངས་བརྗོད་བརྗོད་འདོད་དཔེ་
འདོད། །གྲིབ་སྐྱེས་མིག་ཡོར་དེ་བཞིན་སེམས། །ཕན་ཚུན་རྣམ་པར་འགལ་བ་འགལ་བའི་དཔེ་ཉིད། །
རྫས་སྔགས་ལས་སྐྱེས་པྲ་སེ་ན །རང་བྱུང་ཁྱོད་ལ་ཇི་ལྟར་འགྲན་འགོག་པའི་དཔེ། །ཁྱོད་ནི་གསལ་དང་
བདེ་བས་འཕགས། །སྟོང་པ་ཙམ་གྱི་ནམ་མཁའ་སྟེ།།དེ་ལྟ་ན་ཡང་མཚུངས་པ་ཉིད། །ཁྱོད་ལས་གང་
དེ་ཁྱད་འཕགས་མཛེས་པའི་དཔེ་མིན། །འདི་ནི་མཁའ་མིན་རང་སེམས་ཉིད། །འདི་ནི་བདེ་གསལ་ཟླ
མིན་དེ་ཉིད་བརྗོད་པའི་དཔེ། །མཁའ་དང་ནོར་བུའི་འོད་སོགས་ཀྱི། །མཛེས་པ་ཀུན་ལས་རབ་འདས་པ། །
སེམས་ཁྱོད་ཁྱོད་ཉིད་ཀྱི་ཡོན་ཏན། །རྒྱ་མཚོའི་ཚོགས་དང་རབ་མཚུངས་ཐུན་མོང་མིན་དཔེ་འགྱུར། །སྲིད་
ཞིའི་ཡོན་ཏན་གཅིག་བསྡུས་པ། །ཇི་བཞིན་སེམས་ཁྱོད་རྣམ་པར་འཕགས་ཐུན་མིན་དཔེ། །མེ་ཏོག་ལས་
ནི་རྡོ་རྗེ་དང་། །སྣང་བ་ལས་ནི་མུན་ཇི་བཞིན། །རིན་ཆེན་བྱང་ཆུབ་སེམས་ཁྱོད་ལས །གོལ་བའི་སྐྱེ་
བོ་འབྱུང་སྲིད་མིན་དཔེ་ཇི་། །སྒྱུ་མ་རྨི་ལམ་དྲི་ཟའི་གྲོང༌། །བྲག་ཆ་སོགས་བཞིན་ཁྱོད་སྣང་སྟོང་མང་བའི་
དཔེ།།
ཨེ་མ་ཁྱོད་ཀྱི་རང་བཞིན་ནི། །ནམ་མཁར་དཀྱིལ་འཁོར་ལས་བྱུང་བཞིན། །སྣ་ཚོགས་
སྣང་བའི་སྙིང་པོ་བཞིན། །ཉི་མའི་སྙིང་པོ་རབ་འབར་བཞིན་རྣམ་འགྱུར་གྱི་དཔེ། །འགྲོ་ལ་སེམས་བཞིན་
འགྲོ་བ་རྒྱས། །འགྲོ་བའི་འཇིག་རྟེན་ཇི་བཞིན་དུ། །འཇིག་རྟེན་བཀོད་པས་ནམ་མཁའ་བཞིན། །
རྣམ་པར་རིག་སོགས་ཁྱོད་དཔལ་ཕྲེང་བའི་དཔེ་འཛིན། །རྣམ་པ་སྣ་ཚོགས་རབ་གཡོ་ཞིང༌། །རང་བཞིན་
ཀུན་ནས་ཟབ་ཅིང་དང༌། །རླབས་ཀྱིས་བཀབ་པའི་རྒྱུ་མཚོའི་འཇིང༌། །མི་གཡོ་ཇི་བཞིན་ཁྱོད་ངག་
གཅིག་པའི་དཔེ་རྣམ་མཛེས། །རིན་ཆེན་ལྡན་བཞིན་རང་གི་སེམས། །རིན་ཆེན་བཞིན་དུ་དེ་ཡི་དབྱིངས། །
184

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
གདེངས་ཀ་ལྡན་པ་ཇི་བཞིན་དུ། །བདག་གིས་བསྟེན་ཞིང་བསྟེན་ཞིང་ངག་དུ་མའི་དཔེ་ཚིམ། །ཤེས་
ལྡན་སྣ་ཚོགས་འབྱུང་གྱུར་ཀྱང༌།།ད་ལྟ་བདག་མཚུངས་འགའ་མེད་དེ། །ཨུ་དུམ་ཝ་རའི་མེ་ཏོག་ནི།།
གཉིས་པ་ངེས་པར་མེད་པ་སོ་དངོས་པོའི་དཔེ་ཉིད། །ཀླུ་དབང་རིན་ཆེན་འབྱུང་གནས་དང༌། །བདག་ནི་
སེམས་བསྲུང་བྱེད་པ་སྟེ། །དེས་ནི་ནག་ཕྱོགས་གདེངས་ཅན་དང༌། །ཁོ་བོས་རྨོངས་པའི་མུན་པ་
འཇོམས་སྦྱར་བའི་དཔེ། །ཨེ་མ་སེམས་ཁྱོད་གསལ་བས་ཉི། །བརྟན་པས་ལྷུན་པོ་སྟོང་པས་མཁའ །
རིག་སྟོང་སྟོང་པའི་བདག་ཉིད་ལས།།རྨི་ལམ་སྐྱེས་བློའི་རྗེས་སུ་རྒྱུའི་དཔེ་བྱེད།།དཔེའི་རྟོག་པའོ།། །།
རྣམ་རིག་ཟླ་བ་ཀུན་སྣང་གི །དཀྱིལ་འཁོར་སྣ་ཚོགས་འཕྲོ་བའི་འོད། །སེམས་ཀླུ་ཆགས་
དང་སྡང་དང་རྨོངས། །རྒྱལ་སོགས་གདེངས་ཀ་སྡུག་བསྔལ་ནི། །དུག་རླངས་སུ་གྱུར་འདུག་པའི་
སྤྲིན། །ཁྱོད་ནི་འགྲོ་ལ་མངོན་སུམ་རྒྱུད་མ་བསྡུས་གཟུགས །རིག་མཚོ་རྣམ་པ་སྣ་ཚོགས་པར། །རབ་ཏུ་
སྣང་བ་གཡོ་བའི་གཉིས་ཀའི་གཟུགས་རླབས།།མ་དམིགས་རང་བཞིན་ཡལ་འདབ་དང༌། །སྣ་ཚོགས་སྣང་
བའི་མེ་ཏོག་མཛེས། །གང་གི་སེམས་ཀྱི་ཡོངས་འདུ་ནི། །ས་གསུམ་ལྷ་ཡི་སྐྱེད་ཚལ་འཛིན་མཐའ་དག་གི་
གཟུགས། །སེམས་ཁྱོད་གློ་བུར་ཁོ་ནར་ཡང༌། །ཁྲོ་བའི་མེ་ཆེན་རྣམ་པར་འབར །ཆགས་པའི་རླུང་དྲག་
འཐོར་རླུང་གི །ཤུགས་ལས་རྣམ་པར་རྒྱལ་བ་ཆཤས་ཀྱི་གཟུགས་གཡོ། །སེམས་ཀྱི་དཔག་བསམ་དགེ་མི་
དགེ །དད་དང་རྣམ་པར་ཆགས་ལ་སོགས། །སྣ་ཚོགས་འབྱུང་བའི་འབྱུང་པོ་འདིས། །སྟོང་ཉིད་རང་
བཞིན་གསལ་བར་བྱེད་ཆ་ཤས་ཅན་གྱི་གཟུགས། །སེམས་ཉིད་གསལ་བའི་རང་གདངས་འབར། །སྟོང་
པའི་ཕྱག་རྒྱ་དམ་པ་ཅན། །ཁྱོད་ཀྱི་མཐུ་ཡིས་སྲིད་དང་ཞི། །འདི་ཡང་སྟོང་པ་ཉིད་དུ་བྱས་ཡན་ལག་ཅིག་
གི་གཟུགས །རང་སེམས་བརྩེ་བའི་ཟླ་དཀྱིལ་རྒྱས། །སྟོང་ཉིད་རི་དྭགས་མཚན་མས་མཚན་ལྡན་པའི་
གཟུགས། །སེམས་འདི་སྣང་བའི་ཀུ་མུད་དང༌། །སྟོང་ཉིད་ཉིན་མོར་བྱེད་པ་ཅན་ལྡན་མིན་གཟུགས །ཁྱོད་
ཀྱི་རང་བཞིན་རབ་གཙང་ལ། །འཇིག་རྟེན་དྲི་ཟའི་གྲོང་ཁྱེར་གསལ། །ཁྱོད་འཕྲུལ་སྒྱུ་མས་རབ་
རྨོངས་པའི། །འཇིག་རྟེན་མཐའ་དག་གཞོམ་པར་ནུས་མི་ལྡན་གཟུགས །སྟོན་པའི་གདན་ཁྲིར་དུང་བྲིས་
པའི། །སྐྱེ་བའི་བླ་གོས་བ་དན་བཏགས། །བསྐྱོད་པའི་དོགས་མེད་འཁོར་དགའ་བའི། །དགའ་སྟོན་
རྒྱལ་མཚན་གང་དེའང་སེམས་ཁྱད་པར་ཅན་གྱི་གཟུགས། །དབྱིབས་དང་ཁ་དོག་དང་བྲལ་ཞིང༌། །རྒྱན་ཕྲེང་
185

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དག་ཏུ་བྱར་མེད་པའི། །སེམས་ཀྱི་རིན་ཆེན་དག་གིས་ནི། །སྲོག་རྣམས་འཕྲོག་པ་ཉིད་དུ་འབར་
གཟུགས་བྲལ་གྱི་གཟུགས། །སེམས་ཁྱོད་དབང་ལྡན་རྒྱལ་ཆེན་པོ། །དགོས་འདོད་ཀུན་འབྱུང་དཔག་བསམ་
ཤིང༌། །རྒྱུན་ཆད་མེད་པས་ཆུ་ཀླུང་ཉིད། །རབ་ཏུ་ཟབ་པས་རྒྱ་མཚོ་ཆེ་ཀླུའི་གཟུགས །སེམས་ཀྱི་ཆུ་
གཏེར་རྒྱ་ཆེན་འདི། །རྒྱལ་བ་ཀླུ་དབང་གིས་བསྟེན་འོས། །འགྲོ་བའི་ཉ་ཚོགས་ཉེར་སྤྱད་འོས། །རྒྱལ་
སྲས་དེད་དཔོན་བགྲོད་འོས་ཉིད་སྦྱར་བའི་གཟུགས །དད་སོགས་ཀུན་ཏུ་དམར་བ་ཡི། །བཀབ་པ་
སེམས་ཀྱི་ལྡོག་པ་ཅན་གཟུགས་ཟླ་བ་འདི། །ཤར་ཁའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་
འགྲན། །ལྷ་རྣམས་ཀྱི་ནི་ཟླ་བ་དང་། །བདག་གི་སེམས་ཀྱི་ཟླ་བ་འཐུངས། །འདི་ནི་གང་བ་མ་ཡིན་
ཡང་འགོག་པའི་གཟུགས །སེམས་ཀྱི་ཆུ་རྒྱུན་རབ་བསིལ་བས། །གཞན་འགའ་རབ་ཏུ་གདུང་བྱེད་པ། །
ཁྱོད་ནི་རབ་བསིལ་ཆུ་རྒྱུན་དུ། །བརྗོད་པར་བྱ་བ་མ་ཡིན་ཉིད་སྨད་པ་འགོག་པའི་གཟུགས། །སེམས་རླུང་
རྣམ་པར་གཡོ་བས་ཀྱང་། །བརྩེ་མེད་བདག་ནི་རབ་བརྟན་པར། །བཅིངས་ཤིང་ཀུན་ཏུ་བཅིངས་པ་
གང༌། །བདག་གི་སྐལ་བའི་སྐྱོན་ཁོ་ན་མཉམ་འཇོག་གཟུགས། །སེམས་ཀྱི་ནམ་མཁའ་བླ་བྲེ་ཡངས། །བརྩེ་
བའི་སྤྲིན་གྱི་དར་དབྱངས་དཀྲིགས་ཡིད་འོང་གཟུགས་ཅན་གྱི་གཟུགས། །འདི་ནི་སེམས་མིན་འདི་ཆུ་གཏེར།།
འདི་རྣམས་ཀུན་རྟོག་མ་ཡིན་རླབས། །འདི་རྣམས་ནོར་བུ་ཉིད་ཡིན་འདི། །ཁྱོད་ཀྱི་དད་ལ་སོགས་པ
མིན་བསྙོན་དོར་གྱི་གཟུགས། །ངོ་བོ་ཅན་གྱི་རྟོག་པའོ །།
ལུས་དྲན་སོགས་ཀྱི་སྐྱེ་བོ་ཡི །སྒྲིབ་པ་རིམ་གྱིས་ཟད་བྱེད་ཅིང༌། །ལམ་ཞུགས་སྐལ་དང་
ལྡན་རྣམས་ཀྱིས །རྨོངས་པ་གསར་དུ་འཇོམས་པར་ནུས་རིགས[ཐོག་མའི་གསལ་བྱེད]། །དགའ་བྱེད་རྣམ་
གཡེང་རྣམ་སྤངས་པའི། །ཏིང་ངེ་འཛིན་ལ་རྣལ་འབྱོར་ཅན། །དེ་ཡི་བརྟུལ་ཞུགས་ཡོན་ཏན་ལ། །
དཀར་ཕྱོགས་ལྷ་དང་ལྷག་མ་ཅན་བྱ་བ་ཐོག་མའི་གསལ་བྱེད། །གཙང་ལྡན་སྡོམ་བརྩོན་རྣམས་ཀྱི་སེམས། །
ཤུགས་བྲལ་ནོར་བུ་བེེ་ཌཱུརྱ། །ཟླ་འོད་ཆུ་ཤེལ་ལས་བྱུང་ཆུ། །སྤྲིན་ཚོགས་དང་བྲལ་ནམ་མཁའ་
ཡངས་ཡོན་ཏན་ཐོག་མའི་གསལ་བྱེད]། །སེམས་ནི་རང་བཞིན་ལ་གནས་པས །རྣམ་པར་གཡེང་བའི་
དགའ་བ་རྣམས། །གང་དུ་གཏང་ཞིང་ཏིང་འཛིན་གྱིས། །དཔལ་འབྱོར་གང་ན་གནས་པ་བླངས་རྫས་ཏེ་
ཐོག་མའི་གསལ་བྱེད་བཞིའོ། །འབྱེད་བྱེད་མཆོག་ཏུ་ཞི་བར་ཡང༌། །ངེས་པ་རབ་གནས་རང་གི་སེམས།
186

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
།བྱམས་དང་བརྩེ་བ་དག་གིས་ཀྱང༌། །འགྲོ་བ་མཐའ་དག་བདེ་ལ་འགོད་རིགས་[བར་གསལ]། །དངོས་
མེད་སེམས་ནི་སྲེག་བྱེད་དང༌། །དུག་མཚོར་རལ་གྲིའི་ནགས་སོགས་འགྱུར། །བདེ་བ་བདེ་མིན་
བདག་ཉིད་དང༌། །མེད་ཉིད་སྣ་ཚོགས་ཉིད་དུའོ་བྱ་བ་སྟེ་བར་གྱི་གསལ་བྱེད་གཉིས་སོ །སྡུག་བསྔལ་རླབས་
རྒྱས་འཁོར་བའི་མཚོ །རྣམ་གྲོལ་ཞི་བ་མྱ་ངན་འདས། །གཉིས་མེད་བདེ་ཆེན་ཆོས་ཀྱི་སྐུ། །མཐའ་
དག་རང་སེམས་ཁོ་ནའི་འཕྲུལ་རིགས་ཏེ་མཐའི་གསལ་བྱེད། །གང་ཁྱོད་འདོད་ཡོན་སྐྱེད་ཚལ་ལ། །ལས་
རྣམས་རང་གི་འབྲས་བུ་ལ། །བདག་ཀྱང་ཁྱོད་ཀྱི་ངོ་བོ་ལ། །གསུམ་པོ་འདི་ནི་མཉམ་དུ་འཇུག་བྱ་བ་སྟེ་
མཐའི་གསལ་བྱེད་གཉིས་སོ །ཁྱོད་ཤེས་པ་ཡིས་དགའ་དང་བདེ། །འཕེལ་བྱེད་དེ་ཡིས་སྡུག་བསྔལ་སྤངས། །
དེ་ཡི་རྣམ་གྲོལ་གྲོལ་བས་ཀྱང༌། །མ་གྲོལ་གྲོལ་བྱེད་འགྲོ་བའི་དཔལ་ཕྲེང་བའི་གསལ་བྱེད། །བརྩེ་བས་
བསྐྱེད་པའི་ཕན་བདེ་ཅན། །རིན་ཆེན་སོགས་ཀྱིས་བློ་ལྡན་གྱི། །མངོན་པར་དགའ་བ་འཕེལ་བྱེད་དེ། །
རྨོངས་པ་དག་གིས་རྣམ་པར་སེལ་འགལ་བའི་གསལ་བྱེད། །སེམས་ཀྱི་རྩེ་གར་རོལ་མོ་ཡིས། །ཕྱོགས་
རྣམས་ཀྱི་ནི་གོ་སྐབས་ཕྲོགས། །རང་གི་ངོ་བོ་རྣམ་པར་བཟུང་། །དེ་ཡང་བདག་གིས་ལྟ་རྣམས་ལེན་
དོན་གཅིག་གསལ་བྱེད། །སྣང་བ་རྒྱ་ཆེ་ཤིན་ཏུ་སྟོང༌། །འགྱུར་མེད་ཕྱོགས་སུ་རྣམ་པར་དག །རྒྱལ་བ་
མཁྱེན་རབ་མཁའ་ལ་། །འགྲོ་ན་མ་རིག་ས་གཞི་ལ་སྦྱར་བའི་གསལ་བྱེད །གསལ་བྱེད་ཀྱི་རྟོག་
པའོ །།
ཏིང་ངེ་འཛིན་གྱི་འཕྲུལ་རབ་རྒྱས །བློ་ལྡན་བློ་གྲོས་རྣམ་པར་གསལ། །འགྲོ་ཀུན་དད་
པའི་ཀུ་མུ་འབྱེད། །ངེས་ཤེས་པད་འདབ་རབ་རྒྱས་གྱུར། །དོན་སྐོར།།རིན་ཆེན་མེ་ཏོག་སེམས་ཀྱི་ནི། །
ཆོས་ཀུན་ངོ་བོ་མཐོང་བར་བྱེད། །དེ་ཡི་ཆོས་རྣམས་ཐམས་ཅད་ཀྱི། །རྣམ་པ་ཇི་སྙེད་མཐོང་བར་བྱེད་
ཚིག་བསྐོར། །ཐམས་ཅད་བདག་ཉིད་ཁྱོད་དེ་རིང༌། །ནམ་མཁའ་ལམ་ལ་རྩེ་བྱེད་དེ། །ཁྱོད་ཀྱི་མི་མཐུན་
ཕྱོགས་མེད་པར། །དེ་ཡང་མཁའ་ལ་རྩེ་བར་བྱེད་གཉིས་བསྐོར །སྐོར་བའི་རྟོག་པའོ །།གཉིས་
སུ་འཛིན་པ་ཁོ་ནས་སེམས། །རྟག་འཁོར་བའི་རྒྱ་མཚོར་འཁོར། །རྟེན་འབྲེལ་ནུས་པ་རྣམ་བཀྲ་བ། །
འདི་ནི་དཔག་ཏུ་མེད་པ་ཉིད་བྱུང་བ་འགོག་པ།།སེམས་ཁྱོད་ཅི་ཕྱིར་ཐོས་དང་བསམ། །སྒོམ་པའི་ལས་ལ་
རྣམ་པར་རྩོལ།།འདི་ལ་ཐོག་མ་མེད་ནས་ཁྱོད།།ངལ་བར་མ་བྱས་སེམས་སམ་ཅི་མངོན་གྱུར་འགོག་པ།།
187

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རང་སེམས་བདེན་པར་སྨྲའོ་བདག །གཞན་དུ་རྟོག་པའི་བློས་བསྐྱེད་པ། །དབང་ཚོན་གྱིས་བཀྲ་མིག་
གིས་ནི། །ཁྱོད་ཀྱིས་མཐོང་བར་འགྱུར་མ་ལགས་འབྱུང་འགྱུར་འགོག་པ། །རྣམ་རིག་ཁྱོད་ཀྱི་ཚོགས་པ་
རྣམས། །ངོ་བོ་ཉིད་ཀྱིས་མེད་པ་རྫུན། །གལ་ཏེ་བདེན་པར་མེད་པ་ན། །གློ་བུར་དུ་ཁྱོད་ཇི་ལྟར་
འཁྲུལ་ཆོས་འགོག་པ །འདི་ནི་སྟོང་ངམ་མི་སྟོང་ཞེས། །རྣམ་དབྱེ་འདི་ནི་ཅི་ལས་སྐྱེ། །དེ་ནི་རིག་ཙམ་
གཡོ་བ་ཉིད། །མཐོང་བར་འགྱུར་ཏེ་རྟེན་མ་ཡིན་ཆོས་ཅན་འགོག་པ། །ཁྱོད་ཀྱིས་ཉོན་མོངས་སྦྲུལ་གདུག་
འགྱེད། །ལས་ཀྱི་ཞགས་པ་བྱེ་བ་འཕེན། །སྲིད་མཚོའི་དུག་འབར་དེ་ལྟ་ནའང་། །རང་བཞིན་སྟོང་
པས་བདག་མི་འཇིགས་རྒྱུ་འགོག་པ །འཕགས་པ་དག་ནི་རང་བཞིན་གནས། །ཀུན་རྟོག་སྣ་ཚོགས་
འདི་དག་འོངས། །ལས་དང་ཉོན་མོངས་རྣམ་པར་རྒྱས། །བདག་ཡིད་བདེ་བ་འདི་ཅི་ཞིག་འབྲས་བུ་
འགོག་པ། །གལ་ཏེ་འགྲོ་ནའང་འགྲོ་བར་མཛོད། །ཁྱོད་ཀྱི་བགྲོད་པས་བདག་ལ་ནི། །གདུང་བ་ཡུན་
རིང་འབྱུང་མི་འགྱུར། །འདི་ལ་སེམས་ཁྱོད་དོགས་མི་འཚལ་རྗེས་གནང་གིས་འགོག་པ། །ཕྱོགས་ཀྱི་གོ་
སྐབས་ཤིན་ཏུ་ཡངས། །ལམ་དུ་ཡང་ནི་ཐོགས་པ་མེད། །བདག་མེད་ཉིད་ལའང་ཐེ་ཚོམ་བྲལ། །འོན་
ཀྱང་སེམས་ཁྱོད་འཕྲོ་མི་བྱ་དབང་གིས་འགོག་པ། །བདག་ནི་བརྟན་སྡོད་སྟོབས་དང་ལྡན། །གཡོ་བས་
དགའ་བློ་སྟོབས་ལྡན་མིན། །སེམས་ཁྱོད་མི་འགྲོ་འགྲོ་ཡང་རུང༌། །རང་གི་གནས་སྐབས་རྣམ་པར་
སྨོས་མ་གུས་པར་འགོག་པ། །སེམས་ཁྱོད་གལ་ཏེ་འགྲོ་ན་སོང༌། །ཁྱོད་ཀྱི་ལམ་འདི་ཤིས་གྱུར་ཅིག །གང་
དུ་ཁྱོད་སོང་གྱུར་པ་དེར། །བདག་ཀྱང་སྐྱེ་བ་ཉིད་གྱུར་ཅིག་ཤིས་བརྗོད་ཀྱིས་འགོག་པ། །གལ་ཏེ་སེམས་
འགྲོ་བདེན་ཉིད་ན། །ཁྱོད་ཀྱི་ཡུལ་གཞན་འགའ་ཞིག་ཚོལ། །བདག་ནི་གླགས་ཚོལ་གཏོང་བ་ཡིས། །
དེང་ཉིད་དུ་ནི་འགོག་པར་འགྱུར་རྩུབ་སེམས་ཀྱིས་འགོག་པ། །གལ་ཏེ་འགྲོ་ན་ཤིན་ཏུ་མྱུར། །ཕྱིན་ནས་དྲན་
དང་བག་ཡོད་པའི། །ཞགས་དང་དེ་བཞིན་ལྕགས་སྒྲོག་གིས། །འཆིང་འགྱུར་ཁྱོད་ཀྱི་འགྲོ་བ་
འགེགས་གྲོགས་ཀྱིས་འགོག །སོང་ཞེས་ཁྱོད་དགའ་བརྗོད་འདོད་དེ། །བདག་ཉིད་དགའ་བར་བྱེད་པའི་
ཚིག །སྡོད་ཅིག་ཅེས་པ་ཁ་ནས་ནི། །ཐོན་པར་གྱུར་ལ་བདག་ཅི་བྱེད་འབད་པས་འགོག་པ། །སྐད་ཅིག་
རྣམ་པར་འཕྲོ་བ་ཡི། །ཅུང་ཟད་གཡོ་བ་ལ་ཁྲོ་བ། །ཁྱོད་ཀྱི་དྲན་པར་འགྲོ་བ་སྨྲོས། །བདག་ནི་དེ་ཡིས་
འདོད་པ་འདོད་གཞན་དབང་གིས་འགོག་པ། །ཁྱོད་སོང་བདག་གིས་བཟོད་པར་བགྱི། །སླར་ཡང་ཁྱོད་
188

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
འབྱུང་མ་འབྱུང་ཞེས། །ཀུན་རྟོག་ནད་རབ་ཞི་བྱེད་པ། །སྨན་གྱི་དམ་པ་དེ་སྦྱིན་མཛོད་ཐབས་ཀྱིས་
འགོག་པ། །སེམས་ཁྱོད་ཅུང་ཟད་ཅུང་ཟད་ཙམ། །འགྲོ་བར་བརྩམ་པ་བྱས་པ་ལས །མཛའ་བ་དམན་
པ་ཁྱོད་ཀྱི་དྲང༌། །མ་སོང་ན་ཡང་བདག་ལ་ཅི་ཁྲོ་བས་འགོག་པ། །མ་བཟུང་གཞན་གྱི་གང་བདག་ཏུ། །མ་
བཏང་མཉམ་པར་མ་བྱས་པར། ཁྱོད་ཟླ་དེ་བཞིན་ཉིད་ཀྱི་མཁར། །གཡོ་སྤྲིན་ཞིག་འཐོར་རྣམ་པར་
ཡལ་སྙིང་རྗེས་འགོག་པ །ཏིང་ངེ་འཛིན་དོན་མ་བསྒྲུབས་ཤིང༌། །ཤེས་རབ་རྣམ་པར་གསལ་མ་བྱས། །
དཀའ་ཐུབ་ཡོན་ཏན་འགའ་མེད་པར། །ན་ཚོད་ཟད་ལ་ཁྱོད་ཅི་སེམས་འགྱོད་པས་འགོག་པ། །འདི་ནི་མིག་
གི་རབ་རིབ་བམ། །ཡང་ན་སེམས་ཀྱི་རྣམ་པར་རྟོག །རིག་པ་རྣམ་པར་གསལ་མཐོང་བས། །དེ་ནི་
རབ་རིབ་གཡོ་བ་མིན་ཐེ་ཚོམ་གྱིས་འགོག་པ། །རྒྱུན་ཆད་མེད་ཅིང་མི་གནས་ལ། །ཆོས་དབྱིངས་རྒྱ་མཚོར་
རབ་འཇུག་པ། །སེམས་ཀྱི་ཆུ་བོ་ཡོད་བཞིན་དུ། །ཆུ་ཀླུང་གཞན་གྱིས་ཅི་ཞིག་བྱ་སྦྱར་བས་འགོག་པ། །
ཀུན་ཏུ་སོང་ཡང་ཁྱོད་ཀྱིས་ནི། །གར་ཡང་ཕྱིན་པ་མེད་པ་མཚར། །ཡང་ན་སྨིག་རྒྱུ་འགྲོས་མགྱོགས་
པས། །གང་དུ་སླེབ་པར་གྱུར་པ་མཐོང་དོན་གཞན་འགོག་པ། །སེམས་ཉིད་དོ་ཞེས་ནམ་དུ་ཡང༌། །ཁྱོད་ལ་
འགྲོ་འདི་མི་བརྗོད་དེ། །གང་ཕྱིར་དེ་རྣམས་སེམས་ཁྱོད་ལ། །སྲིད་ཞི་སྣ་ཚོགས་ཉིད་དུ་རྟོག་རྒྱུས
འགོག་པ། །འགོག་པའི་རྟོག་པའོ །།
ལྷར་བཅས་འགྲོ་བ་ཀུན་གྱི་གཉེན། །རྣམ་གཟིགས་མར་མེ་མཛད་སོགས་ཀྱང་། །མྱ་ངན་
འདས་པར་གྱུར་ལ་ལྟོས། །ངེས་པ་ལ་ནི་སུ་ཡིས་འོང་ཀུན་ཁྱབ་གཞན །སྨན་རྣམས་དག་གིས་ནད་
ལྡན་གྱི། །ཡོངས་སུ་གདུང་བ་འཕྲོག་པར་བྱེད། །རབ་གྲུབ་མིན་ནམ་བྱང་ཆུབ་སེམས །གཞན་གྱི་
སྡུག་བསྔལ་ཞི་སླད་ཁྱད་པར་འགོག་པའི་དོན་གཞན། །རིན་ཆེན་སེམས་ཀྱི་ཡོན་ཏན་གྱིས། །འཇིག་རྟེན་
དགའ་བ་བསྐྱེད་པར་བྱེད། །ཕན་བདེ་བྱེད་དང་ཡང་དག་ལྡན། །ཀུན་གྱི་སྙིང་སྡུག་མ་ཡིན་ནམ་སྦྱོར་
བའི་དོན་གཞན། །ཡོངས་སུ་ཁྲོ་ལྡན་མགོན་པོ་རྣམས། །རྣམ་པར་འགྱུར་ཡང་འགྲོ་བ་འདྲེན། །ཉོན་
མོངས་ལྡན་ཡང་སེམས་ཁྱོད་ཉིད། །རང་བཞིན་ཞི་བས་རྣམ་པར་དག་འགལ་བའི་དོན་གཞན། །སྟོང་ཞིང་
ཤིན་ཏུ་གཙང་བའི་བདག །མཆོག་ཏུ་ཡངས་པའི་ནམ་མཁའ་ཡང༌། །སྐྲ་དང་སྦྲང་བུ་སོགས་སྣང་བ། །
སེམས་ཁྱོད་ཀྱི་ནི་སྡིག་འདི་འདྲ་མི་འོས་པའི་དོན་གཞན། །སེམས་ཁྱོད་ཀྱིས་ནི་སྐྱེ་དགུ་རྣམས། །བཟང་དང་
189

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ངན་པར་འཁྲིད་བྱེད་པ། །ཞགས་པ་འཛིན་པའི་དབང་གྱུར་དང༌། །འདྲ་བས་རིགས་པ་མ་ཡིན་ནམ་
འོས་པའི་དོན་གཞན། །ཕན་པ་མིན་པས་བདག་བཅིངས་མོད།།ཕན་བདེས་བདག་ནི་འཆིང་ཅི་ཞིག །སྐྱོན་
དང་ལྡན་པའི་སྤྱོད་པའི་ལས །དམ་པས་མི་འོས་མ་ཡིན་ནམ་འོས་ཤིང་མི་འོས་དོན་གཞན། །མྱ་ངན་འདས་
པས་འཆིང་བྱེད་ན། །འཁོར་བའི་འཁོར་ལོས་ཅིས་མི་འཆིང༌། །དེ་བས་སྡུག་བསྔལ་ཉིད་བྱེད་ན། །
སྡུག་བསྔལ་གྱིས་ནི་གང་ལ་བདེ་མི་འོས་ཤིང་འོས་པའི་དོན་གཞན། །དོན་གཞན་གྱི་རྟོག་པའོ །།
བརྟན་དང་འབྱུང་པོའི་འབྱུང་གནས་དང༌། །ཡངས་ལ་སོགས་པའི་ཡོན་ཏན་གྱིས། །སེམས་
ཁྱོད་ས་གཞིར་མཚུངས་ཐ་དད། །ཁྱོད་རྣམས་རིག་པ་འདི་ལྟ་བུས་གཅིག་གི་སྒྲས་ཟིན་པའི་ལྡོག་པ། །དྲི་ཡི་
བཞོན་པ་དག་དང་ཁྱོད། །གཡོ་ཞིང་གཟུང་དུ་མེད་པ་སྟེ། །འདིས་ནི་འགའ་ཡང་ཤེས་མེད་པ། །ཁྱོད་
ནི་དོན་ཀུན་རིག་བདག་ཉིད་གཉིས་ཀའི་སྒྲས་ཟིན་པའི་ལྡོག་པ། །ཁྱོད་དང་ཉིན་བྱེད་གདུང་བྱེད་དང༌། །
སེམས་ཆེན་གཟི་བརྗིད་ལྡན་པ་ཉིད། །འདི་ཡིས་ཐ་དད་ཉིད་དུ་སྟེ། །མི་ཤེས་རང་བཞིན་རིན་ཆེན
སེམས་སྦྱར་བའི་ལྡོག་པ། །གསལ་དང་གཟི་བརྗིད་ཆེན་པོ་དང་། །བསྙེན་པ་དཀའ་བ་ཡིན་མོད་ཀྱང་། །
བུད་ཤིང་ཟ་བྱེད་དུ་བ་ཅན། །ཁྱོད་ཀྱི་འགྲན་ཟླར་འགྱུར་བ་ཡིན་འགོག་པའི་ལྡོག་པ། །ཕྱོགས་དང་ཕྱོགས་
ཀྱི་ཁོང་ཀུན་ཏུ། །ཀུན་ལ་ཀུན་གྱིས་ཁྱབ་མོད་ཀྱང་། །སྡེ་པ་ཁོ་ན་ཉིད་ཀྱི་ཕྱིར། །ནམ་མཁའ་འདི་ནི་
ཁྱོད་པས་དམན་གཏན་ཚིགས་ཀྱི་ལྡོག་པ །སེམས་ཁྱོད་དང་ནི་ཟླ་བ་། །འདི་གཉིས་ཀྱི་ནི་ཁྱད་པར་ཡང༌། །
ཟླ་བ་ཀུ་མུད་འབྱེད་བྱེད་ལ། །ཁྱོད་ནི་དོན་རྣམས་རིག་བྱེད་དོ་དོན་གྱི་བོད་པའི་ལྡོག་པ །སྒྲོན་མེ་ལ་ནི་
ཐོགས་མེད་དང༌། །ཡུལ་འཛིན་པ་ཡིས་མ་རེག་སྟེ། །རིན་ཆེན་སེམས་ཁྱོད་ཡོན་ཏན་གྱི། །གཙོ་བོ་དེ་
དག་ཉིད་ཀྱིས་རྒྱན་དཔེ་ཅན་ལྷག་པའི་ལྡོག་པ། །སེམས་ཁྱོད་དང་ནི་ཆུ་གཏེར་ཆེ། །ཟབ་ཅིང་གཡོ་བ་
མེད་པ་སྟེ །རྒྱ་མཚོ་ཆུ་སྲིན་རྣམས་ཀྱི་གནས །ཁྱོད་ལ་སྲིད་པ་མཐའ་དག་ཉིད་མཚུངས་ལྡན་སྒྲས་ཟིན་
འབྱེད་བྱེད་ཀྱང་མཚུངས་པར་རྟོགས་པའི་ལྡོག་། །རྣམ་རིག་འདི་ནི་སེམས་ཀྱི་རྒྱན། །གསལ་བར་སྣང་བ་ཡུལ་
གྱི་རྒྱན། །སེམས་ནི་ཀུན་རྟོག་ཕྲེང་བ་ཅན། །ཡུལ་འདི་སྣ་ཚོགས་སྣང་བ་རྒྱས་མཚུངས་ཆོསཤུགས་ལས་སྟོན་
ཅིང་འབྱེད་བྱེད་སྒྲའི་ཟིན་པའི་ལྡོག་པ། །བསྐལ་པའི་མུན་གྱིས་མི་ཁེགས་ཤིང༌། །མ་རིག་འཐིབས་པོ་ལས་
རྒྱལ་བ །ཤེས་རབ་ལས་བྱུང་ཡེ་ཤེས་ཀྱི །སྣང་ཆེན་ཕྱིན་ལོག་མཐའ་དག་སེལ་རིག་མཐུན་ལྡོག་པ། །
190

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
ལྡོག་པའི་རྟོག་པའོ །།
མ་བལྟས་མཐའ་དག་མཐོང་བའི་མིག །མ་ཕྱིན་ཀུན་ཏུ་སོན་པའི་བགྲོད། །མ་བསམས་
ཐམས་ཅད་རྟོགས་པའི་སེམས། །ཁྱོད་ནི་ཀུན་གྱི་ཡིད་འཕྲོག་བྱེད་ཕྱིའི་རྒྱུ་གཞན་ཅུང་ཟད་སྟོན་པ། །བསལ་
བ་མེད་པར་སྒྲིབ་པས་དབེན། །བཞག་པ་མེད་པར་ཡོན་ཏན་ལྡན། །སྒྲུབ་མ་དགོས་པར་བྱང་ཆུབ་པ། །
འདི་ནི་རིན་ཆེན་སེམས་ཀྱི་གསང་ནང་གི་རྒྱུ་གཞན་ཅུང་ཟད་སྟོན་པ། །བསྡུས་པ་མིན་པར་ཆོས་ཀུན་རྫོགས། །
རྣམ་དབྱེ་མེད་པར་མ་ལུས་རིག །རྒྱུ་མེད་པར་ནི་ཀུན་ལ་བརྩེ། །བདག་མེད་རང་བཞིན་རང་གི་
སེམས་ཕྱི་ནང་གི་གཞན་ཅུང་ཟད་ཙམ་ཡངཤུགས་ལས་མི་གོ་བར་རང་གི་ངོ་བོ་ཙམ་སྟོན་པ། །སྲིད་པའི་རྟོག་པའོ །།
མགོན་པོས་ཇི་ལྟར་དགྱེས་བཞིན་དུ། །སྐལ་ལྡན་དག་ལ་བདུད་རྩི་སྦྱིན། །དད་དང་སྦྱངས་
ལྡན་མ་ཡིན་ཡང༌། །དམན་ལ་ལྷག་པར་དགྱེས་བྱེད་ལྟོས་སྤྱིའི་བསྡུས་བརྗོད། །ནམ་དུའང་མཉམ་མེད་
གཟི་བྱིན་ལྡན། །འདོད་པ་མཐའ་དག་རབ་སྦྱིན་བྱེད། །དབང་པོའི་ཏོག་གི་རྒྱལ་མཚན་རྒྱལ། །འདི་
ནི་བདག་གི་ཡང་དག་ཐོབ་ཁྱད་གཞི་ཐ་དད་ཁྱད་ཆོས་གཅིག་པའི་བསྡུས་བརྗོད། །འོད་ཀྱི་དཀྱིལ་འཁོར་རྒྱ་ཆེ་ཞིང༌། །
དོན་གཉིས་དགོས་དགུ་ཕུན་ཚོགས་ལྡན། །ཅི་ཡང་དགའ་བའི་ལོངས་སྤྱོད་རྒྱས། །ནོར་བུ་འདི་དག་
སྐལ་བས་རྙེད་ཁྱད་ཆོས་ཐ་དད་དང་ཐ་དད་མིན་པའི་བསྡུས་བརྗོད། །འགྱུར་བའི་རི་མོས་རྣམ་དབེན་ཞིང༌། །ཆ་
ཤས་འཕེལ་དང་འགྲིབ་པ་མེད། །ཀྱེ་མ་གསལ་བའི་ཟླ་བ་འདིས། །ཅི་ཞིག་ལྟར་ལ་ཉམས་པར་
འགྱུར་སྔོན་མེད་བསྡུས་བརྗོད། །བསྡུས་པའི་རྟོག་པའོ །།
རབ་ཏུ་གསལ་བའི་འོད་ཚོགས་ཅན། །ཀུན་ཏུ་ཁྱབ་པའི་དེ་ཉིད་དངོས །གསལ་བའི་རི་
དྭགས་སྔོན་འགྲོ་བ། །ཟླ་བའི་འོད་ལ་མཚན་མ་ཡིན།།ཨེ་མ་ཁྱོད་ཀྱི་སྟོང་པ་དང་ཁྱད་འཕགས་ཕུལ་བྱུང༌། །
གསལ་བའི་དབུས་ན་རྣམ་རིག་པ། །ཡོད་དམ་ཡང་ན་མེད་པ་ཞེས། །ད་དུང་ཐེ་ཚོམ་བཟློག་མ་གྱུར། །
རྣམ་པ་སྣ་ཚོགས་སྣང་ཁྱོད་ལ་ཐེ་ཚོམ་ཕུལ་བྱུང༌། །རྣམ་རིག་ཡོད་ཅེས་ངེས་ནུས་ཏེ། །དོན་དོན་ཁྱད་པར་
ཀུན་རིག་པ། །རྣམ་པ་གཞན་དུ་སྲིད་མ་ཡིན་ངེས་པའི་ཕུལ་བྱུང༌། །ཁྱོད་ཀྱི་ཆོ་འཕྲུལ་རྒྱ་ཆེན་འབར། །
ད་མ་ཡན་འམ
བསམ་མི་ཁྱབ་ཀྱང་འདིར་ཤོང་བ། །ཨེ་མ་སྐད་ཅིག་གཅིག་སེམས་ཀྱི། །ཁོངས་དགེ་རབ་ཡངས་འདི་
མཚར་བྱས་གྲགས་པ་ཕུལ་བྱུང༌། །ཕུལ་དུ་བྱུང་བའི་རྟོག་པའོ
191

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སེམས་ཁྱོད་རང་གི་སྟོང་པ་ལ། །རྣམ་པར་བཀྲག་བས་གཟུགས་ལ་སོགས། །རང་ཉིད་
རང་གི་རྣམ་འཕྲུལ་ཏེ།།ཀུན་ཏུ་ཞེན་པས་རྣམ་པར་འཁྱུད་སེམས་ལྡན་རབ་།།འདི་ནི་བདག་གི་དེ་ཁོ་ན། །
འགོག་བྱེད་སྒྱུ་མའི་སྣང་བ་ཞེས། །ཁྱོད་ཀྱི་ཤེས་རབ་སྲིད་པ་དང་། །ཞི་ལས་རབ་ཏུ་འགོངས་པ་འདྲ་
སེམས་མེད་རབ་རྟོག།།རང་སེམས་ཁྱོད་ཀྱི་སྟོང་པ་ལ། །མཁའ་འདི་རབ་ཏུ་འགྲན་པ་བཞིན། །གང་ཁྱོད་
ལྷུན་པོའི་དབང་པོ་ཡང་། །བརྟན་པ་མེད་པར་བྱེད་བཞིན་བརྟན་བཞིན་སྒྲ་ཅན་གྱི་རབ་རྟོག།།རབ་རྟོག་གི་
རྟོག་པའོ།། "
རང་བཞིན་ཤིན་ཏུ་དག་པའི་སེམས། །དད་དང་འདུན་པའི་དཔལ་ལྡན་པ། །འགྲོ་བརྒྱའི་
ཡིད་གཡེར་བྱེད་པ་འདིས། །ཀུན་གྱི་དགེ་ལེགས་འཕེལ་བར་བྱེད་འོས་པའི་རྒྱུ། །དཔལ་ལྡན་དགེ་
སོགས་རབ་རྒྱས་ཤིང༌། །སྐྱེ་དགུ་དགེ་ལ་རབ་སྦྱོར་བའི། །སེམས་འདི་བདུད་རིགས་རྣམས་དག་གི །
ཉམས་པ་ཉིད་དུ་ཉེ་བར་གནས་མི་འོས་པའི་རྒྱུ། །རྒྱ་ཆེ་ཀུན་ཏུ་སྣང་བ་དང༌། །གསོལ་ཞིང་མཛེས་པའི་
རྣམ་རིག་དང༌། །ཤིན་ཏུ་སྟོང་པ་ཞེན་པ་ཡིས། །འགྲོ་བ་ལྟ་བའི་དུག་ཏུ་བྱས་རྣམ་འགྱུར་གྱི་རྒྱུ། །དགེ་ལ་
གོམས་པར་བྱའོ་ཞེས། །སློབ་མ་བཤེས་གཉེན་གནས་བཀོད་ལ། །གྲོགས་པོ་སྨིན་འཁྱོག་མིག་གཡོ་
བས། །མཆུ་ནི་གཡོ་ཞིང་ལྟ་བར་བྱེད་ཐོབ་བྱའི་རྒྱུ། །ཉ་རྒྱས་ཟླ་བ་ནུབ་ཏུ་ཉེ། །ཁྱིམ་བྱ་འདི་དག་སྐད་
སྙན་འབྱིན། །སྐྱ་རེངས་གོ་སྐབས་རྣམ་པར་གསལ། །སེམས་ཀྱི་སྨུགས་པ་སྲབ་པར་གྱུར་ཕྱིའི་དུས་ཤེས་
བྱེད་ཀྱི་རྒྱུ། །དགུན་སོགས་དཔྱིད་ཀྱིས་ཞི་མིན་ཞིང༌། །ག་པུར་ལ་སོགས་སྨན་གྱིས་མིན། །སེམས་ཁྱོད་
ཀྱི་ནི་འདོད་པའི་རིགས། །རང་གི་འགྱུར་བས་རྟོགས་པར་སླ་ནང་གི་གནས་སྐབས་ཤེས་བྱེད་ཀྱི་རྒྱུ། །ངེས་
འབྱུང་བརྟན་པར་མ་བྱས་ཤིང་། །རྒྱལ་བའི་སྲས་ཀྱི་ལམ་མ་སྦྱངས །བཤེས་གཉེན་སྲོག་གིས་མ་
བསྟེན་པའི །སེམས་ཁྱོད་རབ་ཏུ་གདུང་བར་འགྱུར་སྔ་ན་མེད་པའི་རྒྱུ། །ཚིག་ལ་ཆགས་པའི་སྲིད་པ་
བཏང་། །གཏན་ཚིགས་ཀྱིས་རྟོགས་རབ་རིབ་སངས། །སྒོམ་པར་རྩོལ་བའི་སྦྱོར་བས་དབེན། །རང་
སེམས་རང་གི་ངང་ལ་གནས་ཞིག་ནས་མེད་པའི་རྒྱུ། །གཟུགས་སོགས་འདི་དག་ལྕགས་སྒྲོག་མིན། །
ཆགས་སོགས་ངེས་པར་དུག་མ་ཡིན། །འཁོར་བའི་འཁོར་ལོ་སྐྱོན་མིན་ཏེ། །དེ་ཕྱིར་བདག་ཡིད་རབ་
ཏུ་དགའ་ཕན་ཚུན་མེད་པ་བྱེད་པའི་རྒྱུ།།འཁོར་དང་མྱ་ངན་འདས་ཐ་དད།།དོན་ལ་ཤིན་ཏུ་ཡོད་མ་ཡིན།།དེ་
192

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
ཕྱིར་དམ་པའི་དོན་འདི་ལ། །ཐམས་ཅད་ཕུན་ཚོགས་རྟག་ཏུ་འཕེལ་ཤིན་ཏུ་མེད་པ་བྱེད་པའི་རྒྱུ། །གང་དུ་
བྱམས་ལ་སོགས་པའི་སེམས །མ་སྐྱེས་མིན་པ་དེ་ཡི་ཚེ། །བདུད་རྣམས་དག་གི་ཡིད་བརྟན་པ། །
རྣམ་པར་ཉམས་པ་ཉིད་དུ་འགྱུར་རྒྱུ་དངོས་མེད་ཀྱིས་འབྲས་བུ་དངོས་མེད་སྐྱེད་པའི་རྒྱུ། །ཨེ་མའོ་རིན་ཆེན་སེམས་
ཀྱི་དཔལ། །ཟླ་མེད་ནོར་བུའི་ཡོན་ཏན་འཆར། །གཞན་ལ་མངོན་པར་ཕབ་པ་ལས། །རང་ཉིད་
མཆོག་ཏུ་ཚིམ་པར་གྱུར་རིམ་འབྲས་ཀྱི་རྒྱུ། །སེམས་གང་ཏིང་འཛིན་གནས་སྤྱོད་པའི །རྣམ་འཕྲུལ་སྣ་
ཚོགས་དང་ལྷན་ཅིག །འཇིག་རྟེན་རྣམས་ལ་བདེན་འཛིན་པ། །ཉེ་བར་ནུས་པའི་སྣང་བ་སྐྱེས་རྒྱུ་འབྲས
ལྷན་ཅིག་སྐྱེས་རྒྱུ། །སེམས་ཉིད་བདེ་བར་གཤེགས་བསམ་ཡས། །ཡོན་ཏན་རྒྱ་མཚོའི་བདག་ཉིད་དང༌། །
ཕྱི་ནས་དེ་མངོན་བྱེད་པའི་རྒྱུ།།བྱམས་བརྩེ་ལྷག་བསམ་ཤེས་རབ་ལྡན་འབྲས་བུའི་དེ་མ་ཐག་ཏུ་སྐྱེས་པའི་རྒྱུ། །
རིན་ཆེན་བྱང་ཆུབ་སེམས་ཀྱི་ཟླ། །རབ་ཏུ་གསལ་བར་གྱུར་པ་ཡི། །སྐྱེ་དགུའི་དགའ་བ་པདྨོའི་ཚལ། །
མཆོག་ཏུ་རྒྱས་པར་གྱུར་པ་ཅི་རིག་མིན་གྱི་རྒྱུ། །ཁྱོད་ཀྱི་རྣམ་འཕྲུལ་ཉིན་བྱེད་ཀྱི། །འོད་ཟེར་རྣམ་པར
གསལ་བ་ཉིད། །རྨོངས་བློ་ཀུ་མུད་དགའ་བའི་དཔལ། །ཟུམ་པར་གྱུར་འདི་འོས་པ་ཉིད་རིགས་པའི་། །
རྒྱུའི་རྟོག་པའོ །།
གང་དག་མཐར་ལྷུང་འགྱུར་འོང་ཞེས། །དངོས་སུ་བརྗོད་པར་མ་བཟོད་པའི༌། །སྐྱེ་བོ་རིག་
གནས་སེམས་ཁྱོད་ཀྱིས། །སྣང་དང་སྟོང་པ་གཉིས་ཀ་བསྟན་རྣམ་པའི་ཕྲ་། །ཡང་དག་འཇོག་གནས་
ཁྱོད་ལ་མིག །གཏད་པ་དེ་དངོས་ཟླ་བ་ལ། །ཆགས་པ་རྒྱས་པས་གསལ་བ་ཡི། །མཛེས་པ་འགའ་
ཞིག་བྱུང་པར་གྱུར་ཟུར་གྱི་ཕྲ་མོ །ཕྲ་མོའི་རྟོག་པའོ།། 11
སེམས་ཁྱོད་འདོད་པས་མྱོས་པའི་མིག །ཅུང་ཟད་འཛུམ་པར་མི་བཟོད་པ། །ཏིང་ངེ་འཛིན་
གྱི་རབ་བདེ་ལ། །ཉེར་བར་ཆགས་པ་ཉིད་དུ་སེམས་སྦེད་པར་འོས་པའི་ཆ་རྒྱན། །ཇི་ལྟར་མགོན་པོ་དྲན་
ཙམ་གྱིས། །སེམས་ཁྱོད་གདུང་བས་མཆི་མ་བྱུང༌། །ནང་དམ་རྡུལ་གྱི་གཞན་དབང་གིས། །མིག་ལ་
སྣོད་པར་གྱུར་པ་ཉིད་སྤེད་པར་མི་འོས་པའི་ཆ་རྒྱན། །གང་ཁྱོད་ལྷ་མིན་ལོངས་སྤྱོད་ལ། །ལུས་མེད་ལོངས་
སྤྱོད་ལས་ཆེར་མོས། །གཟི་ལྡན་དཀའ་ཐུབ་ཆེན་པོ་ཅན། །གཞན་ལས་རྒྱལ་བར་འདོད་པར་
འཕགས་བསྟོད་པའི་ཆ་ལས་སྨད་པ་འཕངས་པ། །གཡོ་ཞིང་ཀུན་ཏུ་མ་དམིགས་ལ། །སྒྱུ་མ་ཆུ་ཟླ་ལྟ་བུར་སླུ། །
193

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྡུག་བསྔལ་བརྒྱ་ཕྲག་སྟེར་བྱེད་པའི། །སྣང་ལ་ཞེན་པས་ཁྱོད་ཅི་བྱ་སྐྱོན་ལྟ་བུའི་ཡོན་ཏན་གྱི་ཆ། །ཆའི་རྟོག་
པའོ །།
ཀུན་ཏུ་འཕྱར་ཞིང་བརྩེ་བ་ལས། ཁྱོད་ཀྱི་ངོ་བོ་རྣམ་པར་དག །ཡུལ་གྱི་རང་བཞིན་རྣམ་
འགྱུར་གྱིས། །གཞན་གྱིས་ཚོར་བ་མེད་པར་བླངས། །རིམ་པའི་རྟོག་པའོ །།
སེམས་ཁྱོད་བདག་གིས་རྟོགས་པ་ལས། །དེང་བདག་དགའ་མཆོག་རབ་སྐྱེས་ཏེ། །སླར་
ཡང་ཁྱོད་རྟོགས་གྱུར་པ་ན། །འགྲོ་རྣམས་ལྷག་པར་དགའ་བས་དགའ་རེ་བ་དང་བཅས་པའི་དགའ་བ། །དམ་
པས་རྗེས་སུ་འདོམས་པའི་ངག །རང་ཉིད་ལ་ལྟ་བློ་ཡི་མིག །བརྩེ་ལྡན་གང་གི་མཐུ་ལས་གཞན། །
བདག་གིས་སེམས་ཁྱོད་ཇི་ལྟར་མཐོང་རེ་བ་མེད་པའི་དགའ་བ། །དགའ་བའི་རྟོག་པའོ །།
འགྲོ་ལ་ཆགས་བྲལ་དེ་འདོད་ཆེ། །བདག་ནི་འཇིག་རྟེན་ཕ་རོལ་འགྲོ། །བྱམས་པས་ཀུན་
ཏུ་འཁྱུད་པའི་སེམས། །སྐྱེ་འདི་བདག་གིས་ཇི་ལྟར་འཐོབ་སྒེག་པའི་ཉམས། །བདག་གཞན་གཉིས་སུ་
འཛིན་པའི་བགེགས། །གཉིས་མེད་ཡེ་ཤེས་ལྕགས་ཀྱུས་གཟུང་། །སྡིག་ཅན་ཕྱིན་ལོག་འདི་ངེས་པར། །
སྐད་ཅིག་གསོན་པར་འགྱུར་རམ་ཅི་དྲགཤུལ་ཉམས །ཡན་ལག་མཆོག་སྦྱིན་སོགས་བསོད་ནམས། །དེ་
བཞིན་ཡེ་ཤེས་ཚོགས་མེད་པར། །སེམས་ཁྱོད་སངས་རྒྱས་མཐའ་དག་གི །མངའ་བདག་དམ་པ་ཉིད་
ཇི་ལྟ་དཔའ་པའི་ཉམས །འདོད་པ་ཕྲ་མོ་མ་མྱོང་བར །རྣམ་གདུང་སེམས་ཁྱོད་མ་མཚོན་འབར། །
གཤིན་རྗེ་བྱེ་བས་གནོད་བྱེད་པ། །དམྱལ་བའི་གཞི་ལ་ཇི་ལྟར་འཁོད་སྙིང་རྗེའི་ཉམས །སེམས་ཁྱོད་
ལས་ཀྱི་འདབ་རྫབ་འཁྱིལ། །ཤིན་ཏུ་དྲི་ང་ཆེས་ཆེར་ཟབ། །ཀུན་རྟོག་སྲིན་བུ་དུ་མས་གང༌། །དྲན་པ་
ཙམ་གྱིས་སེམས་སུ་འབྱིན་མི་སྡུག་པའི་ཉམས། །འདོད་པས་མ་ཚིམ་གྱུར་པ་ཁྱོད། །སྤང་བྱ་མིན་ལའང་
སྡང་བྱེད་པའི །ཁྲོ་བ་རིགས་མིན་འདོད་དོན་ལ། །རྩེ་གཅིག་དགའ་བའི་བརྟུལ་ཞུགས་བརྟན་བཞད་
གད་ཉམས། །ཁྲོ་དང་འཁོན་འཛིན་སོགས་རྣམ་རྟོག །མངོན་སྤྱོད་མཚོན་ཆ་རྣམ་པར་འབར། །དེ་བཞིན་
ཁ་ཅིག་རབ་དགའི་རྒྱུན། །རྣམ་པར་འཕེལ་བྱེད་བདུད་རྩིའི་གཏེར་རྨད་བྱུང་ཉམས །མེད་ཀྱང་དམྱལ་བ་
སོགས་སྣང་བ། །མི་ཟད་སེམས་ཀྱི་སྒྱུ་མ་འདི། །དྲན་པ་ཙམ་གྱིས་བདག་གི་སེམས། །ཨེ་མའོ་རབ་ཏུ་
བསྲེགས་པར་གྱུར་འཇིགས་རུང་ཉམས། །ཉམས་ལྡན་གྱི་རྟོག་པའོ།།
194

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
བདག་རྟོག་མེད་པར་དཀའ་བ་ཞེས། །ཁྱེད་ཅག་བསམ་པར་མི་བྱ་སྟེ། །བདག་མེད་རང་
བཞིན་འོད་གསལ་བར། །གདོད་ནས་གྲུབ་པ་ཇི་ལྟར་གཞོམ། །གཟི་བརྗིད་ཀྱི་རྟོག་པའོ །།
ཀུན་རྟོག་འདི་ཡིས་ཡུལ་རྣམས་ཀྱི། །དགའ་བར་རབ་ཏུ་འཕྲོག་པར་བྱེད། །བདག་ནི་དེ་
བསྲུང་ལ་རྩེ་གཅིག།སེམས་ཁྱོད་སྟོང་ཉིད་ལྷན་ཅིག་རོལ།།རྣམ་གྲངས་ཀྱི་རྟོག་པའོ།། །།
དེ་ཉིད་མཐོང་ཕྱིར་དེ་ངང་ལ། །སྤང་བླང་མེད་པར་རང་གནས་པ། །བདག་ལ་རབ་དགའ་
ལྷ་ཡི་བུ། །དེ་དག་ལྟ་བས་ངོམས་པར་གྱུར། །ཀུན་ཕན་གྱི་རྟོག་པའོ །།
སྐྱེ་དགུ་ཀུན་གྱི་གནོད་འཇོམས་པར། །བྱ་བའི་ཁུར་བཟོད་རིན་ཆེན་སེམས། །ཤིན་ཏུ་
བཏང་བར་རབ་དཀའ་བ། །བདག་ལ་ཆགས་བློ་རྣམ་པར་བཏང་བསམ་པ་རྒྱ་ཆེ་བའི་རྒྱན། །དད་དང་ཚུལ་
ཁྲིམས་ལ་སོགས་ནོར། །ལུས་དང་ངག་ལ་སོགས་དབང་ཕྱུག །རྣམ་པར་འབྱེད་སོགས་འཁོར་བསྒྱུར་
སྲིད། །འབད་པས་མངོན་ཐོབ་རང་གི་སེམས་འབྱོར་པ་རྒྱ་ཆེ་བའི་རྒྱན། །རྒྱ་ཆེ་བའི་རྟོག་པའོ །།
ཁྱོད་ནི་ཀུན་ཏུ་རྟོག་མིན་ཏེ། །རྟོག་བྱ་རྟོག་བྱེད་མཐའ་དག་ཞི། །དུག་གི་རང་བཞིན་ཉོན་
མོངས་པ། །འདི་ནི་རྣལ་འབྱོར་བདུད་རྩི་མཆོག་ཆོས་བསྙོན་དོར། །དགའ་དང་ཕན་པ་ཀུན་གྱི་གཏེར། །
གཞན་ངོར་གནོད་བྱེད་ཅེས་རྣལ་གྲགས། །འདི་ནི་ཀུན་རྟོགས་རྒྱ་མཚོ་ཆེ། །འཁོར་བའི་འཁོར་ལོ་
ཞེས་བདག་རྟོག་ཡུལ་ལ་བསྙོན་།དོན་དུ་འདི་ནི་སྟོན་ཞིང་ངག །མི་གནས་མྱ་ངན་འདས་པ་ཉིད་རང་
བཞིན་ལ་བསྙོན་དོར།།བསྙོན་དོར་གྱི་རྟོག་པའོ 11
དཀྱིལ་འཁོར་ཡངས་ལ་རབ་གནས་པ། །ནོར་འཛིན་ཀུན་རྟོག་རྒྱ་ཆེན་པོ། །ངོ་མཚར་
དགའ་སྟོན་དུས་དུས་སུ །སྦྱིན་པས་ཀུན་ཡིད་རྣམ་པར་ཚིག་གཅིག་པ་འཕྲོག །ཡིད་ཀྱི་འབྱུང་གནས་ལ་
ཆགས་པས། །མཐའ་དག་མིག་སྨན་ལྟར་གྱུར་ཏེ། །དུས་ཀྱི་ཟངས་ཞུན་ལྟ་བུར་ནི། །རང་བཞིན་
སེམས་ཀྱི་མཐའ་དག་ཐ་དད་ཀྱི་།ཕན་དང་བདེ་བའི་རང་བཞིན་ཅན། །སྡུག་བསྔལ་མཐའ་དག་མི་
བྱེད་པ། །བྱམས་པ་དང་ནི་བརྩེ་བ་ཡི། །སེམས་ཀྱི་བླ་མེད་བྱང་ཆུབ་བྱེད་དོན་གཉིས་བྱ་བ་གཅིག་པ། །མར་
གྱུར་སྟོང་པའི་རང་བཞིན་ཅན། །འགྲོ་བ་ཀུན་ཏུ་འཁྱུད་བྱས་ཏེ། །མགོན་མཆོག་ལ་ནི་རྟག་ཏུ་འདུད། །
བླ་མེད་ཡོན་ཏན་ཀུན་གྱི་མཛོད་བྱ་བ་གསལ་མིན། །གཡོ་བའི་རབ་ཏུ་སྦྱོར་བ་ལས། །དགེ་དང་སྡིག་པའི་
195

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རང་བཞིན་གྱིས། །ངན་འགྲོ་རྣམ་པར་ནུབ་གྱུར་ཅིང༌། །བདེ་འགྲོ་རྣམ་རྒྱས་བཟློག་དང་བཅས་འགལ་
མིན་ཅན། །འགྲོ་བ་བདེ་བའི་རང་བཞིན་ཉིད། །རབ་གཡོ་བ་བརྩེ་བ་ཉིད། །སེམས་ཁྱོད་ཀྱི་ནི་སྟོང་
པ་ཉིད། །ངེས་པར་རང་གི་བདག་ཉིད་གཉིས་ལ་སྦྱར་གཅིག་པ་བཟུང་བ། །སེམས་སྲུང་ལྡན་ལ་རྒོད་བག་ཆེ། །
འདུལ་བའི་དབང་ཉིད་ཁོ་ན་ལ། །དེ་ལྟ་ན་ཡང་རིག་སྔགས་ཀྱི། །བརྟུལ་ཞུགས་ལྡན་པ་རྣམས་ལ་
མཐོང་སྦྱང་ཞིང་གོ་བ། །མགོན་པོ་བརྩེ་ཆེན་དང་ལྡན་ཞིང༌། །འགྲོ་བ་གནས་ལ་ཆགས་པས་རྒྱུ །སྐྱེ་བོ་
ལས་ཀྱི་ཁྱད་པར་ལས །སེམས་ཁྱོད་ཀུན་ཏུ་སྟོང་པའོ་འགལ་མིན །འགྱུར་མེད་ཡིན་ཡང་ཀུན་འགྲོ་
མིན།།དབང་ཕྱུག་ཡིན་ཡང་མདོག་དབྱིབས་ལྡན།།སྟོང་ཉིད་ཡིན་ཡང་ཤེས་པས་དབེན། །གང་གིས་
གཞལ་དུ་མེད་པ་སེམས་འགལ་བ། །སྦྱར་བའི་རྟོག་པའོ །།
སེམས་ཁྱོད་ཀྱི་ནི་ཏིང་འཛིན་གང༌། །ལྕགས་ཀྱུ་ཞགས་པ་ལྕགས་སྒྲོག་མིན། །དེ་ལྟ་ན་ཡང་
ཡོན་ཏན་ཀུན། །འདི་ཡིས་རང་དབང་ཉིད་དུ་བྱས། །ཁྱོད་ནི་ལྷ་འམ་དྲི་ཟ་ཡི། །རིགས་ལས་མངོན་
པར་བྱུང་བ་མིན། །འོན་ཀྱང་ལེགས་ལྡན་ཚངས་ལ་སོགས། །ཁྱོད་ལས་རབ་ཏུ་བྱུང་བ་ཉིད། །ཡན་
ལག་ཅུང་ཟད་མ་བསྐྱོད་ཅིང༌། །ལུས་ཀྱང་འགུལ་བ་རྣམས་སྤངས་པས །ཁྱོད་གར་ཁྲག་ཁྲིག་རྣམས་
གཡོ་བས། །སྲིད་ཞིའི་རྣམ་པ་མཐའ་དག་བསྟན་བྱ་བ།།དཔུང་གི་ཡན་ལག་རྣམས་མེད་ཅིང༌།།མཚོན་
བཟུང་གོ་ཆ་བཅིངས་མེད་པར། །སེམས་ཁྱོད་འཇིག་རྟེན་ཀུན་ལས་རྒྱལ། །རྩ་བ་མེད་ཅིང་ས་བོན་
བྲལ། །གཞི་མེད་རྐྱེན་གྱིས་རྣམ་པར་དབེན། །དེ་ལྟ་ན་ཡང་འགྲོ་བརྒྱའི་རྟེན། །སེམས་ཀྱི་དཔག་
བསམ་བླ་ན་མེད་རྒྱུའི་ཁྱད་པར་བླ་ན་མེད། །ཁྱད་པར་གྱི་རྟོག་པའོ །།
རྒྱལ་བ་མྱ་ངན་འདས་པ་མཆོག །དེ་བཞིན་ཉིད་དོན་དམ་པའི་སེམས། །འོད་གསལ་རང་
བཞིན་ཞེས་པའི་སྒྲ། །ཡུལ་གཞན་མེད་པར་རྣམ་པར་འཛིན་ཡོན་ཏན། །སེམས་ཀྱི་རྣམ་པར་གཡོ་བ་
དང༌། །མྱུར་བར་བགྲོད་ལྡན་ཆུ་བོའི་རླབས། །གློག་གི་ཕྲེང་བ་རང་བཞིན་གྱིས །སྐད་ཅིག་གཉིས་
སུ་མི་གནས་སོ་སྐྱོན།།མཚུངས་སྦྱོར་གྱི་རྟོག་པའོ །།
དྲན་ཤེས་བག་ཡོད་ཀྱིས་འཕགས་པ། །དྲི་མེད་ཚུལ་ཁྲིམས་རྣམ་པར་འཕེལ། །མ་བཅིངས་
རང་གར་སྤྱོད་པ་ཡིས། །སེམས་ཀྱི་བག་ཡངས་རྣམ་པར་ཉམས། །སེམས་ནི་སྐྱོ་ཞིང་ཡིད་འབྱུང་བས། །
196

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ
ཆགས་པ་རབ་ཏུ་སེལ་བྱེད་དེ། །ཐརཔའི་བདེ་ལ་རབ་ཆགས་པ། །འདི་ཉིད་ཀྱི་ནི་སྒྲུབ་པ་པོ་ཡོན་ཏན་
འགལ །ལྟ་བྱེད་རབ་ཡངས་མཐོང་བས་དབེན། །སྐྱོ་བ་མེད་ལ་མ་འགགས་པ། །མི་འགྱུར་ཀུན་ཏུ་
འགྲོ་བདག་ཉིད། །སེམས་ཁྱོད་སུ་ཡིས་ཇི་ལྟར་ངེས་རྫས་འགལ །ཁྱོད་ནི་ཤེལ་དང་དྭངས་བའི་མཚོ། །
ནམ་མཁའི་ནོར་བུ་ཁྱོད་རང་བཞིན། །རྒྱལ་བ་ཡིས་ཀྱང་རྣམ་ཀུན་ཏུ། །ཅུང་ཟད་མ་དམིགས་ཉིད་
མིན་ནམ་རྫས་དང་ལས་འགལ། །འགྲོ་བ་སྡུག་བསྔལ་གྱིས་གཟིར་བ། །ཡུལ་ནི་ཉེ་བར་མི་གནས་ལ། །
སེམས་ཁྱོད་ལྷག་པར་བརྩེ་བའི་སེམས། །ཀུན་ཏུ་རྣམ་འཁྲུག་བླ་མེད་དོ་གཞི་གཅིག་གི་བྱ་འགལ། །ཀུན་ཏུ་
རྟོག་ཁྱོད་བརྟན་དང་གཡོ། །མེད་དང་སྣང་བ་དེ་བཞིན་དུ། །དུ་མ་གཅིག་གི་རང་བཞིན་དག །
འགྲོགས་ལ་སུ་ཡིད་བརྟན་པར་ནུསསྦྱར་བའི་འགལ་བ། །འགལ་བའི་རྟོག་པའོ །།
བགྲོད་མ་དགོས་པར་ཕྱོགས་རྣམས་སུ། །འགྲོ་དང་འོང་བའི་བཀོད་པ་ཅན། །རབ་མཛེས་
རྨི་ལམ་ནོར་བུ་ཡི།།ཤིང་རྟ་འདི་ནི་བདེ་བར་འཇུག།སྐབས་མིན་གྱི་རྟོག་པའོ །།
སྤངས་པ་དང་ནི་རྟོགས་པ་ཡིས། །ཤཱཀྱའི་དབང་པོ་མངོན་བྱང་ཆུབ། །བསམ་བཞག་མེད་
ལ་རང་སེམས་ཁྱོད། །རྒྱགས་པ་བསྐྱེད་པར་མི་རིགས་སོ་དཔེར་བརྗོད་དང་།གཞན་གྱིས་དགེ་བ་མ་
ལུས་པ། །རབ་ཏུ་བསྡུས་ཏེ་གཅིག་བྱེད་པ། །སེམས་ཁྱོད་ཀྱིས་ནི་འཕྲོག་པའི་ལས །འདི་ནི་རིགས་
པ་མིན་པ་ཉིད་གཉིས་པ །ཁྱོད་ཀྱི་ཤེས་རབ་ཉིན་མོར་བྱེད། །ལོག་རྟོག་མུན་པ་དག་གི་དགྲ། །ཅི་སླད་
ཝ་ནི།།ཀན་ལ་གཉེན་བཤེན་ཉིད་དུ་
ཁྱོད་ཀྱི་ང་རྒྱལ་ནི།།ཀུན་ལ་གཉེན་བཤེན་ཉིད་དུ་འགྱུར་གསུམ་པ། །ཟོལ་གྱི་རྟོག་པའོ །།
བློ་ལྡན་དབང་པོ་སྙིང་རྗེའི་གཏེར། །བུ་གཅིག་ལྟ་བུར་སྐྱེ་དགུ་ཀུན། །ཀུན་ནས་རྗེས་སུ་
འཛིན་སྟོན་པ། །སེམས་ཁྱོད་དོན་རྣམས་རབ་འཛིན་བྱེད་མཆོག་སྟོན །སེམས་ཁྱོད་ཡོད་དང་མེད་
འགལ་མེད། །ཆོས་རྣམས་ཀུན་གྱི་དེ་ཉིད་དང༌། །ཡོན་ཏན་ཐ་དད་ལྷན་ཅིག་དང༌། །ངེས་པར་སྟོན་
བྱེད་ཁོ་ནར་གསལ་མཆོག་མིན་སྟོན། །ངེས་བརྟན་གྱི་རྟོག་པའོ །།
འདི་ལྟར་མཚན་མོར་བྱེད་པ་ཡང་། །བདག་གི་སེམས་དང་ལྷན་ཅིག་བསིལ། །མཚན་མོའི་
དུས་ཀྱི་དཔའ་མོ་ཡང༌། །ལོག་ལྟའི་མིག་དང་ལྷན་ཅིག་ཟུམ་ཡོན་ཏན་ཐ་དད་དང༌། །རྣམ་བཀྲ་ཤེས་བྱའི་
དཀྱིལ་འཁོར་དང་། །ལྷན་ཅིག་ཤེས་རབ་སྣང་ཆེན་གསལ། །དེ་ཡི་བྱམས་བརྩེ་དང་མཉམ་དུ། །འགྲོ་
197

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལ་དགེ་ལེགས་རྣམ་པར་འཕེལ་བྱ་བ་ཐ་དད་ལྷན་ཅིག།རྒྱལ་བའི་མཐུ་བྱིན་རྨད་བྱུང་དང༌། །རང་ཉིད་ཀྱི་ནི་
སྐལ་བཟང་དག །དེང་འདིར་སྐྱེ་དགུའི་དགེ་ལེགས་དང༌། །ལྷན་ཅིག་ཉིད་དུ་རྣམ་པར་རྒྱས་བྱ་བ་གཅིག་
པའི།།ལྷན་ཅིག་བརྗོད་པའི་རྟོག་པའོ།།
འགྲོ་བ་ཀུན་ལ་ཡང་དག་ལམ། །སྦྱིན་ཁྱོད་ཁྱོད་ཀྱི་མཐུ་ཡིས་ནི། །དེ་དག་རྣམས་ཀྱི་དཔལ་
དང་འབྱོར།།དཀའ་བས་རྙེད་པ་མཐའ་དག་ཕྲོགས། །ཡོངས་རྗེས་ཀྱི་རྟོག་པའོ །
སེམས་ཁྱོད་ཉེ་རིང་མེད་བྱམས་ཤིང༌། །ཆོས་རྣམས་ཀུན་གྱི་དེ་ཉིད་མཐོང༌། །བདེ་ཆེན་གོ་
འཕང་དམ་པར་རོལ། །དབང་ཕྱུག་དམ་པས་མཐའ་དག་བསྲུངས།།ཤིས་པ་བརྗོད་པའི་རྟོག་པའོ །།
རིན་ཆེན་བྱང་ཆུབ་སེམས་ཀྱི་དཔལ། །སྣ་ཚོགས་སྣང་བས་འགོག་པར་བྱེད། །སྒྱུ་འཕྲུལ་
ཕུན་སུམ་ཚོགས་འབར་བས། །འདི་ལ་བྱ་དཀའ་ཅི་ཞིག་ཡོད། །རབ་སྤེལ་གྱི་རྟོག་པའོ།། "
སེམས་ཁྱོད་ཕན་ཚུན་ཕན་བྱེད་ལ། །དོན་མེད་མ་ཡིན་སྐབས་སུ་བབས། །ཟབ་མོའི་དོན་
ཡང་རྟོགས་བྱེད་དེ། །རྒྱན་རྣམས་ཀུན་གྱི་རྒྱན་དུ་གྱུར།།དགོངས་པ་ཅན་གྱི་རྟོག་པའོ །།
སེམས་ནི་སེམས་གཞན་བྱེད་མེད་ཀྱང་རང་དབང་མེད་བཞིན་རྣམ་པར་གཡོ། །ཀུན་ལ་
དབང་བྱེད་བྱེད་པོ་ཀུན་གྱི་དབང་ཕྱུག་ཆེན་པོ་ཟླ་མེད་པ། །བདག་གཞན་གཉིས་གཉིས་མེད་མེད་
མཉམ་པའི་གོ་འཕང་མཐོང་དང་རྟོགས། །མངོན་བྱར་མེད་པ་གྲུབ་པའི་མཐར་སོན་མགོན་པོ་བླ་མ་
རྒྱལ་དབང་པོ། །སེམས་ཁྱོད་སྟོང་ཉིད་ཏིང་འཛིན་འཛིན།།དེ་ཚེ་འང་ཁྱོད་ལ་མེད་མེད།།སྟོང་དང་
མི་སྟོང་མཉམ་ཉིད་མེད། །སྨྲ་བསམ་བརྗོད་ལས་འདས་མིན་མིན། །རང་གི་ངོ་བོ་ཡོད་མེད་མེད། །
གཉིས་དང་གཉིས་ཀའི་དངོས་མེད་མེད། །ཆོས་དང་གང་ཟག་བདག་མེད་མེད། །བདག་མེད་ཉིད་
ནས་གང་མེད་མེད། །སེམས་ཅན་སངས་རྒྱས་རང་བཞིན་བཞིན། །སེམས་ཁྱོད་དོན་དམ་ཡེ་ཤེས་
ཤེས། །བདག་ནི་མངོན་མེད་ཚངས་དབང་དབང༌། །རིན་ཆེན་སེམས་ཀྱི་རིགས་བྱེད་བྱེད། །འདི་ཡི་
དྲི་མ་མཐའ་དག་དག །སྲིད་ཞི་མཉམ་ཉིད་དངོས་གྲུབ་གྲུབ།།ཀུན་རིག་རྟོགས་པའི་འདོད་འཇོ་འཇོ། །
རང་སེམས་སྐུ་བཞིའི་དཔལ་འབྱོར་འབྱོར། །ཁྱོད་དང་དང་པོའི་མགོན་དེ་བཞིན། །ཆོས་ཀུན་ཀུན་ཏུ་
ཞི་བ་ཞེས། །གཞན་མིན་མིན་པར་མ་དམིགས་པ། །རྣམ་དག་དག་པ་མཆོག་གི་སེམས་བར་གྱི་བཟུང་ལྡན་
198

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ།
བར་མ་ཆོད།།
སོ་སོ་རང་རིག་ཡེ་ཤེས་ཆེ། །སོ་སོ་སྐྱེ་སོགས་མཐའ་ཡས་པ། །སོ་སོ་རང་རང་ངོ་བོ་ཉིད། །
སོ་སོ་ཉིད་ན་དབྱེར་མེད་། །ལ་ལ་ཕྱིན་ལོག་ཞེན་དབང་གིས། །རང་རང་ངོ་བོ་ལས་ཉམས་པ །
ཡང་ཡང་འཁོར་བའི་འཁོར་ལོ་ཆེར། །ངལ་ངལ་བཞིན་དུ་སྡུག་བསྔལ་སྤྱོད་ཐོག་མའི་བཟུང་ལྡན་བར་མ་ཆོད། །
གང་གང་གང་ལས་བྱུང་སོང་གནས། །ཡང་ཡང་ཡང་དུ་རྣམ་བལྟས་པས །དེ་དེ་དེ་བཞིན་ཉིད་
གཅིག་པུར། །གྲུབ་གྲུབ་གྲུབ་པ་མེད་པར་མཐོང༌། །ཆོས་ཀུན་གང་གང་གང་དུ་ཞེས། །རྣམ་བརྟགས་
འགྲོ་འོང་མེད་མེད་མེད། །མཉམ་ཡངས་ཡངས་པ་ལྟ་བུའི་སེམས། །དོགས་པ་བྲལ་བ་དེ་དེ་ཉིད་ཟུང་
ལྡན་གྱི་རྣམ་གྲངས་གཞན། །འཁོར་བ་འཁོར་བ་ཉིད་དང་ནི། །མྱང་འདས་མྱང་འདས་ཁོ་ནར་ཁྱོད། །ངོ་བོ་
ངོ་བོ་ཞེས་རྟོག་ཅིང༌། །གཞན་པ་གཞན་པ་ཉིད་མཐོང་འཁྲུལ། །སེམས་ཀྱི་ངོ་བོ་ངོ་བོ་མེད། །འདོད་
བདེའི་སྙིང་པོ་སྙིང་པོས་དབེན། །འགྲོ་བ་ཆུ་ཟླའི་རང་བཞིན་བཞིན། །ཐམས་ཅད་ཐམས་ཅད་ཁྱོད་
ཉིད་ཉིད་འདི་ཡང༌།སྟོང་ཞིང་སྟོང་ཞིང་སྣང་བའི་སེམས། །ཉེ་བར་སྣང་ཡང་སྣང་བ་མེད། །ལྷུན་གྱིས་
གྲུབ་པའི་སེམས་ཉིད་སེམས། །དེ་ཉིད་དང་ནི་གཞན་གྲོལ་ཉིད་ཟུང་ལྡན་བར་མ་ཆོད་བསྡུས་པ། །ཐོག་མཐའ་
མེད་ཅིང་དམ་པའི་དོན། །དོན་མཆོག་ཟབ་ཅིང་ཆེ་གསལ། །གསལ་བདེ་རྣམས་ཀུན་མཆོག་ལྡན་
སྟོང༌། །སྟོང་ཉིད་བདེ་ཆེན་རང་གི་སེམས་གཞན་གྱི་མཐའ་ཐོག་སྦྱར་བའི་ཟུང་ལྡན། །ཀུན་ནས་མེད་ཀྱང་ཆོས་
རྣམས་ཀུན། །རང་སེམས་དེ་བཞིན་གཤེགས་པ་དང༌། །འགྱུར་མེད་གཞོམ་མེད་མེད་མི་འགྱུར། །རོ་
གཉམ་རང་སེམས་སྙིང་པོར་། །སེམས་ནི་མེད་ཡོད་མཉམ་པ་ཉིད་མཐའ་ཐོག་སྦྱར་བའི་ཟུང་ལྡན། །རང་
གཞན་གཉིས་འཛིན་རྣམ་པར་དག །ཡུལ་ལ་མཐའ་སྣང་མེད་ཉིད་སྟོང༌། །དོན་ལས་བདེན་རྟོག་
འཁྲུལ་སྣང་བསལ། །སྟོང་གསལ་བདེ་བ་བདེ་གསལ་སྟོང་ཀུན་འཁོར་[དྲངས་བཞིན་འོག་མ་གཉིས་ཏེ་དགུའི་སྦྱོར་བ]། །
སེམས་ཉིད་རང་བཞིན་རང་ཉིད་སེམས། །དངོས་རྣམས་དེ་ཉིད་དེ་རྣམས་དངོས། །མེད་ཀྱང་ཡོད་ལ་
ཡོད་ཀྱང་མེད། །རང་ལས་གཞན་བཞིན་ཀུན་མེད་དེ་ཕྱེད་འཁོར། །འཁོར་བ་འཁོར་བཞིན་དེ་དངོས་
སེམས། །ཡིད་བཞིན་ནོར་བཞིན་ཡིད་ཀྱི་དཔལ། །འདི་ནི་བདག་གི་རང་བཞིན་སེམས། །ཡུལ་
དབང་དོན་རྣམས་གང་ཡང་མེད་ཀུན་འཁོར། །
199

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འཕྲོ་འདུ་རང་སེམས་ལས་གཞན་མཐོང་མེད། །རང་སེམས་དབང་སྟོབས་མཆོག་བདེ་
ཟབ་མོ། །སྟོང་གསལ་བྱམས་བརྩེ་དགའ་བདེ་ཕན་བཟང་ཀུན་ཏུ་བདག་།ཨཱརྱ་ཨུ་པ་ཨེ་ཝཾ་ཨི་མཾ། །
རྣམ་ཀུན་བདག་ལ་བརྩེ་བས་རབ་དགོངས། །ཨོཾ་ཌི་རྀ་ཥི་ལི་ཨི་ཨཾ་ཨཱཿ །མཆོག་གི་གྲུབ་པས་བདག་
ཡིད་ཚིམ་མཛོད་དབྱངས་གསལ་བྱ་དགའ། །ཀ་ར་ཁ་དང་ག་པུར་མངར་བཞིན། །ང་ཡིད་ཞེན་པ་རྣམས་ལ་
བདེ་བ། །ཙ་ལའི་ཚ་གདུང་ཛ་ཧཱུྃ་སོགས་ཀྱིས །ཉ་ཡིག་རྒྱན་ལྡན་བརྗོད་པའི་མཐུ་བཞིན། །ཏ་ར་ཐ་
དད་ད་དུང་མ་ནི་ཚུལ། །ན་སོགས་ངོ་བོ་མཐོང་ངམ་མངོན་སུམ། །པ་སངས་ཕ་རོལ་བ་ལང་སོགས་
འགྲོ། །མ་ལུས་སྣང་ནུས་མིན་བཞིན་དམན་བློ། །ཡ་རབས་རསྨི་ལཀྵ་ལྡན་རྣམས །ཤ་སོགས་སྤྱན་
དང་ས་བཅུ་སོགས་འགྲུབ །གྷ་ཡ་ཛྷ་བྷ་ར་བྷ་བ་དེ་དག་གི་བྱ་བྱེད། །ཨཀྵ་ར་ཡི་སྦྱོར་བས་རབ་གསལ་
གསལ་བྱེད་ངེས་པའི་བྱ་དགའ། །བཅོམ་ལྡན་དམ་ཆོས་འཇམ་པའི་དཔལ་སོགས། །དེ་བཞིན་ཟས་གོས་བྱེ་
བྲག་འཁྲུལ་སྟོན། །གདངས་ལྡན་ཁྱད་པར་ཡི་གེའི་འགྱུར་བ། །རང་གི་སེམས་ཉིད་ཀུན་ཏུ་རབ་སྣང༌། །
ཧ་ཧ་ལ་སོགས་དགྱེས་པའི་གཞད་སྒྲ། །རང་སེམས་དེ་ཉིད་གསུམ་གྱི་དངོས་པོ། །ཧཱུཾ་སོགས་ས་བོན་
བྱེ་བ་དཀྲིགས་ཕྲག།སྒྲ་དབྱངས་ཡི་གེ་ནམ་མཁའི་མཐར་ཁྱབ་དེ་དག་གི་ཁྱབ་བྱེད། །
མ་དག་ཐམས་ཅད་ཟད་པ་ཡང་དག །རང་དང་གཞན་ཡང་མཉམ་པར་དག་པས། །ཐམས་
ཅད་ཐམས་ཅད་བཟང་ངན་མཉམ་པ། །འཕགས་པ་དག་ལ་བདག་ཅག་རབ་དད། །ལག་པས་
མཁའ་ལ་ཚད་འཇལ་བ་དག །ངལ་བར་ཟད་པ་ཙམ་ལས་གཞན་པ། །གང་ལ་ཕན་པ་འགའ་ཡང་
ག་ལ། །བཙལ་བར་ཆགས་པས་འབད་པའང་མ་དག །ས་ལ་དཔག་བསམ་འདབ་མ་རབ་ཡངས། །
གང་དག་ལས་དང་ལས་ལ་གནས་པ། །མཉམ་པར་རབ་གནས་ཡན་ལག་མཐའ་དག །རབ་ཚང་
གར་མཁན་གར་ལ་དགའ་བ། །རབ་གཙང་པདྨ་འདབ་ལ་རབ་གནས། །མ་འགལ་འགལ་དང་
མཉམ་པ་མཐའ་དག །ཁ་དང་ཡན་ལག་འཆང་དང་གར་ལ། །རང་རང་ལས་ལ་རང་རང་རབ་དབང༌། །
དགའ་བ་ནམ་མཁའ་མཉམ་ལ་དབང་བ། །དབང་མས་དབང་རབ་འཕགས་པ་དག་ལ། །ཕན་དང་
དགའ་བ་མཐའ་ཡས་རབ་འབར། །དམན་ལས་དམ་པར་འཕགས་གང་ཡ་མཚན། །མཚན་མ་ཟད་
ལ་ཡ་རབས་དག་དགའ། །ཡ་རབས་མཚན་མས་ཉམས་ལ་ཉམས་པ། །དམན་པ་ཐ་ཆད་ངན་པ་ཡང་
200

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ།
དག །ཕན་མཛད་འཕགས་པས་གསལ་བར་རབ་བཤད། །ཕ་མ་མཐའ་དག་ལ་ཕན་བསམ་བཟང་། །
ས་དང་ལམ་ཡངས་ཡང་དག་འདས་ནས། །རང་རང་ལ་གནས་ཡང་དག་དམ་པ། །བདག་དང་མཐའ་
དག་མཉམ་ལ་རབ་གནས །
སྤྲིན་ཐིགས་བསིལ་ཞིང་ཡིད་ཀྱིས་ཅི་བཞིན །སྲིད་ཞི་གཉིས་གཉིས་མིན་བཞིན་མི་
ཤིགས། །ཡིད་རིག་ཉིད་འདི་རིག་འཛིན་འདི་ནི།།མིང་ཚིག་ཡིད་རིག་ཅི་ཞིག་མི་འཛིན། །
བརྟུལ་ཞུགས་བཅུ་དྲུག་ཆུ་རྒྱུན་ཀུན་འབྱུང༌། །ཀུན་ཏུ་ནུས་མཐུ་ཤུགས་འབྱུང་མཐུ་གྲུབ། །
དུས་གསུམ་ཀུན་བཞུགས་ལྷུན་གྲུབ་སྐུ་གསུམ། །ལུས་ཡུལ་གཟུགས་ཕུང་བདུད་དཔུང་ཀུན་འདུལ། །
བདེ་གཤེགས་བཤེས་གཉེན་བདེ་ཆེན་སེམས་ཏེ། །དགེ་ལེགས་ཡེ་ཤེས་དཔེ་མེད་བརྩེ་ཆེན། །ཉེས་
མེད་བདེར་འདྲེན་ཇེ་ཆེར་ལེགས་འཕེལ། །རྟེན་འབྲེལ་མཁྱེན་ཆེན་སེམས་འདྲེས་འབྱེད་བྱེད།།
སྐྱོབ་མཆོག་མགོན་པོ་སྟོན་ཆོས་ཚོགས་དགོངས། །སོ་སོར་བློ་གྲོས་ཉོན་མོངས་རྨོངས་
སེལ། །ངོ་བོ་བོར་ཡོད་སོགས་བློ་གྲོས །རྨོངས་བློ་འཇོམས་བརྩོན་མགོན་ཁྱོད་ཡོངས་བསྟོད་
དབྱངས་ཀྱི་ཆ་ཤས།།བྱ་དཀའི་རྟོག་པའོ །།
མཚམས་སྦྱོར་འདྲེས་པ་དོན་སྦས་སེམས་ཁྱོད། །གཅིག་ཀུན་ཏུ་ཆགས་བཞིན་གཞན་ལ་
གྲགས་སྨྲས། །སླུ་བར་བྱེད་པ་གཉིས་སླུ་བྱེད་ཉིད་མཚུངས །ཤིན་ཏུ་འཁྲུགས་པས་བཀྲུགས་པས་
ཁྱོད་ནི། །རྨོངས་བྱེད་གསུམ་རིམ་པ་དང་བྲལ་རབ་མཚུངས། །ཚིག་དེས་དོན་དེ་རྟོགས་དཀའི་བདག་
ཉིད། །སེམས་ཁྱོད་ངེས་པར་རབ་བཅོམ་བཞི་བཞིན་ནོ། །འདྲ་བ་དོན་གཞན་བརྗོད་པས་རབ་
བསྒྲིབས། །ཁྱོད་ནི་མཐུན་པའི་གཟུགས་དང་རབ་མཚུངས། །མཚན་ཉིད་ངེས་ཚིག་ཙམ་ལས་ཉམས་
བྲལ། །སེམས་ཁྱོད་རྩུབ་མོ་བཞིན་དུ་རབ་སྣང༌། །གྲངས་སུ་བྱ་བ་རྟོགས་བྱེད་སེམས་ཁྱོད། །གྲངས་
ཉིད་ཅེས་བྱ་དང་མཚུངས་དོན་གཞན། །དག་གིས་རབ་བསྒྲིབས་རབ་རྟོག་ཉིད་མཚུངས། །མིང་གིས་
སྒྲིབ་ཕྱིར་མིང་འདུས་བཞིན་ཏེ། །དོན་གྱིས་དོན་གཞན་སྦས་ཕྱིར་བསྒྲིབས་མཚུངས །སྒྲ་ཙམ་མཐུན་
པས་རྨོངས་བྱེད་ཁྱོད་ནི། །མཐུན་པའི་སྒྲ་དང་མཚུངས་པ་ཉིད་དོ། །ཤིན་ཏུ་རྨོངས་བྱེད་རྨོངས་བྱེད་
བཞིན་ཏེ། །གྲགས་མིན་སྤངས་པ་འཕྲོག་བྱེད་ལྟ་བུ། །རྟེན་བསྒྲིབས་བརྟེན་པ་གསལ་ཕྱིར་ཁྱོད་ནི། །
201

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཅིག་བསྒྲིབས་ཉིད་མཚུངས་གཉིས་ཀ་སྦས་ཕྱིར །གཉིས་བསྒྲིབས་འདྲེས་པས་འདྲེས་པ་ཉིད་
བཞིན།།ཁྱོད་ནི་གབ་པས་ཤིན་ཏུ་ཟབ་པ། །གབ་ཚིག་གི་རྟོག་པའོ །།
རང་སེམས་སྒྲིབ་བྲལ་ནམ་མཁའི་ནོར་བུ་བཟང༌། །འོད་མཆོག་མཐའ་དག་འོད་བྲལ་རབ་
བྱེད་པ། །མཚུངས་མེད་རྒྱལ་བའི་འོད་སྣང་དགེ་ལེགས་འབྱུང༌། །འོད་ཀྱི་རྒྱལ་པོའི་རྒྱལ་མཚན་
བསམ་ཡས་ཉིད་སྦྱར་བ །རབ་ཏུ་གསལ་ལྡན་རྣམ་པ་སྣ་ཚོགས་པ །རྣམ་བཀྲ་ཤེས་བྱའི་འདབ་ཕྲེང་
བྱེ་བ་བརྒྱས། །མཆོག་ཏུ་འོད་གསལ་ཡོན་ཏན་དྲི་བཟང་ཅན། །སེམས་ཀྱི་མཚོ་སྐྱེས་ཡིད་འོང་སྙིང་
པོར་བྱས་རབ་དང་། །གང་ལ་བརྩོན་པའི་རྟ་མགྱོགས་སྤྲིན་གྱི་ཤུགས། །དང་འདོད་ཡིད་ཆེས་གསེར་གྱི་
སྒ་སྲབ་མཛེས། །དུང་ཕྱུར་ཕྲག་བརྒྱར་རབ་མཆོག་དགེ་ལེགས་གཙོ །འདུན་པའི་ཁ་ལོ་སྒྱུར་སེམས་
ཤིང་རྟའི་འགྲོས་མཉམ་། །སྤྲིན་ལྡིང་ལ་གནས་སྤྲིན་དཀར་མཛེས་པའི་བཞིན། །ལྷ་མོ་ལྷ་དབང་ཡིད་
འཕྲོག་རབ་མཛེས་ཟུང༌། །ཡིད་བཞིན་པདྨོའི་སྤྲིན་སྤྲོ་ཡིད་བཞིན་མ། །ངོ་མཚར་རྒྱ་མཚོར་རབ་
འཕྲུལ་རབ་མཆོག་སེམས་སྙན་པ། །སེམས་ནི་དགེ་བ་རྣམས་དང་མི་དགེ་དང༌། །སྲིད་དང་ཞི་བ་ཀུན་
ལ་དབང་བྱེད་དེ། །དབང་བྱེད་དེ་འདྲ་བདུད་དམ་ཚངས་པ་འམ། །གཙང་མའི་གནས་ནའང་མེད་
ཅེས་མགོན་པོ་གསུང་བཞོན་པ། །སྐད་ཅིག་གཅིག་མངོན་རྫོགས་པར་བྱང་ཆུབ་པ། །ཐུབ་དབང་དེ་
བཞིན་གཤེགས་པ་བཅོམ་ལྡན་འདས། །འཕངས་མེད་ལུས་གཏོང་ལ་སོགས་བརྩོན་པ་བརྒྱས །
བསྐལ་མང་རྒྱ་མཚོར་སྐྱེ་མེད་རབ་འཇུག་མཛད་དཀྱིལ་འཁོར །ཅུང་ཟད་ཅུང་ཟད་བཅོམ་པ་མ་བྱས་
པར། །རང་སེམས་གཅིག་པུའི་འཇུག་པ་རབ་ངེས་ལས། །ཇི་སྙེད་ཕྱོགས་བཅུའི་འཇིག་རྟེན་ཁམས་
ཀུན་གྱི། །བདུད་ཀྱི་དཀྱིལ་འཁོར་མཐའ་དག་ཟིལ་གྱིས་མནན་རྒྱ་ཆེན། །རབ་གསལ་འོད་བརྒྱའི་འོད་
ཀྱི་ཁོར་ཡུག་འབར། །དཔལ་གྱི་དགེ་མཚན་དགེ་ལེགས་སྙིང་པོས་དཀྲིགས། །མཐོ་གཙང་ཡངས་པ་
ནམ་མཁའི་གདན་ལྡན་མ། །སེམས་ཟླ་དབྱངས་ཅན་འགྲོ་བ་ཀུན་གྱི་ཡུམ་བརྗོད་པ། །ཡིད་བཞིན་
དབང་པོ་དོན་དམ་མཆོག་སེམས་དཔལ། །མངོན་ཐོབ་རབ་འབྱོར་གཞན་དུ་འབྱོར་པས་དབེན། །
མཁའ་ཡངས་འོད་ཀྱི་ཁྱོན་ལ་རྡུལ་ཕྲན་བཞིན། །ཁྱོད་ཉིད་ཁྱོད་ཡུལ་དུ་བརྗོད་བྱེད་པོ་སུ་མཛེས་པ། །
སྲིད་པའི་ས་གཞིར་ལས་ཀྱི་གར་ཚུལ་བརྒྱས། །རྣམ་གཡོའི་གར་མཁན་བྱམས་བརྩེའི་ལག་ཡིད་
202

སེམས་ཀྱི་རྣམ་པར་ཐར་པའི་རྒྱན་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ།
འོང་། །སྐྱེ་དགུའི་མ་མར་རྟག་འཁྱུད་མི་གཡོ་བ། །ཀུན་ཏུ་འགྲོ་ཡངས་ཐོགས་མེད་ཀུན་རྟོག་རླུང་ཏིང་
འཛིན།།ཡོན་ཏན་མཆོག་གི་རྟོག་པའོ །།
གྲོང་ཁྱེར་རྒྱ་མཚོ་རི་དུས་ཉི་མ་ཟླ །སྐྱེད་ཚལ་ཆུ་ཡི་རོལ་རྩེད་མྱོས་བྱེད་འཐུང༌། །ཀུན་
དགའི་དགའ་སྟོན་གླུ་བག་གཞོན་ནུ་སྐྱེ། །ལང་ཚོ་འཕེལ་དང་གྲོས་དང་ཉ་དང༌། །བགྲོད་དང་
གཡུལ་དང་འདྲེན་པ་དར་བ་སོགས། །དུ་མའི་རྣམ་པ་རྣམ་པ་སྣ་ཚོགས་པས། །སེམས་ཁྱོད་རབ་ཏུ་
མཛེས་པའི་ཕུང་པོ་སྟེ། །ངེས་པར་རྒྱན་དང་རྒྱན་གྱི་ལམ་རབ་གསལ། །གྲོལ་བ་རིགས་མཛོད་འདུས་
པ་ཞེས་བྱ་དང༌། །བྲྀཏྟ་ཛཱ་ཏིའི་དབྱེ་བ་ཇི་ལྟ་བར། །སེམས་འདི་རྣམ་དབྱེ་དུ་མའི་འགྱུར་བ་ལས། །
དམར་སེར་ཅན་སོགས་དག་གིས་རྣམ་བཀོད་བཞིན། །འདོད་པ་མེ་ཏོག་གི་བཅུད་ལ་མངོན་པར་ཞེན་
འི་ཆོག་ཤེས་པས་ང
པས་ནམ་དུའང་བརྟན་པའི་ཆོག་ཤེས་པས་དབེན་ཞིང༌།
ཞེ་སྡང་གི་མཚོན་རབ་ཏུ་རྣོ་བས་རང་དང་གཞན་མཉམ་པར་བྱེད་པ་ཅན་ཉམས་ཡིན་ནམ་བརྟག
།རབ་ཏུ་རྨོངས་པའི་སེམས་རྐང་དྲུག་ལྡན་པ་དགའ་བ་དང་མཆོག་ཏུ་བདེ་བའི་གསུང་རབ་ཏུ་རྒྱས་
པ། དཔའ་བར་འགྲོ་བ་ལ་སོགས་པའི་ཏིང་ངེ་འཛིན་པདྨོའི་ཚལ་རྒྱས་ཤིང་ཤིན་ཏུ་རྒྱ་ཆེ་བར། དེ་ཁོ་
ནའི་སྙིང་པོ་བཅུད་ཀྱི་ཁུ་བས་མངོན་པར་ཚིམ་ཞིང༌། དམ་པའི་དོན་གྱི་ནམ་མཁར་བག་ཡངས་སུ་
འཕུར་ལྡིང་རྩ་བའི་རོལ་གར་དང༌། ལེགས་པར་བཤད་པའི་གླུ་དབྱངས་རྣ་བའི་བདུད་རྩི་དང༌།
གཞན་ཕན་བདུད་རྩིའི་དགའ་སྟོན་གྱི་གཏེར་བྱེད་པའོ་ཞེས་རྣམ་པར་རྟོག་སྟེ། གཞན་དུ་ན་སེམས་ཀྱི་
སྨིག་རྒྱུ་ལས་བདེན་པའི་ཆུ་སུ་ཞིག་གིས་རྙེད་པར་འགྱུར།འོན་ཏེ་མིག་གི་སྐྱེས་བུ་ལས་རྣམ་པར་
གཞལ་ཏེ། ཁྱོད་སྨྱོ་བར་གྱུར་ཏམ། ཆུའི་ཟླ་བ་འདི་ནི་དགེ་བའི་བཤེས་གཉེན་བླ་ན་མེད་པ་སྟེ། ཀུན་
ཏུ་སོན་པའི་ནམ་མཁའ་འདི་ནི་བདག་གིས་གཞོམ་པར་བྱ་བ་གཅིག་པུའོ། །ཡིད་བཞིན་ནོར་བུ་
ལའང་བདག་དགའ་བ་མགོན་པར་གཏོང་ཞེས་བྱ་བ་ནི་རིགས་པས་གྲུབ་པའོ །བསྡུས་པའི་རྟོག་
པའོ།། །།
དེ་ལྟར་སེམས་ཀྱི་འཁྲི་ཤིང་ནི། །རྣམ་དབྱེ་ཡལ་འདབ་བརྒྱ་སྟོང་དང༌། །མཛེས་པའི་མེ་
ཏོག་དབྱེ་བ་ཅན། །དཔག་ཏུ་མེད་པའི་ཡོན་ཏན་ལྡན། །དོན་བྱ་དཀའ་དང་སྦས་སོགས་ཀྱི། །རྒྱན་
203

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཀྲ་མཁས་པའི་རྣམ་ཕྱེ་བ། །རང་གི་ངེས་དབང་གིས་ཅུང་ཟད། །དོན་ལྡན་སྒྱུར་འདས་ལ་ནོངས་
གང༌། །སེམས་ཀྱི་གསང་ལ་རྩེ་གཅིག་བློ། །བརྟན་བྱས་མ་བསྒྲིབས་མི་ཞན་ཞིང༌། །མི་ཆུང་མི་དམན་
བུལ་བ་ཡི། །ཤེས་ལྡན་མཁའ་ལ་སྤྱོད་པ་རྒྱན། །འདོད་པ་ཐར་པ་ནོར་ཆོས་ཀྱི། །དབང་བྱས་བཅད་
ལྷུག་འདྲེན་བདག་ཉིད། །རྣམ་འདྲེན་གསུང་རབ་བདུད་རྩིའི་སྒོ། །གང་འདི་དེ་རིང་རྣམ་པར་ཕྱེ། །
རབ་སྙན་དབྱངས་ཀྱི་ཡན་ལག་བྱེ་བ་གྲངས་མེད་རྒྱ་མཚོའི་གསུང་ནི་མཁའ་ལས་མཆོག་ཏུ་རྒྱ་ཆེ་
ཡངས །བསམ་གྱིས་མི་ཁྱབ་གསང་བའི་མཛོད་ཆེན་ཇི་སྙེད་ཇི་བཞིན་རྫོགས་པར་བརྗོད་ནུས་
ཐམས་ཅད་མཁྱེན་ལས་སུ །མོས་དབང་རབ་ཏུ་བརྟན་པར་ཉེར་བཀོད་མ་ལུས་འགྲོ་ཀུན་བཅོམ་
ལྡན་གསུང་གི་གསང་བ་ལ་འགོད་སླད། །རིན་ཆེན་བྱང་ཆུབ་སེམས་ལ་ཉེར་བསྔགས་ཚིག་གི་ཕྲེང་བ་
སྔོན་གྱི་གཞུང་ལུགས་ཇི་ལྟ་ཉིད་དུའོ། །འདི་ཡི་དགེ་ཚོགས་དཔལ་ལྡན་རབ་དཀར་དྲི་མེད་ཟླ་རྒྱས་
ཟླ་བའི་འོད། །མ་ལུས་སྐྱེ་དགུའི་དགེ་ལེགས་ཀུ་མུད་མཆོག་ཏུ་རྒྱས་བྱེད་ཕྱིན་ལོག་བློ། །འདབ་རྒྱས་
པདྨོ་རྨུགས་པའི་རྒྱ་ཡིས་མིག་ལ་བཞིན་དང་གང་ལ་ལ། །སྐལ་ལྡན་ནོར་བུ་སྙན་ངག་བདུད་རྩི་རྒྱ་
མཚོའི་བྱེད་པོར་འདི་གྱུར་ཅིག །
སེམས་ཀྱི་རྣམ་པར་ཐར་པ་ཞེས་བྱ་བ་རྒྱན་གྱི་སརྒ་རྣམ་པར་བཀོད་པ་སྙན་ངགས་ཀྱི་
གཙུག་ལག་གི་སྦྱོར་བ་དོན་མཐུན་ཏུ་བསྒྱུར་ཏེ། ཝརྟ་ནའི་བརྗོད་པ་དང་རྗེས་སུ་མཐུན་པར་བསྟན་པ།
བདེ་བར་གཤེགས་པའི་གསུང་རབ་རྒྱ་མཚོ་ལ་མོས་པས་ལེགས་པར་འཇུག་པའི་སྒོ། ཆོས་ཀྱི་རྗེ་
མགོན་པོ་འཇམ་དབྱངས་ལ་ལི་ཏ་བཛྲ་གྱི་ཞབས་ཀྱི་རྡུལ་མཆོག་ཏུ་ཕྲ་བའི་ཆ་ཤས་ཀྱི་བཀའ་དྲིན་
ཚད་མེད་པ་ལས་ཡང་དག་པར་སྐྱེས་པ། སྔོན་ལེགས་པར་སྦྱངས་པའི་ཆ་ཤས་ཀྱི་འཇུག་པ་མངོན་
པར་བཀྲ་བ་ཅན། དཔལ་མཁའ་སྤྱོད་དབང་པོས་བོད་དང་བོད་ཆེན་པོའི་མཚམས་སུ་ཀུ་མུ་ཏའི་
རིགས་ཀྱི་ལྗོན་པས་བརྒྱན་པའི་རི་སུལ་མཆོག་ཏུ་དབེན་པར་བྲིས་པའོ
204

༄༅། །རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་
སོགས་ཞྭ་དམར་བཞི་པའི་སྙན་ངག་གཅེས་བཏུས་བཞུགས་སོ། །
ཞྭ་དམར་ཆོས་གྲགས་ཡེ་ཤེས
ན་མོ་བུདྡྷྰ་ཡ། བྱང་ཆུབ་ཤིང་མཆོག་ཨ་ཤྭཏྠ་ཡི་དྲུང་དུ་དྲེགས་པས་མྱོས་པ་ཨཱི་ར་ལ་
སོགས་པའི་བདུད་ཀྱི་སྡེ། །དྲག་ཤུལ་སྤྱོད་རྣམས་བྱམས་པའི་མཐུ་ཡིས་བཅོམ་པར་གྱུར་ཚེ་གཙང་
མའི་ལྷ་རྣམས་ཨུ་མའི་བདག་པོ་ལ་སྨོད་ཅིང༌། །སྐྱེས་བུ་ཁྱོད་ནི་ཨེ་མ་རྙེད་དཀའི་བྱང་ཆུབ་གདོན་མི་
ཟ་བར་འཐོབ་ཅེས་བསྔགས་པ་བརྗོད་བཞིན་སངས་རྒྱས་ཏེ། །འཇིག་རྟེན་མེས་པོས་གསོལ་བ་
བཏབ་པས་སྔོན་མེད་ཆོས་ཀྱི་བདུད་རྩི་སྩལ་འདི་ཉོན་མོངས་ནད་སེལ་ཨོ་ཥ་དྷི། །དེ་སླད་ཁམས་
གསུམ་མགོན་པོ་ཁྱོད་ཁོ་ན། །སྐྱོན་དང་བྲལ་ཞིང་ཡོན་ཏན་ཡོངས་རྫོགས་པས །བཅོས་མ་མིན་པའི་
གུས་པ་ཆེན་པོ་ཡིས། །མི་ཕྱེད་ཐལ་མོ་སྦྱར་ཏེ་བསྟོད་པར་བགྱི། །ལྷག་བསམ་རྣམ་དག་རྩ་བ་བརྟན། །
གཞན་ཕན་ཡལ་ག་མཐའ་ཡས་པ །དཔལ་ལྡན་མཚན་བཟང་འདབ་མ་ཅན། །ཡང་དག་མཐར་
གནས་དཔག་བསམ་ལགས། །ཆགས་དང་སྡང་བས་ལས་བསགས་པ། །བག་ཆགས་དང་བཅས་རྩ་
བ་ནས། །ཟད་པར་བསལ་བས་འཕགས་པ་ལ། །ཆ་ཤས་ཙམ་ཡང་ག་ལ་མངའ། །ཚངས་དབང་ཡན་
ལག་དམ་པ་ལ། །ཞབས་པད་ཡང་དག་བཞག་མཛད་ནས། །ལམ་བཟང་གསལ་བར་བསྟན་མཁས་
པས། །ལྷ་དང་བཅས་པས་ཡང་ཡང་བསྔགས། །དམ་བཅས་པ་ལས་མ་ཉམས་པར། །ཟག་པ་མཐའ་
དག་རབ་སྤངས་པ། །ཡ་མཚན་གནས་ལ་དང་བ་རྣམས། །སྐལ་བ་བཟང་བར་མ་འཚལ་ལམ། །
ལས་ལམ་དཀར་བ་ཡན་ཆད་ནས། །བསླབ་པ་བཅས་པ་ཐམས་ཅད་ལ། །མ་ཉམས་གཙང་མར་
205

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གནས་པ་རྣམས། །འདམ་ནང་པདྨ་གཙང་ལྟར་དག །བདག་དང་གང་ཟག་ལ་ཆགས་པ། །རྟག་པར་
ལྟ་བ་ཐ་ཤལ་དང༌། །གཞན་ཡང་ཆད་པར་ལྟ་བ་དག །མཐའ་ལས་འདས་པ་བཤད་ནས་བཀག །
བསྟན་པ་ཐར་ལམ་ཡངས་པ་ལ། །ཐབས་དང་བསམ་པ་རབ་དམན་པ། །ཉན་རང་ས་ལས་འདའ་བ་
དག །རང་དང་གཞན་ལ་ཕན་པར་བཤད། །ཐབས་ལ་མཁས་པ་དང་ལྡན་པས། །བསྐལ་པ་བསམ་
ཡས་དཀའ་བ་སྤྱད། །རབ་མང་རྣམ་པར་ཐར་པ་རྣམས། །དཔག་པར་དཀའ་བ་ལགས་པ་སྙམ། །
ཟས་གཙང་དང་བཅས་ས་བདག་དང་། །ལྷ་དབང་ནས་བརྩམས་གནས་གཙང་བར། །ས་བླར་བག་
ཡངས་གནས་པ་རྣམས། །ཡང་ཡང་ཐལ་སྦྱར་ཕྱག་ཀྱང་བྱས། །ཤམ་བྷ་ལ་དང་མ་ག་དྷཱ། །ཡངས་པ་
ཅན་དང་རྩྭ་ཅན་མཐར། །དག་གསལ་གཏན་ལ་དབབ་མཛད་ནས། །བསྟན་པ་ལྷག་པར་རྒྱས་པ་
ལས། །མ་ཉམས་བསམ་གཏན་ལ་དགའ་བ། །ནགས་ཚལ་དགའ་བ་བརྟས་མཛད་པས། །དབང་
ལྡན་ས་ལྷ་རྣམས་ཀྱང་དད། །གཟའ་དང་སྐར་མ་ལག་ལྡན་བཅས། །བསམ་པ་དག་པས་ཡང་ཡང་
བལྟ། །གནས་བརྟན་གང་དག་ཟག་པ་ཟད། །ལྟ་བ་ངན་པ་རབ་བསལ་བ། །མ་འགགས་པ་དང་བ་
ལང་བདག །བཟང་ལྡན་རབ་བཟང་གྲགས་པ་རྣམས །ཆགས་སྡང་ར་བ་ལས་བརྒལ་བ། །གང་
ལས་གདམས་ངག་མཉན་པ་དང༌། །ནན་ཏན་འབད་པས་མ་ལགས་སམ །དྲ་བ་མཐའ་དག་རྩད་
ནས་བཅད། །ལམ་ལྔ་དག་ལ་དབང་མཛད་པས། །ས་རྣམས་ལ་ཡང་བར་ཆད་སྤངས། །ཐར་པ་དམ་
པ་ལ་ཡང་གནས། །ནམ་ཡང་མཉམ་པར་བཞག་པ་ལས། །ལྡང་བ་དང་བྲལ་རྟག་པར་ཡང༌། །
མཉམ་པར་བཞག་པ་དང་ལྡན་པས། །ཁམས་དང་བསམ་པ་བརྟག་ལ་མཁས། །མཁའ་ལ་ས་ལྟར་
འཆག་པ་དང༌། །ས་ལའང་བར་སྣང་ལྟར་མཛད་པ། །འབར་དང་གསལ་བ་དག་བསྟན་ནས། །
ཐམས་ཅད་ཡང་དག་དད་པར་མཛད། །དགའ་ལྡན་གནས་ན་མ་ཕམ་དང༌། །ལྷ་རྣམས་ལ་ཡང་
བཀའ་སྩལ་ལྟར། །འཕགས་པ་གནས་བརྟན་དམ་པ་ལ། །བསྟན་པ་གཏད་མཛད་ལ་ཕྱག་འཚལ། །
རི་བཞིན་གཟི་བརྗིད་མི་ཤིགས་ཤིང༌། །ཞི་ཞིང་ཉིད་གཟིགས་ཏིང་འཛིན་གྱིས། །ཞིང་འདིར་ཡིད་
བཞིན་བགྱིས་ཤིང་མཆིས། །སྒྲིབ་པའི་དྲི་ནི་རིམ་གྱིས་ཞི། །གཉིས་འཛིན་འདི་ནི་དཔྱིས་འབྱིན་ཞིང༌། །
འཆིང་བའི་འཁྲི་ཤིང་གིས་བཅིངས་པའི། །ཡིད་འདི་ཉིད་ནི་མི་དམིགས་ཕྱིར། །མིང་ཚིག་ཇི་བཞིན་ཅི་
206

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ཞིག་དམིགས། །ཉིད་ཀྱི་རིགས་ནི་ཞི་བའི་རིགས། །བསྡིགས་ཤིང་མི་ཡི་སྙིང་འཇིགས་མིན། །བསྟིང་
ཚིག་མིན་ཞིང་ཡིད་བརླིང་བའི། །རིགས་པའི་ཚིག་གིས་འདྲི་ཞིང་འཛིན། །གཞུང་ལུགས་ཕུལ་བྱུང་
ཐུགས་སུ་ཆུད། །ཀུན་འབྱུང་དུས་ཀུན་དྲུངས་ཕྱུང་གྱུར། །ནུས་མཐུས་གདུག་རྩུབ་བདུད་སྤྲུལ་བཏུལ། །
རྒྱུན་དུ་ཟུང་འཇུག་ལྷུན་གྲུབ་ཐུགས། །སྐུ་གཟུགས་ཚུལ་མཐུན་བརྟུལ་ཞུགས་གྲུབ། །སྒྱུ་འཕྲུལ་ཡུམ་
གྱུར་ལྷུམས་སུ་ཞུགས། །གདུང་རུས་བཙུན་བཟུང་འཁྲུངས་དུས་སུ། །མྱུར་དུ་གུས་འདུད་ཆུ་ཀླུང་ཀླུ། །
རྒྱུ་མཐུན་རྒྱུ་རུ་འབྱུང་ཚུལ་དུ། །རྒྱུད་བླུན་ཕྱུགས་སུ་འདུག་མཚུངས་ཀུན། །དུག་གསུམ་མཐུས་
འཁྲུལ་ཡུན་དུ་རྒུད། །གསུང་ཕྱུང་དུས་གསུམ་དབུགས་བྱུང་འགྱུར། །བདེ་ཆེན་ཡེ་ཤེས་ཆེ་བརྙེས་
ཁྱེད། །ཐེག་ཆེན་བཤེས་གཉེན་ལེགས་བསྟན་པས། །བདེ་དགེ་བསྐྱེད་ཆེད་བདེ་གཤེགས་དེས། །
ངེས་ཤེས་བརྗེད་མེད་ཆེས་ཆེར་སྤེལ། །ཁྲེལ་འཛེམ་བྱེད་དེ་ཁེངས་སེམས་མེད། །བདེན་ཞེན་དབེན་
ཚེ་བདེན་མེད་ཤེས། །དབྱེར་མེད་རྟེན་འབྲེལ་ལེགས་མཁྱེན་ཚེ །བརྩེ་ཆེན་དཔེ་མེད་སྐྱེ་ཞེས་དགྱེས། །
སྐྱེ་མེད་ཤེས་དེས་གཡེལ་མེད་སེམས། །སྐྱེ་མཆེད་རེ་རེ་སྐྱེད་བྱེད་རྐྱེན། །སྲེད་ལེན་སྲེད་བདེ་མེད་
ཅེས་བཞེད། །ཁྱེད་བསྟེན་དགེ་ལེགས་ཚེགས་མེད་འཕེལ། །དངོས་པོ་ཡོད་ཅོག་ངོ་བོ །སྟོང་དོན་
རྟོགས་ཁྱོད་སྟོབས་སོགས་ཐོབ། །མགོན་ཆོས་མཆོག་འཁོར་ལོ་སྐོར། །འགྲོ་ཚོགས་སྐྱོབས་མཛོད་
བློ་རྨོངས་སོལ། །བསོག་འཇོག་སྤོངས་མོད་ལོངས་སྤྱོད་འབྱོར། །མངོན་མཐོར་འགྲོ་འདོད་འདོད་
ཡོན་དོར། །ཉོན་མོངས་ཚོགས་འཇོམས་སོ་སོར་རྟོགས། །གཙོ་བོ་དཀོན་མཆོག་མཆོད་བསྟོད་འོས། །
ནོར་འཕྲོག་ལོག་བགྲོད་གསོད་སོགས་བློ། །སྐྱོན་འགོག་ཆོས་མཐོང་གྲོལ་ཐོབ་དོན། །བློ་སྦྱོང་ཡོངས་
རྫོགས་སྒོམ་བརྩོན་ཁྱོད།།ཚོགས་སྦྱོར་མཐོང་སྒོམ་མངོན་རྟོགས་རྫོགས།།བྱང་ཆུབ་ཐོབ་པར་དཀའ་
བ་བསྒྲུབ་པའི་ཕྱིར། །སེམས་ཅན་དོན་དུ་དཀའ་བ་མང་སྤྱད་ནས། །ཀུན་ཏུ་གདུལ་བར་དཀའ་བའི་
ཉོན་མོངས་བཏུལ། །ཐུབ་དབང་ཁྱོད་ནི་དཀའ་ཐུབ་གྲུབ་པ་སྟེ། །དེ་སླད་དབྱངས་ཡིག་ལས་
བརྩམས་བྱ་དཀའ་ཡི། །ཚིག་རྒྱན་བོད་ཡུལ་སྐད་ཀྱི་རྗེས་འཇུག་པ། །འདི་ཡང་བླ་ན་མེད་པའི་སངས་
རྒྱས་ལ། །བསྟོད་པའི་རབ་བྱེད་མདོ་ཙམ་བགྱིས་པ་ལགས། །རབ་དཀར་དགེ་བ་མའི་རྒྱ་མཚོ་ལ། །
ལྷག་བསམ་གསེར་གྱི་རི་བོས་ཡོངས་འཁྱུད་པས །ཐུབ་བསྟན་ལྷུན་པོ་མཛེས་པའི་རྒྱན་གྱུར་ཏེ། །
207

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བསྐལ་པ་ཇི་སྲིད་ཉམས་པ་མེད་པར་ཤོག །
ཅེས་རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་
འདི་ཡང་།ཤཱཀྱའི་དགེ་སློང་ཆོས་ཀྱི་གྲགས་པས དགའ་ལྡན་གྱི་རི་བོར་བྲིས་པའོ །འདི་ནི་ས་
སྤྲེའིུ་ལོ་ལ་སྦྱར་བའོ །།
རྒྱལ་བ་ཤཱཀྱ་སེང་གེའི་མཛད་པ་ལ་རྒྱུན་ཆགས་ཀྱི་ཚིགས་སུ་བཅད་པས་བསྟོད་པ་དད་
པའི་རོལ་མཚོ་བཞུགས་སོ། །ཡང་དག་པར་རྫོགས་པའི་སངས་རྒྱས་ཤཱཀྱ་སེང་གེའི་མཛད་པ་ལ་རྒྱུན་
ཆགས་ཀྱི་ཚིགས་སུ་བཅད་པས་མངོན་པར་བསྟོད་པ་དད་པའི་རོལ་མཚོ་ཞེས་བྱ་བ སྨྲ་བ་རྣམས་ཀྱི་
མཆོག་སངས་རྒྱས་བཅོམ་ལྡན་འདས་ལ་ཕྱག་འཚལ་ལོ །འཇིག་རྟེན་ཀུན་གྱི་སྣང་བྱེད་མཐའ་དག་
RRRRRRRR
གཅིག་ཏུ་བསྡུས་པའི་འོད་ཀྱིས་བསལ་བར་མ་ནུས་རྨོངས་པའི་མུན་པ་ཤིན་ཏུ་མཐུག་སྐད་ཅིག་
ཉིད་ལ་སེལ་བར་མ་ཟད་མཆོག་ཏུ་ཤེས་བྱ་ཇི་ལྟ་ཇི་སྙེད་མཁྱེན་པའི་ཡེ་ཤེས་སྣང་བ་ལྷག་པར་རྒྱས །
ལས་ཉོན་རྦ་རླབས་འཁྲུགས་ཤིང་བདག་ཏུ་ལྟ་བའི་ཆུ་སྲིན་དང་བཅས་འཁོར་བའི་རྒྱ་མཚོར་བྱིང་བའི་
འགྲོ་ལ་བརྩེ་བའི་སྤྱན་གྱིས་གཟིགས་པར་མ་ཟད་མཆོག་གི་ཐུགས་རྗེའི་གཟིངས་ཆེན་ཐབས་མཁས་
བ་དན་གཡོ་བས་ཞི་བའི་གླིང་དུ་འདྲེན་མཁས་དེད་དཔོན་ཆེ། །ངེས་པར་ལེགས་པའི་འབྱོར་པས་
དམན་ཞིང་སྲིད་པའི་རྒུད་པའི་སྐྱོན་གྱིས་རབ་མནར་ཁམས་གསུམ་གནས་སུ་དབང་མེད་འཁྱམས་
རྣམས་ལེགས་བཤད་ལོངས་སྤྱོད་དུ་མས་ཚིམ་ཞིང་རྣམ་གྲོལ་བསྟི་གནས་སྦྱིན་པར་མ་ཟད་མཆོག་ཏུ་
བླ་ན་མེད་པའི་བྱང་ཆུབ་ཆེ་ལ་འགོད། །མི་གནས་མྱ་ངན་འདས་པ་དཔལ་ལྡན་ཆོས་སྐུ་ཡོན་ཏན་བྱེ་བ་
ཕྲག་བརྒྱས་འབྱོར་ཡང་ཞི་བའི་མཐའ་ལ་མངོན་པར་མི་གནས་ཁོ་ནར་མ་ཟད་ངེས་པ་ལྔ་ལྡན་ལོངས་
སྤྱོད་རྫོགས་དང་མཆོག་གི་སྤྲུལ་སྐུའི་མཛད་པ་སྲིད་པ་ཇི་སྲིད་སྟོན་ལ་འདུད། ༡ །མི་མཇེད་འཇིག་
རྟེན་ཁམས་ཀྱི་སྙིང་པོ་འཛམ་བུའི་གླིང་འདིར་སྟོབས་བཅུ་མངའ་བ་འོད་སྲུང་བྱང་ཆུབ་བརྙེས་པའི་
མཛད་པ་སྟོན་ཚེ་དགའ་ལྡན་ལྷ་ཡི་རིས་སུ་མགོན་པོ་ཁྱོད་ནི་ས་བཅུའི་དབང་ཕྱུག་རྒྱལ་བའི་རྒྱལ་ཚབ་
དམ་པ་ཏོག་དཀར་ཞེས་གྲགས་པ། །བདེ་སོགས་བདག་པོའི་མཛེས་པས་ཆ་ཙམ་བསྐྲུན་མེད་འཕྲུལ་
དགའི་དབང་པོའི་ལུས་ཀྱི་སྐྱེ་མཆེད་ཟིལ་གྱིས་གནོན་པའི་མཚན་གྱི་དཔལ་འབར་ཕུན་ཚོགས་ལང་
208

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ཚོ་གསར་པ་དང་ལྡན་ནམ་མཁའི་ནོར་བུ་འབུམ་ཕྲག་དུ་མས་དཔེར་བྱར་མི་ནུས་འོད་ཀྱིས་ཀུན་ནས་
བརྗིད། །རྨད་དུ་བྱུང་བའི་བསོད་ནམས་ལས་གྲུབ་རིན་ཆེན་ཚོགས་ཀྱི་རྣམ་པར་གསལ་བྱས་རྒྱན་
གྱིས་མངོན་པར་བཀྲ་བའི་ཁང་བརྩེགས་བྱེ་བའི་སྒོ་ཁྱམས་ཤིན་ཏུ་ཡངས་པར་ལྷ་རྫས་དུ་མའི་རང་
བཞིན་བཀོད་པ་དཔེ་མེད་སེང་གེས་བཏེག་པའི་ཆོས་ཀྱི་ཁྲི་མཆོག་ལ །རོལ་པའི་སྟབས་ཀྱིས་
ལེགས་པར་བཞུགས་ནས་རྒྱལ་སྲས་ལྷ་ཡི་གཟུགས་འཆང་གྲངས་ལས་འདས་པའི་འཁོར་གྱི་ཚོགས་
རྣམས་རབ་ཏུ་གུས་པས་ཉེ་བར་བཏུད་དེ་འཁོད་པ་དག་ལ་ཚངས་པའི་དབྱངས་ལས་ལྷག་པར་སྙན་
པའི་གསུང་གིས་དམ་ཆོས་སྟོན་པར་མཛད་ལ་འདུད། ༢ །གང་ཚེ་ཁྱོད་ཀྱི་མཁྱེན་པའི་མེ་ལོང་སྒྲིབ་
པའི་གཡའ་དང་རྣམ་པར་བྲལ་ཞིང་སྔོན་དང་ཕྱི་མཐའ་ད་ལྟ་བ་ཀུན་མངོན་པར་ཤེས་པས་བྱི་དོར་
བྱས་དེར་ཡུལ་དུས་རིགས་སོགས་སོ་སོའི་གཟུགས་བརྙན་མ་འདྲེས་གསལ་བར་མངོན་སུམ་ཉིད་དུ་
རབ་ཤར་བས། །འཁོར་ལོས་བསྒྱུར་བའི་སྲས་ཀྱི་ཐུ་བོ་ཇི་ལྟ་བ་བཞིན་རྒྱལ་ཚབ་ཉིད་དུ་དབང་བསྐུར་
འོས་གྱུར་བསོད་ནམས་མཐུ་དང་ཡེ་ཤེས་སྟོབས་ལྡན་སེམས་ཅན་ཀུན་ལ་ཕ་ལྟར་གཉེན་གཤིན་
བྱམས་པའི་ཐུགས་ཀྱིས་སྙོམས་པར་སྐྱོང་མཛད་ཆོས་ཀྱི་རྒྱལ་སྲིད་ལ་བཞག་ནས། །རྒྱུ་སྐར་ཁྲོད་ན་
རི་བོང་ཅན་ལྟར་འཁོར་གྱི་དབུས་སུ་ངོ་མཚར་གཏམ་གྱི་དགའ་སྟོན་སྤེལ་ཞིང་སྙིགས་མའི་རྒུད་པའི་
རྐྱེན་རྣམས་ཀུན་ཀྱང་མུན་པ་ལ་ནི་ཉི་མ་ཇི་བཞིན་བདག་གི་མཐུ་ཡིས་སྩོལ་བ་མེད་པར་སེལ་བར་
རྐྱན་རྣམས་ཀུན་ཀྱང་མུན་
ནུས་ཞེས་དམ་བཅས་ཤིང༌། །སྒྱུ་འཕྲུལ་ཆེན་མོ་ཞེས་བྱའི་སྙན་གྲགས་ཕྱོགས་ཀྱི་བཟང་མོའི་རྣ་བ་དག་
ལ་རིན་ཆེན་རྣ་ཆ་བཞིན་དུ་འཁྱུད་པའི་ལྷུམས་ཀྱི་ཆུ་མཚོ་རབ་ཏུ་དྭངས་ཤིང་རྙོག་མས་དབེན་པར་དགེ་
མཚན་གཉིས་འཐུང་དབང་པོའི་གཟུགས་ཀྱིས་འཇུག་པའི་རོལ་རྩེད་བསྟན་ལ་འདུད། ༣ །ཇི་ལྟར་
གཙང་ཞིང་རབ་དྭངས་ཤེལ་གྱི་ཟ་མ་ཏོག་ཏུ་རིན་ཐང་གཞལ་དུ་མེད་པའི་ཡིད་བཞིན་ནོར་བུ་བཞག་
པ་དེ་ལྟར་རིན་ཆེན་བཀོད་པའི་གཞལ་མེད་ཁང་དུ་ཟག་མེད་བདེ་བས་རོལ་བཞིན་གདུལ་བྱ་གྲངས་
མེད་སྨིན་ཅིང་གྲོལ་བར་མཛད་ནས་ཀྱང༌། །ཡུམ་གྱི་སྟ་ཟུར་ལྷུན་པོ་ཤིན་ཏུ་བརྟན་པའི་སྤོ་ལས་ཐོན་
གྱུར་སེམས་དཔའ་མཆོག་གི་སྐུ་ཡི་ཆ་ཤས་ལེགས་པར་རྫོགས་པ་དཔག་བསམ་ལྗོན་པའི་དབང་པོ་
སྔོན་མེད་ཡོངས་འདུ་ས་བརྟོལ་གཞན་བཞིན་སྐབས་གསུམ་གནས་མཚུངས་ལུམྦི་ནཱི་ཡི་ཚལ་དུ་བྱུང༌། །
209

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དེ་ནི་ལྟ་བས་ངོམས་པ་མེད་པའི་མདངས་བཟང་མཐོང་ན་ཀུན་ཏུ་དགའ་བའི་ཤུན་པས་ཁྱབ་ཅིང་ཚད་
བཟུང་མི་ནུས་སྲིད་དུ་མཐོ་ལ་རྣམ་པར་རྒྱས་པ་དང་ལྡན་ལུས་ཅན་རྐང་འཐུང་ཀུན་གྱིས་འགྲན་ཟླ་
དང་བྲལ་ཕུལ་བྱུང་དཔལ་གྱིས་ལྷམ་མེ་བ། །དཔེ་བྱད་བཟང་པོ་བརྒྱད་ཅུའི་ཚོགས་ཀྱིས་རྣམ་པར་
བརྒྱན་པའི་ཡལ་གའི་ཁྱོན་ཡངས་ལྷག་པར་རིང་བར་གནས་ཤིང་སྐྱེས་བུ་དམ་པ་མཚོན་
པའི་མཚན་བཟང་གཉིས་ཀྱིས་ལྷག་པའི་བཅུ་ཕྲག་གསུམ་གྱི་མེ་ཏོག་འོད་འབར་ཚུལ་ཁྲིམས་ཞིམ་
ལྡན་ལ་འདུད། ༤ །ཐུབ་པ་ཁྱོད་ནི་དང་པོའི་ལང་ཚོ་ཉིད་ནས་ཚན་པོ་ཆེ་ཡི་མཐུ་སྟོབས་དང་ལྡན་སྐྱེ་
བོ་དུ་མའི་ང་རྒྱལ་ཀུ་མུད་མོད་ལ་ཟུམ་བྱེད་ལྷ་མཆོག་རྣམས་ཀྱི་རལ་པའི་ཟུར་ཕུད་དང་འགྲོགས་དད་
པའི་ཆུ་སྐྱེས་མ་ལུས་ཁ་འབྱེད་ཉིད་མོར་བྱེད། །བྱང་ཆུབ་སེམས་ཀྱི་རི་དྭགས་གཟུགས་ནི་ཁྱད་པར་
གསལ་ཞིང་སོ་སོ་རང་གིས་རིག་པའི་ཡེ་ཤེས་འོད་དཀར་སྣང་བས་ཉོན་མོངས་ཚ་གདུང་ཞི་བར་བྱེད་
ཅིང་ཤེས་རབ་ཆ་ཤས་ཡོངས་སུ་འཕེལ་གྱུར་གཏི་མུག་མུན་རུམ་ཀུན་ཏུ་འདྲལ་མཁས་ཀུ་མུད་གཉེན། །
སྒྱུ་རྩལ་དྲུག་ཅུ་རྩ་བཞི་ལ་བྱང་སྟོབས་ཀྱིས་ཁེངས་ལྡན་ཀ་རིགས་ལྷ་མིན་དབང་པོ་རྣམས་ཀྱི་དྲེགས་
པ་རྩད་ནས་འབྱིན་བྱེད་མཆོད་སྦྱིན་བརྒྱ་པའི་སྟོབས་ལས་རབ་ཏུ་འཕགས་པར་གྱུར་པའི་སྙེམས་
ལྡན་སྲེད་མེད་བུ་ཡི་མཐུ་ནི་སྐུ་ཡི་ཚིགས་ལ་མངའ། །སྲ་བརྟན་དཔུང་པའི་ཤུགས་ཅན་གྱད་ཀྱི་འཛིན་
་གྱིས་བཟོད་པར་མི་ནུས་ཞབས་སེན་རྩེ་མོས་གླང་ཆེན་ལུས་ཀྱང་རིང་དུ་དོར་མཛད་
སྟངས་གཞན་
གནམ་རུའི་ཐབས་ཀྱིས་ཉག་ཕྲན་རྣོན་པོ་དྲག་ཏུ་འཕངས་པས་རྒྱང་རིང་འབེན་རྣམས་འབིགས་
སོགས་སྒྱུ་རྩལ་བསྟན་ལ་འདུད། ༥ །ཆུ་གཏེར་ཟབ་ཅིང་རྒྱ་ཆེ་རྒྱ་མཚོ་བཞི་ཡི་འོག་པག་ལྷོད་པར་
བཅིངས་གྱུར་ནོར་འཛིན་ཡན་ལག་བཅུ་གཉིས་ལྡན་པའི་དཔལ་མོ་རིན་ཆེན་དུ་མས་བརྒྱན་འདི་རྒྱལ་
སྲས་གཞོན་ནུས་དགའ་མགུར་རང་དབང་བསྒྱུར་བར་འགྱུར་ཞེས་སྙན་གྲགས་རྔ་བསང་མཐོན་པོ་
དག །རིག་བྱེད་སྒྲོག་མཁས་གཉིས་སྐྱེས་གཙོ་བོ་རྣམས་ཀྱི་མཚན་ལྟས་དབྱུ་གུས་བསྐུལ་བ་ལས་བྱུང་
རྒྱལ་ཕྲན་དུ་མའི་ཡན་ལག་མཆོག་ལ་བཀའ་ལུང་མེ་ཏོག་གསར་པའི་ཕྲེང་བ་ལན་བརྒྱར་འགོད་ཅིང་
ཁྲིམས་ལུགས་དྲིལ་ཆེན་འཁྲོལ་བའི་དབྱངས་ཀྱིས་བག་མེད་གཉིད་ལས་སློང་། །རིགས་བཟང་ལང་
ཚོའི་དཔལ་གྱི་མཛེས་མ་ཟླ་བའི་གདོང་ཅན་མཐོ་རིས་ན་ཆུང་གཞོན་ནུའི་གཟུགས་བརྙན་རིན་ཆེན་ས་
210

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
གཞི་བསྟར་བ་ལ་འཕོས་ཡིད་སྲུབས་འདོད་ལྷས་ཆེད་དུ་སྤྲུལ་འདྲའི་བཙུན་མོ་དམ་པ་སླས་དང་
བཅས་པས་འདོད་པའི་ཡོན་ཏན་ལྔས་མཆོད་ཀྱང༌། །འདམ་རྫབ་ཁྲོད་གནས་པདྨ་བཟང་པོ་ཁ་དོག་
གསལ་ཞིང་དབྱིབས་ལེགས་ཞིམ་ཕྱོགས་སུ་འཕྲོ་བ་འདམ་གྱི་ཉེས་པས་གཞར་ཡང་གོས་པ་མིན་པ་
ལྟ་བུར་འདོད་པའི་དྲི་ངས་འཚེ་བ་དང་བྲལ་ལོངས་སྤྱོད་རྣམས་ལ་སྲེད་པའི་རྣམ་འགྱུར་སྤངས་ལ་
འདུད། ༦ །ལྷུན་པོའི་མཛེས་པ་ཤུགས་དྲག་རླུང་གིས་གཡོ་བའི་གནས་མེད་མཁའ་ལ་དུམ་བུ་བཅུ་
གཉིས་རྩིབས་ཀྱི་ལམ་ལས་ངལ་བསོ་མེད་པར་རྒྱུ་བའི་རྟ་བདུན་ཤིན་ཏུ་མགྱོགས་པའི་རྟ་ལྗང་ལ་
བརྟེན་ལྷ་ཡི་གཞལ་མེད་འོད་ཟེར་སྟོང་འབར་ས་ལ་ལྟུང་མིན་ལྟར། །གྲངས་མེད་བསྐལ་པར་ཚོགས་
གཉིས་རླབས་ཆེན་སྤྱོད་པ་གང་ཡང་མ་སྤྱད་ཡོད་མིན་ཐུགས་བསྐྱེད་གོ་ཆ་བརྟན་པར་བགོས་པ་
བསྙེལ་བའི་གོ་སྐབས་མེད་མོད་ཐབས་མཁས་དབང་གིས་སྐྱེ་བོ་ན་རྒ་འཆི་བའི་ཉེས་པ་གཟིགས་ནས་
སྲིད་ལ་སྐྱོ་བའི་ཚུལ་བསྟན་ཞིང་། །ཁྱིམ་གྱི་འཆིང་བ་དོར་ནས་དཀའ་བ་སྤྱོད་བྱེད་རབ་བྱུང་ཕན་ཡོན་
རབ་བསྔགས་བྲམ་ཟེ་དཔྱོད་ལྡན་རྣམས་ཀྱིས་སྐྱ་རེངས་ཤར་བས་ཉིན་མོ་འབྱུང་བའི་སྔ་ལྟས་ཤེས་
ལྟར་ཡོན་ཏན་མཐོང་སྟེ་འདི་ནི་ཁབ་ནས་བྱུང་ན་བདུད་རྩི་བརྙེས་པར་འགྱུར་ཞེས་བསྒྲགས། །དེ་ཚེ་
མི་ཡི་དབང་པོའི་བཀའ་ཡིས་ཕོ་བྲང་ཁོར་ཡུག་ཀུན་ཏུ་བསྲུང་ཡང་འདོད་དང་གཟུགས་ཀྱི་ལྷ་མཆོག་
རྣམས་ཀྱིས་ཞབས་འབྲིང་དང་བཅས་བར་སྣང་ཉིད་ལས་དལ་གྱིས་གཤེགས་ཤིང་ཅང་ཤེས་དུལ་བ་
རིམ་གྲོ་པ་དག་མྱ་ངན་སེལ་མཁས་ཁྱོད་ལ་འདུད་། ༧ །ཡུལ་གྱི་སྲེད་བདེ་བཅད་ལ་མངོན་པར་
དགྱེས་པས་ཉིད་ཀྱི་དབུ་སྐྲ་ལྕང་ལོ་མ་འཁྲུགས་དྲི་ཞིམ་གྱིས་བསྒོས་བུང་བ་ལྟར་གནག་ཨུཏྤལ་སྔོན་
པོའི་འདབ་འདྲའི་མཚོན་གྱིས་བྲེགས་ནས་ངུར་སྨྲིག་བཞེས་ཚེ་གསེར་གྱི་རི་བོར་མཚམས་སྤྲིན་གཞོན་
ནུས་འཁྱུད་པ་བཞིན། །དྲང་སྲོང་རྣམས་ཀྱིས་བརྟེན་པའི་དགའ་ཚལ་ནེའུ་སིང་དུས་ཀུན་མཛེས་པར་
གྱུར་པ་ས་འཛིན་ལྷ་མོས་སེམས་དཔའ་མཆོད་ཕྱིར་དར་ལ་སྔོ་བསངས་སྟོད་གཡོགས་བཏིང་འདྲ་མེ་
ཏོག་ཚོན་གྱིས་བཀྲ་བ་དག་ཀྱང་དེ་ཡི་རྒྱན་ཆ་ཆེད་དུ་བཀྲམ་ལྟར་ཕྱོགས་རྣམས་ཁྱབ། །ལྗོན་པའི་ཕྲེང་
བ་རྣམས་ནི་འབྲས་བུའི་ལྕིད་ཀྱིས་དུད་པར་གནས་ཤིང་སྣ་ཚོགས་འདབ་མའི་གོས་བཟང་སྤེལ་བ་
མིའམ་ཅི་མོ་གར་གྱིས་རྩེན་འདྲ་ཨིནྡྲ་ནཱི་ལའི་ཁུ་བས་བྱུགས་པའི་བླ་གོས་འཆང་བའི་ཆུ་ལྷའི་མགྲོན་
211

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པོ་རྒྱ་མཚོར་ཆས་མཚུངས་པའི། །བསྟི་གནས་དམ་པར་སྐྱེ་བོ་དཀའ་ཐུབ་དྲག་པོས་ཀུན་ཏུ་གདུང་
བྱེད་རྣམས་ཀྱི་མཆོག་འཛིན་གཞོམ་སླད་ཤིན་ཏུ་མནག་དཀའི་དཀའ་ཐུབ་ལ་གནས་སྡུག་བསྔལ་
ད་པའི་ཚོར་བ་ཚར་བཅད་ཁྱོད་ཀྱི་མཁའ་ཁྱབ་ཏིང་ངེ་འཛིན་གྱིས་ཉེར་ཞིའི་བདེ་བ་བརྙེས་ལ་
འདུད། ༨ །དཀའ་ཐུབ་ཙམ་གྱིས་གྲོལ་བའི་ཞེན་པ་སྤོང་ཕྱིར་ཞལ་ཟས་རགས་པ་གསོལ་བར་
དགོངས་ཚེ་ཡིད་འོང་དཔལ་མོ་དགའ་སྟོབས་ཞེས་བྱས་བ་བཞོན་བརྒྱ་ཕྲག་བཅུ་ཡི་འོ་མ་ཉིང་ཁུར་
བསྡུས་པ་དྲི་བསུང་ཕུན་ཚོགས་བདུད་རྩིའི་རོ་ལྡན་ཟླ་ཞུན་ལྟ་བུ་ཕུལ །བློ་གྲོས་གསལ་བའི་ལྷ་ཡིས་
མཚོན་པའི་ལམ་ནས་གཤེགས་ཚེ་མརྒཏ་མདངས་ཆགས་རེག་ན་བདེ་བའི་རྩྭ་ནི་བཀྲ་ཤིས་ལས་
བཞེས་འོད་ཟེར་རྣོན་པོའི་མིག་ཐུར་དག་གིས་ཀླུ་རྒྱལ་ནག་པོའི་ལྡོངས་པ་རབ་བསལ་ཚད་དུ་བརྗོད་
ཅིང་རྡོ་རྗེ་གདན་དྲུང་དུ། །ལྷ་རྫས་སེང་གེའི་ཁྲི་སོགས་རྣམ་མང་གདུལ་བྱའི་སྣང་བ་བཞིན་དུ་ཟད་
མེད་ཆོ་འཕྲུལ་སྟོན་ཅིང་རྩྭ་ཡི་གདིང་བ་ལ་ནི་གཡོ་མེད་རྡོ་རྗེའི་སྐྱིལ་མོ་ཀྲུང་བཞུགས་བཙོ་མའི་
གསེར་གྱི་ཁ་དོག་དམན་བྱེད་འཆར་ཀའི་འོད་རིས་གསལ་བའི་སྣམ་སྦྱར་འཛིན། །གང་གི་མཛོད་
སྤུའི་འོད་ཕྲེང་སྣང་བས་མཐའ་དག་བདུད་སྡེ་འབྱུང་པོའི་བྱ་རྣམས་དགའ་བ་ཉམས་བྱེད་ངན་འགྲོའི་
གཡང་སར་ལྷུང་བར་ཉེ་ལ་འཇིགས་མེད་ལམ་སྦྱིན་དམན་ལམ་སྨག་གི་འཐིབས་པོ་འགོག་ཅིང་
དགའ་རབ་དབང་ཕྱུག་འདོད་བདེས་མྱོས་པ་སེལ་ལ་འདུད། ༩ །དེ་ཚེ་སྡིག་པའི་ངང་ཚུལ་དང་ལྡན་
རྩུབ་མོའི་སེམས་ཀྱི་བུད་ཤིང་མྱ་ངན་འཐོར་རླུང་ཞེ་སྡང་མེ་ལྕེ་དགོན་པའི་ནགས་ཚལ་ཀུན་ཏུ་མཆེད་
ལྟར་རྣམ་པ་སྟོང་དུ་རང་རྒྱུད་བསྲེག་པ་ལ་བརྩོན་བདུད་ཀྱི་དཔུང་ཚོགས་དྲག་པོའི་དུད་སྤྲིན་ཆེར་
འཚུབ་ཅིང༌། །ལ་ལར་ཆགས་པའི་གློག་ཕྲེང་རབ་གཡོ་ང་རྒྱལ་བདོ་བའི་ཆར་སྤྲིན་འཁྲུགས་ལས་སྨོད་
ཚིག་སེར་བ་བར་མཚམས་མེད་པར་འབེབས་བྱེད་གཞན་དག་ཕྲག་དོག་དུག་གིས་ཁྱབ་པའི་སྦྲུལ་
ནག་ཕུད་ཀྱི་སྒྲ་སྒྲོགས་གཏི་མུག་ས་རྡུལ་ཆར་དང་ལྟ་ངན་མཚོན་ཆའི་ཚོགས །རྣམ་པ་དུ་མར་
འདེབས་ལ་ཞུགས་ཚེ་ཁྱོད་ཀྱི་བྱམས་པའི་གོ་ཆ་མཆོག་ཏུ་སྲ་ཞིང་ཏིང་འཛིན་བརྟན་པས་འཁྲུགས་པ་
མི་མངའ་ཤེས་རབ་མཚོན་ཆའི་ཐབས་ལ་མཁས་པས་ཅུང་ཟད་ཙམ་ཡང་སྒྲིམ་པ་མེད་པར་མཐའ་དག་
བདུད་དང་ཉོན་མོངས་གཡུལ་ལས་རྒྱལ། །དེ་མ་ཐག་ཏུ་ཤེས་བྱ་ཀུན་ལ་མཁྱེན་པ་རྒྱས་པས་ཟག་པ་
212

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
མེད་པའི་མངོན་ཤེས་ལྔ་དང་སྟོབས་སོགས་བྲལ་དང་རྣམ་པར་སྨིན་པའི་ཡོན་ཏན་ཐོབ་བྱ་མ་ལུས་མ་
ཚང་མེད་པར་བརྙེས་པས་འཇིག་རྟེན་གསུམ་གྱིས་མཆོད་གྱུར་ཐམས་ཅད་མཁྱེན་ལ་འདུད། ༡༠ །
མྱང་འདས་ཞི་བའི་བསམ་གཏན་སྐུ་ཉམས་བསྟར་ཞིང་དོན་མཐུན་དག་གིས་བསོད་སྙོམས་ཐོག་མར་
བཞེས་པའི་དྲང་སྲོང་སྣོད་ཀྱང་རྒྱལ་ཆེན་བཞིས་ཕུལ་མི་མཇེད་བདག་པོ་ཚངས་དང་མཆོད་སྦྱིན་བརྒྱ་
པས་ཆོས་ཀྱི་འཁོར་ལོ་བསྐོར་བའི་དོན་དུ་གསོལ་བ་བཏབ་པ་ལས། །ཀ་ཤི་ཞེས་བྱའི་ཡུལ་ལྗོངས་
ཆེན་པོའི་ས་ཡི་ཐིག་ལེ་ཝཱ་ར་ཎཱ་སཱི་དྲང་སྲོང་ལྷུང་བའི་ནགས་སུ་ཀུན་ཤེས་ལ་སོགས་དགེ་སློང་ལྔ་དང་
ལྷ་ཡི་འཁོར་ཚོགས་འདུས་པ་རྣམས་ལ་འཕགས་པའི་བདེན་པ་བཞི་ལས་བརྩམས་ཏེ་རྨད་བྱུང་དམ་
ཆོས་བསྟན། །ས་སྟེང་ཀུན་ཏུ་ཚངས་པར་སྤྱོད་པ་ཡོངས་སུ་རྒྱས་ནས་བྱ་རྒོད་ཕུང་པོར་དབང་བཅུ་
ལྡན་པའི་སེམས་དཔའ་རྣམས་དང་འཇིགས་པ་དང་བྲལ་སྨྲ་བའི་ཁྱུ་མཆོག་ཉན་ཐོས་དག་ལ་སྤྲོས་པ་
མཐའ་དག་འགོག་སླད་ཆོས་རྣམས་ངོ་བོ་ཉིད་མེད་ལེགས་པར་གསུངས། །སླར་ཡང་ཐེག་པ་གསུམ་
ལ་ཡང་དག་ཞུགས་རྣམས་རྗེས་སུ་བཟུང་ཕྱིར་ཟབ་ཅིང་རྒྱ་ཆེ་ངེས་དོན་མཐར་ཐུག་ལེགས་པར་རྣམ་
པར་ཕྱེ་བ་དང་ལྡན་བླ་མེད་ཆོས་ཀྱི་འཁོར་ལོ་གསུམ་པ་སྐོར་ཏེ་གདུལ་བྱ་ཐེག་པ་མཆོག་ལ་སྨིན་
མཛད་དེ་ལ་འདུད། ༡༡ །གང་ལ་བརྟེན་ནས་འདོད་ཁམས་དགེ་ལེགས་ཀུན་དང་བསམ་གཏན་
གཟུགས་མེད་བདེ་བ་འགྲུབ་ཅིང་སྡུག་བསྔལ་ཐམས་ཅད་ཉེར་ཞི་ཉན་རང་དག་གི་གོ་འཕང་སྦྱིན་བྱེད་
སྤངས་དང་ཡེ་ཤེས་མཐར་ཕྱིན་ཡོན་ཏན་མ་ལུས་མངའ་བའི་སངས་རྒྱས་འབྲས་བུ་རྩོལ་བ་ཡི །ལམ་
བཟང་ཇི་སྙེད་ཡོད་པ་དེ་དག་མ་ཚང་མེད་པར་འཇིག་རྟེན་བླ་མ་དེ་ཡིས་རྒྱ་ཆེར་ལེགས་བཤད་ལྷ་མི་
དད་ལྡན་བློ་གྲོས་ཅན་རྣམས་མི་ཕྲོགས་དད་པ་བརྟས་པར་གྱུར་ཅིང་མུ་སྟེགས་ལྟ་བ་ངན་པར་ཞེན་
རྣམས་ཆོ་འཕྲུལ་གསུམ་གྱིས་བཏུལ། །གང་དུ་གདུལ་བར་བྱ་བའི་འགྲོ་བ་ཕལ་ཆེར་སྨིན་ནས་སཱ་ལ་
ཟུང་གི་བར་དུ་ཞི་བའི་དབྱིངས་སུ་འཇུག་པར་བཞེད་ཚེ་ངོ་མཚར་ཆོས་ཀྱི་རྣམ་གྲངས་དུ་མས་འཁོར་
བཞི་དག་གི་མྱ་ངན་བསལ་ཏེ་ཐ་མའི་གདུལ་བྱ་དུས་བཞིན་ལེགས་བཏུལ་ནས། །མྱ་ངན་འདས་པའི་
མཛད་པ་བསྟན་པས་མཐའ་ཡས་ལྷ་ཡི་ཚོགས་དང་གྱད་ཀྱི་སྐྱེ་བོ་མང་པོ་གྲོལ་བའི་ལམ་ལ་ངེས་པར་
འགོད་པའི་ཐབས་མཁས་ཟླ་བྲལ་རིན་ཐང་མེད་པའི་རིན་ཆེན་རྣམས་ཀྱིས་དཔེར་བྱར་མེད་པའི་སྐུ་
213

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གདུང་རིང་བསྲེལ་བསམ་ཡས་ཀྱང་། །འགྲོ་བ་རྣམས་ལ་གཅིག་ཏུ་བརྩེ་བའི་ཐུགས་རྗེ་ཚད་བཟུང་
མེད་པའི་མཐུ་ཡིས་མ་འོངས་སྐལ་བར་དམན་པའི་སེམས་ཅན་བསོད་ནམས་སྐྲུན་པའི་ཞིང་དུ་སྐབས་
གསུམ་པ་དང་ས་སྟེང་ཀླུ་ཡི་ཡུལ་རྣམས་མཆོད་རྟེན་གྲངས་ལས་འདས་པས་བརྒྱན་པར་མཛད་ལ་
འདུད། ༡༢ །ཟག་བཅས་བསམ་གཏན་དམན་ལ་དགའ་བ་རབ་བཏང་བདག་ལྟ་ངན་པ་བག་ཆགས་
དང་བཅས་རྩད་ནས་རབ་བཅད་ཡང་དག་ལྟ་བ་རྣམ་པར་དག་པ་ལ་མཁས་ལམ་ལ་བསླབ་པ་ནན་
ཏན་མཛད་པས་ས་རྣམས་ཐམས་ཅད་ལས་འདས་ཐར་པ་དམ་པར་གནས། །སྐལ་ལྡན་གཞན་ལ་
གདམས་ངག་འཆད་ལ་ཉམ་ང་བག་ཚ་རབ་སྤངས་ཐ་སྙད་ལས་འདས་ཟབ་གནད་གཏན་ལ་ཕབ་ན་
མཁའ་ལྟར་མཐའ་དག་མཉམ་ཡང་ཉན་རང་དམན་པར་བལྟས་ནས་ལྷག་བསམ་ས་ལྟར་བརྟན་པ་
བླངས་པས་གཙང་བདག་རྟག་བརྟན་གནས་ལ་བཞག །ཡ་མཚན་མཛད་པ་དཔག་པར་དཀའ་བ་
སྔར་བསྟན་ད་ལྟ་བ་དང་སླར་ཡང་དད་ཅན་རྣམས་ལ་རང་རང་སྐལ་བ་དང་འཚམ་སྣང་བ་ཐ་དད་པ་
རྣམས་བསྐལ་མང་བསམ་ལས་འདས་པས་ཟད་པར་མ་འཚལ་བས་ན་འཕགས་པ་ས་ལ་གནས་པ་
ཡང༌། །རྣམ་པར་ཐར་པ་བསམ་ཡས་དག་ལས་ཆ་ཤས་ཙམ་ལའང་བསྔགས་པས་མ་ལང་ངལ་བར་
ཟད་ན་བདག་ལྟ་དམན་པས་སྨྲ་ལ་དགའ་བ་མཁས་རྣམས་གཞད་གད་གནས་ལགས་ན་ཡང་མཛད་
པ་དག་ལ་ལན་མང་བརྟགས་པས་དད་པ་ལྷག་པར་འབར་བས་བརྩམས། ༡༣ །རྒྱལ་བའི་སྐུ་གསུང་
་དག་ལ་ལན་མར་བཏག
ཐུགས་ཀྱི་མཛད་པ་མུ་མཐའ་ཡས་པ་ཇི་ལྟ་བ་བཞིན་དཔྱིས་ཕྱིན་བརྗོད་ལ་རྒྱལ་བའི་དབང་པོ་ཉིད་
ཀྱང་ཤིན་ཏུ་དཀའ་བ་ལྟ་བུར་སྟོན་ན་རྒྱལ་སྲས་སྤོབས་པ་འགྲན་ཟླ་བྲལ་རྣམས་སྨོས་ཀྱང་ཅི་དགོས་
ཇི་ལྟར་ནམ་མཁའི་ཕ་མཐའ་འདབ་ཆགས་རྩལ་གྱིས་ཟད་པར་མ་ནུས་རང་སྟོབས་གཏུགས་ནས་
ལྡོག་པའི་དཔེས་བསྟན་རྒྱལ་བའི་ཡོན་ཏན་བསམ་མི་ཁྱབ་པས་ས་གསུམ་ཀུན་ལས་རྒྱལ། །མཆོག་
གི་ཡོན་ཏན་དེ་འདྲ་མངའ་བའི་སྟོན་པས་སེམས་ཅན་རྣམས་ལ་དམིགས་མེད་བརྩེ་བ་ཆེན་པོས་
མཆོག་ཏུ་ངོ་མཚར་དམ་པའི་ཆོས་ཀྱི་བདུད་རྩི་སྩལ་བ་བསྟན་རྣམས་མཆོག་གི་འཆི་མེད་རྟག་པ་ཞི་
བའི་རང་བཞིན་འདུས་མ་བྱས་པའི་དེ་བཞིན་ཉིད་རྟོགས་རང་དང་གཞན་ལ་ཕན་པ་ཕུན་སུམ་ཚོགས་
པ་འབད་པ་མེད་པར་འགྲུབ་འགྱུར་མཆོག་མི་ཤེས་མུན་པ་དྲུངས་འབྱིན་ཡེ་ཤེས་སྒྲོན་མེ་མཆོག །
214

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
དཔལ་ལྡན་སྟོབས་བཅུ་ལྡན་པའི་བསྟན་པ་རིན་ཆེན་མ་སྨད་འཛིན་ཅིང་རྒྱས་མཛད་བྱང་ཆུབ་སེམས་
དཔའ་དཔའ་མཆོག་ཀུན་ཏུ་བཟང་པོ་ལ་སོགས་རྒྱལ་སྲས་སྤྱོད་ལ་ཞུགས་རྣམས་དཔལ་གྱིས་རྣམ་
པར་མཛེས་པའི་སྣ་ཚོགས་སྐུ་ནི་སྒྱུ་མའི་རོལ་པ་ཇི་བཞིན་མིག་གི་དགའ་སྟོན་ཐེག་པ་མཆོག་གི་
ལེགས་བཤད་འཆད་ལ་མཚུངས་བྲལ་འགྲོ་བ་ཀུན་གྱི་དཔལ་གྱུར་དྲི་མེད་ཡེ་ཤེས་དང་ལྡན་རྣམ་གྲོལ་
བརྙེས་པའི་དཔལ །གནས་སྐབས་མཐར་ཐུག་ཀུན་ཏུ་གང་ལ་སྐྱབས་སུ་སོང་ན་བསླུ་བ་མེད་གྱུར་
དཀོན་མཆོག་གསུམ་ལ་གནས་དང་རྟེན་དང་གླིང་དང་དཔུང་གཉེན་འདོད་པ་ཉིད་ཀྱིས་སྐྱབས་སུ་
སོང་ན་གནས་ངན་རྣམས་སུ་ལྟུང་བའི་འཇིགས་མེད་མཐོ་རིས་དག་ཏུ་བདེ་བ་ཀུན་འབྱུང་ལོངས་སྤྱོད་
དབང་ཕྱུག་ཕུལ་དུ་བྱུང་ཞིང་འཁོར་གཡོག་མི་ཕྱེད་རྟག་ཏུ་འབྱོར་བ་ལ་གནས་འཇིག་རྟེན་གསུམ་གྱི་
ད་དང་པའི་འཁོར་
བླ་མ་ཁྱབ་བདག་གོ་འཕང་གནས། ༡༤ །མི་ཕྱེད་དད་པའི་འཁོར་ཡུག་སྲ་བརྟན་རྣམ་པ་ཀུན་ཏུ་ཁྱོན་
ཡངས་སངས་རྒྱས་ཡོན་ཏན་རྨད་བྱུང་མང་དུ་ཐོས་པའི་རྒྱ་མཚོ་ཟད་མི་ཤེས་པས་རབ་ཏུ་གང༌། །བླ་
མེད་བྱང་ཆུབ་མཆོག་ཏུ་སེམས་བསྐྱེད་རིན་ཆེན་རང་བཞིན་ལྷུན་པོའི་མཛེས་པ་དུས་རྣམས་ཀུན་ཏུ་
ཉམས་པར་མི་འགྱུར་ཕ་རོལ་ཕྱིན་པའི་བང་རིམ་རྣམ་པར་བཀྲ། །སྙན་དངགས་རྒྱན་གྱི་འོད་ཟེར་
རབ་འཕྲོ་དོན་བཟང་གསེར་གྱི་རྒྱུ་ལས་ལེགས་གྲུབ་བསྟོད་པའི་ཕྲེང་བ་མཚར་དུ་དངར་བའི་རི་བོ་བདུན་
ནི་རབ་ཏུ་ལྷུན་ཆགས་ཤིང༌། །སླར་ཡང་ཐུབ་དབང་མཛད་པ་རྣམས་ལ་དད་པའི་རོལ་མཚོ་ཁ་ན་མ་
ཐོའི་ཉེས་པའི་རྡུལ་བྲལ་ཡོན་ཏན་ཚུལ་བཞིན་བསྔགས་པའི་ནང་གི་མཚོ་ཆེན་ལྷག་པར་རྒྱས། ༡༥ །
ཇི་སྲིད་དུ་ནི་ཀུན་གསལ་ཁྱོན་ལ་སྟོང་གསུམ་འཇིག་རྟེན་རབ་འབྱམས་གནས་པའི་སྤྱོད་ཡུལ་དོག་
པའི་རྣམ་འགྱུར་ཅུང་ཟད་ཙམ་ཡང་འབྱུང་བའི་གོ་སྐབས་གཞར་ཡང་སྲིད་པ་མིན་པ་དང༌། །གང་དུ་
རྒྱལ་བ་རྣམས་ཀྱི་ཐུགས་རྗེའི་འཇུག་པ་འགྲོ་བའི་མུ་མཐའ་ཟད་པར་མ་གྱུར་དེ་སྲིད་ནམ་ཡང་རྒྱུན་
ཆད་འགྱུར་བའི་ཐེ་ཚོམ་ཙམ་གྱི་བློ་ཡང་སྐྱེ་བའི་གནས་མིན་ལ། །ཇི་ལྟར་སངས་རྒྱས་རྣམས་ལ་
དམིགས་པའི་དགེ་བ་ཕྲ་བྱས་པའང་འཁོར་བའི་མཐར་ཐུག་བར་དུ་འབྲས་བུ་གྱ་ནོམ་རྒྱུན་ཆགས་
ཉིད་དུ་ཡང་ཡང་འབྱུང་བའི་བདེན་པ་བསླུ་མེད་པས། །བདག་ནི་སྲིད་པར་ཉིང་མཚམས་སྦྱོར་བའི་
གནས་སུ་རྒྱལ་བ་སྲས་བཅས་རྟག་ཏུ་བསྟེན་ཅིང་བསོད་ནམས་བྱ་བའི་དངོས་པོ་གསུམ་ལ་བརྩོན་
215

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པས་དགེ་ལེགས་ཡར་ངོའི་ཟླ་ལྟར་འཕེལ་གྱུར་ཅིག ༡༦ །གཙུག་ལག་ཁང་པ་རྟེན་དང་བཅས་པ་
བསྒྲུབས་པའི་གྲོགས་སུ་སྒོ་གསུམ་བརྩོན་པ་བསྐྱེད་བྱས་པའི། །སྦྱིན་བདག་མཆོག་དམན་བར་མ་
རྣམས་དང་བསམ་སྦྱོར་དགེ་བས་ལས་བྱེད་ཐམས་ཅད་ཀྱང༌། །སྐྱེ་བ་ཀུན་ཏུ་མཐོ་རིས་ཡོན་ཏན་
བདུན་གྱིས་འབྱོར་ཞིང་སྲིད་པའི་ཕུན་ཚོགས་འདོད་དགུ་འགྲུབ། །སྡུག་བསྔལ་རྒྱུ་དང་བཅས་པ་ལས་
གྲོལ་མཁྱེན་བརྩེ་ནུས་པ་རྨད་བྱུང་སངས་རྒྱས་མྱུར་ཐོབ་ཤོག ༡༧ །སྙིགས་མའི་དབང་གྱུར་ཐུབ་པའི་
བསྟན་པ་ནི། །ལོ་རེ་བཞིན་དུ་ནུབ་པར་ཉེ་བ་འདི། །མཐུ་ལྡན་བསྲུངས་མ་རྣམས་ཀྱིས་གྲོགས་མཛད་
ནས། །རབ་ཏུ་འཕེལ་ཞིང་བསྐལ་པར་གནས་གྱུར་ཅིག ༡༨།ཡུལ་ཁམས་ཀུན་ཏུ་དགེ་ལེགས་རྒྱས་
པ་དང༌། །ས་སྐྱོང་རྣམས་ནི་ཆོས་བཞིན་སྤྱོད་གྱུར་ཅིག །དགེ་འདུན་འདུ་བ་ཕྱོགས་སུ་འཕེལ་གྱུར་ཏེ། །
བཤད་སྒྲུབ་རིང་ལུགས་མཆོག་ཏུ་དར་བར་ཤོག༡༩ །
ཅེས་ཡང་དག་པར་རྫོགས་པའི་སངས་རྒྱས་ཤཱཀྱ་སེང་གེའི་མཛད་པ་ལ་རྒྱུན་ཆགས་ཀྱི
ཚིགས་སུ་བཅད་པས་མངོན་པར་བསྟོད་པ་སྨོན་ལམ་དང་བཅས་པ་དད་པའི་རོལ་མཚོ་ཞེས་བྱ་བ་
འདི་ནི། དགའ་ལྡན་མ་མོའི་རྟེན་ཆེན་གཙུག་ལག་ཁང་ཡོངས་སུ་གྲུབ་པའི་རབ་གནས་པ་དགའ་
སྟོན་གྱི་བར་ཚར་བའི་ཚེ། ཤིང་མོ་ཡོས་ཀྱི་ལོ་སྨིན་དྲུག་ཟླ་བའི་ཉ་ལ་ཤཱཀྱའི་དགེ་སློང་ཆོས་ཀྱི་གྲགས་
པས་སྦྱར་བའི་ཡི་གེ་པ་ནི་བཀྲ་ཤིས་དཔལ་བཟང་པོས་བགྱིས་སོ །།
བཅོམ་ལྡན་འདས་དབྱངས་ཅན་ལྷ་མོ་ལྷག་པའི་ལྷ་ལ་བསྟོད་པ་མུ་ཏིག་གི་ཤལ་ཞེས་བྱ་
བ་བཞུགས་སོ །བཅོམ་ལྡན་འདས་མ་དབྱངས་ཅན་ལྷ་མོ་ལྷག་པའི་ལྷ་ལ་བསྟོད་པ་མུ་ཏིག་གི་
ཤལ་ཞེས་བྱ་། དཔལ་མོ་དེ་ཉིད་ཀྱི་ཞབས་རྡུལ་ལ་སྤྱི་བོས་ཕྱག་འཚལ་ཞིང་སྐྱབས་སུ་མཆིའོ །
འཇིག་རྟེན་དབང་པོའི་ཞལ་གྱི་མཐུས་བསྒྲགས་ལས་བྱུང་བའི །ངག་གི་ལྷ་མོ་འོད་ཟེར་སྟོང་གི་ཕྲེང་
བ་དང༌། །མི་ཕྱེད་གུས་ལྡན་བདག་བློའི་པདྨོ་ལྷན་ཅིག་རྒྱས། །མཁས་པ་རྐང་དྲུག་ལེགས་བཤད་
སྦྲང་རྩིས་ཅིས་མི་ངོམས། །དེ་སླད་འཕགས་མ་ཁྱོད་ཀྱི་དྲིན། །ཡང་ཡང་ཡིད་ལ་བཅགས་པའི་བུས། །
བསྟོད་ཚིག་མུ་ཏིག་དོ་ཤལ་འདི། །ཡུམ་གཅིག་མགྲིན་པའི་རྒྱན་དུ་འབུལ། །རིན་ཆེན་འབྱུང་གནས་
དབུས་ཀྱི་རི་དབང་ནི། །གདེངས་ཅན་རྒྱལ་པོས་ཡོངས་སུ་མ་དཀྲིས་ཤིང་། །པདྨོའི་སྟན་སོགས་མཐུ་
216

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ཡིས་མ་བསྐྱོད་ཀྱང༌། །ལྷ་མོ་མཁའ་ཡི་ནོར་བུ་མངོན་དུ་བྱུང༌། །ཐུགས་རྗེའི་རྩ་བརྟན་ཡོན་ཏན་ཡལ་
ག་ཅན། །ཕྲིན་ལས་ཚད་མེད་མེ་ཏོག་མང་པོས་སྤྲས། །བསྡུ་དངོས་བཞི་ཡི་གྲིབ་བསིལ་ཕུལ་བྱུང་
བས །ཉོན་མོངས་ཚ་གདུང་ལས་སྐྱོབ་ལྗོན་པ་ལགས། །མཐོ་རིས་ལས་བྱུང་ཁྱབ་འཇུག་རྐང་གི་
ཆུས །སྟོབས་ལྡན་རུས་པ་དུས་རིང་ཁྲུད་མ་གྱུར། །ཁྱོད་ཀྱིས་རིག་པས་བྱིན་བརླབས་ཟེགས་མས་
ཀྱང༌། །བློ་ངན་མཐུག་པོའི་དྲི་མ་སྐད་ཅིག་འཇོམས།།དཔལ་མོའི་འོད་ཟེར་ཅུང་ཟད་ཙམ་གྱིས་ཀྱང༌། །
དུས་མཐའི་རླུང་གིས་རི་རྣམས་ཇི་བཞིན་དུ། །བསྐལ་མེའང་རབ་ཏུ་ཞུམ་པས་ཟིལ་གནོན་ཏེ། །རྩེ་མོ་
བརྒྱ་གྱུར་ངལ་བསོ་མེད་པར་འདར། །ཐིག་ལེ་མཆོག་མའི་གཟུགས་ཀྱིས་མིག་བསླད་། །ཆགས་
བྲལ་གྲགས་པ་བྱེད་པོས་གདོང་ལྔར་སྤྲུལ། །གལ་ཏེ་ཁྱོད་སྐུའི་བ་སྤུའི་རྩེ་མོ་ཙམ། །དེས་མཐོང་གྱུར་
ན་དབང་པོ་རབ་ཉམས་ངེས། །ལྷ་མོ་དུ་མའི་དབུས་སུ་ལེགས་འགྱིང་སྐར་ཚོགས་ཀྱིས་སྐོར་འོད་
དཀར་དང༌། །གསེར་རིའི་ཚོགས་ཀྱི་ལྷུན་པོ་ལྟ་བུར་འཁོར་གྱི་དབུས་ནས་རབ་ཏུ་འཕགས། །བདེ་
སོགས་མར་བཅས་སྐབས་གསུམ་དབང་པོས་རིན་ཆེན་གདུགས་མཛེས་སྤྱི་བོར་སྒྲེང༌། །དྲང་སྲོང་
རྣམས་དང་ལྷ་མིན་དབང་པོ་ཉེ་དབང་དག་གིས་ཤིས་པ་བརྗོད། །ཕྱོགས་བཅུའི་ཞིང་དུ་གནས་པའི་
མཁས་མང་གཅིག་ཏུ་ཡིད་བསྒྲིམས་གསོལ་འདེབས་ཏེ། །ཁྱོད་ལ་འགྲན་ཟླ་མཆིས་པ་དེ་ཚེ་ནམ་
མཁའ་དུམ་བུར་ས་སྟེང་ལྷགས །ཐུབ་དབང་རྣམས་ཀྱང་ཁྱོད་ལ་བསྔགས་མཛད་སྤྱན་ཟུར་ཞགས་
པས་འཛིན་སྩོལ་ན །གཞན་པ་སྨོས་ཀྱང་ཅི་འཚལ་ཨེ་མ་མིག་འཕྲུལ་ལས་ཀྱང་ཆེས་མིག་འཕྲུལ། །
ཆུ་ཡི་སྐྱེས་གནས་རྒྱས་པའི་འདབ་མ་དྲང་འཁྱོག་ལྟར་བཀྲས་བསྐོར་ཞིང་ཆུ་གསེར་འོད། །ཟེའུ་
འབྲུའི་ཕྲེང་བས་གསལ་བར་བྱས་གྱུར་ངུར་བ་བཀྲམ་བཞིན་ལྗང་པའི་སྟེང་། །གཉིས་སྐྱེས་རྒྱལ་པོའི་
དཀྱིལ་འཁོར་རབ་རྒྱས་དྲི་མེད་འོད་ཕྲེང་ལྡན་པ་ལ། །སྐྱེ་དགུའི་མིག་གི་བདུད་རྩི་ཡི། །བུམ་པ་
གཅིག་པུ་དེ་ཡི་སྐུ། །ཡང་ཡང་བལྟ་བས་ངོམས་མིན་པ། །དེའི་རོ་རྒྱལ་ལས་སུ་ཡིས་མྱོང༌། །འོན་ཀྱང་
མོས་བློས་འདི་མཚུངས་ཞེས །བྱིས་པས་བརྡོལ་ཐབས་སྒྲོག་པའི་ཚིག །བརྩེ་བའི་མ་མས་ཡིད་
འཇུག་སྟེ། །སླར་ཡང་བྱམས་པས་མི་སྲིང་གྱུར། །ཤེལ་རི་མུ་ཏིག་མཆོད་སྡོང་ལྟ་བུའི་སྐུ། །ཀུ་མུ་ད་
དང་སྟོན་གྱི་ཟླ་འོད་ཚོགས། །ཕྱོགས་གཅིག་བསྡུས་པའི་གཟི་བྱིན་མ་ལུས་པས །ཁྱོད་སྐུའི་དཔལ་
217

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གྱི་དོ་ཟླར་ནུས་མ་གྱུར། །ཀུན་ནས་གཙང་ཞིང་སྐབས་ཕྱེད་སྒེག་པའི་སྐུ །མཚམས་སྤྲིན་མདངས་
ཅན་ཞབས་ཀྱི་མཐིལ་མཛེས་པ། །གདན་ལ་མཉམ་བཀོད་གངས་རིར་ཉི་འོད་བཞིན། །ཙོག་པུར་
ལེགས་བཞུགས་དེ་ནི་ཤིན་ཏུ་མཛེས །ཁྱོད་བཞིན་རི་མོར་བཀོད་པའི་གཟུགས་དང་ནི། །དངུལ་གྱི་
མེ་ལོང་ཕྱིས་པ་ལྟར་རྒྱས་པ། །ཨུཏྤལ་འདབ་མ་ཇི་བཞིན་དཀྱུས་རིང་ཞིང༌། །པད་དཀར་ལྟེ་བར་རྐང་
དྲུག་རྩེ་བ་དང༌། །ཆུ་ཤེལ་དབུས་སུ་བེེ་ཌཱུརྱས་སྤྲས་པ། །ལི་ཁྲིའི་ཁུ་བས་ཅུང་ཟད་གོས་འདྲའི་སྤྱན། །
ཤིན་ཏུ་དྲང་ཞིང་འོད་ཆགས་མཐོ་བ་དང༌། །པདྨའི་རྩ་བས་གསར་དུ་གཏད་མཚུངས་པའི།།ཤངས་ཀྱི་
སྦུབས་མཆོག་ལྟ་ན་སྡུག་པར་སྣང༌། །ཆུ་ཤིང་གཞུ་བཞིན་འཁྱོག་པའི་སྨིན་མ་ཡི།།རབ་ཏུ་དབྱེས་ཆེས་
དཔྲལ་བའི་ངོས་གསལ་བྱས །སེང་གེའི་སྤུ་ཡི་རྣམ་པའི་རྫི་མ་ཅན། །བིམྤ་དང་ནི་བྱི་རུའི་ཕུང་པོ་
བཞིན། །མཆུ་སྒྲོས་རྨད་བྱུང་ཚེམས་དཀར་ཕྲེང་བ་ཅན། །ཏ་ལའི་འདབ་མ་ལྟར་ཡངས་ལྗགས་ཀྱིས་
མཛེས། །མཐོན་མཐིང་ལྷས་མའི་ཚོགས་ཀྱི་སྤྲིན། །གངས་ཅན་རི་བོའི་རྩེར་སྤུངས་བཞིན། །གཙུག་
ཏུ་བཅིངས་པའི་ཐོར་ཅོག་གི །ལྷག་མ་གཡས་གཡོན་རབ་འཕྱང་བ །ཆུ་སྐྱེས་ཕྲེང་བས་རྣམ་པར་
དཀྲིས། །ཤལ་རིང་སྙན་མཆོག་ཡིད་ཀྱིས་བྲིས་མཚུངས་དང༌། །མ་རྙོངས་འགྲམ་བཟང་ལྷན་ཅིག་
བརྒྱན་གྱུར་པའི། །གསེར་གྱི་རྣ་ཆ་འོད་ཟེར་རིང་དུ་འབར། །བྲང་གི་ངོས་ཡངས་ཏི་སེའི་གང་
བརྩེགས་ལ། །སྤྲིན་དཀར་ཞི་བའི་ཐིག་ལེ་ཟུང་དག་དང༌། །མཚོ་ནང་ངང་པ་གནས་པ་ཇི་ལྟ་བར། །
ཁྱོད་ཀྱི་འོ་མ་འཛིན་པའང་དེ་ལ་འགྲན། །མཁའ་ལ་རྒྱུ་སྐར་དལ་བུས་བགྲོད་པ་དང༌། །ཀ་དམ་པ་
ཅན་གཡོ་འགུལ་ཕྲེང་བ་ལྟར། །རིན་ཆེན་སྣ་ཚོགས་སྤེལ་ལེགས་དོ་ཤལ་དང༌། །རབ་དགའི་རྒྱུད་མང་
ཟིལ་གནོན་སྒྲ་སྒྲོག་པའི །སིལ་སིལ་སྙན་བྱེད་གདུབ་སྐོར་ལྷུན་སྡུག་གིས། །གཉིས་མཐུང་སྣ་ལྟར་
མཉེན་བཤིན་ཡན་ལག་སྤྲས། །བྱིན་གྱིས་ཕྲ་ཞིང་ལྡེམ་པའི་རྐེད་པའི་ངོས། །རླུང་གི་བསྐྱོད་པའི་གར་
བྱེད་ཅོད་པན་དང༌། །དྲ་བ་ཕྱེད་པས་ཡོངས་སུ་འཁོར་བར་བསྡམས། །མཚལ་གྱི་མདོག་ལ་སྐྱེངས་པ་
སྟེར་བ་ཡི །སེན་མོས་བརྒྱན་བྱས་ཟླུམ་རིང་ཕྱག་སོར་ཅན། །གཡོན་ཕྱོགས་ནོར་བུའི་གོང་བུའི་
དབྱིབས་ལྡན་པའི། །ལྟོ་བའི་ཐད་དུ་ཅུང་ཟད་ཕྱོགས་པར་བཞག །དེ་སྟེང་བདེ་འབྱུང་མགྲིན་པ་ལས་
སྔོ་ཞིང༌། །གླང་ཆེན་སྐད་བརྒྱ་པ་དང་ལྷ་རྣམས་ཀྱི། །རོལ་མོ་དྲག་པོར་བརྡུང་བ་ཇི་སྙེད་པ། །དཔེར་
218

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
བྱ་མི་བསྐྱོད་རྣམ་འདུལ་དབྱངས་ཀྱིས་ཀྱང༌། །དོ་ཟླ་ལས་འདས་པི་ཝང་མརྐཏ་ཀྱི། །གྱེན་ཕྱུར་རླབས་
ཀྱི་ཕུང་པོ་ལྟ་བུ་ཡི། །མགོ་ལྕོག་ལྡན་འདི་ཡོངས་འདུའི་ལྗོན་པའང་མིན། །གཅིག་ཤོས་འདམ་བུའི་
ཚོགས་འདྲའི་རྒྱུད་ཀྱི་ངོས །རྒྱུན་དུ་བསྐྱོད་པས་ནམ་མཁའི་མཐར་སོན་སྒྲོག །བགྲང་སྣང་དར་གྱི་
ལྷབ་ལྷུབ་སྨད་གོས་ཅན། །ཟར་བུས་ཁྱད་པར་ཉིད་དུ་གསལ་བར་གྱུར། །ཕྱོགས་བཅུའི་སངས་རྒྱས་
རྣམས་ཀྱི་གཟི་བརྗིད་ཀྱིས །ཁྱོད་སྐུའི་ཆ་ཤས་ཙམ་ཡང་མི་བཟོད་ན། །འཇིག་རྟེན་མཛེས་པ་སྨོས་
ཀྱང་ཅི་ཞིག་འཚལ། །དེ་བས་མང་དུ་བརྗོད་ཀྱང་ངལ་བར་ཟད། །ཁྱོད་སྤྱན་གཡོ་བའི་ཟུར་མིག་གིས་
གཟིགས་དུད་འགྲོ་དག །གཏི་མུག་ཀུན་གསལ་སྨྲ་བའི་དབང་པོ་ཉིད་དུ་ནི། །སྐད་ཅིག་གཅིག་གིས་
འགྱུར་འདི་གཞན་པ་སུ་ལ་ཡང༌། །མཆིས་པར་མ་གྱུར་དེ་སླད་བདག་གིས་ལྷ་ཁྱོད་བརྟེན། །ཁྱོད་
གསུང་རྣ་བའི་དབང་པོས་ཐོས་པར་མ་ནུས་པའི། །སྐལ་དམན་དག་ཀྱང་གྲྭ་གི་སྔགས་ཕྲེང་བཟླ
བརྩོན་ན། །ཟླ་དྲུག་ཙམ་གྱིས་ཐོགས་མེད་ཤེས་རབ་རྣོན་པོ་ཡི། །གཞུང་ལུགས་བརྒྱ་ཕྲག་དུ་མས་
ངོམས་པར་འགྱུར་མ་ཡིན། །མེ་ཆུ་གཅན་གཟན་ལངས་འབྱུང་པོ་གདོང་ལྔ་། །མིག་ཐོས་ལ་
སོགས་བརྒྱད་གཉིས་འཇིགས་པ་ཆེན་པོ་ཡི། །ལས་ཀྱིས་གཙེས་གྱུར་འགྲོ་བ་དེས་ཀྱང་ཁྱོད་སེམས་ན། །
དེ་དག་མ་ལུས་མོད་ལ་གཞན་དུ་བྱེད་པ་ཉིད། །ལྷ་དབང་དག་ལ་དགའ་བ་དང་། །ཟླ་བ་ལ་ཡང་ལན་
མང་དད། །འབར་བར་ཟས་དག་རྩལ་བས་ན། །ལྷ་རྣམས་དང་མཉམ་སྨྲ་བ་ཉམས་པ་ཁྱོད་ལ་མགོན་
བཅས་དམན་པ་ཡང༌། །ཡང་སྲིད་མེད་པར་མྱུར་འགྲོ་སྟེ། །འཁྲི་ཤིང་དག་གི་ལོགས་སྐྱེས་པའི། །
གསེར་གྱི་མེ་ཏོག་ཇི་བཞིན་ནོ། །མཚོན་རྣོན་ཐོགས་པའི་དཔུང་ཚོགས་ཀྱིས། །ཅུང་ཟད་ཙམ་ཡང་མ་
ཐུལ་ཞིང༌། །སྲེད་མེད་བུས་ཀྱང་བསྐྱོད་དཀའ་བའི། །སེམས་འདི་གཅིག་པུ་ཁྱོད་ཀྱིས་བཏུལ། །
ཆགས་པའི་གླང་པོ་རབ་མྱོས་པས། །གྱ་ཚོམ་ཉིད་དུ་བརྒལ་གྱུར་པ། །ཞགས་པ་བྱེ་བས་མ་ཆིངས་པ། །
ཁྱོད་མཐུས་གཡོ་བ་མེད་པར་བཅིངས །ཀུན་འགེབས་ཀྱིས་ནི་ཁྱོད་ཐུགས་མཐའ། །དཔག་པར་མ་
ནུས་སྐྱེངས་པ་ཡིས། །མཐའ་མེད་བྲོས་ཀྱང་བག་ཚ་སྟེ། །སྟོང་པ་ལྟ་བུར་བཅས་ཏེ་གནས། །འགྲོ་
བའི་ཡིད་བཞིན་མཛད་པ་སྟོན་ཡང་སྤྲོས་པའི་མཚན་མས་དབེན། །སྒྲ་སྐད་རྒྱ་མཚོར་ཆོས་སྒྲ་སྒྲོག་
ཀྱང་ཚད་གཟུང་ནུས་པ་མེད། །ཀུན་ལ་ཐུགས་ཀྱི་རོལ་པས་ཁྱབ་ཀྱང་ཁྱོད་ནི་ཡོན་ཏན་དུ་མས་
219

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འཕགས། །འཕགས་མ་ཁྱོད་ལ་ཉེ་རིང་མེད་ཀྱང་བདག་ལ་བརྩེ་བས་འདི་ལྟར་སྐྱོངས། །དལ་འབྱོར་
དོན་མཐུན་ཉིད་མཛོད་བདག་གི་མ། །སྙན་དངགས་གླེགས་བམ་ནོར་མཆོག་སྩོལ་མཛོད་མ། །བློ་
ལྡན་སློབ་མ་ཡོངས་སུ་འཕེལ་མཛོད་མ།།དུས་ཀུན་བསྟན་འཛིན་དབང་པོར་བདག་མཛོད་མ། །ཁྱོད་
ལས་གཞན་པའི་སྐྱབས་དང་གཉེན་བཤེས་མེད། །ཐེ་ཚོམ་གཅོད་པ་གཞན་རྙེད་མ་གྱུར་ལ། །ལེགས་
བཤད་སྨྲ་བའི་རྣམ་དཔྱོད་བདག་ལ་མེད། །དེ་ཕྱིར་བློ་གྲོས་ལྡན་པར་བདག་མཛོད་ཅིག།གཞན་སྡེའི་
ལོག་ལྟ་འཇོམས་པའི་མཚོན་ཆ་དང༌། །རང་གི་བསྟན་ལ་འཁྲུལ་པ་སེལ་བ་ཡི། །རིགས་པའི་འོད་
སྟོང་དྲ་བ་ཁྱོད་ལ་མངའ། །ཡུམ་གཅིག་བདག་ལའང་བགོ་བར་མཛད་དུ་གསོལ། །དེང་ནས་བཟུང་
སྟེ་ཚེ་རབས་ཐམས་ཅད་། །བཅོམ་ལྡན་འདས་མས་རྗེས་སུ་བཟུང་བ་དང༌། །འཇམ་པའི་དབྱངས་
ཀྱི་ཞལ་ཡང་གེགས་མེད་དུ། །བདག་གི་མིག་གི་སྤྱོད་ཡུལ་ཉིད་གྱུར་ནས། །ཆོས་རྣམས་ཀུན་ལ་ཀུན་
མཁྱེན་གཉིས་པར་ཤོག །བདག་གི་ཡོན་ཏན་དང་མཚུངས་འགྲོ་བ་ཡིས། །ཐོབ་པར་མ་གྱུར་དེ་སྲིད་
སྐྱོ་མེད་ཅིང༌། །སངས་རྒྱས་མཛད་པ་ལའང་བདག་མི་སྤྲོ། །དེ་ལྟར་དམ་བཅའ་ཉམས་པར་མ་གྱུར་
ཅིག།
ཅེས་སྐྱེ་བ་དུ་མ་ནས་བཅོམ་ལྡན་འདས་མས་རྗེས་སུ་བཟུང་བར་ངེས་པས ཆུང་ངུ་ནས་མི་
འཕྲོག་པའི་དད་པ་བརྟན་པོ་ཅན། བྱང་ཕྱོགས་གངས་ཅན་གྱི་སྙན་དངགས་མཁན། ཀརྨ་པའི་བཙུན་
པ་མ་ཕམ་རྡོ་རྗེ་མིང་གཞན་ཆོས་ཀྱི་གྲགས་པ་ཡེ་ཤེས་དཔལ་བཟང་པོས རྗེ་བཙུན་ཆོས་ཀྱི་རྒྱལ་པོ་
རོལ་པའི་རྗེའི་ཞལ་སྔ་ནས་བྱིན་གྱིས་བརླབས་པའི་གནས། རྨ་ཆུའི་གླིང་གི་དབུས་སུ་སྦྱར་བའི་ཡི་
གེ་པ་ནི་བློ་གྲོས་རྒྱ་མཚོའོ །འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་རྒྱས་པའི་
རྒྱུར་གྱུར་ཅིག།ཆུ་སྦྲུལ་ལོ་ལའོ། །ཤུབྷཾ།མདྡྷ་ལཾ༎ ༎
བྱང་ཆུབ་སེམས་དཔའ་སེམས་དཔའ་ཆེན་པོ་རྟ་ཡི་རྒྱལ་པོར་སྐྱེས་པའི་རྟོགས་པ་བརྗོད་པ་
སྙན་དངགས་ཀྱི་གཏེར་ཞེས་བྱ་བ།མི་ཟད་ཚིག་གི་རྒྱ་མཚོ་ཡི། །ཕ་རོལ་སོན་པའི་དྲི་ཟ་མོ །ཡིད་
འཕྲོག་ངང་མོ་མཛེས་ཁྱོད་ནི། །བདག་བློའི་རྫིང་བུར་རྩེ་བར་མཛོད། །བྱམས་པའི་སྤྲིན་དཔུང་མི་
དམན་ཞིང་། །བརྩེ་བའི་གློག་འོད་སྟོང་གིས་བརྒྱན། །ཡོན་ཏན་མང་པོའི་ཆུ་ཡིས་ལྕི། །མགོན་པོས་
220

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ཐུགས་རྗེའི་ཆར་འབེབས་གསོལ །རྔམ་པའི་བཞིན་ཅན་གཏུམ་སེམས་མཐུས་འཁྲུགས་ཁྲག་ཁྲིག
དཔུང་བཅས་ཀྱིས་བསྐོར་བའི །གངས་རིའི་བདག་པོ་ལ་སོགས་བདུད་རིས་མ་ལུས་རང་རང་
མཐུས་བསྐྱེད་དེ།།སྲིད་གསུམ་གཡོ་བའི་ཆོ་འཕྲུལ་སྟོན་ཡང་བ་སྤུའི་རྩེ་མོའང་སྐྱོད་མི་ནུས། །ཉི་མའི་
འོད་ཀྱིས་སྐར་ཚོགས་བཞིན་དུ་སྟོབས་ཀུན་འཇོམས་མཛད་ལ་ཕྱག་འཚལ། །སྤྱན་རས་གཟིགས་
དབང་སྤོབས་པ་ནམ་མཁའི་ཁྱོན། །བདག་ལྟ་བུ་ཡི་སྐྱེ་བོ་གྲངས་འདས་ཀྱིས །བསྐལ་པར་བགྲང་
ལས་ཟད་ནུས་ལྟ་ཅི་ཞིག །འོན་ཀྱང་ཕྱོགས་ཙམ་སྨོས་པ་དོན་ལྡན་ཏེ། །རྒྱ་མཚོའི་ཕྱོགས་གཅིག་
མཐོང་བར་གྱུར་པས་ཀྱང་། །དེ་ཡི་འབྱོར་བ་དཔག་ཏུ་མེད་ཤེས་ལྟར། །ཟུར་ཙམ་མཐོང་བས་བློ་ལྡན་
མིག་ཐོབ་ན། །མཐའ་ལས་འདས་མངོན་སྤྲོ་བ་ཅིས་མི་འཕེལ།།
སྐྱེས་བུ་དམ་པ་རྣམས་ནི་དུད་འགྲོའི་རིགས་ཤིན་དུ་སྨད་པའི་གནས་སུ་སྐྱེས་པར་གྱུར་ཀྱང་།
གཞན་རྗེས་སུ་འཛིན་པ་ལ་སྐྱོ་བ་མེད་པ་ཡིན་ཏེ། དེ་ལྟར་དུ་ཡང་འདི་སྐད་ཐོས་སོ །སྔོན་བྱུང་བ་
འདས་པའི་དུས་སུ བཅོམ་ལྡན་འདས་འཇིག་རྟེན་དབང་པོ་འགྲོ་བ་མ་ལུས་པའི་གཉེན་མཆོག་ཏུ་
ཕན་པར་དགོངས་པ་ཅན་འདི།རྟའི་རྒྱལ་པོ་བ་ལ་ཧ་ཞེས་བྱ་བ་གཅིག་ཏུ་སྐྱེ་བ་བཞེས་པར་གྱུར་ཏོ། །
ཞེས་གྲགས་། །དེའི་ལུས་ཀྱང་གསེར་གྱི་རི་བོ་མཛེས་པར་སྣང་བ་འགྲོ་ཤེས་པ་ལྟ་བུ་ལྷའི་བ་གླང་
སྟོང་ཕྲག་མང་པོས་དཔེར་བྱ་མི་ནུས་པའི་ལུས་རྩལ་དང་ལྡན་པ།བཻཌཱུརྱའི་ཁ་དོག་ལ་སྐྱེངས་པ་སྟེར་
བའི་རྨིག་པ་ལྟ་ན་སྡུག་ཅིང་།སོ་ཀའི་དུས་ཆུ་འཛིན་དཀར་པོས་ཁེབས་པ་ལྟ་བུའི་རྔོག་མ་ཡིད་དུ་འོང་བ
དཔེར་ན་རི་མོ་མཁས་པས་གཟུགས་ཀྱི་རྣམ་པ་ལེགས་པར་བཀོད་པ་ཅི་ལྟ་བ་བཞིན་དུ་གྱུར་ཏོ།།
དེ་ཡི་ཡིད་ལ་ཁྲོ་བའི་ཤིང༌། །འཁོན་འཛིན་རླུང་གིས་བུས་པ་དང༌། །ལྷན་ཅིག་ཏུ་ཡང་
བྱམས་པའི་མེས།།བསྲེགས་པར་གྱུར་པས་དུལ་བར་གནས། །བདག་གིས་ལག་རྩེའི་མཚོན་ཆ་ཡིས། །
རི་དགས་ཚོགས་ཀྱི་འདྲལ་ཞིང༌། །ཁྲག་གིས་གོས་པའི་རལ་པ་ཅན། །དཔའ་བོར་རློམ་པ་སྙེམས་
པ་ཡི།།གདོང་ལྔ་པས་ཀྱང་ཁྱོད་ལ་གུས། །ནགས་ཚལ་ལོ་མ་མེ་ཏོག་བཀྲ་བ་ཅན། །དགའ་བའི་ཚལ་
དུ་དུས་སྟོན་ལ་འོང་བཞིན། །ཁྱེད་དགྱེས་ཚལ་དེར་བུང་བས་གླུ་ཡང་ལེན། །སྙེ་མ་མྱུ་གུའི་ཚལ་ཀུན་
སྒེག་པར་རྩོལ །ཁུ་བྱུག་མྱོས་པས་སྐད་སྙན་འབྱིན། །རི་དྭགས་སྤུ་སྡུག་རྩེ་བར་རྩོམ། །ཆུ་རྒྱུན་རྒྱ་
221

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མཚོར་རིངས་པར་བགྲོད། །འདི་ནི་ཁྱོད་ཀྱི་བསྟི་གནས་སྟེ། །མི་བདག་དགའ་བྱེད་སྐྱེད་ཚལ་ལས། །
མཛེས་པ་ཉིད་དུ་སྣང་བར་གྱུར། །
དེའི་ཚེ་དེའི་དུས་ན། བདག་ཅག་གི་སྟོན་པ་ཐུགས་རྗེ་མཚུངས་པ་མེད་པ་འདི།ཚོང་དཔོན་
ཆེན་པོ་ཞིག་དུ་སྐྱེ་བ་ཡོངས་སུ་བཟུང་བར་གྱུར་ཏོ། །དེ་ནི་སྔོན་གྱི་བསོད་ནམས་ལས་གྲུབ་པས། །བློ་
གྲོས་གསལ་ཞིང་སྤོབས་པ་བཟང་པོར་གྱུར། །ཚུལ་དང་ཚུལ་མིན་འབྱེད་ལ་ཐོགས་མེད་དེ། །ཅོད་
པན་མེད་ཀྱང་ས་ཡི་བདག་པོ་བཞིན། །རྟ་བདུན་ལྡན་པ་ཤར་རིའི་རྩེར་འཕགས་ལྟར། །བྱད་བཞིན་
བཟང་པོ་སྐྱེ་དགུའི་དབུས་ན་མཐོ། །ལང་ཚོ་དར་བབ་མཚན་གྱི་འོད་ཟེར་ཚོགས། །དྲེགས་པ་གཞན་
གྱིས་རྒོལ་བའི་མུན་པ་ལ །སྨ་འབེབས་ཕྱིར་དུ་ཕྱོགས་བཅུར་རྒྱུ་བ་བཞིན། །དེ་དེ་ལྟར་རང་བཞིན་
གྱི་སྐྱེ་བོ་དག་གིས་ནི་བཀུར།ལོངས་སྤྱོད་ཀྱི་དཔལ་རྣམ་མང་ཐོས་ཀྱི་བུ་ལ་འགྲན་བ་ལྟ་བུ་ཡིས་ཀྱང་
འབྱོར་སེར་སྣ་དང་རྒྱགས་པའི་ཁུར་བུ་རིངས་པ་ཉིད་དུ་སྤངས་པར་གྱུར་མོད་ཀྱིས།འཇིག་རྟེན་པ་ཡི་
ཚུལ་དང་འཐུན་པར་རིན་པོ་ཆེ་ཡི་གླིང་དུ་སྙེགས་པར་སེམས་ནས། ཚོང་པ་ལྔ་བརྒྱ་དང་བཅས་ཏེ།
ཤིང་རྟ་དང་།ཁུར་དང༌།བམ་པོ་དང་རྔ་མོ་དང་བ་གླང་ལ་སོགས་པས་ཟོང་དུ་མ་བསྐྱས་ཏེ།གྲོང་དང་
གྲོང་ཁྱེར་དང་གྲོང་རྡལ་རྣམས་དང༌། གྲོང་སྨེའུ་དང༌།ཚོང་འདུས་ཆེན་པོ་གང་དུ་ཡོད་པ་དེར་འདོང་སྟེ
གྲུ་པོ་ཆེ་ཡང་འབད་པ་མེད་པར་གྲུབ་ནས། རྒྱ་མཚོའི་ངོགས་ག་ལ་བ་དེར་ཕྱིན་ཏོ། །དེའི་ཚེ་བདག་
ཉིད་ཆེན་པོས་འདི་སྐད་ཅེས་སྨྲ་བར་ངེས་སོ། །བསྐལ་མེས་སྔོན་ཚེ་དྲག་གདུངས་པས །གནས་སྔོན་
ཞུ་བར་གྱུར་པའི་རྒྱུན། །ཕྱོགས་གཅིག་འཁྱིལ་བ་མིན་ནམ་ཅི། །ཨེ་མ་འོན་ཨནྡྷ་རྙིལ། །དུམ་བུར་
ལྷག་པས་ལུས་པ་འམ།།མུ་ཏིག་ཕྲེང་བ་བསྒྲིགས་འདྲ་འདི། །ངོ་མཚར་ཆེད་དུ་ལྷ་མོ་རྣམས།།བདག་
གི་ཤལ་བོར་བར་ངེས།།འདི་ལ་ཕ་མཐའ་མི་སྣང་ན། །ཅི་ཀོ་ལྷ་ལམ་ཁྱོན་ལས་གཞན།།ཡིན་ནམ་
བདག་གིས་དོགས་པ་སྐྱེས །ཅེས་སྨྲས་ཏེ་གཟིངས་བཟང་པོ་ཡངས་ཤིང་མཐོ་ལ་བཀོད་པ་དུ་མས་
བརྒྱན་པ། བ་གམ་འོད་ཆགས་བས་བསྐོར་བ་ལྕགས་ཀྱི་གཟེར་བུས་དམ་པར་བསྡམས་ཞིང་བཀྲ་
བའི་དར་བཟང་པོས་ལྷུན་སྟུག་པར་བྱས་པ་ལ་ཞུགས་པར་གྱུར་། །
ཆུ་བོའི་རླུང་འདིར་སྔོན་མེད་པའི། །ངང་མོ་མཛེས་པ་བརྩེ་བ་ལྟར། །གྲུ་བཟང་འདབ་མའི་
222

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
དར་གཡོ་བས། །བསྐྱོད་དེ་རིན་ཆེན་གླིང་དུ་སྙེགས། །དེ་ནས་རིང་ཞིག་འདས་པ་དང་བྱང་ཆུབ་
སེམས་དཔས་གདོས་འཛིན་ལ་སྨྲས་པ། གླིང་གང་ཕྱོགས་སུ་རླུང་ལངས། །ཅི་རིན་པོ་ཆེའི་གླིང་
དུའམ། ཡང་ན་ནས་ཀྱི་གླིང་ངམ།འོན་ཏེ་སྲིན་པོའི་གླིང་ལངས། དེས་སྨྲས་པ། བསེར་མ་འདི་ནི་
སིང་གྷ་ལའི་གླིང་དུ་ལངས་ཏེ།ལྷ་མཁྱེན་པར་མཛོད་ཅིག་ཅེས་སྨྲས་པ་དང༌།བདག་ཉིད་ཆེན་པོ་འདི་
རྒྱ་མཚོར་འཇུག་པ་ལ། དགེ་བའམ་མི་དགེ་བ་རྟག་པ་དུ་མའི་ཕ་རོལ་དུ་སོན་པས། ཤིན་ཏུ་མཛངས་
པ་ཡིན་ཏེ སྲིན་མོའི་ཡུལ་དུ་འཁྱམ་པར་ཤེས་ནས། བདག་རང་ལ་ཅུང་ཟད་སེམས་ཤིང་འདི་ལྟར་
སྨྲས་པར་ངེས་སོ། །ཀྱེ་མ་བདག་དང་མ་མཁོན་དགྲ། །རླུང་འདིས་འདི་ལྟར་མ་རུངས་བྱེད། །ཆབ་ཀྱི་
ནང་དུ་རྩལ་བར་འགྱུར། །ད་ནི་བདག་གིས་ཅི་ཞིག་བྱ། །འོན་ཀྱང་སེམས་དཔའ་པ་ཡི་མི། །རྩོལ་བ་
བྱས་ན་ག་ནས་ཀྱང༌། །ཐར་ཏེ་བདེ་ལ་མི་སྤྱོད་མིན། །ཞེས་སྨྲས་ཏེ། ལག་པའི་པདྨོར་བཞིན་གྱི་ཟླ་
འོད་ལྷུང་ནས། ཁ་ཟུམ་པ་ལྟར་ངོ་སྨད་དེ་ཤུགས་རིངས་འབྱིན་ཞིང་ཅི་ཡང་མི་སྨྲ་བར་འཁོད་དོ། །དེའི་
ཚེ་སིང་གྷ་ལའི་གླིང་དུ་གནས་པའི་སྲིན་མོ་དག་གིས་འཕྲིགས་ནས་དུས་མ་ཡིན་པའི་རླུང་བཏང་བར་
བརྩམས་སོ །གང་ཚེ་འདོད་པས་རབ་ཏུ་བསྐུལ་བའི་འཚུབ་མའི་དམག །ཚོང་པའི་གྲུ་བོ་ཆེ་དང་ལྷན་
ཅིག་རྒྱ་མཚོའི་དབུས། །གཡུལ་དུ་ཞུགས་གྱུར་རླབས་ཀྱི་རྔ་སྒྲ་ཆེར་བརྡུང་ཞིང༌། །སྦུ་བ་གྲགས་འཚུབ་
གཡེངས་ཤིང་སྙིང་ལ་དཔའ་བསྐོང་གྱུར། །ལྷ་མིན་དཔའ་བོའི་ཡ་ལད་ནི། །ལྷུང་བ་ལྟ་བུར་གཟིངས་
ཀི
ཀྱི་དར། །ཆུ་བོ་བསྐྱོད་པའི་ནང་དུ་ལྷགས།།དེ་དག་སྐྲག་ཏེ་ངེ་འདོན། །དམ་དུ་བསྡམས་པ་གཟེར་
བུ་སྒྲོགས། །ཤིང་གི་གཞི་དང་འཁོན་པ་བཞིན། །དུམ་བུར་སོ་སོར་བྱེ་བར་གྱུར། །གང་གི་ཚེ་སྤང་
ལེབ་དག་ནི་བཅོམ།ཉག་ཐག་མ་ལུས་པ་ཞིག་།ཚོང་པ་དེ་དག་མཁའ་ལ་སྐར་མ་ལྟར་བཀྲམ་པས་
འཆི་བའི་དུས་བྱེད་པ་ལ་ཐུག་སྟེ། རང་སྟོབས་ཀྱིས་རྐྱལ་བ་ལ་ཞུགས་ནས་རྩོལ་བ་ཆེར་བསྐྱེད་པའི
མཐུས། སིང་གྷ་ལའི་གླིང་གི་འགྲམ་གྱི་སྐམ་སར་ཕྱིན་ཏོ །དེར་སྲིན་མོ་ལྔ་བརྒྱ་ན་ཆུང་གི་རྣམ་པར་
བརྫུས་ནས་བསླུ་བར་བྱེད་པའི་བསམ་པས་རས་ཀྱི་བླ་གོས་ཐོགས་ཏེ་སྒྲ་ཅ་ཅོ་འབྱིན་བཞིན་དུ། དེ་
དག་གང་དུ་ལྷུང་བ་དང་ཉེ་བར་བྱུང་བས་རས་རྣམས་བསླངས་པ་གོན་ནས་རང་རང་གིས་གོས་བཙིར་
རོ། །དེ་ནས་གང་ན་ཤིང་ཙམ་པ་ཀ་ཆེན་པོ་ཡོད་པ་དེར་དོང་སྟེ། ངལ་བསོ་བ་དང་།ཚོང་པའི་ཚོགས་
223

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཅིག་ལ་གཅིག་གཏམ་འདི་སྐད་ཅེས་གླེང་། །བདག་ཅག་མ་རུངས་བྱེད་པ་ཡི། །གྲུ་ཕྱེ་མར་བརླག་
པས་ན། །འཆི་བདག་ཁ་ན་ཚུད་པ་ལ། །སླར་ཡང་ཐར་བར་གྱུར་མོད་ཀྱི། །ཀྱེ་མ་ད་ནི་ཅི་ཞིག་བྱ། །
གང་དུ་གཟིངས་བཟང་ལྷ་ཡི་བཞིན། །ཞིག་པས་སྡུག་བསྔལ་ལྷག་པར་ལངས། །འཛམ་བུའི་ཤིང་
གིས་མཚོན་པའི་གླིང༌། །གང་དུ་ཡོད་པ་མ་ཤེས་ནས། །ཕྱིན་པ་སྨོས་ཀྱང་ཅི་ཞིག་དགོས། །ད་ནི་
ཐབས་ཚུལ་ཅི་ཡང་མེད། །ཅེས་སྨྲེ་སྔགས་མང་དུ་བརྗོད་ནས་ཁ་རོག་སྟེ་འཁོད་དོ། །བུད་མེད་ཀྱི་
ཚོགས་ནི་གཡོ་སྒྱུ་དང་ལྡན་པ་སྟེ། ཁྱད་པར་དུ་སྲིན་མོ་དག་མ་རུང་བས། དེ་རྣམས་ལ་ཤ་ཚ་བར་
བརྫུས་ནས་ཚིག་སྨྲས་པ། ཁྱོ་མ་མཆིས་པའི་ཁྱོ་དང༌། གནས་མ་མཆིས་པའི་གནས་དང༌།རྟེན་མ་
མཆིས་པའི་རྟེན་མཛོད་ཅིག །འདི་ནི་ཁྱོད་ཀྱི་ཟས་ཀྱི་ཁྱིམ་མོ། །འདི་དག་ཀྱང་ཁྱོད་ཀྱི་སྐོམ་དང་སྐྱེད་
མོས་ཚལ་དགའ་བར་བགྱིད་པ་རྫིང་བུའང་དགའ་བར་བྱེད་པའོ །ཞེས་ཡིད་བཅུགས་པའི་གཏམ་
བྱས་ན། སྐྱེས་པ་རེ་ཁྱིམ་དུ་ཁྲིད་ནས་འདོང་། །དེ་དག་གི་ནང་ནས་གཙོ་མོ་གང་ཡིན་པ་དེས། བྱང་
ཆུབ་སེམས་དཔའ་ཚོང་དཔོན་དུ་གྱུར་པ་བདག་གི་གན་དུ་བོས་ཏེ། ལྷ་ཡི་རོ་མཆོག་དང་ལྡན་པས་
ཚིམ་པར་བྱས་ནས། རྩེ་དགའ་དགའ་མགུར་སྤྱོད་པར་གྱུར་། །དེ་ལྟར་ཉི་མ་བདུན་འདས་པ་དང་།
རེ་ཞིག་ན་བུད་མེད་དེ་གཉིད་ཀྱིས་ལོག་བཞིན་དུ་གད་མོ་སྙན་པར་རྒོད་དོ། །དེའི་ཚེ་བྱང་ཆུབ་སེམས་
དཔའ་མཚར་ཆེར་གྱུར་ཏེ། གཉིད་ཀྱིས་ནོན་བཞིན་དུ་རྒོད་པ་བདག་གིས་སྔོན་འགའ་ཡང་མ་ཐོས་ན།
མཐོང་བ་ལྟ་ཅི་སྨོས་ཏེ། འདི་ལ་བར་བྱ་གོར་མ་ཆག་གོ།
མཐོང་བ་ལྟ་ཅི་སྨོས་ཏེ། འདི་ལ་དྲི་བར་བྱ་གོར་མ་ཆག་གོ། །སྙམ་ནས་སླར་དྲིས་པ། ཁྱོད་ཅིའི་ཕྱིར་
རྒོད། དེས་སྨྲས་པ། འདི་ནི་སིང་གྷ་ལའི་སྲིན་མོ་ལགས་ཏེ། ཁྱོད་ཀྱི་སྲོག་བཅད་ཏ་རེ། བྱང་ཆུབ་
སེམས་དཔས་སྨྲས་པ། སྲིན་མོ་ཡིན་པ་ཁོ་བོས་ཅི་ལྟར་ཤེས་པར་བྱ།ཞེས་དྲིས་པས དེ་སྟེ་ཡིད་མི་
ཆེས་ན གཡས་ཕྱོགས་ཀྱི་ལམ་སྲང་བཟུང་ལ་བཞུད་ཅིག་དང༌། ལྕགས་ཀྱི་གྲོང་ཁྱེར་མཐོ་བ།
འཁོར་བར་སྐར་ཁུང་དང་རྟ་བབས་མེད་པ་ཞིག་མཆིས་ཏེ། དེ་ན་ཚོང་པ་བརྒྱ་ཕྲག་དུ་མ་རྩལ་ཏེ། ལ་
ལ་ནི་གསོན། ལ་ལ་ནི་གུམ་སྟེ། ལམ་དེ་ལ་ཞུགས་ལ་རྟོག་ཅིག་དང་། དེའི་ཚེ་ང་ལ་ཡིད་ཆེས་པར་
འགྱུར་རོ་ཞེས་ཟེར་བ་དང༌། བྱང་ཆུབ་སེམས་དཔས་རྫུ་འཕྲུལ་གྱིས་གླེན་པ་འདྲ་བ་ཞེས་བྱ་བའི་
གཉིད་ཀྱིས་ཆེར་ནོན་པར་བྱས་སོ །དེའི་ནུབ་མོའི་དུས་ཀྱི་ཚེ། རལ་གྲི་ཟླ་བ་ལྟར་སྣང་བ་བདག་
224

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས།
འཚོ་བར་བྱེད་པ་ཞེས་བྱ་བ་ཐོགས་ཏེ།གཡས་ཕྱོགས་ཀྱི་ལམ་སྲང་དུ་ཞུགས་ནས་རིམས་ཀྱི་གྲོང་ཁྱེར
དུ་ཕྱིན་ནས།དེའི་འཁོར་ཡུག་ཀུན་ཏུ་བསྐོར་ཏེ་བལྟས་པས་ཀྱང་སྒོ།འམ་བུ་ག་ཙམ་ཡང་མ་མཐོང་། །
ཅི་ཞིག་ན་དེ་དང་ཉེ་བར་ཙམ་པ་ཀའི་ཤིང་ཆེན་པོ་གཅིག་འདུག་པ་ལ་འཛེགས་ནས་ལུང་པ་བསལ་
ཁའི་སྒྲ་མཛད་པས། སྐྱེས་བུ་ཚོང་པ་དུ་མ་དག་གནས་ཏེ། དེ་དག་གིས་ཀྱང་བྱང་ཆུབ་སེམས་དཔའ་
མཐོང་ནས།སྙིང་རྗེ་རྗེ་སྐད་དུ་འདི་སྐད་ཅེས་ཟེར་།།
ཚོང་དཔོན་ཆེན་པོ་མཁྱེན་པར་མཛོད་ཅིག །བདག་ཅག་ནི་ལྕགས་ཀྱི་གྲོང་ཁྱེར་དུ་སྩལ་ཏོ། །
ཞེས་དང༌། ཡང་སྨྲས་པ།ནོར་ལ་ཆགས་པས་ཉམས་བྱས་ལྕགས་ཀྱུ་ཡི། །བདག་ཅག་བསྐུལ་ཏེ་
འཛམ་བུའི་གླིང་ནས་མཆིས། །ལུས་ལ་རྨ་མེད་སེམས་སྨས་མཚོན་འདིས་ནི། །དྲངས་ནས་སྲིན་མོའི་
ཡུལ་འདིར་འཁོད་པར་གྱུར། །ཚོང་དཔོན་ཚོང་པའི་ཚོགས་འདི་དག །ཉིན་རེ་ཞིང་དུ་ཟ་མོས། །
བརྒྱ་ཕྲག་རེ་རེ་སྲོག་དང་ཕྲལ། །ལྷག་མ་འདི་ནི་ཁྱོད་སྤྱན་འཁུམས། །གླིང་བཞིའི་མཐར་གནས་མུ་
ཁྱུད་ཀྱིས །རྔམས་དང་དཔངས་ལ་འགྲན་བཅས་པའི། །ལྕགས་རི་འདིས་སྐོར་ལམ་ཡང་མེད། །
རུས་པས་ས་གཞི་ཁྱབ་པར་གནས། །ཁྲག་གིས་གཤེར་བར་བྱས་པ་དང༌། །སྐྲ་ཚོགས་ཉལ་ཉིལ་
སྤུངས་པ་འདི། །ཁྱོད་ཀྱིས་གཟིགས་པར་གྱུར་ཏམ་ཀྱེ། །ཞེས་སྨྲས་པ་ཐོས་ནས བྱང་ཆུབ་སེམས་
དཔའ་ཡང་སྤུ་ཟིང་ཞེས་བྱེད་དེ སྔོན་གྱི་ལམ་ལ་ཞུགས་ནས་སླར་ཁྱིམ་དུ་འོང་བ་དང༌། སྙན་པར་
ནི་པོ་ཁེང་ཀིར
བྱེད་པ་དེས་སྨྲས་པ། དེད་དཔོན་ཆེན་པོ་ཁྱེད་ཀྱིས་གཟིགས་སམ།སྨྲས་པ་མཐོང་ངོ་། །བདག་གིས་
གཏམ་བྱས་པ་བརྟག་ལ་བབ་བམ བྱང་ཆུབ་སེམས་དཔས་སྨྲས་པ། དེ་ལ་ཐབས་ཅི་ཡོད་སྨྲས་པ།
ལྷ་གང་གིས་བདེ་བ་དང་ཉོན་མོངས་པ་མེད་པར་སིང་གྷ་ལའི་གླིང་ནས་བྱུང་ཞིང་འཛམ་བུའི་གླིང་
མཐོང་བའི་ཐབས་མཆིས་སོ །སྨྲས་པ་གང་གིས་སིང་གྷ་ལའི་གླིང་ནས་འབྱུང་བའི་ཐབས་རྟོན་ཅིག །
དེ་ན་རེ། ལྷ་རྟ་ཡི་རྒྱལ་པོ་བ་ལ་ཧ་ཞེས་བྱ་བ། དམན་པ་དང་འཕོངས་པ་ལ་བརྩེ་བ་ཞིག་མཆིས་ཏེ་
དེས་སྨྲས་ཐམས་ཅད་སྦེད་ཅེས་བྱ་བ་འཚལ་།གསེར་གྱི་ཐང་ལ་འགྲེས་ནས་ལུས་སྤྲུགས་ཕ་རོལ་
དུ་སུ་འགྲོ་ཞེས་སྨྲ་ན། ཁྱོད་ཀྱི་ལྷ་བདག་མཆིའོ་ཞེས་གྱིས་ཤིག་ཅེས་བསྒོ་བ་ཐོས་པ་དང་། བདག་
ཉིད་ཆེན་པོ་དེས་སྐད་ཆུང་དུས་བདག་ལ་འདི་ལྟར་སྨྲ་བར་ངེས་སོ། །
225

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཨེ་མ་མཚར་བྱས་སྒྱུ་མ་ཡི། །བཀོད་པ་མ་ཡིན་འདི་གཞན་ཅི། །སྲིན་མོ་མི་མོ་བཟང་མོ་ཡི། །
རྣམ་པར་བརྫུས་འདིས་བསླུས་ཀྱིས་དོགས། །སྤུ་གྲིའི་རྩེ་མོར་སྦྲང་རྩིས་སྦགས་པ་ལས །མྱང་བར་
སེམས་པ་འཁྲུལ་པ་ཉིད་ཡིན་ཏེ། །བདག་ལ་དགྲ་མཆོག་འདི་ལས་ཆེ་བ་མེད། །ཐར་པའི་ཐབས་སྨྲ་
འདི་ནི་གྲོགས་ཀྱི་གྲོགས། །ལོ་འདབ་ལྡུམ་བུ་པདྨོ་ཡི །བརྒྱན་པའི་ཤིང་ལ་འཁྲིལ་བའི་གསེབ། །
སྦྲུལ་ཆེན་གདུག་པ་མ་མཐོང་བར། །མཛེས་པའི་འདབ་བརྒྱ་འབྲེག་པར་རྩོམས །འཇིགས་སུ་རུང་
བའི་མཆེ་བ་ཡིས། །འབིགས་འདྲར་བདག་ཅག་མི་གསོད་དམ། །ཞེས་སྨྲས་ནས། སྲིན་མོའི་མལ་དུ་
སོང་ནས་ལྷན་ཅིག་ཏུ་ཉལ་བ་དང་། དེའང་གཉིད་ལས་སད་དེ། འཕགས་པའི་སྲས་ལུས་གྲང་བ་ཅི་
ཞིག་ཡིན།སྨྲས་པ་གྲོང་ཁྱེར་གྱི་ཕྱི་རོལ་དུ་བཤང་བ་བྱེད་དུ་སོང་པ་ལས་འདི་ལྟར་གྱུར་ཏོ། །ཞེས་སོ །
དེ་ནས་ནམ་ལངས་པ་དང༌། ཚོང་པའི་ཚོགས་ཆེན་པོ་ལ་སྨྲས་པ། ཚུར་ཤོག་བདག་ཅག་སྐྱེད་མོས་
ཚལ་དུ་ལྷན་ཅིག་རྩེར་འདོང་ངོ་། །ཞེས་ཐམས་ཅད་སོང་སྟེ།ཕྱོགས་དབེན་པ་ཞིག་ཏུ་འཁོད་དེ།བྱང་
ཆུབ་སེམས་དཔས་དེ་རྣམས་ལ་སྨྲས་། །ཁྱེད་ཅག་རྣམས་ལ་སུ་ཡི་མོ །མཛའ་བ་ཉིད་དུ་སྤྱོད་པར་
བྱེད།།རྩེ་དགའ་ཅི་ལྟར་ཆགས་པར་གནས། །གང་གིས་ཡིད་འཛིན་བདག་ལ་སྨྲོས།།ཞེས་དྲིས་པས
ལྷ་ཅིག་ཡུལ་འདིའི་བཀོད་པའི་མཆོག །རྩ་གསུམ་ཡུལ་དུའང་མེད་པར་སེམས། །བུད་མེད་ཐམས་
ཅད་མཛེས་པ་ཡི། །འགྱིང་ཞིང་སྒེག་པར་མཐོང་མ་དག །འཛམ་བུ་གླིང་གི་སྤྲོས་པ་ཞི། །རྐང་གདུབ་
འཁྲོལ་བའི་སིལ་སྒྲ་འདིས། །འདོད་པ་སྤྱོད་ལ་སྦྲོན་པ་བཞིན། །ནུ་འབུར་ཟུང་གི་རྒྱན་སྟོན་ཚེ། །མྱོས་
པས་ཡིད་ནི་འདར་བར་གྱུར། །ཆུ་དབུས་རིན་ཆེན་མ་རྙེད་ཀྱང་། །བུད་མེད་རིན་ཆེན་མཆོག་རྣམས་
ཀྱིས། །ཆུན་འཕྱང་རིན་ཆེན་དྲ་བ་ཅན། །འོག་དཔག་རིན་ཆེན་སྤྲས་བཅས་རྙེད། །ཅེས་སྨྲ་ཞིང་དེའི་
ནང་ནས་ཁ་ཅིག་ནི་བདག་ལ་ཤིན་དུ་མཛའ་བར་བྱེད་དོ། །ལ་ལ་དག་ལྷ་ཡི་རོ་བརྒྱ་དང་ལྡན་པའི་
ཟས་ཀྱིས་འཛིན་ཏོ། །གཞན་དག་ན་རེ་ཅོད་པན་རྣ་ཆ་སེ་མོ་དོས་འཛིན་ཏོ །ཁ་ཅིག་དྲི་བཟང་པོས་
བདག་འཛིན་ནོ། །ཁ་ཅིག་བདག་གི་ལུས་དང་འབྲེལ་བ་མ་མཆིས་སོ། །ཞེས་ཟེར་ཏེ་ཆགས་པ་ཚད་
མེད་པ་དང་ལྡན་པར་རིག་ནས།བྱང་ཆུབ་སེམས་དཔས་དེ་དག་ལ་སླར་སྨྲས་པ།
ཁྱེད་རྣམས་འདིར་ནི་ཉན་པར་གྱིས། །སིང་གྷའི་གླིང་ན་གནས་བཅས་པ། །སྲིན་མོ་ཞེས་ནི་
226

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
མ་ཐོས་སམ། །དེ་དག་འདི་ན་འཁོད་པ་སྟེ། །དགའ་བར་ཆགས་པའི་བློ་ཕྱིར་དོར། །ཙན་དན་སོལ་
བས་བཀང་བའི་ལི་ཁྲི་ལས་དམར་མེ །རྡུལ་གྱིས་གཡོགས་ཏེ་སྐྱེད་མོའི་ཚལ་མཆོག་ཉམས་དགའ་
བ། །དེ་ན་བདེ་བར་སེམས་པའི་སྐྱེ་བོ་མགུ་བར་བྱེད་དེ་ག་ཞ་འབྱིན། །ནེ་འུ་གསིང་ཡང་མཛེས་ལྡན་
རི་དྭགས་སྡུག་གུ་རྒྱུ། །གང་ཚེ་རླུང་གཡབ་མེད་པའི་རླུང་། །འབར་བའི་ཕུང་པོ་ལ་རེག་མོད། །དགའ་
ཚལ་དག་གི་དགྲ་བོར་བས། །རིལ་པོར་སྲེག་པར་འགྱུར་ལ་ལྟོས། །དེ་བས་ན་སྲིན་དག་གིས་མྱུར་
དུ་སྲོག་དང་ཕྲལ་བར་ངེས་སོ། །དེ་ཡི་ཚིག་གི་མཚོན་གྱིས་རེག་པ་ཡིས། །ཚོང་པའི་ཚོགས་ཀྱི་གཏམ་
གྱི་གེལ་པ་འགྱེལ། །བརྟན་པའི་བློ་ཡིས་ཡལ་ག་བཅོམ་པར་གྱུར །གདོང་གི་འབྲས་བུ་དོག་ས་ལ་
ཕྱོགས་པས། །དེད་དཔོན་ཆེ་ལ་འདི་སྐད་སྨྲ་བར་བྱེད། །བརྩེ་བས་གསུང་ཁྱོད་ཟོལ་མི་མངའ། །འདི་
དག་ངེས་པར་བདེན་ལགས་སམ། །འོན་ཏེ་ཀྱལ་ཁ་མ་ལགས་གྲང༌། །བདག་ཅག་སྔོན་ཐོས་ཁྱོད་ལ་
གསོལ །སྲིན་མོའི་ཚོགས་ནི་མི་སྡུག་བཞིན་དང་ལྡན་པ་སྟེ། །མགོ་སྐྱེས་གྱེན་རྫེས་ཁྲག་གི་མདོག
སྣང་མིག་བསྒྲད་ཅིང༌། །གཅན་གཟན་ལྟ་བུའི་སོ་དང་སེན་མོ་འབར་བར་སྣང༌། །འཕྲད་པའི་མོད་ལ་
ཟ་བར་ངེས་ཞེས་གྲགས་པས་ན། །དེ་ཡི་མཚན་མ་མི་གདའ་ཞིང་། །བདེ་སོགས་མ་བཞིན་མཛེས་
པས་རྒྱུ། །སྐྱེད་ཚལ་དགའ་ལྡན་ལྷ་ཡི་བཞིན།།འདི་དག་མི་མོའང་བཟང་མོར་སེམས། །དེད་དཔོན་
ཆེན་པོ་འདི་མེད་དམ། །ཞེས་ཟེར་བ་ཐོས་ནས བྱང་ཆུབ་སེམས་དཔས་སླར་སྨྲས་པ། མཆོག་
གསུམ་བདེན་པར་གསུངས་པ་བསླུ་མེད་ཡིན། །བདག་གིས་ཤེས་ཏེ་འདི་དག་མི་མ་ཡིན། །གསེར་
སྣོད་དུག་གིས་སྦགས་པར་ད་བཟོད་རྟོགས།།ཁྱེད་ཅག་བདག་ལ་ཡིད་ཆེས་མི་བསྐྱེད་ཅི།།ཞེས་སྨྲས་
པ་དང༌། དེ་དག་སྐྲག་ལ་དཔའ་སྐོང་ཏེ། མིག་རིག་རིག་པོར་ནི་གྱུར། བཞིན་གྱི་མདོག་ནི་ཉམས་
ནས། མི་ཐོན་བཞིན་དུ་སྐད་གསང་ཆུང་ངུས། བདག་ཅག་ལ་ཐབས་ཅི་ཡོད། སྐྱབས་ཅི་ཡོད།རྟེན་
གནས་གང་ལ་བཅའ་ཞེས་ཟེར་རོ །བྱང་ཆུབ་སེམས་དཔས་མི་འཇིགས་པ་སྦྱིན་པའི་ལག་པ་གཉིས་
འཐུང་དབང་པོའི་སྣ་ཞགས་ལྟར་བསྒྲེང་ནས། ཁྱེད་ཅག་མ་འཇིགས་སིང་གྷ་ལའི་གླིང་ན།རྟའི་རྒྱལ་
པོ་བ་ལ་ཧ་ཞེས་བྱ་བ་དམན་པ་དང་ཕོངས་པ་ལ་སྙིང་བརྩེ་བ་གཅིག་ཡོད་དེ། སྨན་ཐམས་ཅད་སྦེད་
ཅེས་བྱ་བ་ཟོས་ནས་གསེར་གྱི་ཐང་ལ་ཕར་འདྲེ། ཚུར་འདྲེ་བྱས་ནས་ལུས་སྤྲུག་གོ །ལུས་སྤྲུགས་
227

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ནས་ཕ་རོལ་དུ་སུ་འགྲོ་ཞེས་ལན་གསུམ་སྨྲ་ན། བདག་ཅག་དེར་མཆིའོ་ཞེས་འཛམ་བུའི་གླིང་དུ་
བགྲོད་པའི་ཐབས་ནི་མཆོག་གོ། །དེ་དག་གི་བསམས་པ། ཨེ་མ་ངོ་མཚར་རེ་ཆེ་གེ། །ཤིན་ཏུ་མི་
བཟད་ཁར་ཆུད་ནས། །ཐར་བའི་གོ་སྐབས་མེད་སེམས་ཀྱང༌། །འདི་ལའང་ཐབས་བཟང་ཡོད་དོ་
ཅེས། །དབུགས་དབྱུང་སྦྱིན་འདི་ཆེས་ཡ་མཚན། །ཞེས་སེམས་བཞིན་དུ་སྨྲས་པ། བདག་ཅག་ནམ་
བཞུད། བྱང་ཆུབ་སེམས་དཔས་སྨྲས་པ། ཉི་མ་གསུམ་ནས་ངེས་པར་འདོང་བའི་དུས་ཏེ། བརྒྱགས་
བཟང་དུ་གྱིས་ཤིག །ཅེས་དམ་བཅས་ནས། གྲོང་ཁྱེར་དུ་དོང་ནས། བདག་གི་ཁྱིམ་དུ་ཕྱིན་པ་དང༌།
སྲིན་མོ་རྣམས་ཀྱིས་ཚིག་འཇམ་པོས་ངལ་ལམ་ཆད་དམ། ཁྱེད་ཀྱིས་སྐྱེད་མོས་ཚལ་དགའ་བར་བྱེད་
པ་མཐོང་ངམ། ཞེས་དྲི་བ་དང་། སོ་སོ་ནས་ཅུང་ཟད་ཙམ་ཡང་མ་མཐོང་། །ཞེས་སོ སླར་སྲིན་མོ་
རྣམས་ན་རེ།འཕགས་པའི་སྲས་སིང་གྷ་ལའི་གླིང་འདི་ན་སྐྱེད་མོས་ཚལ་དགའ་བར་བྱེད་པ།མེ་ཏོག་
སྣ་ཚོགས་ཀྱིས་ཡོངས་སུ་གང་བ། རྣམ་པ་སྣ་ཚོགས་དང༌། རྫིང་བུ་བརྒྱ་ཕྲག་དུ་མ་དག་མཆིས་སོ །
དེ་དག་ལྷན་ཅིག་ཏུ་སྐྱེད་མོས་ཚལ་ལྟར་དོང་ངོ་། །
དེ་ཡང་མཛེས་པའི་ལོངས་སྤྱོད་མང་པོས་ཁྱད་པར་དུ་བྱས་པ་ཡིན་། འཇམ་ཞིང་རེག་ན་
བདེ་བ་ལྷ་ཡི་བཞིན། །གོས་བཟང་ལྷ་མོའི་ལུས་གཡོགས་ལྟ་བུའི་རྩྭ། །དྲི་ཞིམ་མེ་ཏོག་དུ་མས་བཀྲ་
བར་གྱུར། །ཉལ་འགྲོའི་སྐེ་རགས་རྣམ་པར་འཁྱུད་པ་བཞིན། །ལྗོན་པའི་ཕྲེང་བ་གཡུར་ཟ་ལྡེམ་པའི་
ཚོགས །རླུང་གིས་བསྐྱོད་པའི་ལོ་འདབ་འཛུམ་དཀར་སྟོན། །བྱ་ཚོགས་མང་པོས་དེ་མཐོང་
དགའ་བ་ཡི། །སྐད་གསང་མཐོན་པོས་ཆེད་དུ་བརྗོད་པ་བཞིན། །རྫིང་བུ་བཟང་པོས་མེ་ལོང་ཕྱིས་པ་
ལྟར། །རྙོག་མས་དབེན་པའི་ལྷ་ཡི་བཏུང་བ་ཡི། །ཆུ་རྒྱུན་གྱིས་བཀང་མཛེས་འདིས་ལྷག་པར་བརྒྱན། །
ཆུ་བྱ་སྟོང་ཕྲག་ཕུང་ཕུང་འཆའ། །དེ་དག་རླབས་ཀྱིས་ཆིལ་ཆིལ་སྒྲོགས །པདྨོའི་ཚོགས་ཀུན་གཡོ་
གཡོ་བ། །རྐང་དྲུག་གླུ་དབྱངས་ཟིར་ཟིར་འབྱིན། །དེ་དག་དེ་འདྲའི་དགའ་སྟོན་ལ་ཆགས་པས། །
རྒྱན་ཆ་འོད༵འབར་རྒྱན་ལྡན་ཚོགས་རྣམས་དང༌། །སྐྱེས་བུ་མ་ལུས་དུས་སྟོན་སྐྱེས་ཀྱིས་མགུ། །མིག་
ཟུར་ལྟ་བའི་མིག་ནི་ཨུཏྤལ་བཞིན། །གཡག་རྔའི་རྡུལ་གཡབ་ནོར་བུའི་ཡུ་བ་ཅན། །གློག་ཕྲན་འགྱུ་
བ་ལྟ་བུའི་ལག་པས་གཡོབ། །དོ་ཤལ་འཁྲོལ་བའི་སྐད་ཀྱིས་གྲོགས་སྦྲོན་བཞིན། །གཅིག་ལ་གཅིག་
228

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ནི་མི་ངོམ་ལྟ་བུར་ཆགས། །སྙིང་དུ་སྡུག་པའི་ན་ཆུང་གིས །མཛེས་པའི་བཞིན་ཅན་ཚོང་པ་ལ། །
འཛུམ་པའི་ཡིད་ནི་བསྒུལ་བར་བརྩམས། །ཕན་ཚུན་གད་མོ་ཅི་ཡང་འབྱིན། །དེ་དག་དེ་ལྟ་བུའི་ཚུལ་
གྱིས་རྩེ་ཞིང༌། བཟའ་བའི་བྱེ་བྲག་མཐའ་ཡས་པ་དང༌། དེ་བཞིན་དུ་བཏུང་བའང་ལྷ་ཡི་ཟླར་
རིགས་པ་བཟའ་བཏུང་དུ་བྱས་ནས།ཉི་མ་གསུམ་གྱི་བར་དུ་རྩེའོ། །དེ་ནས་བྱང་ཆུབ་སེམས་དཔས་
སྲིན་མོའི་གཙོ་མོ་ལ་མེ་ཏོག་བཟང་པོ་དག་ཁྱེར་ཏེ་འོང་གི་བཟའ་བ་བཟང་པོ་སྟ་གོན་གྱིས་ཤིག །དེས་
ཀྱང་འཕགས་པའི་སྲས་དེ་བཞིན་དུ་བགྱིད་། །ཞེས་ཟེར་རོ། །བྱང་ཆུབ་སེམས་དཔའ་འདི་སྙམ་དུ་
སེམས་པར་གྱུར་ཏོ། །འདི་དག་གིས་རྒྱུས་ཤེས་པར་གྱུར་ན་ནི་མ་ལེགས་ཏེ།བདག་གི་སྲོག་གཅོད་
སྙམ་ནས་མི་སྨྲ་བར་འདུག་གོ། །ཅི་ཞིག་ན་ཤུགས་རིང་འབྱིན་པ་དང༌།མོ་ན་། ཅིའི་སླད་དུ འཕགས་
པའི་སས་ཤགས
པའི་སྲས་ཤུགས་རིང་འབྱིན།སྨྲས་པ།འཛམ་བུའི་གླིང་གི་མི་དག་རང་གི་ཡུལ་དགའ་འོ། །
དེས་སྨྲས་པ། བདག་གི་ཡུལ་གྱིས་ཅི་ཞིག་བགྱི། །སིང་གྷ་ལའི་གླིང་འདི་འདི་ལྟར་དུ། །
འབྱོར་ཞིང་རྒྱས་ལ་ལ་བའི་གོས་མཆོག་དང༌།།འབྲུ་དང་འབྲས་བུ་སྣ་ཚོགས་ཚོགས་མང་མཆི། །སྐོམ་
པ་སེལ་བྱེད་སྣོད་མཛེས་མཛེས་པས་བཀང༌། །ཁང་བཟང་ལྟ་སྡུག་ལྷ་གནས་བཞིན། །གསེར་གྱི་བ་
གམ་འོད་ཀྱང་འབར། །གངས་རིའི་མདོག་ཅན་ཕྱི་རས་བསྐོར། །འདི་ནི་ཁྱོད་ཀྱི་ཡུལ་ཡིན་གྱིས། །
བདེ་བ་ཉམས་སུ་མྱོང་བར་མཛོད། །དེ་ལྟ་བས་ན། འཛམ་བུའི་གླིང་ལ་མྱ་ངན་བགྱིར་ཅི་ཞིག་མཆི།
ཞེས་སྨྲས་པ་དང༌། བྱང་ཆུབ་སེམས་དཔས་ཀྱང་། ཅི་ཡང་སྨྲ་བར་མི་བྱེད་དོ། །དེའི་ནུབ་མོ་འདས་པ་
ནང་པར་སྔ་རབ་ནས། བུད་མེད་ཀྱི་ཚོགས་དོར་ནས་སྐྱེས་པ་ཁོ་ན་སྐྱེད་ཚལ་དུ་རྩེ་བ་ལྟར་བྱས་ནས་
ཆས་། །གྲོང་ཁྱེར་གྱི་ཕྱི་རོལ་དུ་ཕྱིན་པ་དང༌། སུས་ཀྱང་སིང་གྷའི་གླིང་དུ་སླར་མི་ལྟ་བར་དམ་
བཅས་ནས་སྐྱེན་པར་འགྲོའོ །སྲིན་དག་གིས་ཡིད་ལ་དོགས་པ་མེད། །ཅི་ལྟར་ལྕགས་ཀྱི་དྲ་བར་
ཆུད་པ་ཡི། །སྐྱེས་བུ་དག་དང་བུམ་པར་སྦྲང་བུ་ལྟར །བྲོས་པའི་ལམ་ཡང་མེད་པར་ཡིད་ལ་སེམས། །
ཚོང་པ་ལས་ངན་ལྡན་པ་སླར་བྱུང་བའི། །མོད་ལ་དེ་དག་ཁང་པར་འཛུད་དོ་ཞེས། །དགའ་བས་ཕན་
ཚུན་གཏམ་དུའང་བྱས་པར་ངེས། །དེ་ལྟ་བུའི་འཚམས་སུ་ཚོང་པ་ལྔ་བརྒྱ་པོ་རིམས་ཀྱིས།རྟའི་རྒྱལ་
པོ་བ་ལ་ཧའི་རྩར་ཕྱིན་ཏོ། །མོད་དེར་རྟ་ཡི་རྒྱལ་བོས་ཀྱང་། སྨན་ཐམས་ཅད་སྦེད་ཅེས་བྱ་བ་མྱངས་
229

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ནས། གསེར་གྱི་བྱེ་མ་བཀྲམ་བའི་ཐང་ལ་འདྲེས་ནས། ལུས་སྤྲུག་གོ། །དེ་ཚེ་རྟ་རྒྱལ་མཐུ་ཡིས་སིང་
གྷའི་གླིང༌། །ཤིང་བལ་རླུང་གིས་བསྐྱོད་ལྟར་སིལ་བུར་འགུལ། །རྒྱ་མཚོ་རླབས་ཀྱི་ཕྲེང་བས་བཀྲ་
བར་གྱུར། །སྲིན་མོ་དག་གིས་ཡིད་ཀྱང་དངངས་པར་བྱས། །དེ་ནས་འབྲུག་གི་སྒྲ་ཟིལ་གྱིས་གནོན་
པའི་དབྱངས་ཀྱིས་འདི་སྐད་ཅེས་སྨྲས་སོ །ཕ་རོལ་ཏུ་སུ་འགྲོ་ཞེས་ལན་གསུམ་བརྗོད་པ་དང་།
འཇིགས་པས་ཉེན་པ་དེ་དག་ཐལ་མོ་སྦྱར་བ་བཏུད་དེ་བདག་ཅག་ཕ་རོལ་དུ་མཆིའོ །ཞེས་པ་ལ།རྟ་
ཡི་རྒྱལ་པོས་སྨྲས་པ། ཁྱེད་ཅག་བདག་ལུས་ཀྱིས་ཁུར་ན། །ཕ་རོལ་ཕྱིན་པའི་རྔོ་ཐོག་གི། །གང་ཡང་
སྲིན་མོའི་གླིང་ཕྱོགས་སུ། །ལྟ་བར་མི་བྱ་ཞེས་སྨྲ་ཉོན། །ཞེས་དེས་སྨྲས་བ་དང་མཚུངས་པའི་དམ་
བཅས་ནས།བྱང་ཆུབ་སེམས་དཔས་ཐོག་མར་ཞོན་ཏོ། །དེའི་འོག་ཏུ་ཚོང་པ་ལྔ་བརྒྱས་ཞོན་ནས་ནམ་
སིན་ཆེན་རང་གིས་ཆེར་བསྐོ་མཁའ་ལ་འཕགས་སོ །སྤྲིན་ཆེན་རླུང་གིས་ཆེར་བསྐྱོད་བཞིན། །རྟ་ཡི་རྒྱལ་པོས་ཚོང་པའི་ཁུར། །
ཁྱེར་བར་མཐོང་ནས་མ་བཟོད་པས། །ཤིན་འཁྲུགས་པས་མ་རུང་གྱུར། །དེར་སྲིན་མོ་དག་ཁྲོས་
པས་ལུས་ཀྱང་འགྱུར མྱ་ངན་གྱིས་སེམས་ཀློང་ཀློང་པོར་གྱུར་ནས། ཅ་ཅོའི་སྒྲ་ཆེར་འབྱིན་ཏེ་ཕྱི་
བཞིན་དུ་སྙེག་གོ། །གང་གི་ཚེ་བུད་མེད་ངུ་ཞིང་ཆོང་ངེ་འབྱིན་ཏེ། །གདུང་བ་ཆེར་ཆེར་ཆེ་བ་བཞིན་
བྱས་པས། དེ་དག་ཀྱང་སྔར་གྱི་འདོད་པའི་མཐུས་བཀུག་པ་བཞིན་དུ་བལྟས་མ་ཐག་ཏུ་ཆུའི་ནང་དུ་
ལྷུང་བར་གྱུར་ཏོ། །མོད་ཉིད་ལ་སྲིན་མོ་རྣམས་ཆུར་ཞུགས་ཏེ་དྲངས་ནས་ཟོས་སོ། །
གཅན་ཟན་རོ་ལ་ཆགས་པས་རྔམ་པ་ལྟར། །རྣོ་བའི་སོ་ལྡན་སྲིན་མོ་ཟ་བྱེད་ཀྱི། །ཤ་རུས་
ཆོམ་ཆོམ་ཟ་བས་དགའ་བར་གྱུར། །བྱམས་པའི་འཚམས་ལས་འདས་འདི་ཡ་མཚན་གནས། །མི་
རྟག་རང་བཞིན་ཉིད་ལ་ཅི་ཞིག་ཏེ། །མགུལ་འཁྱུད་ཡིད་བཅུགས་ཕེབས་པར་སྨྲ་བ་ལས། །མྱུར་བར་
མ་རངས་དགྲ་བཞིན་འཁྲུག་པ་སྟེ། །སྔོན་གྱི་བཤེས་སུ་བྱས་ལ་སུས་སྤྲོར་ཟད། །བྱང་ཆུབ་སེམས་
དཔའ་ཚོང་དཔོན་ཉིད་མ་གཏོགས་གཞན་ཐམས་ཅད་དུས་བྱས་སོ། །དེ་ནས་རྒྱ་མཚོ་བརྒལ་ཏེ་འཛམ་
བུའི་གླིང་གི་འགྲམ་དུ་ཕྱིན་པ་དང༌། བྱང་ཆུབ་སེམས་དཔའ་རྟ་ཡིས་རྒྱལ་པོས བྱང་ཆུབ་སེམས་
དཔའ་སེམས་དཔའ་ཆེན་པོ་ཚོང་དཔོན་དུ་གྱུར་པ་ལ་ལན་གསུམ་བསྐོར་བ་བྱས་ཏེ་ཕྱག་འཚལ་ནས་
གཞན་དུ་སོང་། །ཚོང་དཔོན་ཡང་བདག་གི་ཁྱིམ་དུ་ཕྱིན་ནས། ཕ་མ་ལ་སོགས་པའི་མྱ་ངན་ཕྱིར་
230

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
བསལ་ནས།དགའ་བདེ་ཐོབ་པར་གྱུར་། །
དེ་ལྟ་བས་ན་བཅོམ་ལྡན་འདས་འཇིག་རྟེན་དབང་པོ་ནི། ཤཱཀྱའི་རྒྱལ་པོ་དེ་བཞིན་
གཤེགས་པ་འདིའི་སྤྱད་པ་སྤྱོད་པའི་ཚེ་ནའང་། འཇིགས་པ་ལས་བསྐྱབ་པའི་མཐུའ་མངའ་འོ་ཞེས་
བསྔགས་པ་བརྗོད་པའོ། །རྩོལ་བ་དང་ལྡན་ན་འཁོར་བའི་རྒྱ་མཚོ་ལས་ཐར་བར་ནུས་སོ། །ཞེས་
བརྩོན་འགྲུས་བརྩམས་པའི་ཕན་ཡོན་ལའང་བརྗོད་པར་བྱའོ། །ལོངས་སྤྱོད་ཕུལ་དུ་བྱུང་བ་སྲིན་མོ་
ལའང་ཡོད་དེ། །མཁས་པ་དག་གིས་ཆགས་པར་མི་བྱ་བར་ཆོས་ལྟར་བསླབ་པར་བྱའོ །ཞེས་ཡོ་
བྱད་བསྙུང་བའི་གཏམ་ལའང་བརྗོད་པར་བྱའོ། །བུད་མེད་རྣམས་ནི་ཤིན་ཏུ་མི་བསྲུན་པས་ནམ་དུ་
ཡང་ཡིད་གཏད་པར་མི་བྱའོ་ཞེས་ཀྱང་བརྗོད་པར་བྱའོ། །རྒྱལ་བ་རྒྱ་མཚོའི་ཚོགས་ཀྱིས་གང་གི་ཡོན་
ཏན་བསྔགས་པ་བརྗོད། །རྒྱལ་བའི་དབང་པོ་ཁྱོད་ལས་ལྷག་པ་གང་དུའང་མ་མཆིས་སེམས །རྒྱལ་
བའི་སྲས་སུ་ཞིང་འདིར་སྟོན་མཛད་མཛད་པ་དཔག་དཀའ་སྟེ། །རྒྱལ་བའི་ཐུགས་རྗེས་ཉེར་འཚོ་དད
པས་མདོ་ཙམ་འདིར་ནི་བཀོད། །ངག་གི་ལྷ་མོའི་སྤྱན་རས་གྱིས་བཙའ་བས། །བསྐྱངས་པར་གྱུར་
ཞེས་སྐྱེ་བོས་སྒྲོགས་གྱུར་པའི། །བྱང་ཕྱོགས་རྒྱུད་དུ་གནས་པའི་སྙན་དངགས་མཁན། །དབྱངས་ཅན་
མགུ་བྱེད་ཅེས་བྱས་སྦྱར་བ་ཡིན། །དཔལ་ལྡན་དགེ་བའི་དབང་པོ་ལ་སོགས་པའི །འཕགས་ཡུལ་
མཁས་པས་བདག་གི་འདི་མཐོང་ན། །དགྱེས་པའི་ཞལ་གྱིས་འཛུམ་པའང་ཅིས་མི་སྟོན། །ན་ཚོད་
གཞོན་ནུ་ཉིད་གྱུར་ཡང༌། །བློ་གྲོས་རྒན་པོར་གནས་པས་ན། །ལེགས་བཤད་དུ་མའི་གཏེར་དུ་གྱུར། །
འདིའང་བདག་མཐུ་ལས་མིན་ཏེ། །ཚངས་པའི་བུ་མོའི་ཐུགས་རྗེའི་འོད་དཀར་འགྱེད་པའི་ཚེ། །
བདག་བློ་ཀུན་ད་ཚལ་གཞན་དབུས་ན་མཛའ་བ་ཐོབ། །ཟེ་འབྲུ་རྒོད་པས་བཀྲ་བར་གྱུར་བའི་སྐྱེ་བོ་
ཡིས །ལྟ་བའི་འོས་སུ་སྣང་བ་དེ་ནི་ལྷ་མོའི་མཐུས།།དེ་སླད་སྤྲོ་བ་འཕེལ་ནས་བརྩམས་པ་ལ། །ནོར་
བའི་དབང་གིས་ཅུང་ཟད་ནོངས་མཆིས་ན། །མཁས་པ་གང་དུ་བཞུགས་པ་དག་ལ་བཤགས། །ཕྲག་
དོག་སྨྲ་རྣམས་བདག་གི་ཅི་བགྱིར་ཡོད། །དགེ་བ་འདི་དང་དུས་གསུམ་བསགས་པ་ཡི། །རབ་དཀར་
དྲི་མེད་དག་དང་ཡོད་པའི་མཐུས། །བདག་གི་མིང་ཙམ་ཐོས་པའི་འགྲོ་ཀུན་ཡང༌། །སྡུག་བསྔལ་མཚོ་
ལས་བདེ་བར་བསྒྲོལ་གྱུར་ཅིག།
231

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཅེས་བཅོམ་ལྡན་འདས་འཇིག་རྟེན་ཐམས་ཅད་ཀྱི་མགོན་པོ་སྔོན་རྟའི་རྒྱལ་པོར་སྐྱེས་པའི་
ཚུལ སྐྱོབ་པ་ཟས་གཙང་སྲས་ཀྱིས་ཟ་མ་ཏོག་བཀོད་པར་བཀའ་བསྩལ་བ་ཁོ་ན་ལྟར། ལོ་ཙཱ་བས་
བསྒྱུར་བའི་སྟོབས་ཀྱིས་ཚིག་མི་བདེ་བར་སྣང་བ་འགའ་ཞིག་ངག་སྣ་རིང་བར་བྱས་ཤིང༌།སྙན་
དངགས་ཀྱིས་སྤེལ་ནས་མཛེས་པར་བྱས་པ་འདི་ནི། ཀརྨ་པའི་རིང་ལུགས་སྨྲ་བའི་བཙུན་པ་དགེ་
ཚུལ་ཆོས་ཀྱི་གྲགས་པ་ཡེ་ཤེས་དཔལ་བཟང་པོས། འབྲོག་གནས་མཆེད་ལྔའི་ཡ་གྱལ་ཤར་རྨ་གཉན་
སྤོམ་རའི་གཡས་ཟུར་ཆུ་བོ་ཆེན་པོ་དལ་གྱིས་གཡོ་བའི་ངོགས་དང་མི་རིང་བའི་བསམ་གཏན་གླིང་
ཞེས་བྱ་བར་སྦྱར་བའི་ཡིག་མཁན་བློ་གྲོས་རྒྱ་མཚོ་ཞེས་བྱ་བས་བགྱིས་པའོ།། འདིས་ཀྱང་བསྟན་པ་
རིན་པོ་ཆེ་ཕྱོགས་དུས་ཀུན་ཏུ་རྒྱས་པའི་རྒྱུར་རྒྱུར་ཅིག །འདི་ནི་རོང་ཏའི་ས་ཆ་རྨ་ཆུའི་འགྲམ་དང་ཉེ་
བར།ཆུ་ཕོ་འབྲུག་གི་ལོ་ལ་བྲིས་པ་ཡིན་ནོ །།
སྟོན་པ་བཅོམ་ལྡན་འདས་ཀྱི་སྐྱེས་རབས་ལ་བསྔགས་པ་རིན་པོ་ཆེའི་དྲ་བ། ན་བུདྡྷྰ་ཡ
འཁོར་བའི་རྒྱ་མཚོ་སྡུག་བསྔལ་རྦ་རླབས་མངོན་པར་གཡོ་ཞིང་འདུ་བྱེད་གཏིང་ཟབ་མོངས་ཆུ་
སྲིན་གྱིས་གང་བར། །འགྲོ་བ་མ་ལུས་རབ་ཏུ་བྱིང་བར་གྱུར་ལ་ཐུགས་རྗེའི་བ་དན་དང་ལྡན་ཐབས་
མཁས་བོ་ཆེ་དག་དང༌།།ཕྲིན་ལས་མཐུན་པའི་རླུང་གིས་དྲངས་ནས་སོ་སོའི་སྐལ་བ་ཇི་བཞིན་རྣམ་
གྲོལ་གླིང་དུ་བདེ་བླག་སྐྱེལ་མཛད་པ། །སྟོན་པ་སྐྱེ་དགུའི་མགོན་པོ་གཅིག་པུ་དེད་དཔོན་མཚུངས་
མེད་དེ་ལ་བྱང་ཆུབ་བར་དུ་སྙིང་ནས་སྐྱབས་སུ་མཆི། །ཐུབ་དབང་སྔོན་བྱང་ཆུབ་སྤྱོད་པའི་ཚེ།།ཕ་
རོལ་ཕྱིན་པ་བཅུ་དང་ལྡན་པ་ཡིས །མཛད་པ་ཕུལ་དུ་བྱུང་བ་གང་ཡིན་ལ། །མངོན་པར་དད་པས་
ཕྱོགས་ཙམ་བསྔགས་པར་བྱ །མཁས་པའི་ཚིག་རྒྱན་འོད་དཀར་གྱིས་མཛེས་པའི །སྐྱེས་རབས་
གླེགས་བམ་དཀྱིལ་འཁོར་ཡོངས་རྫོགས་ཀྱང་། །གཙུག་ལག་ཆུ་མཚོར་ཟླ་བའི་གཟུགས་བརྙན་ལྟར། །
ངོ་མཚར་འཆར་བའི་གསལ་བྱེད་འགོག་པ་མེད། །བྲམ་ཟེའི་རིགས་སུ་འཁྲུངས་པའི་། །སྟག་མོ་
གུ་འབྲང་བཅས་པ།།བཀྲེས་པས་ཤིན་ཏུ་ཉམ་ཐག་ལ།།རང་གི་ལུས་ཀྱང་ཡོངས་སུ་བཏང་།།ཤི་པིའི་
རྒྱལ་པོར་གྱུར་པ་ན། །བརྒྱ་བྱིན་ལོང་བའི་ཆ་བྱད་ཀྱིས། །ཨུཏྤལ་འདབ་འདྲའི་མིག་སློང་བས། །བརྩེ་
བའི་ཐུགས་ཀྱིས་སྤྱན་གཉིས་བྱིན། །དགེ་འདུན་ལ་ནི་ཟན་དྲོན་ཙམ། །ཕུལ་བའི་འབྲས་བུས་ཀོ་ས་
232

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ལའི། །ས་ཡི་བདག་པོའི་དཔལ་ཐོབ་ཅེས། སྦྱིན་པའི་ཕན་ཡོན་བསྟན་པར་མཛད། །ཚོང་དཔོན་
ཆེན་པོར་གང་གྱུར་པས། །རང་རྒྱལ་བསོད་སྙོམས་སྟོབས་བཞེད་ལ། །བདུད་ཀྱི་དམྱལ་མེས་བར་
ཆད་ཀྱིས། །ཅུང་ཟད་བཟློག་པར་མ་ནུས་སོ། །ཟིལ་གྱིས་མི་ནོན་པ་ཞེས་བྱའི། །ཚོང་དཔོན་སྦྱིན་ལ་
དཔའ་བ་ཡིས། །འབྱོར་པ་ཟད་ཀྱང་མ་ཞུམ་པས། །ལྷ་ཡི་དབང་པོ་མགུ་བ་སྐྱེས། །རི་བོང་སྲམ་དང་
ལྕེ་སྤྱང་གི །གྲོགས་དང་བཅས་ཏེ་འཁོད་པ་ཡི། །ཡོན་ཏན་བརྟག་འདོད་མིག་སྟོང་ལྡན །གཉིས་
སྐྱེས་སྤྲུལ་ལ་སྐུ་ལུས་སྩལ། །ཨ་གསྟ་ཞེས་གྲགས་པའི་ཚེ།།དཀའ་ཐུབ་ཆེ་དང་ཆོག་ཤེས་ཤིང་། །སྦྱིན་
ལ་སྤྲོ་བ་མ་ཉམས་པས། །ལྷ་མིན་འཇོམས་པ་དད་པར་བྱས། །བྱམས་པའི་སྟོབས་སུ་གྱུར་པ་ན །
གནོད་སྦྱིན་ལྔ་ཡིས་གླགས་ཚོལ་ལ །སྙིང་རྗེས་བསྐུལ་བས་ཉིད་ཀྱིས་ནི། །ཤ་དང་ཁྲག་གིས་ཚིམ་
པར་མཛད། །ཐམས་ཅད་སྒྲོལ་གྱིས་གཏོང་བ་ཆེས། །གླང་ཆེན་བྱིན་པའི་ཉེས་པ་ཡིས། །ཕྱུགས་ནས་
ནགས་ཁྲོད་བསྟེན་གྱུར་ཀྱང༌། །ཤིང་རྟ་སྲས་དང་བཙུན་མོའང་བྱིན། །སྲོག་ཆགས་བསད་པའི་མཆོད
སྦྱིན་གྱིས། །བདེ་ལེགས་འགྱུར་བར་སྒྲོག་རྣམས་ལ། །ཐབས་ལ་མཁས་པས་གནོད་མེད་པར། །
ལོངས་སྦྱོད་ཆར་གྱིས་དགའ་སྟོན་སྤེལ། །བརྒྱ་བྱིན་གྱུར་ཚེ་ལྷ་མིན་གྱི། །དཔུང་གིས་འཇིགས་ཀྱང་
མཁའ་ལྡིང་གི །ཚངས་ལ་ཤིང་རྟའི་གནོད་པ་ནི། །བསྲུང་བས་གཡུལ་ལས་མངོན་པར་རྒྱལ། །
འཇུངས་པའི་བདག་ཉིད་སློབ་དཔོན་གྱིས། །མ་བྱིན་ལེན་ལ་སྦྱར་བྱས་ཀྱང་། །ཚུལ་ཁྲིམས་འདྲལ་
བར་མ་གྱུར་པས། །ཉེས་པའི་འདམ་ལས་རིང་དུ་བརྒལ། །མྱོས་བྱེད་མ་ལ་ཆགས་པ་ཡིས། །ནོངས་
པའི་ཐུགས་ཀྱི་གླང་པོ་ཆེ། །བག་ཡོད་ལྕགས་ཀྱུས་བཟུང་བ་ལས། །ལོག་པར་གཡེམ་པའི་དབང་མ་
གྱུར། །སྲོག་གཅོད་སྤངས་པའི་བདེན་ཚིག་གིས། །རྒྱ་མཚོའི་ཀློང་ནས་སླར་ལོག་སྟེ། །དོན་མཐུན་
ཚོགས་རྣམས་སྐྱབས་མཛད་པ། །ལེགས་པར་ཕ་རོལ་ཕྱིན་བྱེད་ཉིད། །ཉི་འོད་རྣོན་པོས་ཆུ་སྐམས་ཏེ། །
ཉ་ཡི་ཚོགས་རྣམས་གདུང་བ་ན། །བདེན་ཚིག་བརྗོད་པས་ཆར་རྒྱུན་གྱིས། །མཚོ་ཆེན་འགེངས་མཛད་
ཉ་ཡི་རྒྱལ། །སྲེག་པའི་ཕྲུ་གུ་ཉམ་ཆུང་ལ། །ནགས་ཁྲོད་སྟུག་པོར་ཚང་བཅས་ཤིང་། །མེ་དཔུང་ཆེན་
པོ་མཆེད་ན་ཡང་། །ཞི་བའི་ངག་ལས་ཡོངས་མ་འདས། །སུམ་ཅུ་རྩ་གསུམ་མངའ་བསྒྱུར་། །རྒྱལ་
པོ་འཁོར་དང་བཅས་པ་རྣམས། །ཆང་ལ་སྲེད་པ་བཟློག་བྱའི་ཕྱིར། །ཚངས་པའི་གཟུགས་ཀྱིས་ཉེས་
233

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དམིགས་བཤད། །རྒྱལ་རིགས་ཕྱུག་པོས་ལོངས་སྤྱོད་ལ ། ཆགས་པ་སྤངས་ཏེ་རབ་བྱུང་བས །
མཛའ་བོས་ཁྱིམ་པའི་བྱ་བ་ལ། །འབད་པས་བཀུག་ཀྱང་གཡོས་པ་མེད། །བྲམ་ཟེ་མཆེད་བདུན་སྲིང་
མོ་དང་།།བྲན་བཅས་དབེན་པ་བསྟེན་པ་ན།།པད་རྩ་སྦེད་པའི་བརྒྱ་བྱིན་ལ། །འདོད་པའི་ཉེས་པ་རྒྱ་
ཆེར་གསུངས། །ས་བདག་གནང་ཆེན་ཚོང་དཔོན་གང་། །རབ་ཏུ་བྱུང་ཞེས་བྱ་བའི་གཏམ། །དགེ་བ་
བསྐུལ་བའི་རྐྱེན་གྱུར་ནས། །དགོན་པའི་གནས་སུ་ལེགས་པར་ཞུགས། །རིག་བྱེད་སྒྲོག་པ་མཆིས་
འབྲང་དང༌། །ཚངས་པར་སྤྱོད་ལ་རྒྱལ་པོ་ཡིས། །བུད་མེད་ཕྲོགས་ཀྱང་མ་འཁྲུགས་ཏེ། །བཟོད་ལ་
བསྔགས་པས་གུས་པར་མཛད། །ངང་པའི་རྒྱལ་པོ་ཡུལ་འཁོར་སྐྱོང༌། །སྡེ་དཔོན་བཞིན་བཟང་ལྷན་
ཅིག་ཏུ། །རྔོན་པས་མི་དབང་མདུན་ཁྲིད་པས། །དམ་པའི་ཆོས་ཀྱིས་ཕན་འདོགས་བགྱིས། །ཀུན་ཏུ་
རྒྱུ་བ་བྱང་ཆུབ་ཀྱིས། །ས་སྐྱོང་བཀུར་སྟི་བྲི་བ་ལ། །བཟོད་བྱས་མངོན་ཤེས་རྫུ་འཕྲུལ་མཐུས། །ལྟ་བ་
ངན་འཛིན་མཐའ་དག་བཅོམ། །ཤིང་གི་འབྲས་བུ་ལ་སྲེད་པས། །གཅོང་རོང་ཟབ་མོར་ལྷུང་བའི་མི། །
བདེ་བར་བཏོན་ལ་གནོད་སེམས་པའི། །རྣམ་སྨིན་མཐོང་གྱུར་སྤྲེའུ་ཆེ། །རྒྱལ་རིགས་རྔོན་པའི་སྤྱོད་
ལྡན་པ། །གཡང་སར་ལྷུང་བ་གཟིགས་པ་ལས། །དགྲ་བོར་གྱུར་ཀྱང་བྱམས་མཛད་དེ། །ཉམ་ང་
ལས་བསྒྲལ་ཤ་ར་བྷ། །རི་དྭགས་རུ་རུར་སྐྱེས་པའི་དུས། །ཆུ་བོས་ཁྱེར་བ་ལས་ཕྱུང་བའི །སྐྱེ་བོས་
དྲིན་ལན་ལོག་བསྒྲུབས་ཀྱང༌། །འཇིགས་པ་ལས་སྐྱབས་རྒྱལ་པོས་མཆོད། །ནྱ་གྲོ་དྷ་ཡི་འབྲས་
འདོད་པས། །དམག་མིས་སྤྲེ་ཚོགས་གསོད་པ་ལ། །རང་ལུས་ཟམ་པའི་ཁུར་བསྣམས་པ། །སྤྲེའུའི་
རྒྱལ་ལ་མི་མཆོག་དད། །བཟོད་པར་སྨྲ་བ་བདག་ཉིད་ཆེ། །དེ་ལ་རྒྱུ་མེད་ཕྲག་དོག་པ། །སྡིག་པའི་
ལས་སྤྱོད་རྒྱལ་པོ་ཡིས །སྐུ་སྲོག་ཕྲོགས་ཀྱང་གཡོ་བ་མེད། །ལུས་འཕགས་དབང་པོ་ལག་བྱིན་
སོགས། །མི་དགེ་བ་ལ་གཞོལ་བ་དག །ལྷ་ཡི་དྲང་སྲོང་ཚངས་པ་ཡིས། །མེད་པར་ལྟ་བའི་རབ་རིབ་
བསལ །མྱ་ངམ་དགོན་པར་འཁྱམས་པའི་། །བརྒྱ་ཕྲག་བདུན་རྣམས་བཀྲེས་སྐོམ་གྱི །སྡུག་
བསྔལ་ཞི་བཞེད་གླང་པོ་ཆེས། །རི་ཡི་སྟེང་ནས་རང་ལུས་དོར། །རྒྱལ་སྲས་ཟླ་བ་མཁས་པ་ཡིས། །སུ་
དཱ་ས་ཡི་བུ་ཞེས་པ། །མི་ཤ་ཟ་བ་སྤོང་བཅུག་ནས། །རང་རིགས་མ་ལུས་བདེ་ལ་བཀོད། །གང་ཡང་ས་
སྐྱོང་རིགས་འཁྲུངས་ཤིང་། །ལྕགས་ཀྱི་ཁང་པར་བསྐྱེད་བསྲིང་བ། །མི་རྟག་ཚུལ་ནི་རྗེས་དྲན་ཏེ། །
234

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
ལོངས་སྤྱོད་སྤངས་ནས་བསམ་གཏན་བསྒྲུབས། །མ་ཧེ་སྟོབས་ཆེན་གྱུར་མོད་ཀྱང་། །གདུག་པའི་བློ་
ཅན་སྤྲེའུ་ཡིས།།གླགས་སྐབས་ཚོལ་ལ་མ་ཁྲོས་པའི། །རྒྱུ་མཚན་གནོད་སྦྱིན་དག་ལ་བཤད། །འདབ་
1
ཆགས་ཤིང་རྟ་མོར་སྐྱེས་པས། །རུས་གཟེབ་གྲེ་བར་ཟུག་པ་ཡི། །སེང་གེའི་ཟུག་རྔུ་བསལ་བ་ལ། །
བྱས་པ་མི་བཟོ་བཟོད་པར་མཛད། །གདོང་ལྔ་ལྡན་པ་ཡི་དམ་བརྟན། །ངུར་སྨྲིག་འཛིན་པ་ལ་གུས་
པས།།སྲོག་ལ་རྒོལ་ཡང་གནོད་སྤངས་པའི །སྙན་གྲགས་རྒྱལ་པོས་ཡང་དག་བསྒྲགས། །རྒྱ་མཚོར་
གྲུ་བོ་ཞིག་པ་ཡི། །ཚོང་པ་ལྔ་ཡི་དོན་ཆེད་དུ། །རང་གི་སྲོག་ལའང་མ་གཟིགས་པས། །བརྩོན་པ་ཆེན་
པོའི་མཐར་ཕྱིན་། །འཛམ་གླིང་བདག་པོ་གསེར་མདོག་ཚེ། །མངའ་རིས་མུ་གེ་ལས་བསྲུང་བའི། །
ཁ་ཟས་ལྷག་མ་རང་རྒྱལ་ལ །ཕུལ་བས་འདོད་དགུའི་ཆར་པ་བབས། །གཅན་ཟན་ཀུནྡྷ་གསེར་
མདོག་ཏུ །སྐྱེ་བ་བཞེས་ཚེ་རྒྱལ་པོ་ཡི། །རྨི་ལམ་མཐོང་བ་མ་རྙེད་ནས། །ཆད་པས་འཇིགས་ལ་
པགས་པ་སྩལ །རིགས་ངན་མཐུ་ཡི་འཛམ་གླིང་གི།སྟོབས་ཀྱི་འཁོར་ལོ་སྒྱུར་བ་ཐོབ། །སྤྱན་དང་
པགས་པ་བྱིན་པ་ལ། །འགྱོད་མེད་བདེན་པས་གཟུགས་བཟང་གྲུབ། །སངས་རྒྱས་དོན་ཡོད་
གཤེགས་པའི་དྲུང༌། །དགེ་སློང་གྲགས་པའི་འོད་གྱུར་པས། །རང་ལུས་མར་མེ་བྱས་བཞིན་དུ། །
བསྟོད་པའི་དབྱངས་ཀྱང་ཡང་དག་བསྒྲགས། །ཁྱིམ་བདག་དབེན་པ་འདོད་པ་ལ། །བདེ་གཤེགས་མཇལ་
བར་བསྐུལ་བའི་ཚིག །མཁའ་ལས་བྱུང་བ་ཇི་ལྟ་བར། །ངལ་བ་མེད་པར་སངས་རྒྱས་མཐོང༌། །ས་
བདག་སྒྲོན་མ་སྣང་བྱེད་ཀྱིས། །རང་གི་སྲས་པོ་ལྔ་བརྒྱ་ལ། །རྒྱལ་སྲིད་གཏད་ནས་རབ་བྱུང་ཞིང༌། །
ཚོང་པའི་ཚོགས་ཀྱི་གནོད་པ་བསལ །དྲང་སྲོང་དཀའ་ཐུབ་ཀྱིས་དུབ་པའི །ངལ་བ་སེལ་ཕྱིར་རང་
ལུས་ཀྱང༌། །གཏོང་བ་ལ་ཞུགས་རི་བོང་གིས། །སྤྱོད་པ་བསྔགས་པའི་གནས་སུ་གྱུར། །རྒྱལ་པོ་ཀུན་
ཏུ་གོ་བྱེད་ནི། །བཙུན་མོ་ཁྲི་ཕྲག་བརྒྱད་ལ་སོགས། །འདོད་པའི་ལོངས་སྤྱོད་མཐའ་ཡས་པས །
གཡེང་བར་མ་ནུས་བསམ་གཏན་བརྙེས། །ཆོས་སྨྲ་གཉིས་པར་གང་གྱུར་པས །ས་སྐྱོང་གླང་པོ་དུལ་
བྱས་ལ། །ཕྲག་དོག་ལྡན་པའི་དགེ་སློང་གིས། །ཕྲ་མའི་འཇིགས་ལས་ལྷ་ཀླུས་བསྲུངས། །གྲོང་ཁྱེར་
བརྒྱ་ཕྲག་བདུན་ཅུ་དྲུག །དབང་བྱེད་རྒྱལ་པོ་བརྟན་པས་བྱིན། །རྒྱལ་བའི་བསྟན་ལ་རབ་བྱུང་སྟེ། །
ཏིང་ངེ་འཛིན་གྱི་རྒྱལ་པོ་ཐོབ །སྟོབས་བཅུ་མངའ་བའི་མཆོད་རྟེན་ལ། །རྒྱལ་པོའི་མཆོད་པ་ཟིལ་
235

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གནོན་པ། །བདེ་བ་བྱིན་པའི་ལག་པ་ཡི། །སྒྲོན་མེ་འབར་བཞིན་ཆོས་འཆད་བརྩོན། །དགེ་སློང་དུལ་
བ་སྙན་པའི་འོད། །འཇིག་རྟེན་མཆོད་འོས་གྱུར་པ་ལ། །སྡིག་ཅན་རྣམས་ཀྱིས་མཚོན་བསྣུན་པ །
བདེན་ཚིག་བརྗོད་པས་མེ་ཏོག་གྱུར། །གཞོན་ནུ་ཆུ་སྐྱེས་འཁོར་བ་ལས །ཡིད་བྱུང་ལྐུགས་ཕྱེ་ལྟར་
བཅོས་ནས། །ནན་གྱིས་ཡབ་ལ་གསོལ་བཏབ་སྟེ། །ལྔ་བརྒྱའི་འཁོར་བཅས་བསམ་གཏན་བསྒོམས། །
འཇིག་རྟེན་སྣ་ཚོགས་པ་ལ་ནི། །མངོན་པར་དགའ་བ་ཞེས་བྱ་བ། །ས་ཆེན་སྐྱོང་བའི་དཔལ་སྤངས་
ནས། །ཞི་བའི་བདུད་རྩིས་གཞན་ཕན་མཛད། །མི་བདག་ཚངས་བྱིན་ལེགས་བཤད་དག །ཚོལ་བ་
མཐོང་ནས་བརྒྱ་བྱིན་གྱིས། །གནོད་སྦྱིན་གཟུགས་སྤྲུལ་ཁ་ཟས་ཕྱིར། །རང་ལུས་བུ་སྨད་བཅས་པ་
བྱིན། །ཆོས་ནི་ཡོངས་སུ་ཚོལ་བ་ཡི། །གཞོན་ནུས་རིན་ཐང་མེད་པའི་གོས། །ནོར་བུ་བཏང་ནས་
གཡང་ས་ལ། །མཆོངས་ཚེ་ལུས་ལ་གནོད་པ་མེད། །ལྷ་ཡིས་ཐབས་བསྟན་ཡེ་ཤེས་ལྡན། །ཉིད་ཀྱིས་
ཤ་ཁྲག་སྨན་སྦྱར་བས། །དགེ་སློང་ཡང་དག་བློ་གློས་ཀྱི། །མི་བཟད་ནད་ཀྱི་གདུང་བ་ཞི། །རལ་པ་
འཛིན་སྲས་ཆུ་འབེབས་ཀྱིས །ཉམ་ཐག་ནད་པའི་ཚོགས་བསྐྱབས་ནས །ཁྲི་ཕྲག་གྲངས་ལྡན་ཉ་
རྣམས་ཀྱང༌། །འཇིགས་པ་ལས་བསྒྲལ་མཐོ་རིས་བཀོད། །ཤེས་རབ་ཆེ་མངའ་མེ་ལོང་གདོང༌། །
ཐེ་ཚོམ་སེལ་ཞིང་འཁོན་སྦྱོང་བ །མཚུངས་པ་མེད་པའི་བློ་གྲོས་ཀྱི། །གྲགས་པ་ཉི་ཟླ་བཞིན་དུ་
གསལ །བྲམ་ཟེ་གནག་ལྷས་སྐྱེས་གྲགས་ཚེ །རྡུལ་ཕྲན་རྒྱལ་ཕྲན་དྲུག་དང་བཅས། །སོ་སོའི་
དཔལ་ཐོབ་ཚངས་པ་ཡིས། །ཇི་སྐད་བསྟན་བཞིན་རབ་ཏུ་བྱུང༌། །གཞོན་ནུ་ཞི་བའི་བློ་གྲོས་ཀྱིས། །
དགེ་སྦྱོང་བྲམ་ཟེ་མཐའ་དག་གི །སྤོབས་པས་མགུ་བར་མ་ནུས་ཏེ། །འཇིག་རྟེན་ཁྲིད་མཛད་ཞབས་ལ་
བཏུད། །ཀླུ་ཡི་རྒྱལ་པོ་རྔ་ཡི་ནི། །གཅུང་པོ་ཉེ་རྔ་འཁྲུགས་པའི་མཐུས། །རྔ་སྒྲ་གཞོམ་པ་ལས་ཀྱང་
བསྲུངས། །རང་གི་བརྟན་པ་ཉམས་པ་མེད། །ཆུ་སྲེག་ལྔ་བརྒྱའི་སྡེ་དཔོན་གྱིས། །འཁོར་ལ་འཚེ་བའི་
གཡོན་ཅན་བྱ། །རིགས་པ་དང་ལྡན་ཚིག་གིས་ནི། །འཚེ་བ་མེད་པར་རིང་དུ་བསྐྲད། །བསམ་གཏན་
ཞི་བའི་འདུ་ཤེས་ཅན། །འོད་གསལ་ལྷ་ཡི་གནས་སྐྱེས་ཀྱང་། །ལོག་ལྟས་དམྱལ་བར་ལྟུང་བ་ཡི། །
མགོན་གྱུར་ཤེས་རབ་སྣ་ཚོགས་ཉིད། །དེད་དཔོན་སྙིང་རྗེ་ཆེར་གྱུར་ཚེ །བསྐལ་བཟང་སེམས་
དཔའ་ལྔ་བརྒྱ་ལ། །ངན་སེམས་འཆང་བའི་སྡིག་པ་ཅན། །སྲོག་དང་ཕྲལ་ཏེ་བདེ་འགྲོར་སྦྱར། །
236

རྒྱལ་བ་ཤཱཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས།
འཁོར་ལོ་སྒྱུར་བའི་སྲས་སྟོང་གི།ཐ་ཆུང་སྙིང་རྗེ་ཆེར་སེམས་ནི།།གླིང་བཞིའི་སེམས་ཅན་སྨིན་གྲོལ་
ལ། །འགོད་སླད་རྒྱལ་སྲིད་ཆེན་པོ་བཞེས། །ཕོ་བྲང་འབྱོར་པའི་ན་ཆུང་མ། །འདོད་པས་གཟིར་
བའི་སྡུག་བསྔལ་དག །འཇོམས་པའི་ཆེད་དུ་སྐར་མ་ཡིས། །ཐབས་མཁས་འདོད་བདེ་དང་དུ་
བླངས།།མི་ཡི་འགྲོ་བ་དཔག་མེད་རྣམས།།མི་དགེ་སྤྱོད་ལས་བཟློག་བཞེད་པས། །གནོད་སྦྱིན་ཚུལ་
གྱིས་སྐྲག་བྱེད་པ། །ལྷ་དབང་ལེགས་པར་སྣང་བྱེད་གྲགས། །སྟོན་པ་ལྐུགས་ཕྱེས་བྲམ་ཟེའི་འཁོར། །
བརྒྱ་ཕྲག་ལྔ་རྣམས་ཡོ་བྱད་ལ །ཆགས་པ་བསལ་ནས་མངོན་ཤེས་ལྔ། །དེ་རྣམས་རྒྱུད་ལ་ལྡན་
པར་བྱས། །སྐྱེ་བོ་འདུས་པ་ཆེན་པོའི་དབུས། །མིག་དང་ཡིད་ལ་བདེ་བ་དང་། །དོན་བཟང་གླུ་ཡིས་
དགའ་སྟོན་མཁན། །འགྲོ་བའི་དཔལ་མོ་གར་གྱིས་རོལ། །བསོད་ནམས་མཐུ་ཆེན་ང་ལ་ནུ། །གླིང་
བཞིའི་དབང་ཕྱུག་ལྷ་རྣམས་ཀྱིས །བསུས་ཤིང་བརྒྱ་བྱིན་སྟན་བསྟབས་པས། །འདུ་བྱེད་མི་རྟག་
ལེགས་པར་བསྟན། །གླིང་འདིའི་སྐྱེ་བོ་དབུལ་བ་རྣམས། །བྱེ་བ་ཁྲག་ཁྲིག་འབུམ་ཕྲག་གི །རིན་ཆེན་
གཏེར་གྱིས་ཚིམ་མཛད་པ། །གདེངས་ཅན་གཙོ་བོ་གཏེར་སྟོན་གྱུར། །སྤྲེའུ་སྐྱབས་སུ་བཅས་པ་དག །
འདབ་ཆགས་མཐུ་ཡིས་འཕྲོག་པ་ལ། །མི་འཇིགས་སྦྱིན་པའི་སེང་གེ་མཆོག །ཡན་ལག་མ་སྨད་པར་
གྱུར་།ཁྱེའུ་སྤྲིན་གྱིས་བྲམ་ཟེ་ཡི། །འབྱོར་པ་ཆེ་ཐོབ་བཟང་ལེན་ལྡན །ཏྤལ་ཕུལ་བ་རྗེས་
བཟུང་ཞིང༌། །མར་མེ་མཛད་ཀྱིས་ལུང་བསྟན་ཐོབ། །གླང་པོ་འདོད་པས་མྱོས་གཟིགས་ནས། །
སེམས་ཉིད་འདུལ་བ་གཙོར་དགོངས་ཏེ། །བྱང་ཆུབ་ཐོབ་སླད་ཞུགས་གྱུར་པ། །རྒྱལ་པོ་འོད་ལྡན་
བདག་ཉིད་ཆེ། །སངས་རྒྱས་སྒྲིབ་མེད་ལུང་བསྟན་ལ། །བྲམ་ཟེ་སྒྲ་ནི་རྣམ་བསྒྲགས་པས། །དཔག་
ཚད་སྟོང་ཕྲག་བརྒྱ་པ་ཡི། །གསེར་གྱི་ཁང་བཟང་ཕུལ་ནས་བསྟོད། །རྒྱན་པོ་རྒྱལ་བས་ཆོས་སྨྲ་ལ། །
མཆོད་ཅིང་སྨོན་ལམ་བཏབ་པ་ལྟར། །རིན་ཆེན་སྣོད་དང་རྒྱལ་སྲིད་ཀྱི།།དཔལ་འབྱོར་མཐོང་བའི་
ཆོས་ལ་བྱུང༌། །སྐྱེ་བོ་ནད་ཀྱིས་ཉེན་པ་རྣམས། །སྡུག་བསྔལ་ཞི་མཛད་ངེས་པ་ཡིས། །སྐུ་ལུས་མི་ཟད་
སྨན་གྱུར་ནས། །ནད་མེད་ཐོབ་བྱེད་ལྷ་དབང་མཆོག །གླང་ཆེན་མཆེ་བ་དོན་གཉེར་བའི། །རྔོན་པ་
རབ་བྱུང་ཆ་བྱད་ཀྱིས། །གནད་དུ་བསྣུན་ཀྱང་འཇིགས་བསྐྱབས་ཤིང༌། །དེ་ཡི་རེ་བ་མ་ལུས་
བསྐངས། །སོ་སོར་རྟོག་པའི་ཤེས་རབ་ཀྱིས །ཀུན་ཏུ་རྒྱུ་བ་འཆར་ཁ་ནི། །མངོན་པར་ཤེས་པ་ལྔ་
237

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལྡན་ཏེ། །གདུལ་བྱ་དུ་མའང་དེ་བཞིན་གྱུར། །རྒྱལ་བུ་དྲུག་གིས་སེམས་བསྐྱེད་སླད། །འཛམ་གླིང་
བྱིན་ཞིང་ཤ་ཁྲག་གིས། །སྦྱིན་པ་ལོ་གྲངས་ཁྲིར་མཛད་པ། ། འཁོར་ལོ་སྒྱུར་བ་ནོར་ཅན་ནོ།།བྲམ་ཟེ་
ཟླ་དགས་མཆོད་སྦྱིན་ཆེ། །འབུམ་ཕྲག་བརྒྱད་ཅུའི་ལོར་བགྱིས་ཏེ། །སྟོན་པ་དགུང་བདུན་བསྙེན་
བཀུར་བའི །གྲོགས་ནི་ལྷ་ཀླུ་སོགས་ཀྱིས་བྱས། །གླིང་བཞིའི་བདག་པོ་ནམ་མཁའ་ཡིས། །སྨོན་
ལམ་ཆེན་པོ་གྲུབ་བྱའི་ཕྱིར། །སྲས་དང་བཙུན་མོ་རང་ལུས་བཅས །ཆགས་པ་མེད་པར་སྩལ་བས་
དགྱེས། །ས་བདག་དཔལ་སྡེས་བཙུན་མོ་དང་། །སྐུ་སྨད་བཅད་དེ་བྱིན་པ་ཡིས། །བརྒྱ་བྱིན་ངོ་མཚར་
སྐྱེས་པ་ལ། །བདེན་ཚིག་བརྗོད་པས་ལུས་ཕྱེད་གྲུབ། །སྙིང་སྟོབས་ཆེར་གྱུར་རྒྱལ་པོའི་སྲས། །ཕྲུ་
གུ་ལྔ་བཅས་སྟག་མོ་ཡི། །བཀྲེས་སྐོམ་བསལ་སླད་ཉིད་ཀྱི་སྐུ །གཞན་གྱི་ལུས་ལྟར་ལྟོས་མེད་
བཏང་། །འཛམ་གླིང་དབང་བསྒྱུར་ཟླ་བའི་འོད། །ཐམས་ཅད་སྦྱིན་པ་ལ་ཞུགས་པས། །བློ་ངན་དྲག་
པོའི་མིག་ལ་ནི། །མགོ་བོ་བྱིན་ནས་མཐོ་རིས་གཤེགས། །ཤི་པིའི་རྒྱལ་པོའི་སྲས་གྱུར་པས། །ཟླ་བ་
དྲུག་ཏུ་རང་གི་ཁྲག །ནད་དང་ལྡན་པ་ལ་བསྟབས་ཤིང༌།།གྲོང་རྡལ་ལྔ་ཡི་གཙོ་བོར་བསྐོས།།མི་རྟག་
མཐོང་ནས་རབ་བྱུང་བ། །སྟོན་པ་རྩིབས་ཀྱི་མུ་ཁྱུད་ཀྱིས། །སློབ་མ་ལྔ་བརྒྱ་ལ་སོགས་པ །བསམ་
གཏན་ཚད་མེད་ལྡན་པར་བྱས། །བྱང་ཆུབ་སེམས་དཔའ་རྟག་ཏུ་བརྙས། །བྱེ་བ་ཁྲག་ཁྲིག་བརྒྱ་སྟོང་
ལོ། །ཉི་ཤུར་སྐུ་ཚེ་བྱིན་བརླབས་ཏེ། །བསྟན་པ་རབ་ཏུ་གསལ་བར་མཛད། །ཞགས་པ་ལྟ་བུའི་སྦྲུལ་
ནག་གིས། །དོན་མཐུན་དུ་མ་གསོད་འདོད་ཚེ། །གླང་ཆེན་གྲོགས་བཅས་སེང་གེ་ཡིས། །སྡེར་མོའི་
མཚོན་གྱིས་དུག་ཅན་བཅོམ། །ཕོངས་པ་ལ་བརྩེ་སློང་ལྡན་གྱིས། །རིན་ཆེན་ཐོབ་ཕྱིར་རྒྱ་མཚོ་ཆེ། །
སྐེམ་བརྩོན་ནོར་བུ་སླར་རྙེད་ནས། །འགྲོ་བ་མང་པོ་བདེ་ལེགས་རྒྱས། །ནོར་བཟང་དགྲ་ཡི་དཔུང་
འཇོམས་པ །ཡིད་འཕྲོག་ཐོབ་སླད་སྒྱུ་རྩལ་གྱིས །མི་འམ་ཅི་རྣམས་མགུ་བྱས་ཏེ །ཡབ་ཀྱི་
རྒྱལ་སྲིད་ཆོས་བཞིན་བསྐྱངས །འཇིགས་པས་ལམ་ཞུགས་ཡབ་ཡུམ་ལ །ཉིད་ཀྱི་ཡིས་བསྙེན་
བཀུར་བ། །སུ་ཤ་དེ་ཝའི་སྙིང་སྟོབས་མཐུས །དགྲ་བོ་ཟིལ་མནན་རྒྱལ་སྲིད་ཐོབ། །བསོད་ནམས་
སྟོབས་ཀྱིས་ཡན་ལག་རྣམས། །བྱིན་པའི་འཕྲལ་དུ་ལུས་མཛེས་གྱུར། ། གཟུགས་བརྩོན་བཟོ་དང་
ཤེས་རབ་དང༌། །མ་ལུས་མགོན་བྱེད་འཛམ་གླིང་བདག །ཡེ་ཤེས་ཚོལ་བ་ལ་སྲེད་པ། །དྲང་སྲོང་འོད་
238

རྒྱལ་བ་ཀྱ་སེང་གེ་ལ་དབྱངས་ཡིག་ངེས་པའི་བྱ་དཀའ་བའི་རྒྱན་གྱིས་བསྟོད་པ་སོགས་ཞྭ་དམར་བཞི་པའི་སྙན་ངག་གཅེས་བཏུས
བཟང་གྱུར་པའི་།།ལྷ་ཡི་མིག་མངའ་ཀུན་རིག་གིས། །འཕགས་པའི་ཡེ་ཤེས་རྟོགས་པར་བྱས།།ཕྱི
མའི་མཐའ་བསྒྲུབ་ལ་མཁས་པས། །རྟེན་ཅིང་འབྲེལ་འབྱུང་ཁོང་ཆུད་ནས། །སྙིང་རྗེས་སེམས་ཅན་
དཔག་མེད་ལ། །བཟོད་པ་ཐོབ་པའི་ཆོས་རྣམས་བཤད། །བཅོམ་ལྡན་ས་འཛིན་བསྟན་པའི་མཐར། །
ལྷ་མིའི་རྒྱལ་པོ་ཆོས་བགྲོ་བའི། །གཙོར་གྱུར་ཏོག་གི་བློ་གྲོས་ཀྱིས། །བདག་མེད་ལམ་བཟང་སྲོལ་
ཕྱེས་། །དྲང་སྲོང་སྣང་བས་མངོན་ཤེས་ཀྱིས །ལོ་གྲངས་བཅུ་གཉིས་ཞག་བདུན་བར། །བགྲང་
བྱས་ནྱ་གྲོའི་འདབ་མ་རྣམས། །སྔོ་སངས་ཀྱིས་ནི་སྐད་ཅིག་རྟོགས། །བྲམ་ཟེ་ཉི་ཕྲེང་སྤོང་གྱུར་བས། །
སེམས་ཅན་དོན་ལ་བརྩོན་པ་ཡིས །མངོན་ཤེས་བསམ་གཏན་སོགས་ལ་བཀོད། །སྨན་གྱི་བསྟན་
བཅོས་འཁོར་ལ་བསྟན །དཀའ་ཐུབ་ཆེན་པོ་རྔ་བོང་གིས། །ཚངས་སོགས་ལྷ་ཡི་གསོལ་བཏབ་
ལྟར། །རྒྱུ་སྐར་ཁྱིམ་དང་འཇིག་རྟེན་སྐྱོང༌། །མཐའ་དག་གོ་རིམ་བཞིན་དུ་བཞག །ཆོས་ཀྱི་རྒྱལ་པོ་མུ་
ཁྱུད་ཀྱི། །སུམ་ཅུ་རྩ་གསུམ་ལྷ་རྣམས་དང༌། །འཛམ་བུའི་གླིང་གནས་མི་རྣམས་ལ། །དགེ་བའི་ལམ་
བཟང་སྒྲོན་མེ་སྦར། །འོད་ཞི་སྤོས་སྣང་རྒྱལ་བ་ཡི། །བསྟན་ལ་རབ་བྱུང་ཨུཏྤལ་གདོང་།།བཤོར་བ་
གཞོན་ནུ་ལ་སོགས་པའི །རྨུ་རྒོད་འདུལ་བའི་མཆོག་ཏུ་གྲགས། །སངས་རྒྱས་སྲས་དཔའ་བོའི་
སྟོབས། །དེ་མཐུས་ཤུགས་འཆང་བདུད་ཀྱི་མགུལ། །ཁྱི་རོའི་རྒྱན་བཏགས་བདུད་ཀྱི་གནས། །ཐལ་
བར་བརླག་ནས་ལེགས་པར་བཏུལ། །བདེ་གཤེགས་འོད་མཐའ་ཡས་པའི་དྲུང༌། །སེམས་དཔའ་
གཟི་བརྗིད་དྲག་པོ་ནི། །སངས་རྒྱས་དང་མཚུངས་མཛད་པ་ཡིས། །སེམས་ཅན་གྲངས་མེད་སྒྲོལ་ལ་
བརྩོན། །དེ་ལྟར་སྐྱེས་པའི་རབས་ཀྱི་ཕྲེང་བ་ཡོངས་སུ་བཟུང་བ་ཡི། །ནམ་མཁའི་མཐས་གཏུགས་
འགྲོ་བ་བྱང་ཆུབ་གསུམ་པོ་ལ་འགོད་པ། །རྫོགས་སངས་རྒྱས་དང་དབང་བཅུ་མངའ་བའི་རྒྱལ་སྲས་
ཆེན་པོ་རྣམས། །རྒྱ་མཚོ་བ་ལང་རྨིག་རྗེས་ཆུ་བཞིན་ཁྱད་པར་ཕུལ་བྱུང་རྟོགས། །ཚུལ་དེས་བློ་ལྡན་
རྣམས་ནི་སངས་རྒྱས་ཀྱི། །ཡོན་ཏན་དྲན་པས་རྟག་ཏུ་བསྔགས་པ་ལ། །ནམ་ཡང་ཆོག་པར་འཛིན་པ་
མི་སྐྱེ་བས །བསྟོད་པ་རྒྱ་མཚོའི་ཆབ་ལྟར་ཟད་མི་འགྱུར། །དད་པའི་ཆུ་སྐྱེས་འདབ་བརྒྱ་ལྡན་པ་
འདི། །འཇིག་རྟེན་སྟོན་པའི་ཞབས་རྡུལ་བསྟེན་སླད་དུ། །ཤེས་རབ་ཉིན་བྱེད་འོད་ཀྱིས་ཕྱེ་བའི་
དགེས། །ཡེ་ཤེས་ཟེའུ་འབྲུ་རྣམ་པར་མཛེས་གྱུར་ཅིག །མགོན་ཁྱོད་བསྔགས་པ་བརྗོད་ལ་དགྱེས་པ་
239

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དང༌། །མི་སྙན་སྒྲོག་ལ་ཁྲོ་བ་མ་མཆིས་ཀྱང༌། །འགྲོ་ལ་བུ་ལྟར་བརྩེ་བ་གང་ལགས་པས། །དུས་རྣམས་
ཀུན་ཏུ་བདག་ནི་རྗེས་སུ་བཟུང༌། །
སྔོན་པསྟོན་པ་བཅོམ་ལྡན་འདས་ཀྱི་སྐྱེས་རབས་ལ་བསྔགས་པ།རིན་པོ་ཆེའི་དྲ་བ་ཞེས་བྱ་བ།རི་
མོར་བཀོད་པའི་ཁ་བྱང་སོགས་ལ་མཁོ་བར་བསམས་ནས། རྒྱལ་བ་དེ་ཉིད་ལ་མི་འཕྲོགས་པའི་དད་
པ་ཅན། ཤཱཀྱའི་དགེ་སློང་ཆོས་ཀྱི་གྲགས་པས། མགོ་ཅན་གྱི་ཕྱོགས་གཉིས་པ་ལ དཔལ་གནོད་
མཛེས་མཁར་གྱི་སའི་ཆ། དགའ་ལྡན་གྱི་རི་བོར་བྲིས་པའོ། །ཤུབྷཾ།།
240

༄༅། །སྙན་ངག་གི་དཔེར་བརྗོད་ཚངས་པའི་མགུལ་རྒྱན་བཞུགས་སོ། །
ཞྭ་དམར་དཀོན་མཆོག་ཡན་ལག
ན་མོ་གུ་རུ་ནཱ་ཐ་པ་ར་སྭ་ཏྱེ། སྙན་པར་སྨྲ་སོགས་བསྡུ་བའི་དངོས་པོ་བཞིས །ལྷར་བཅས་
འགྲོ་ཀུན་ཡིད་ནི་ཅིག་ཅར་འཕྲོག །དམ་ཆོས་བདུད་བརྩིའི་སྲིད་ཞི་འགེངས་མཛད་པའི། །དབྱངས་
ཅན་བླ་མའི་ཞབས་ལ་རབ་བཏུད་དེ། །གང་གི་སྡེབ་ལེགས་སྙན་ངག་ཕྲེང་མཛེས་ཀྱིས །བློ་གསལ་
དབང་པོའི་ཚོགས་ལ་བརྒྱན་བྱེད་ཅིང༌། །དེ་ལས་ཧ་རི་ཙནྡན་ངག་རླུང་གིས། །ཐུབ་བསྟན་རྣམ་པར་
སྤེལ་ཕྱིར་འདི་འབུལ་ལོ། །
འདིར་སྙན་ངག་གི་ལུས་ཚིག་གི་ཚོགས་པ་རྣམས་མཛེས་པར་བྱེད་པའི་ཚིག་རྒྱན་ལ།དོན་
རྒྱན།སྒྲ་རྒྱན།གབ་ཚིག་གི་རྒྱན་གསུམ།དང་པོ་དོན་རྒྱན་ལ་སོ་ལྔ་ལས།དང་པོ་རང་བཞིན་བརྗོད་
པ་ལ་བཞི་ཡོད་པའི།
དང་པོ་རིགས་བརྗོད་པ་ནི། མཆུ་ནི་དམར་ཞིང་གུག་པ་དང༌། །གཤོག་པ་འཇམ་ཞིང་
མཉེན་པ་དང༌། །མགྲིན་པ་ཁ་དོག་གསུམ་ཕྲེང་ཅན། །ནེ་ཙོ་འདི་དག་ཚིག་འཇམ་ལྡན །ཞེས་
གསུངས་སོ། །ངག་རངས་པོ་གསལ་བར་བྱེད་པས་ན་མཐའི་གསལ་བྱེད་ཀྱི་རྒྱན་ཡིན་ཞིང་རིགས་ཀྱི་
གནས་སྐབས་སྣ་ཚོགས་གསལ་བར་བྱེད་པའོ །སྐུ་ནི་དྲང་ཞིང་ལྡེམ་པ་དང་། །མཚན་དང་དཔེ་བྱད་
རྫོགས་པ་དང༌། །སྤྱི་གཙུག་ལྟ་བར་མི་མངོན་པ།།སངས་རྒྱས་མཐོན་མཐིང་སྤྱན་དང་ལྡན། །
གཉིས་པ་བྱ་བ་བརྗོད་པ་ནི།མགྲིན་པའི་ནང་ནས་སྙན་སྒྲོག་ཅིང༌། །མིག་ནི་ཀུན་ཏུ་འཁྲུལ་
པ་ཡི །ཕུག་རོན་རྩེད་འདོད་དགའ་མ་ལ། །ཡོངས་སུ་འཁྱུད་ནས་མཆུ་དག་སྦྱོར། །ཞེས་པ་དང་
241

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མཚུངས་པར།ལྗགས་ནས་ཚངས་པའི་དབྱངས་སྒྲོག་ཅིང༌། །ཕྱག་རིང་ལྷུག་པར་སྐྱོང་བ་ཡི། །སངས་
རྒྱས་བརྩེ་ལྡན་སྐྱེ་དགུ་ལ། །འབྲལ་མེད་གཟིགས་ནས་འཇིགས་ལས་སྐྱོབ།
གསུམ་པ་ཡོན་ཏན་བརྗོད་པ་ནི། དགའ་མ་ཡིས་ནི་རེག་པ་འདི། །ལུས་ལ་སྤུ་ལོང་རྒྱས་པ་
དང༌། །ཡིད་ལ་བདེ་བར་བྱེད་པ་དང༌། །མིག་དག་ཟུམ་པར་བྱེད་ཅིང་འཇུག །ཅེས་པ་དང་མཚུངས་
པར། ཐུབ་མཆོག་ཞལ་གྱི་འོད་ཟེར་འདིས། །ཡིད་ནི་རབ་ཏུ་དང་བ་དང༌། །ལུས་ཀྱིས་ཁྱིམ་པའི་
རྟགས་འདོར་ཞིང་།།སེམས་དག་ཉེར་ཞིའི་ཐར་པར་འཇུག །
བཞི་པ་རྫས་བརྗོད་པ་ནི། མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པཎ་
དང༌། །སྣུམ་ཞིང་དམར་བའི་རལ་པ་ཅན། །ཁྱུ་མཆོག་རྒྱལ་མཚན་འཁྲུངས་པར་འགྱུར །ཞེས་
གསུངས་ཏེ། མགྲིན་སྔོན་ནི་ལྷ་དང་ལྷ་མ་ཡིན་རྣམས་ཀྱིས་རྒྱ་མཚོ་བསྲུབས་པ་ན་དུག་ནག་པོ་བརྩེག་
པ་བྱུང་བ་ཟོས་པས་མགྲིན་པ་ནག་པོར་གྱུར་པའོ །ཞེས་གྲག་གོ །ཁྱུ་མཆོག་རྒྱལ་མཚན་ནི་དབང་
ཕྱུག་གི་མིང་གི་རྣམ་གྲངས་ཡིན་ནོ། །དེ་དང་མཚུངས་པར།དྲང་སྲོང་ཆེན་པོ་ལྷུང་བཟེད་དང༌། །སྙན་
པའི་སྒྲ་སྒྲོག་གསིལ་བྱེད་རྣམས། །དམར་སེར་ཆོས་གོས་རབ་གསོལ་བ། །འགྲོ་བའི་བླ་མ་འཁྲུངས་
པར་གྱུར། །
གཉིས་པ་དཔེའི་རྒྱན་ལ་སུམ་ཅུ་རྩ་གཉིས་ལས། དང་པོ་ཆོས་དཔེ་ནི། མཛེས་མ་ཁྱོད་ཀྱི་
ལག་མཐིལ་ནི། །ཆུ་སྐྱེས་བཞིན་དུ་ཀུན་ཏུ་དམར། །ཞེས་པ་དང་མཚུངས་པར། སྟོན་པ་ཁྱོད་ཀྱི་མཆུ་
སྒྲོས་འདི།།བིམྤ་བཞིན་དུ་དམར་ཞིང་གསལ། །
གཉིས་པ་དངོས་པོའི་དཔེ་ནི། ཁྱོད་ཀྱི་གདོང་ནི་པདྨ་བཞིན། །མིག་དག་ཨུཏྤལ་སྔོན་པོ་
བཞིན།།ཞེས་པ་དང་མཚུངས་པར།ཁྱོད་ཀྱི་སྐུ་སྟོད་སེང་གེ་བཞིན། །ཞལ་གྱི་མཛོད་ཁ་བ་བཞིན།།
གསུམ་པ་བཟློག་པའི་དཔེ་ནི། ཁྱོད་ཀྱི་གདོང་བཞིན་པདྨ་ནི། །རྣམ་པར་རྒྱས་པར་འགྱུར་
ཞེས་པར། །ཞེས་པ་དང་མཚུངས་པར། ཁྱོད་ཀྱི་ལྗགས་བཞིན་མཚོ་སྐྱེས་ཀྱི། །འདབ་མ་རྣམ་པར་
རྒྱས་པ་དང༌། །
བཞི་པ་ཕན་ཚུན་དཔེ་ནི། ཁྱོད་ཀྱི་ཞལ་བཞིན་ཆུ་སྐྱེས་ཏེ། །ཆུ་སྐྱེས་བཞིན་དུ་ཁྱོད་ཀྱི་ཞལ། །
242

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
ཅེས་པ་དང་མཚུངས་པར། ཚེམས་བཞིན་གེ་སར་འཛུམ་པའི་མདངས། །གེ་སར་བཞིན་དུ་ཚིམས་
ཕྲེང་འཛུམ། །
ལྔ་པ་ངེས་པའི་དཔེ་ནི།ཁྱོད་ཞལ་པདྨ་ཉིད་དང་མཚུངས། །གཞན་ནི་འགའ་ཞིག་དང་ཡང་
མིན། །ཞེས་པ་དང་མཚུངས་པར། ཁྱོད་ཞལ་བདུད་རྩིའི་གཏེར་ཉིད་མཚུངས། །དཔེ་གཞན་འཇིག་
རྟེན་གསུམ་ན་མེད། །
དྲུག་པ་ངེས་མེད་ཀྱི་དཔེ་ནི། རེ་ཞིག་ཁྱོད་གདོང་པདྨ་ཡི། །རྗེས་འགྲོ་གཞན་ཡང་འདི་
འདྲ་བ།།གལ་ཏེ་ཡོད་ན་དེ་བྱེད་འགྱུར།།ཞེས་པ་དང་མཚུངས་པར།ཞལ་གྱི་དྲི་བསུང་ལི་ཤི་ཡི།།དྲི་
བཟང་རྗེས་འགྲོ་བསུང་ཞིམ་གཞན།།གལ་ཏེ་ཡོད་ན་དེ་རྗེས་འགྲོ།
བདུན་པ་བསྡུས་པའི་དཔེ་། ཁྱོད་གདོང་མཛེས་པ་ཁོ་ན་ཡིས། །ཟླ་བའི་རྗེས་སུ་འགྲོ་
མིན་ཏེ། །དགའ་སྐྱིད་ལས་ཀྱིས་ཀྱང་ཞེས་པ། །ཞེས་པ་དང་མཚུངས་པར། སྙན་པ་ཁོ་ནས་ཚངས་པ་
ཡི།།དབྱངས་ཀྱི་རྗེས་སུ་འགྲོ་མིན་གྱིས། །སྡིག་ཏོའི་ལམ་ལས་བཟློག་པས་ཀྱང༌། །
བརྒྱད་པ་ཁྱད་པར་གྱི་དཔེ་ནི། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་ཞིང་ཟླ་བ་མཁའ་ལ་
མཐོངས། །འདི་ཉིད་ཁོ་ན་ཐ་དད་དེ། །གཞན་མེད། ཅེས་པ་དང་མཚུངས་པར། རྩིབས་སྟོང་འཁོར་
ལོ་ཁྱོད་ཞབས་ལ། །སྤྲས་ཀྱི་རྒྱལ་སྲིད་འཁོར་ལོ་ནི། །མཁར་འཕགས་ཁྱད་པར་གཞན་ལ་འཚལ།།
དགུ་པ་རབ་བཏགས་ཀྱི་དཔེ་ནི། དེ་ཡི་བཞིན་དཔལ་ང་ཉིད་ལ། །ཡོད་ཅེས་གསེར་རི་
ཁེངས་མི་དགོས། །པདྨའི་གཉེན་ལའང་དེ་ཡོད་ཕྱིར། །ཞེས་པ་དང་མཚུངས་པར། གང་སྐུའི་སྣང་བ་
ང་ཉིད་ལ། །ཡོད་ཅེས་གསེར་རི་ཁེངས་མི་དགོས།།པདྨའི་གཉེན་ལའང་འདི་ཡོད་ཕྱིར།།
བཅུ་པ་རྨད་བྱུང་གི་དཔེ་ནི། སྨིན་ལེགས་གལ་ཏེ་པདྨ་འགའ། །རྣམ་པར་འཕྲུལ་བའི་མིག་
ལྡན་ན། །ཁྱོད་ཀྱི་བཞིན་གྱི་དཔལ་འཛིན་ཏེ། །ཞེས་པ་དང་མཚུངས་པར། གལ་ཏེ་རིན་ཆེན་རི་བོ་
འགའ། །སྤྱོད་ལམ་རྣམ་པ་བཞིར་ལྡན་ན།།ཁྱོད་ཀྱི་སྐུ་ཡི་དཔལ་འཛིན་།།
བཅུ་གཅིག་པ་རྨོངས་པའི་དཔེ་ནི ལུས་ཕྲ་ཁྱོད་གདོང་རི་བོང་ཅན། །ཞེས་བརྟགས་ཁྱོད་
གདོང་བསམས་པ་ཡི། །ཟླ་བའི་ཡི་ཡང་རྗེས་སུ་བསྙེགས །ཞེས་པ་དང་མཚུངས་པར། འདྲེན་པ་
243

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཁྱོད་ཞལ་ཆུ་སྐྱེས་སུ། །རབ་ཞེན་ཁྱོད་ཞལ་དུ་སེམས་པས། །པདྨའི་ཚལ་གྱི་རྗེས་སུ་མཆིས། །
བཅུ་གཉིས་པ་ཐེ་ཚོམ་གྱི་དཔེ་ནི། པད་ནང་བུང་བ་འཁོར་རམ་ཅི། །ཁྱོད་གདོང་ལ་མིག་
གཡོའམ་ཅི། །བདག་གི་སེམས་ནི་རྣམ་པར་གཡོ།།ཞེས་པ་དང་མཚུངས་པར།ལྷ་ཡུལ་ཆོས་སྒྲ་སྒྲག་
པའམ།།ཐུབ་མཆོག་མགུར་གྱི་དབྱངས་སམ་ཅི། །བདག་གི་བློ་ནི་གྱ་གྱུར་གཡོ།།
བཅུ་གསུམ་པ་རྟོག་པའི་དཔེ་ནི། ཟླ་བ་སྐྱེངས་བྱེད་མཛེས་མ་འདི། །ཟླ་བས་ཚར་གཅོད་
པདྨ་མིན། །དེ་ཕྱིར་ཁྱོད་ཀྱི་གདོང་ཉིད་། །ཞེས་པ་དང་མཚུངས་པར།ཟེའུ་འབྲུ་སྐྱེངས་བྱེད་ཚིམས་
ཕྲེང་ནི། །བུང་བ་མི་འཁོར་གེ་སར་མིན།།དེ་ཕྱིར་ཁྱོད་ཀྱི་ཚིམས་ཉིད་། །
བཅུ་བཞི་པ་སྦྱར་བའི་དཔེ་ནི བསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་དང་
དྲི་བཟང་གིས། །ཁྱོད་ཀྱིས་གདོང་ནི་ཆུ་སྐྱེས་བཞིན། །ཞེས་པ་དང་མཚུངས་པར། འཇིག་རྟེན་སྨག་
རུམ་སེལ་བ་དང༌། །ཡིད་ཀྱི་པདྨ་འབྱེད་པ་དང༌། །སྲིད་པའི་འདམ་རྫས་སྙེམ་སོགས་ཀྱིས །ཐུགས་
རྗེ་འདི་ནི་ཉི་མ་བཞིན།།
བཅོ་ལྔ་པ་མཉམ་ཉིད་ཀྱི་དཔེ་ནི། སྐྱེ་ཚལ་འཕྲེང་འདི་བུ་མོ་བཞིན། །མཛེས་ལྡན་སཱ་ལ་ཀཱ་
ན་ན། །འདིར་ས་བཅས་པ་དང་། ཨ་ལ་ཀ་ལན་བུ་དང༌། ཨཱ་ན་ན་གདོང་པ་ཡིན་ཞིང༌། སཱ་ལ་སྤོས་
དཀར་ཤིང་དང་། ཀ་ན་ན་ནགས་ཡིན་ནོ། །འདིའང་སྒྲ་སྦྱར་བས་སྦྱར་བའི་དཔེ་ཡིན་ནོ། །དེ་དང་
མཚུངས་པར། ལྷ་མིན་འཇོམས་སྟོབས་དབང་པོ་བཞིན། །སུ་པྲ་བཛྲ་དྷ་ར་ཏཱ། །ཡང་ན། དབང་པོའི་
ཤུགས་འདི་སངས་རྒྱས་བཞིན། །གཞོམ་མེད་བཛྲ་དྷ་ར་ཏཱ། །
བཅུ་དྲུག་པ་སྨད་པའི་དཔེ་ནི།པདྨ་རྡུལ་མང་ཟླ་བ་མཛད། །དེ་དག་ལས་ཁྱོད་ཀྱི་བཞིན། །
མཚུངས་པ་ལས་ཀྱང་ཁྱད་པར་བཅས།།ཞེས་པ་དང་མཚུངས་པར།ཉིན་བྱེད་གདུང་ཞི་ཟླ་མི་གསལ།
།དེ་དག་ལས་ནི་གང་སྐུའི་འོད།།ཅུང་ཟད་མཚུངས་ཀྱང་ཁྱད་པར་མཆིས།།
བཅུ་བདུན་པ་བསྔགས་པའི་དཔེ་ནི། པདྨས་ཚངས་པ་དག་ཀྱང་བསྐྱེད། །ཟླ་བ་བདེ་འབྱུང་
གཙུག་གིས་འཛིན། །དེ་དག་ཁྱོད་གདོང་མཚུངས་ཞེས་པ། །ཞེས་གསུངས་ཏེ། བདེ་འབྱུང་ནི་དབང་
ཕྱུག་ཆེན་པོའོ།།དེ་དང་མཚུངས་པར།ཆུ་སྐྱེས་འཇིག་རྟེན་ཡིད་དགའ་བསྐྱེད། །ཟླ་བ་བྲམ་ཟེའི་ཕྱག་
244

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
བྱའི་གནས། །དེ་དང་ཁྱོད་ཀྱི་ཞབས་སྟེགས་མཚུངས།།
བཅོ་བརྒྱད་པ་བརྗོད་འདོད་ཀྱི་དཔེ་ནི། ཡོན་ཏན་ལྡན་ནམ་སྐྱོན་འགྱུར་ཡང་། །ཟླ་བ་ཁྱོད་
གདོང་མཚུངས་ཞེས་པ། །རྟོག་པ་བདག་གི་ཡིད་ལ་ཡོད། །ཅེས་པ་དང་མཚུངས་པར།སྐྱོན་དང་ཡོན་
ཏན་ཅི་འགྱུར་ཡང༌།།དབང་པོའི་གཞུ་དང་མཚན་མཆོག་དག།མཚུངས་སྙམ་མོས་པ་བདག་ལ་ལྡན།།
བཅུ་དགུ་པ་འགལ་བའི་དཔེ་ནི། འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་བཞིན་དང་
གསུམ་པོ་ནི། །ཕན་ཚུན་རྣམ་པར་འགལ་ཞེས་པ། །ཞེས་པ་དང་མཚུངས་པར། རྣམ་རྒྱལ་གཞལ་
མེད་བདེ་བྱེད་བདག །ཀུན་འཁོར་དབུས་ཀྱི་མེས་དང་། །འོག་མིན་ཞིང་གི་དབང་སྐུར་མཆོག །
འདྲེན་པའི་སྐུ་དང་རྣམ་བཞི་ནི། །ཕན་ཚུན་མཛེས་པར་རྣམ་པར་འགལ། །
ཉི་ཤུ་པ་དགག་པའི་དཔེ་ནི།དྲི་མ་ལྡན་ཞིང་བླུན་གྱུར་པ། །ཟླ་བ་ལ་ནི་ཁྱོད་གདོང་དང་། །
འགྲན་པའི་ནུས་པ་ནམ་ཡང་མེད། །ཅེས་པ་དང་མཚུངས་པར། འདོད་པས་གོས་ཞིང་རྒྱན་གྱིས་
དྲེགས། །འཁོར་ལོས་བསྒྱུར་བའི་ལུས་ཀྱིས་ནི། །ཁྱོད་སྐུ་གཙང་མ་འགྲན་དུ་མེད། །
ཉི་རྩ་གཅིག་པ་མཛེས་པའི་དཔེ་ནི། ཁྱོད་གདོང་རི་དྭགས་མིག་གིས་མཚན། །ཟླ་བ་རི་
དྭགས་ཉིད་ཀྱིས་མཚན། །དེ་ལྟ་ན་འང་འདི་མཚུངས་ཉིད། །ཁྱད་འཕགས་མིན། །ཅེས་པ་དང་
མཚུངས་པར ཁྱོད་ཞལ་པདྨ་དཀར་པོས་སྤྲས །རྫིང་བུ་སྣ་ཚོགས་པདྨས་སྤྲས། །དེ་ལྟ་ནའང་
མཚུངས་ཙམ་ལས །རྫིང་བུ་མཛེས་པར་མ་གྱུར་ཏོ། །
ཉེར་གཉིས་པ་དེ་ཉིད་བརྗོད་པའི་དཔེ་ནི།འདི་ནི་བཞིན་ཉིད་པདྨ་མིན།།འདི་དག་བུང་བ་
མ་ཡིན་མིག །ཅེས་པ་དང་མཚུངས་པར། འདི་ནི་ལྗགས་ཉིད་པདྨར་མིན། །འདི་ནི་མ་ལ་ཡ་བསུང་
མིན།།རྒྱལ་བའི་ཞལ་གྱི་དྲི་བསུང་ལགས། །
ཉེར་གསུམ་པ་ཐུན་མོང་མ་ཡིན་པའི་དཔེ་ནི། པདྨ་ཟླ་བ་དག་གི་ནི། །མཛེས་པ་ལས་
འདས་ཁྱོད་ཀྱི་གདོང༌། །བདག་རང་ཉིད་དང་མཚུངས་པར་གྱུར། །ཅེས་པ་དང་མཚུངས་པར། ངལ་
བསོས་པོ་དང་སྲེད་མེད་བུའི །སྟོབ་ལས་འདས་པ་ཁྱོད་ཀྱི་སྟོབས། །རང་སྟོབས་ཉིད་ཀྱི་དཔེར་བྱའོ།།
ཉེར་བཞི་པ་བྱུང་མིན་གྱི་དཔེ་ནི། པདྨ་མཛེས་པའི་སྙིང་པོ་ཀུན། །འགའ་ཞིག་རྟག་ཏུ་
245

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བསྡུས་པ་བཞིན །ཁྱོད་ཞལ་རྣམ་པར་མཛེས་ཞེས་། །ཞེས་པ་དང་མཚུངས་པར། ལུས་མེད་
མཛེས་པའི་མེ་ཏོག་ཀུན། །སྙིང་པོར་བསྡུས་ནས་སྤུངས་པ་བཞིན། །ཁྱོད་ཞལ་ཀུན་གྱི་ཡིད་འཕྲོག་
མཛེས། །
ཉེར་ལྔ་པ་སྲིད་པ་མིན་པའི་དཔེ་ནི། ཟླ་བའི་གཟུགས་ལས་དུག་བཞིན་དང་། །ཙནྡན་དག་
ལས་མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག །ཅེས་པ་དང་མཚུངས་པར བསིལ་ཟེར་ཅན་
ལས་ཚ་གདུང་དང༌། །ཚ་ཟེར་ཅན་ལས་གྲང་རེག་བཞིན།།སྟོན་པ་ཁྱོད་ལས་སྡུག་བསྔལ་རྒྱུ། །
ཉེར་དྲུག་པ་མང་པོའི་དཔེ་ནི། ཙནྡན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་ཀྱི
ནི། །རེག་པ་བསིལ། །ཞེས་པ་དང་མཚུངས་པར། དབང་སྔོན་ནོར་བུ་ཨནྡ་སྙིལ། །མཁའ་དབྱིངས་
རྒྱ་མཚོའི་འཇིང་བཞིན་དུ།།དབུ་སྐྲ་བུང་བ་མཐོན་མཐིང་མཛེས། །
ཉེར་བདུན་པ་རྣམ་འགྱུར་དཔེ་ནི། ལུས་ཕྲ་ཁྱེད་ཀྱི་བཞིན་རས་ནི། །ཟླ་བའི་དཀྱིལ་འཁོར་
ལས་བཏོན་བཞིན། །པདྨའི་ནང་ནས་ཕྱུང་བ་བཞིན། །ཞེས་པ་དང་མཚུངས་པར།ལྷ་མཆོག་ཞལ་གྱི་
འོད་ཟེར་ནི། །དབང་པོའི་གཞུ་ནས་ཕྱུང་བ་བཞིན། །མཐོ་རིས་འོད་ཀྱི་དྲ་བར་མཚུངས།།
ཉེར་བརྒྱད་པ་ཕྲེང་བའི་དཔེ་ནི། ཉི་མ་ལ་ནི་འོད་ཀྱིས་བཞིན། །ཉི་མ་ཡིས་ནི་ཉིན་ལ་
བཞིན། །ཉིན་པར་གྱིས་ནི་མཁའ་ལ་བཞིན། །རྣམ་པར་གནོན་པ་ཁྱོད་ལ་དཔལ །ཞེས་པ་དང་
མཚུངས་པར། ཟླ་བའི་འོད་ཀྱིས་རྒྱུ་སྐར་བཞིན། །སྐར་མའི་ཟེར་གྱིས་རྫིང་བུ་བཞིན། །དང་བའི་
རྫིང་གིས་ཨུཏྤལ་བཞིན། །མགོན་ཁྱོད་ཁྱད་འཕགས་ཡོན་ཏན་མངའ །ཡང་ན། རི་བོང་ཅན་ལ་
བསིལ་ཟེར་བཞིན། །སྐར་མའི་འོད་ཀྱིས་འཇིག་རྟེན་བཞིན། །མུན་པ་སངས་པའི་བློ་གྲོས་བཞིན། །
གདུང་སེལ་བློ་ཡིས་ཁྱོད་ཐུགས་རྒྱལ། །
ཉེར་དགུ་པ་ངག་དོན་དཔེ་ནི།བཞིན་སྐུ་གཅིག་ལ། །ཁྱོད་གདོང་མིག་ནི་མི་བསྟན་ཞིང༌།།
སོ་ཡི་འོད་ཟེར་རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །གེ་སར་དག་གིས་མཚོན་ཞིང་
མཛེས །ཞེས་པ་དང་མཚུངས་པར། ཁྱོད་སྐུ་བརྟན་ཞིང་མི་འགྱུར་ལ། །བཙོ་མ་གསེར་གྱི་འོད་
འབར་བ། །ལྷུན་གཡོ་བ་མེད་པ་ནི། །འཆར་ཀའི་འོད་ཀྱིས་མཚོན་ཞིང་མཛེས། །བཞིན་སྒྲ་དུ་མ་ནི།
246

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
པདྨ་ཅན་བཞིན་ལུས་ཕྲ་མ།།པདྨ་བཞིན་དུ་དེ་ཡི་གདོང༌། །སྦྲང་རྩི་སྤྱོད་པ་བཞིན་དུ་ནི། །བདག་གིས་
འཐུངས་ཤིང་འཐུངས་ཤིང་རྩེས། །ཞེས་པ་དང་མཚུངས་པར།འོད་བརྒྱ་ལྡན་བཞིན་ཐུབ་པ་། །འོད་
ཟེར་བཞིན་དུ་ངོ་མཚར་མཛད། །ཉི་མ་བསྙེན་པའི་དྲང་སྲོང་བཞིན། །བདག་གིས་བལྟས་ཤིང་བལྟས་
ཤིང་གུས། །
སུམ་ཅུ་པ་ཟླ་བོའི་དངོས་པོའི་དཔེ་ནི། རྒྱལ་པོ་རྣམས་ནི་སྐྱེས་གྱུར་ཀྱང༌། །ད་ལྟ་ཁྱོད་འདྲ་
གཅིག་ཀྱང་མེད། །ཡོངས་འདུ་དག་ལ་རྐང་འཐུང་ནི། །གཉིས་པ་ཡོད་པར་ངེས་མ་ཡིན། །ཞེས་
གསུངས་པ་དང་མཚུངས་པར། སངས་རྒྱས་གྲངས་མེད་བྱུང་གྱུར་ཀྱང་། །ད་ལྟའི་རྫོགས་སངས་འདྲ་
བ་མེད།།གླང་པོ་དག་ལ་ས་སྲུངས་བུ།།གཉིས་པ་མཆིས་པ་མ་འཚལ་ཏོ །
སུམ་ཅུ་རྩ་གཅིག་པ་སྦྱོར་བའི་དཔེ་ནི།པུ་མ་དགྲ་མཐོ་རིས་དང༌། །ཁྱོད་ནི་ས་སྲུངས་
མེལ་ཚེ་བྱེད། །དེ་ཡིས་དྲེགས་ལྡན་ལྷ་མིན་དང༌། །ཁྱོད་ཀྱིས་མི་ཡིས་བདག་པོ་འཇོམས །ཞེས་
གསུངས་ཏེ། པུ་ལོ་མ་ནི་བདེ་སོགས་ཀྱི་ཕ་ལྷ་མ་ཡིན། དེ་ཡི་དགྲ་ནི་ལྷའི་རྒྱལ་པོ་ཡིན་ནོ། །དེ་དང་
མཚུངས་པར། མུན་སེལ་ཟླ་བ་ཀུ་མུད་དང༌། །ཁྱོད་ནི་གདུལ་བྱའི་བློ་གྲོས་འབྱེད། །དེ་ཡིས་རབ་
མཛེས་གེ་སར་དང༌། །ཁྱོད་ཀྱིས་དད་པའི་དབང་པོ་འཕེལ། །ཡང་ན། དེ་ཡིས་མཚན་མོའི་སྨག་རུམ་
དང༌།།ཁྱོད་ཀྱིས་བློ་ཡིས་མ་རིག་སེལ། །
སུམ་ཅུ་རྩ་གཉིས་པ་རྒྱུའི་དཔེ་ནི། རྒྱལ་པོ་མཛེས་པས་ཟླ་བ་དང༌། །གཟི་བྱིན་གྱིས་ནི་ཉི་
མ་དང༌། །བརྟན་པས་རྒྱ་མཚོའི་རྗེས་སུ་བྱེད། །ཅེས་པ་དང་མཚུངས་པར བཅོམ་ལྡན་ཞི་བས་ཐུབ་
པ་དང༌། །ཀུན་བརྗོད་གཙང་བས་ཚངས་པ་དང༌། །འགྱུར་མེད་རྗེ་ཉིད་དུ་མཚུངས། །ངག་དོན་
དཔེའི་བཞིན་སྒྲ་གཉིས་སོ་སོར་བགྲང་ན་སུམ་ཅུ་རྩ་གསུམ་རྫོགས་པར་འགྱུར་།
གསུམ་པ་ངོ་བོ་ཅན་ནམ་ཚུལ་ཅན་ནམ། གཟུགས་ཅན་གྱི་རྒྱན་ལ་བསྡུས་པའི་ངོ་བོ་ཅན་
ལ་སོགས་པ་སྙོན་དོར་གྱི་ཚུལ་ཅན་གྱི་བར་ཉི་ཤུ་ལས། དང་པོ་གཟུགས་ཅན་བསྡུས་པ་ནི། དཔུང་པ་
འཁྲི་ཤིང་ལག་པ་། །པདྨ་རྐང་པ་ཡལ་འདབ་། །ཞེས་པ་དང་མཚུངས་པར།ཞལ་ནི་ཟླ་བ་སྤྱན་གྱི་
ཟུར། །སྒྲོན་མེ་བརྩེ་ཆེན་འོད་ཟེར་རོ།།
247

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས་པ་མ་བསྡུས་པའི་གཟུགས་ཅན་ནི། ལག་པ་འཁྲི་ཤིང་སོར་རྣམས། །ཡལ་འདབ་
སེན་མོའི་འོད་ཟེར་ནི། །མེ་ཏོག་ཏུ་འགྱུར་དཔྱིད་ཀྱི་དཔལ། །ཁྱེད་ནི་ངེད་ལ་མངོན་སུམ་རྒྱུད། །ཅེས་
པ་དང་མཚུངས་པར། ཐུགས་རྗེའི་འཁྲི་ཤིང་ཕན་བདེའི་གསུང༌། །ཡལ་འདབ་ལེགས་དཔྱད་འོད་
ཟེར་ནི།།མེ་ཏོག་ཏུ་འགྱུར་དབྱར་དུས་དཔལ། །ཁྱོད་ནི་འགྲོ་ལ་མངོན་སུམ་རྒྱུ། །
གསུམ་པ་བསྡུས་མ་བསྡུས་གཉིས་ཀའི་གཟུགས་ཅན་ནི།བཞིན་ཟླ་འཛུམ་པ་ཟླ་འོད་ནི། །
ཞེས་པ་དང་མཚུངས་པར།ཞལ་དཀྱིལ་རྒྱས་པའི་ཟླ་བ་ནི། །གཏི་མུག་མཐུག་པོའི་མུན་པ་སེལ།།
བཞི་པ་མཐའ་དག་གི་གཟུགས་ཅན་ནི། སོར་མོ་དམར་བའི་འདབ་ཕྲེང་དང༌། །སེན་མོའི་
འོད་ཀྱིས་གེ་སར་ཅན། །ཁྱོད་ཀྱི་ཞབས་ཀྱི་འདམ་སྐྱེས་ནི། །ས་སྐྱོང་རྣམས་ཀྱིས་སྤྱི་བོར་འཛིན། །
ཞེས་པ་དང་མཚུངས་པར།རབ་ཏུ་བའི་མཁྱེན་པ་དང༌། །གྱ་གྱུ་མེད་པའི་ཆང་བཟུང་ཅན།།ཁྱོད་ཀྱི་
ཐུགས་རྗེའི་ལྕགས་ཀྱུ་ནི། །འགྲོ་བ་ཡོངས་ཀྱིས་སྙིང་ཁར་འཛིན། །
ལྔ་པ་ཆ་ཤས་གཟུགས་ཅན་ནི། གཏུམ་མོ་གློ་བུར་ཉིད་དུ་ནི། །ཁྱོད་གདོང་ཆུ་ཡིས་ཡལ་
འདབ་གཡོ། །རྔུལ་གྱི་ཆུ་ཡིས་ཐེག་པ་ཡིས། །དོག་པ་མུ་ཏིག་འོད་ཅན་འཛིན། །ཞེས་པ་དང་མཚུངས་
པར། རྒྱལ་མཆོག་སྐད་ཅིག་འདི་ཉིད་དུ། །ཞལ་རས་འཛུམ་པའི་རླབས་འཕྲེང་གཡོ། །རབ་དངས་
སྣང་བྱེད་མཐའ་ཡས་པའི། །དྲ་བ་ཉི་མའི་འོད་ཟེར་མངའ། །
དྲུག་པ་ཆ་ཤས་ཅན་གྱི་གཟུགས་ཅན་ནི། གདོང་པའི་གདམ་སྐྱེས་སྨིན་འཁྱོག་ཅིང་། །རྔུལ་
གྱི་ཆུ་ནི་ཟག་པ་དང༌། །མིག་ནི་ཀུན་ཏུ་དམར་བ་འདི། །མྱོས་པའི་གནས་སྐབས་གསལ་བར་བྱེད། །
ཅེས་པ་དང་མཚུངས་པར།ཞལ་གྱི་ཟླ་བ་ཉ་རྒྱས་ཤིང༌། །ཚིམས་ནི་རབ་གསལ་བ་དང༌། །ལེགས་
པོའི་དབྱངས་ཀྱིས་བསྙད་པ་འདི། །དགྱེས་པའི་ངང་ཚུལ་གསལ་བར་མཛད།།
བདུན་པ་ཡན་ལག་གཅིག་གཟུགས་ཅན་ནི། མཛེས་མ་མྱོས་པའི་མཁུར་ཚོས་དམར། །
མིག་གི་ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་བོ་འདི། །འདི་ཡང་དམར་བའི་རང་བཞིན་
བྱས། །ཞེས་པ་དང་མཚུངས། ལྷ་གཅིག་དགྱེས་པའི་ཞལ་རས་འཛུམ། །སྤྱན་ནི་པད་དཀར་ཁ་བྱེ་
བས།།གང་གི་མཐུ་ཡིས་སྐྱེ་རྒུ་ཀུན།།དད་པའི་རང་བཞིན་དཀར་པོར་མཛད།།
248

སྙན་ངག་གི་དཔེར་བརྗོད་ཚངས་པའི་མགུལ་རྒྱན
བརྒྱད་པ་ལྡན་པའི་གཟུགས་ཅན་ནི། གདོང་ནི་འཛུམ་པའི་མེ་ཏོག་འབར། །གཡོ་བའི་
མིག་གིས་བུང་བ་ཅན། །ཞེས་པ་དང་མཚུངས་པར། འགྲོ་ལ་ཐུགས་རྗེའི་འཁྲིལ་ཞིང་འཁྱུད། །
གསུངས་དབྱངས་ཁུ་བྱུག་སྙན་པར་སྒྲོགས། །
དགུ་པ་མིག་ལྡན་པའི་གཟུགས་ཅན་ནི། གདོང་གི་འཛུམ་བཤེར་ཟླ་འོད་དང༌། །སྣུམ་པའི
མིག་གི་ཨུཏྤལ་ཅན། །ཞེས་པ་དང་མཚུངས་པར། ལྗགས་གཉེན་སྲབ་འཇམ་པདྨ་དང༌། །གདུལ་བྱ་
བློ་གྲོས་ཟླ་བ་ཉ། །
བཅུ་པ་མི་མཉམ་པའི་གཟུགས་ཅན་ནི། མྱོས་པས་མཁུར་ཚོས་རབ་དམར་ཞིང༌། །སྨིན་
མའི་འཁྲིལ་ཞིང་གར་བྱེད་པ།།ཁྱོད་གདོང་ཟླ་བས་ཡིད་སྲུབ་ཀྱི། །འཇིག་རྟེན་གསུམ་གཞོམ་པར་
ནུས། །ཞེས་པ་དང་མཚུངས་པར། ཞབས་ཀྱིས་ས་ཆེན་རྣམ་པར་གནོན། །ཕྱག་རིང་གླང་པོའི་སྣ་
ཞགས་བརྐྱང༌། །སྐུ་ཡིས་ལྷུན་པོ་མཐོང་བའི་དགེས། །མཐོ་རིས་ཐར་ལམ་རྣམ་པར་ཕྱེད།།
བཅུ་གཅིག་པ་ཁྱད་པར་ཅན་གྱི་གཟུགས་ཅན་ནི། འཕྲོག་བྱེད་རྐང་པ་ཛདྣ་ཡི། །བུ་མོའི་ཆུ་
གོས་རྩེ་ལ་བཏགས། །ལྷ་མིན་དོགས་མེད་ལྷ་དགའ་བའི། །དགའ་སྟོན་རྒྱལ་མཚན་རྒྱལ་གྱུར་ཅིག །
ཅེས་པའི་འཕྲོག་བྱེད་ནི་ཁྱབ་འཇུག་དང༌། ཆུ་བོ་གངྒཱ་ལ་ཛདྣའི་བུ་མོར་འཇོག་པའི་གཏམ་རྒྱུད་ནི
ཁྱད་པར་འཕགས་བསྟོད་ཀྱི་འགྲེལ་པར་གསལ་ལོ།།དེ་དང་མཚུངས་པར།ཐུབ་པའི་ཞབས་སེན་ཉི་
མ་ནི། །གདུལ་བྱའི་བློ་གྲོས་རི་ལ་འབབ། །རྨོངས་པའི་དོགས་བྲལ་ཤེས་ལྡན་གྱི །རྣམ་སྤྱོད་ཆེས་
ཆེར་གསལ་གྱུར་ཅིག།
བཅུ་གཉིས་པ་འགལ་བའི་གཟུགས་ཅན་ནི། པདྨ་རྣམས་ནི་མི་འཛུམས་ཤིང་། །ནམ་
མཁའ་ལ་ཡང་མི་འགྲོ་བ། །ཁྱོད་གདོང་ཟླ་བས་བདག་གི་ནི། །སྲོག་རྣམས་འཕྲོག་པ་ཉིད་དུ་ལྟ། །
ཞེས་པ་དང་མཚུངས་པར།ཚ་བའི་ཟེར་དང་མི་ལྡན་ཞིང༌། །འདྲེན་པའི་རྟ་བདུན་མ་མཆིས་པ། །ཁྱོད་
ཞབས་ཉི་མས་བདག་གི་། །སྙིང་ལ་བསིལ་བའི་རེག་པ་ཐོབ།།
བཅུ་གསུམ་པ་སྒྱུའི་གཟུགས་ཅན་ནི།ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱིས་རི་
བོ་ཡིན། །འཇིག་རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་མཐུང་། །ཞེས་པ་དང་
249

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མཚུངས་པར འདྲེན་པར་ཐར་པའི་ལམ་ཆེ། །ཉམས་མེད་བདེ་བས་གཞལ་ཡས་ཁང་། །འགྲོ་བ་
ཀུན་ལ་འདོད་པའི་དོན། །སྩོལ་ཕྱིར་ཡིད་བཞིན་ནོར་བུའོ །
བཅུ་བཞི་པ་སྦྱར་བའི་གཟུགས་ཅན་ནི། གྲོགས་མོ་ཁྱོད་ཀྱི་གདོང་པད་ནི། །ངང་པའི་རྒྱལ་
པོས་ཉེར་སྤྱད་འོས །དྲི་ཞིམ་བུང་བས་དོན་གཉེར་འོས། །ཞེས་པ་དང་མཚུངས་པར།སྟོན་པའི་
ཚིམས་དཀར་པད་རྩ་ནི། །གདུལ་བྱའི་གླང་པོ་ཚིམ་པར་མཛད། །དབྱངས་སྙན་སྒྲ་ལ་རི་དྭགས་
ཆགས། །
བཅོ་ལྔ་པ་ཆོས་མཐུན་པའི་གཟུགས་ཅན་ནི།མྱོས་པའི་ཀུན་ཏུ་དམར་བ་ཡི། །བཀབ་པ་
བཞིན་གྱི་ཟླ་བ་འདི། །འཆར་ཀའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པ་
དང་མཚུངས་པར། བརྩེ་ཆེན་རྒྱས་པའི་གསུང་གི་དབྱངས། །སྙན་པ་ཆོས་ཀྱི་རྒྱུད་མང་འདི། །ཟུར་
ཕུད་ལྔ་ལྡན་ཟ་ཡི། །རྒྱུད་མང་ལ་ནི་རྣམ་པར་འགྲན། །
བཅུ་དྲུག་པ་ཆོས་མི་མཐུན་པའི་གཟུགས་ཅན་ནི། ལྷ་རྣམས་ཀྱི་ནི་ཟླ་བ་དང༌། །བདག་
གིས་ཁྱོད་ཞལ་ཟླ་བ་འཐུངས། །འདི་ནི་གང་བ་མ་ཡིན་ཡང་། །འདི་ནི་རྟག་དཀྱིལ་འཁོར་རྫོགས། །
ཞེས་པ་དང་མཚུངས་པར། སྐྱེ་དགུས་རྒྱལ་པོའི་འཁོར་ལོ་དང༌། །བདག་གིས་ཁྱོད་ཞབས་འཁོར་
ལོར་བརྟེན། །འདི་ཡིས་འཇིག་ཀུན་མི་སྐྱོབ་ཀྱང༌། །འདིས་ནི་འཇིགས་པ་མཐའ་དག་སྐྱོབས།།
བཅུ་བདུན་པ་འགོག་པའི་གཟུགས་ཅན་ནི། མཛེས་མ་ཁྱོད་གདོང་ཟླ་བ་ནི། །འདིར་ལྟར་
གཞན་དག་གདུང་བྱེད་པས། །ཟླ་བ་ཉིད་དུ་བརྗོད་མིན་ཞེས། །ཞེས་པ་དང་མཚུངས་པར། གང་གི་
ཐུགས་རྗེའི་བདུད་རྩི་ནི།།ངན་འགྲོའི་ཚེ་རྣམས་བསྟུང་བྱེད་པས།།འཆི་མེད་ཅེས་ནི་བརྗོད་པ་མིན།།
བཅོ་བརྒྱད་པ་མཉམ་འཇོག་གི་གཟུགས་ཅན་ནི། གཏུམ་མོ་ཁྱོད་གདོང་ཟླ་བས་ཀྱང༌། །
བརྩེ་བ་མེད་པར་བདག་བསྲེག་པ། །བདག་གི་སྐལ་བ་ཉིད་ཀྱིས་སྐྱོབ། །ཅེས་པ་དང་མཚུངས་པར
ཁྱོད་ཞལ་ཉི་མས་བརྩེ་མེད་དུ། །བདག་གི་ལོག་ལྟའི་པདྨ་ཟུམ། །བདག་འཛིན་ལྡན་པ་བདག་གི་
སྐྱོན། །
བཅུ་དགུ་པ་གཟུགས་ཅན་གྱི་གཟུགས་ཅན་ནི།ཁྱོད་གདོང་འདམ་སྐྱེས་ར་འདིར། །སྨིན་
250

སྙན་ངག་གི་དཔེར་བརྗོད་ཚངས་པའི་མགུལ་རྒྱན
མའི་འཁྲི་ཤིང་གར་མཁན་མ། །རོལ་སྒེག་དགའ་བས་གར་བྱེད་དོ། །ཞེས་པ་དང་མཚུངས་པར། སྐུ་
ཡིས་རི་དབང་མཆོད་སྡོང་ལ །ཆོས་གོས་སྤྲིན་དམར་བ་དན་གྱིས། །ཟླུམ་པོར་གཡོགས་པས་ཆུ་
འཛིན་འཁྲིགས། །
ཉི་ཤུ་པ་སྙོན་དོར་གྱི་གཟུགས་ཅན་ནི། འདི་ནི་གདོང་མིན་འདི་པདྨ། །འདི་དག་མིག་མིན་
འདི་བུང་བ། །འདི་རྣམས་གེ་སར་ཉིད་ཡིན་འདི། །ཁྱོད་ཀྱི་སོ་ཡིས་འོད་ཟེར་མིན། །ཞེས་པ་དང་
མཚུངས་པར འདི་ནི་ཞལ་མིན་ཡར་ངོའི་ཟླ། །འདི་དག་ཆུ་མིན་བདུད་རྩིའི་ཆུ། །འདི་རྣམས་སྐར་
ཚོགས་ཉིད་ཡིན་འདི། །ཁྱོད་ཀྱི་ཉན་ཐོས་ཚོགས་པ་མིན། །འཕགས་པ་འཇིག་རྟེན་དབང་ཕྱུག་གི་
བསྟོད་པ་བརྒྱ་པར། རལ་ཚོགས་མ་ལགས་མ་ལུས་སྐྱེ་བོའི་ཡིད་ནི་འཆིང་བར་བགྱིད་པ་ཞགས་པའི་
ཕུང་ལགས། །ཞེས་གསུངས་པ་ཡང་རྒྱན་འདི་ཡིན་ནོ། །
༈ བཞི་པ་གསལ་བྱེད་ཀྱི་རྒྱན་ལ་དྲུག་ལས། དང་པོ་རྗོད་བྱེད་བཞིས་དང་པོའི་གསལ་
བྱེད་ལ་བཞི་ལས། གཉིས་པ་བྱ་བ་བརྗོད་པའི་ཐོག་མའི་གསལ་བྱེད་ནི། རྒྱུ་བོ་ཆུ་གཏེར་བཞི་
ངོགས་ཀྱི། །སྐྱེད་མོས་ཚལ་དུ་སོ་ཅན་ཏེ། །ཁོར་ཡུག་རི་བོའི་ཁོངས་སུ་ཡང༌། །ཁྱོད་ཀྱི་ཡོན་ཏན་ཀུནྡ་
དཀར། །ཞེས་པ་དང་མཚུངས་པའི་དཔེར་བརྗོད་ནི། ཀུན་ཏུ་མཛད་དོ་རྒྱལ་ཉིད་ཀྱིས། །ལྷ་མིན་བ་
དན་ལྟུང་བ་དང་། །དགའ་མའི་བདག་པོ་ཞུམ་པ་དང༌། །གསེར་གྱི་མངལ་ལྡན་བསྙེངས་པ་འཕྲོག །
ཅེས་པ་གོང་གི་སོ་ཅན་ནི་གླང་པོ་ཆེ་སྟེ། འཆི་མེད་མཛོད་དུ། ས་སྲུངས་བུ་དང་པདྨ་དཀར །གཡོན་
འབྲེལ་མིག་སྨན་ས་ལ་དགའ། །མེ་ཏོག་སོ་ཅན་ས་ཀུན་པ། །ཆ་མཛེས་ཕྱོགས་ཀྱི་གླང་པོ་བརྒྱད། །
ཅེས་བཤད་དོ།།
གཉིས་པ་བར་དང་མཐའི་གསལ་བྱེད་ལ། རིགས་དང་བྱ་བ་བརྗོད་པས་བར་གྱི་གསལ་
བྱེད་དང༌།རིགས་དང་བྱ་བ་བརྗོད་པས་མཐའི་གསལ་བྱེད་གཉིས་ལས།གཉིས་པ་རིགས་དང་བྱ་བ་
བརྗོད་པས་མཐའི་གསལ་བྱེད་ལ་གཉིས་ཀྱི།དང་པོ་ནི།ཆུ་འཛིན་གྱིས་ནི་རབ་གཏོར་།།ཞེས་སོ །
གསུམ་པ་འཕྲེང་བའི་གསལ་བྱེད་ནི། དཀར་ཕྱོགས་ཀྱིས་ནི་འོད་དཀར་ཅན། །འཕེལ་
བྱེད་དེ་ཡིས་མདའ་ལྔ་པ། །དེས་ཀྱང་ཆགས་པ་ཆགས་པས་ཀྱང་། །ན་ཆུང་དགའ་བའི་དགའ་སྟོན་
251

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དཔལ། །ཞེས་པའི་མདའ་ལྔ་ནི། སློབ་དཔོན་དཔལ་འཛིན་གྱིས་གཤིན་རྗེ་གཤེད་ནག་པོའི་རྒྱུད་ཀྱི་
འགྲེལ་པར།མྱོས་བྱེད་དང༌།རྨོངས་བྱེད་དང༌། འདར་བྱེད་དང༌། ལྟུང་བྱེད་དང༌། རྒྱལ་བྱེད་རྣམས་
ལ་བཤད། ཕ་ལ་ར་ཀོ་ཥའི་འགྲེལ་པ་ཀཱ་ཡ་བྷེ་ནུར་ནི། དགའ་བྱེད་དང༌། གསལ་བྱེད་དང༌།རྨོངས་
བྱེད་དང༌།སྐྱེམས་བྱེད་དང་། འཆིང་བྱེད་དང་ལྔ་ལ་བཤད་དོ། །དེ་དང་མཚུངས་པར།མཚན་དཔེས་
སྤྲས་པས་དད་པ་ནི། །རབ་འཕེལ་དེ་ཡིས་བསོད་ནམས་ཚོགས། །དེས་ཀྱང་ཡེ་ཤེས་ཡེ་ཤེས་ཀྱིས །
གདུལ་བྱའི་བློ་གྲོས་དྲི་མེད་རྣམས། །
དྲུག་པ་སྦྱར་བའི་གསལ་བྱེད་ནི། དྲི་ཡི་གཞོན་པ་ཡིད་འོང་སྤོས། །སྔོ་བསང་ངད་ལྡང་ས་
ཡི་འོད། །སྤྲིན་ནི་མཁའ་ལ་རྒྱུ་བྱེད་དེ། །གླང་ཆེན་འདི་དག་ས་ལའོ། །ཞེས་པ་དང་མཚུངས་པར།
རབ་བརྟན་མཛེས་ཤིང་ལྷུན་ཆགས་བརྗིད། །རིན་ཆེན་སྣ་ཚོགས་འོད་འཕྲོ་བ། །ལྷུན་པོ་ཆུ་གཏེར་
དབུས་སུ་གནས།།ཐུབ་མཆོག་གདུལ་བྱའི་དབུས་ནའོ། །
ལྔ་པ་བསྐོར་བའི་རྒྱན་ལ་གཉིས་ཀ་སྐོར་བའི་རྒྱན་ནི། ཀུན་ལས་རྒྱལ་ནས་དེ་རིང་ཁྱོད། །
བཙུན་མོ་རྣམས་དང་བརྩེ་བར་བྱེད། །ཁྱོད་ཀྱི་དགྲ་དེ་མཐོ་རིས་སོང༌། །ལྷ་མོ་རྣམས་དང་བརྩེ་བར་
བྱེད། །ཅེས་དང་མཚུངས་པར། བདུད་ལས་རྒྱལ་ནས་དེ་རིང་ཁྱོད། །གདུལ་བྱ་མ་ལུས་བསྲུང་བར་
མཛོད། །ཁྱོད་ཀྱི་བདུད་དེ་བཀའ་བསྲུངས་གྱུར། །བསྟན་པ་མ་ལུས་བསྲུང་བར་བྱེད། །ཅེས་སོ།
།ཁྱད་ཀྱ་བདུད་ད་བཀ
ཁྱད་པར་དུ་འཕགས་པའི་བསྟོད་པར། ཁྲོས་པས་གཡུལ་ངོར་བསད་ན་ནི། །བདེ་འགྲོར་འགྲོ་ཞེས་
རྒྱས་པ་ཟེར། །མགོན་པོ་ཁྱོད་ཀྱི་གནས་སྐབས་དེའི། །སེམས་ནི་ངན་འགྲོར་ཡིན་ཞེས་གསུངས། །
ཞེས་པ་ཡང་རྒྱན་འདི་ཡིན་ནོ། །
དྲུག་པ་འགོག་པའི་རྒྱན་ལ་ཉི་རྩ་གསུམ་ལས། དང་པོ་བྱུང་བ་འགོག་པའི་རྒྱན་ནི།ལུས་
མེད་ཀྱི་ནི་མེ་ཏོག་གིས། །མདའ་ལྔ་ཀུན་ལས་རྒྱལ་བར་གྱུར། །ཞེས་པ་མི་སྲིད་ཡང་ན་ནི། །དངོས་
པོའི་ནུས་པ་རྣམ་པར་བཀྲ། །ཞེས་པ་དང་མཚུངས་པར ཁྱུ་མཆོག་གི་ནི་བསྲུང་གཅིག་གིས། །ལྟ་བ་
རྡོ་རྗེའི་རི་ལྔ་བཅོམ། །འདི་འདྲ་ཇི་སྲིད་མི་སྲིད་ཡོད། །འོན་ཀྱང་ཐུགས་རྗེ་བསམ་མི་ཁྱབ། །
བདུན་པ་དོན་གཞན་བཀོད་པ་ལ་བརྒྱད་ལས། དང་པོ་ཀུན་ཁྱབ་ཀྱི་དོན་གཞན་བཀོད་པ་ནི།
252

སྙན་ངག་གི་དཔེར་བརྗོད་ཚངས་པའི་མགུལ་རྒྱན
ལེགས་ལྡན་འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང༌། །ནུབ་པར་གྱུར་པ་ཉིད་ལ་ལྟོས། །ངེས་
པ་ལ་ནི་སུ་ཡིས་འགོངས། །ཞེས་པ་དང་མཚུངས་པར། ཁྱོད་ཀྱིས་སྲིད་དང་ཞི་བ་ཡི། །རྒུད་པ་སེལ་
བ་འདི་ལ་ལྟོས། །གཞན་གྱི་ལག་ལའང་མི་ལྟོས་པའི །དོམ་མཛད་དམ་བཅའ་སུ་ཡིས་འགོངས། །
བརྒྱད་པ་ལྡོག་པ་ཅན་ལ་བཞི་ལས། དང་པོ་གཅིག་གི་ལྡོག་པ་ཅན་ནི། བརྟན་དང་ཆེ་བའི་
བདག་ཉིད་དང་། །ལ་བཎྱ་སོགས་ཡོན་ཏན་གྱི། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་ལུས་འདི་
འདྲ་ཉིད་ཀྱིས་སོ། །ཞེས་པ་དང་མཚུངས་པར། སྙན་དང་གསལ་བའི་བརྗོད་པ་ཅན། །རྣ་བའི་བཅུད་
ལེན་ཡོན་ཏན་གྱིས། །གང་གསུང་ཟའི་གླུར་མཚུངས་ཤིང་། །ཁྱད་པར་ཆགས་པ་བཟློག་ཉིད་ཀྱིས། །
ཞེས་དང༌།གོང་གིལ་བཎྱ་པ་ནི་མཛེས་པ་ཡིན་པར་ཊཱི་ཀ་ལས་བཤད་།།
དགུ་པ་སྲིད་པ་ཅན་གྱི་རྒྱན་ལ་གཉིས་ལས དང་པོ་རྒྱུ་གཞན་གང་རུང་སྟོན་པའི་སྲིད་པ་
ཅན་ནི། མ་འཐུངས་མྱོས་པའི་ཀཱ་དམ་པ། །མ་ཕྱིས་དྲི་མ་མེད་པའི་མཁའ། །དྲུང་པར་མ་བྱས་དང་
བའི་ཆུ། །འགྲོ་བའི་ཡིད་ནི་འཕྲོག་པར་འགྱུར། །ཞེས་པ་དང་མཚུངས་པར། མ་ལྟར་མཉམ་པའི་ས་
གཞི་འབོལ། །མ་གཙུག་དཔག་བསམ་འདོད་དགུའི་ཤིང་། །མ་བསྡུས་ལྷ་མིའི་ཚོགས་པ་རྣམས །
ཉོན་མོངས་གདུང་བ་བསེལ་བར་འགྱུར། །ཞེས་པ་ཆོས་འཁོར་བསྐོར་བ་བརྗོད་འདོད་དོ། །ཀཱ་དམ་
པ་ཞེས་བྱ་ཐིང་རིལ་དུའང་བསྒྱུར་བ་ཆུ་ནང་བའི་བྱ་སྐད་སྙན་པས་སྒྲ་སྒྲོག་པ་ཅན་ཡིན་པར་བཤད་
དོ། །
བཅུ་པ་བསྡུས་པ་བརྗོད་པའི་རྒྱན་ལ་གཉིས་ཀྱི། དང་པོ་སྒྲ་ཇི་ལྟར་འདོད་པ་བཞིན། པདྨ་
རྒྱས་ལ་སྦྲང་རྩི་འཐུང༌། །དྲི་ཞིམ་བྱས་པ་མ་ཡིན་ཡང་། །མེ་ཏོག་ཁ་མ་བྱེ་སྦྱོར་ལྟོས། །ཞེས་པ་དང་
མཚུངས་པར། མཁའ་ལྡིང་ཇི་ལྟར་འདོད་པ་བཞིན། །གདེངས་ཅན་འཇོམས་ཤིང་ནོར་བུ་ལེན། །
ལག་འགྲོ་ཤིན་ཏུ་ཕྲ་མོ་ཡང༌། །ཆུ་གཏེར་དབུས་ན་འདྲེན་ལ་ལྟོས། །ཞེས་པ་ནི་འདྲེན་པ་གང་ཞིག་
གདུལ་བྱ་རྒྱ་ཆེན་པོ་འདྲེན་པ་ཡང་དེས་མ་ཚིམ་པར་གདུལ་བྱ་ཕྲ་མོ་ཡང་འདྲེན་པར་སྟོན།
བཅུ་གཅིག་པ་ཕུལ་བྱུང་གི་རྒྱན་ནི། མཱ་ལི་ཀཱ་ཡི་ཕྲེང་ཚོགས་ཅན། །ལུས་ཀུན་ཁྱབ་པའི་
ཙནྡན་གཤེར །དཀར་བའི་གོས་ཅན་སྔོན་འགྲོ་མ། །ཟླ་བའི་འོད་ལ་མཚོན་མ་ཡིན། །ཅེས་པ་དང་
253

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མཚུངས་པར། ཁྱོད་ཀྱི་ཕྲིན་ལས་རྣམ་རོལ་ནི། །བསམ་ལས་འདས་ཀྱང་འདིར་གཤོང་བ། །བརྩེ་
ལྡན་མཐའ་མེད་སེམས་ཅན་གྱི །འཁོར་བ་ཨེ་མ་ཤིན་ཏུ་ཡངས། །མཱ་ལི་ཀཱ་ནི་མེ་ཏོག་གི་བྱེ་བྲག་
དཀར་པོའོ །
བཅུ་གཉིས་པ་རབ་བརྟག་གི་རྒྱན་ནི། ཉིན་གུང་ཉི་མས་གདུངས་པ་ཡི། །གླང་པོ་དབང་ནི་
མཚོར་འཇུག་པ། །ཉི་མའི་ཕྱོགས་གྱུར་པདྨ་རྣམས། །གཞོམ་པར་འདོད་པ་ཡིན་ནམ་སྙམ། །ཞེས་པ་
དང་མཚུངས་པར།ཐུབ་དབང་གཙུག་ཏོར་མི་མངོན་ཞིང༌། །ཞབས་ཀྱི་འཁོར་ལོས་རྣམ་གནོན་པ། །
ཀུན་གསལ་མ་དད་ཆུ་གཏེར་གོས། །འབྱར་བ་དགོངས་པ་མ་ཡིན་ནོ།།
བཅུ་གསུམ་པ་རྒྱུའི་རྒྱན་ལ་གསུམ་ལས།དང་པོ་དངོས་པོར་གྱུར་པའི་རྒྱན་ནི།མ་ལ་ཡ་
ཡི་རླུང་དང་ནི། །ཙནྡན་ལྗོན་པ་གསར་པ་ཡི།།ཡལ་འདབ་སྐྱོབ་པར་བྱེད་པ་འདི། །ཀུན་གྱི་དགའ་བ་
བསྐྱེད་པར་བྱེད། །ཅེས་པ་དང་མཚུངས་པར། ཞལ་གྱི་ཧ་རི་ཙནྡན་དྲི། །འཛུམ་གྱིས་འོད་ཟེར་ཁྲག་
ཁྲིག་གིས།།ཀུན་ཏུ་བཏེགས་པའི་ཆོ་འཕྲུལ་འདི། །འཕགས་རྣམས་དགའ་བ་བསྐྱེད་པར་བྱེད།།
བཅུ་བཞི་པ་ཕྲ་མོའི་རྒྱན་ལ་གཉིས་ལས། དང་པོ་ཟུར་གྱི་ཕྲ་མོའི་རྒྱན་ནི། ནམ་ཞིག་འུ་
ཅག་འགྲོགས་གྱུར་ཞེས། །ཚོགས་སུ་བརྗོད་པར་མ་བཟོད་པའི། །མཛའ་བོའི་རིག་གནས་བུད་མེད་
ཀྱིས། །རྩེ་དགའི་པདྨ་ཟུམ་པར་བྱས། །ཞེས་པ་དང་མཚུངས་པར།ནམ་ཞིག་སྐྱེ་དགུ་ཡང་དག་ལྟར། །
འཇོག་པར་བསྟན་པར་མ་བཟོད་པའི །གདུལ་བྱ་གཟིགས་ནས་མགོན་ཡི །པདྨའི་ཕྱག་གཉིས་
མཉམ་པར་བཞག།
བཅོ་ལྔ་པ་ཆའི་རྒྱན་ལ་གཉིས་ལས དང་པོ་དངོས་པོ་གསལ་བ་ཟོལ་གྱིས་སྦེད་པའི་ཆ་ནི།
རྒྱལ་པོའི་བུ་མོ་ལ་ཆགས་བདག །སྤུ་ལོང་རྒྱས་པ་བསྲུང་བ་སོས། །རིག་པར་གྱུར་ལ་ཨེ་མ་ཚལ། །
བསིལ་བའི་རླུང་ལྡན་ཡིན་པར་ཤེས། །ཞེས་པ་དང་མཚུངས་པར།ཐུབ་པར་དད་པའི་རྒྱལ་སྲས་དག །མཆི་
མ་ཕྱུང་བ་ལུས་མེད་ཀྱིས། །རིགས་ལ་ཀྱེ་མ་བདག་ཡིད་ཀྱི།།བརྣག་པར་མ་གྲུབ་ཡིན་ཅེས་བརྗོད།།
བཅུ་དྲུག་པ་རིལ་པོའི་རྒྱན་ནི།ཁྲུས་ལ་ཆུ་ནི་རབ་ཞུགས་མ། །ཁྱོད་ཀྱི་འཛུམ་མིག་གདོང་
མཛེས་ནི། །ཀུ་མུད་ཨུཏྤལ་པདྨ་ཡིས། །བསྐུས་པར་ངེས་སོ་གཟུགས་ཅན་མ། །ཞེས་པ་དང་མཚུངས་
254

སྙན་ངག་གི་དཔེར་བརྗོད་ཚངས་པའི་མགུལ་རྒྱན
པར། ཞབས་མཐིལ་སྲིད་མཚོར་བཀོད་པ་ན། །མཐིལ་སྙོམས་རབ་དམར་དྲ་བ་ནི། །རུས་སྦལ་
པདྨར་ངང་པ་ཡིས།།བསྐུས་པར་ངེས་སོ་ལྷ་ཡི་ལྷ།།
བཅུ་བདུན་པ་དགའ་བའི་རྒྱན་ནི། གོ་བིན་ད་ཁྱོད་ཁྱིམ་འོངས་མ། །དེང་བདག་དགའ་བ་
སྐྱེས་པ་གང༌། །དགའ་བ་འདི་ནི་སླར་ཡང་ཁྱོད། །དུས་ཀྱིས་འོངས་ན་འབྱུང་བར་འགྱུར། །ཞེས་པ་
དང་མཚུངས་པར། ལེགས་གསུང་སྙིང་ལ་སིམ་པ་ཡི། །རབ་དང་དགའ་བ་སྐྱེས་པ་གང༌། །སླར་ཡང་
ལེགས་བཤད་སྦྲང་རྩི་ཁྱོད། །ཡིད་ཀྱིས་མྱངས་ན་འབྱུང་བ་འགྱུར། །གོ་བིན་ད་ནི་ཁྱབ་འཇུག་སྟེ། །
གླང་རྫི་ཞེས་པར་བསྒྱུར་ཡང༌། ས་གཞི་ཐོབ་ཅེས་པར་རུང་། །འདིའི་དཔེར་བརྗོད་ཤིན་ཏུ་གསལ་
བ་ནི་ཀླུ་ཀུན་ཏུ་དགའ་བའི་ཟློས་གར་དུ། ཇི་ལྟར་མངོན་པར་འདོད་དོན་གྲུབ་པའི་སླད། །གསོད་
198
པའི་རྡོ་འདི་ལ་འཛེགས་དགའ་བ་ལྟར །མ་ལ་ཡ་ཡི་ཙནྡན་རོས་བརླན་པའི། །མ་ལ་ཡ་ཅན་མས་
ཀྱང་དགའ་མི་བྱེད། །ཅེས་བྱང་ཆུབ་སེམས་དཔའ་འམ་སྤྲིན་ལ་ཞོན་གྱིས་ཀླུ་དུང་གི་གཙུག་གི་གླུད་དུ་
རང་གི་སྐུ་ལུས་བཏང་བ་ན་གསུངས་པར་སྙན་ངག་མཁན་གྱི་བཀོད་པ་ཡིན་། །
བཅོ་བརྒྱད་པ་ཉམས་ལྡན་གྱི་རྒྱན་ལ་གཉིས་ལས། དང་པོ་བསམ་པ་བརྒྱད་རྒྱས་པའི་
ཉམས་བརྒྱད་བཤད་པ་ལ་གཉིས་ཀྱི་དང་པོ་ལ། སྒེག །དྲག །དཔའ།བརྩེ་བཞིའི་བརྩེ་བའི་ཉམས་
ལྡན་གྱི་རྒྱན་ནི། ལུས་འཇམ་གང་ལ་པདྨ་ཡི། །མལ་སྟན་དག་ཀྱང་རྩུབ་བྱེད་མ། །ལྷ་མོ་དེ་ནི་རོ་ཁང་
དག །བསྲེག་ཟ་ལྡན་པར་ཇི་ལྟར་ཉལ།།ཅེས་པ་དང་མཚུངས་པར།ཡང་ཡང་ནུ་ཞོས་བསྣུན་པའི་མ།།
སྲོག་ལ་བུ་གཉིས་བཙས་པའི་རྣམས། །དེ་རིང་ཆབ་ཀྱང་མེར་མཐོང་ཞིང་། །མྱ་ངན་འཕྱན་པ་འདི་ལ་
གཟིགས། །
བཅུ་དགུ་པ་གཟི་བརྗིད་ཀྱི་རྒྱན་ནི། བདག་ནི་གནོད་པ་བྱེད་པོ་ཞེས། །ཁྱོད་ཀྱི་སྙིང་ལ་
འཇིགས་མ་བྱེད། །བདག་གི་རལ་གྲིས་ཕྱིར་ཕྱོགས་རྣམས། །ནམ་ཡང་འཇོམས་པར་འདོད་པ་མིན། །
ཞེས་གསུངས་པ་དང་མཐུན་པར། སྟོབས་བཅུའི་མི་ཟད་ཁྲོ་བོ་ལ། །བདུད་ཚོགས་སྐྲག་པ་བྱ་མི་
དགོས།།བརྟུལ་ནས་ཡུན་རིང་སོང་བ་རྣམས། །སླར་ཡང་འདུལ་བར་དགོངས་པ་མེད།།
ཉི་པ་རྣམ་གྲངས་བརྗོད་པའི་བརྒྱུད་པས་བརྗོད་པའི་རྒྱན་ནི། ས་ཧ་ཀཱ་རའི་སྙེ་མ་འདི། །
255

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཞན་གྱིས་གསོས་འདིས་ཟ་བར་བྱེད།།དེ་ནི་བདག་གིས་བཟློག་པར་བགྱི།།ཁྱེད་གཉིས་དལ་གྱིས་
འདུག་པར་མཛོད།།ཅེས་པ་དང་མཚུངས་པར།ཙཱུ་ཏའི་འབྲས་བུ་ཡིད་འོངས་འདི།།གཙུག་ཕུད་ཅན་
གྱིས་ཟ་བར་བྱེད། །དེ་ནི་བདག་གིས་བཟློག་པར་བགྱི། །རྒྱལ་དང་སེམས་དཔའ་ཆེ་དག་ཞུགས། །
ས་ཧ་ཀཱ་ར་ནི་ཨ་མྲའི་སྙེ་མའོ། །
ཉི་ཤུ་རྩ་གཅིག་པ་ཀུན་ཏུ་ཕན་པའི་རྒྱན་ནི། ཁེངས་པ་གཞོམ་ཕྱིར་དེ་ཡི་ནི། །རྐང་པ་དག་
ལ་ཕྱག་འཚལ་བ། །བདག་ལ་ཕན་ཕྱིར་དགའ་བ་ཡི། །འབྲུག་གི་སྒྲ་ནི་གྲགས་པར་འགྱུར། །ཞེས་པ་
དང་མཚུངས་པར། རབ་ཞིའི་བསྙེངས་པ་འཕྲོག་པའི་ཕྱིར། །གདུང་བས་གསོལ་འདེབས་བདག་ལ་
ནི།།སྙིང་རྗེ་མ་ལ་ཡ་རླུང་གིས། །དྲི་གཞོན་གཡོ་བས་ཕན་བདེར་འགྱུར།།
ཉི་རྩ་གཉིས་པ་རྒྱ་ཆེ་བའི་རྒྱན་ལ་གཉིས་ལས དང་པོ་བསམ་པ་རྒྱ་ཆེ་བའི་རྒྱན་ནི། རཱ་
བ་ཎ་ཡི་མགོ་གཅོད་པའི། །བྱ་བའི་ཕུལ་ཡང་བཟོད་པ་གང༌། །ར་གུའི་བུ་དེས་བླ་མ་ཡི། །བཀའ་
ལས་འདའ་བར་ནུས་མ་གྱུར། །ཅེས་པ་དང་མཚུངས་པར། སྲིད་གསུམ་ཐལ་བར་བྱེད་པ་ཡི། །
སྟོབས་ཆེན་བ་སྤུ་རེ་མངའ་ཡང་། །གནོད་ལན་ཕན་དེས་སྩོལ་བ་ཡིན། །བླ་མའི་བཀའ་ལས་འདའ་
མི་མཛད། །རཱ་བ་ཎ་ནི་སྒྲ་སྒྲོག་བུ་ཞེས་པ་ལངྐ་མགྲིན་བཅུར་གྲགས་པ་དེ་ཡིན་ཅིང༌། རྭ་གྱུའི་བུ་ནི་རཱ་
མའོ།།
གཉིས་པ་འབྱོར་པ་རྒྱ་ཆེ་བའི་རྒྱན་ནི། རིན་ཆེན་རྩིག་པ་ལ་འཕོས་པའི། །གཟུགས་བརྙན་
བརྒྱ་ཡིས་བསྐོར་གྱུར་པ། །ལངྐའི་དབང་ཕྱུག་དེ་ཁོ་ན། །ཨཉྫ་ན་བུས་དཀའ་བས་ཤེས།།ཞེས་པ་དང་
མཚུངས་པར མི་ཟད་འདོད་དགུའི་ཆར་ཆེན་གྱིས། །འགྲོ་འདིས་ཅིག་ཅར་ཚིམ་མཛད་པ། །སྙིང་རྗེ་
ཆེན་པོའི་མཐུ་ཁོ་ནར།།སྤྱན་རས་གཟིགས་དབང་དེ་ཡིས་རིགས། །
ཉི་རྩ་གསུམ་པ་སྙོན་དོར་གྱི་རྒྱན་ལ་བཞི་ལས དང་པོ་ཆོས་ལ་སྙོན་དོར་གྱི་རྒྱན་ནི།
འདོད་པ་དག་ནི་མདའ་ལྔ་པ། །མ་ཡིན་ལྡན་སྟོང་ཕྲག་ཡོད། །ཅེས་པ་དང་མཚུངས་པར། སངས་
རྒྱས་ཡེ་ཤེས་ལྔ་ལྡན་ནི། །མ་ཡིན་ཤེས་བྱའི་གྲངས་སྙེད་ཡོད།།
ཉི་ཤུ་རྩ་བཞི་པ་སྦྱར་བའི་རྒྱན་ལ་དགུ་ལས།དང་པོ་གཅིག་ལ་སྦྱར་བའི་རྒྱན་ནི། འཆར་བ་
256

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
ལ་གནས་མཛེས་པ་ཅན། །དཀྱིལ་འཁོར་ལ་ཆགས་རྒྱལ་པོ་འདི། །འཇམ་པའི་དབྱངས་ཀྱིས་འཇིག་
རྟེན་གྱི། །ཡིད་ནི་རབ་ཏུ་འཕྲོག་པར་བྱེད། །ཅེས་པ་དང་མཚུངས་པར། འཆི་མེད་སྐུ་ཡི་མཚན་དཔེ་
དང༌། །རྔ་སྒྲའི་དབྱངས་ཀྱིས་སྙན་པ་དང་། །རབ་དགའི་ཐུགས་ཀྱི་འཇིག་རྟེན་དུ། །མཐོང་ན་རབ་ཏུ་
དང་བའི་ལྷ།།
ཉི་རྩ་ལྔ་པ་ཁྱད་པར་བརྗོད་པའི་རྒྱན་ལ་གཉིས་ལས། དང་པོ་ཡོན་ཏན་སོགས་བཞི་མ་
ཚང་བ་བརྗོད་པ་ནི།མེ་ཏོག་གཞུ་ཅན་དག་གི་མཚོན།།རྩུབ་པ་མ་ཡིན་བའང་མིན།།དེ་ལྟ་ན་ཡང་
འདི་ཡིས་ནི། །ས་གསུམ་དག་ལས་རྒྱལ་བར་འགྱུར། །ཅེས་པ་དང་མཚུངས་པར། བྱང་ཆུབ་སྙིང་
པོར་ཞུགས་པའི་ཚེ། །སྲབ་འཇམ་ངུར་སྨྲིག་གཅིག་ཉིད་ལ། །བདུད་དམག་བྱེ་བ་འབུམ་ཕྲག་གིས། །
མཚོན་ཆ་མ་ལུས་བརྡེག་པར་འགྱུར།།
ཉི་རྩ་དྲུག་པ་སྦྱོར་བའི་རྒྱན་ལ་གཉིས་ལས། དང་པོ་བསྟོད་པའི་དོན་དུ ཡོན་ཏན་
མཚུངས་པར་སྦྱོར་བ་ནི། གཤིན་རྗེ་ལུས་ངན་ཆུ་ལྷ་དང༌། །མིག་སྟོང་པ་དང་ཁྱོད་ཉིད་ཀྱང༌། །འཇིག་
རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པར་རྣམ་པར་འཛིན། །ཞེས་པ་དང་མཚུངས་པར།ནོར་
བུ་དཔག་བསམ་འདོད་འཇོའི་བུམ། །ནམ་མཁའི་མཛོད་དང་མགོན་པོ་གང༌། །དགོས་འདོད་སྩོལ་
བའི་འབྱུང་ཁུངས་སྒྲ།།གཞན་ན་མ་མཆིས་ཉིད་དུ་རྟོགས། །
ཉི་རྩ་བདུན་པ་འགལ་བའི་རྒྱན་ལ་དྲུག་ལས། དང་པོ་གཞི་ཐ་དད་བྱ་བ་འགལ་བ་ནི།
ངང་པའི་བུ་མོ་རྣམ་དག་ནི། །མྱོས་པའི་གདངས་སྙན་ཅ་ཅོར་འཕེལ། །རྨ་བྱ་རྣམས་ཀྱི་སྒྲ་དག་ནི། །
ཡིད་འོང་རྣམས་དང་བྲལ་བ་ཉམས།།ཞེས་པ་དང་མཚུངས་པར།བཅོ་ལྔ་རྫོགས་པར་བྱང་ཆུབ་དུས། །
གཙང་མའི་ལྷ་སོགས་རབ་དགའི་གར། །རྣམ་གཡོ་བདུད་ཡིད་མི་བདེ་བས། །མྱ་ངན་འགྲམ་པ་
བརྟེན་དེ་ཉམས། །
ཉི་ཤུ་རྩ་བརྒྱད་པ་སྐབས་མིན་བསྟོད་པའི་རྒྱན་ནི།གཞན་མི་བརྟེན་པའི་རི་དྭགས་རྣམས། །
འབད་མེད་རྙེད་པ་སླ་བའི་ནོར། །ཆུ་དང་རྩྭ་ཡི་མྱུག་སོགས་ཀྱིས། །ནགས་རྣམས་སུ་བདེ་བར་འཚོ། །
ཞེས་པ་དང་མཚུངས་པར། ཚེ་བདེའི་ངལ་བ་བརྒྱ་དང་འཕྲད། །ནེེ་རཉྫ་ནའི་ཀླུང་འགྲམ་བསྟེན། །
257

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ནང་གི་ཡེ་ཤེས་ཆོས་སྐུ་ལ། །གཡོ་མེད་གནས་དེ་ནམ་ཞིག་ཐོབ། །ཅེས་རང་ཅག་འདི་ལྟ་བུའི་སྐབས
མེད་པས་ན་སྐབས་སུ་བབས་པ་ཉིད་དུ་རྒྱལ་བའི་མཛད་པ་ལ་སྔགས་སོ། །
ཉེར་དགུ་པ་ཟོལ་བསྟོད་ཀྱི་རྒྱན་ནི། རཱ་མ་དཀའ་ཐུབ་པ་ཡིས་ཀྱང༌། །འབྱུང་པོ་འཛིན་མ་
འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །འདི་ལས་ཁྱོད་ནི་རྒྱལ་མ་མཛད། །ཅེས་པ་དང་
མཚུངས་པར། ཀུན་ཁྱབ་ཡན་ལག་བརྒྱད་ཀྱི་ཆར། །ནམ་མཁའ་འབྱུང་བ་དེས་ཀྱང་སྩོལ། །དེས་ན་
ཐུགས་རྗེ་ཀུན་ཁྱབ་ཅིང༌། །ཆོས་ཆར་སྩོལ་བས་བསྙེངས་མི་འཚལ།།
སུམ་ཅུ་པ་ངེས་པར་བསྟན་པའི་རྒྱན་ལ་གཉིས་ལས། དང་པོ་དཔེའི་འཇུག་པས་དོན་དེ
མཆོག་ཏུ་བསྟན་པའི་ངེས་བསྟན་གྱི་རྒྱན་ནི། ཉི་མ་འཆར་བ་ཉིད་ཀྱིས་ནི། །ཕུན་ཚོགས་རྣམས་ནི་
འབྲས་བུས་གང༌། །གྲོགས་པོ་རྗེས་འཛིན་བསྟན་པའི་ཕྱིར། །པདྨ་རྣམས་ལ་དཔལ་སྟེར་བྱེད། །ཅེས་
པ་དང་མཚུངས་པར། འདི་ལྟར་ཐུན་མཚམས་སྤྲིན་མཚུངས་ཀྱི། །ན་བཟའ་བླ་གོས་མཛེས་པ་ནི། །
གཅིག་འགྲོ་ལ་ཉེར་ཆགས་པའི། །བཞིན་རས་དམར་པོ་ལྟ་བུར་མཚོན།།
སུམ་ཅུ་རྩ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ལས།དང་པོ་ཡོན་ཏན་ལྷན་ཅིག་
བརྗོད་པ་ནི། ད་ནི་མཚན་མོ་འདི་དག་རྣམས། །བདག་གི་དབུགས་དང་ལྷན་ཅིག་རིང༌། །ཟླ་བའི་
རྒྱན་ལྡན་མ་རྣམས་ཀྱང་། །བདག་ལུས་ཉིད་དང་ལྷན་ཅིག་སྐྱ། །ཞེས་པ་དང་མཚུངས་པར། བློ་ལྡན་
རྣམས་ཀྱི་རྣམ་དཔྱོད་ནི། །གང་སྐུའི་མདངས་དང་ལྷན་ཅིག་གསལ། །འགྱུར་མེད་དད་ལྡན་དབང་པོ་
ནི། །རྡོ་རྗེའི་སྐུ་དང་ལྷན་ཅིག་ལྡན།།
སུམ་ཅུ་རྩ་གཉིས་པ་ཡོངས་རྗེས་ཀྱི་རྒྱན་ནི། ས་དཔྱོད་རྣམས་ལ་མཚོན་བསྣུན་པ། །སྟེར་
བྱེད་ཁྱོད་ཀྱི་ལག་པ་ཡི། །དེ་དག་གྲགས་པ་ཀུ་མུད་དཀར། །ཡུན་རིང་དག་ཏུ་སྒྲུབ་པས་འཕྲོགས། །
ཞེས་པ་དང་མཚུངས་པར། ཁྱོད་ཀྱི་བཀའ་ལས་བསླབ་པའི་གནས། །བདག་གིས་མོས་པས་རབ་ཏུ་
བླངས། །ཁྱོད་ཀྱི་ཐུགས་རྗེའི་ལྕགས་ཀྱུ་ཡིས།།བདག་གིས་སྒོ་གསུམ་ཅིག་ཅར་བཞེས།།
སུམ་ཅུ་རྩ་གསུམ་པ་སྨོན་པའི་ཤིས་བརྗོད་ཀྱི་རྒྱན་ནི། ངག་ཡིག་སྤྱོད་ཡུལ་མ་ཡིན་པའི། །
སྣང་བ་དམ་པས་ཁྱོད་ལ་སྲུངས །ཞེས་པ་དང་མཚུངས་པར། མཚན་མཆོག་སྐུ་དང་ཚངས་དབྱངས་
258

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
གསུང་། །འགྱུར་མེད་ཐུགས་ཀྱི་གསང་བ་ནི། །བསམ་ཡས་དཔག་པར་མི་བཟོད་པར། །བཀྲ་ཤིས་
རོལ་པས་འགྲོ་འདི་སྲུངས །སློབ་དཔོན་རཏྣ་ཤྲཱིས་ཀྱང༌།ཡོན་ཏན་རྒྱ་མཚོ་འཇིག་རྟེན་མཁྱེན། །
བདག་མེད་གཉིས་པོ་ཡང་དག་རིག །སྒྲིབ་པ་གཉིས་ལས་རྣམ་གྲོལ་བས། །འཇིག་རྟེན་ངན་འགྲོ
ལས་སྲུངས་ཤིག །ཅེས་དཔེར་བརྗོད་ལ། ཀླུ་ཀུན་ཏུ་དགའ་བའི་ཟློས་གར་དུ་བྱང་ཆུབ་སེམས་དཔའ་
སེམས་དཔའ་ཆེན་པོའི་སྤྲིན་ལ་ཞོན་གྱིས་སྨྲས་པར། དཔལ་དགའ་བའི་ལྷས་བཀོད་པ།ཀླུ་ནི་སྲུང་
བྱེད་བདག་ནི་བསོད་ནམས་གང༌། །རང་ལུས་བྱིན་ལས་དེ་རིང་གང་བསྒྲུབས་པ། །དེ་ཡིས་བདག་
ཉིད་སྲིད་པ་སྲིད་པར་ནི། །གཞན་ཕན་སྙིང་པོར་ལྡན་པའི་ལུས་ཐོབ་ཤོག །ཅེས་སོ། །
༈ གསུམ་པ་རྒྱན་ཕྱི་མ་གཉིས་བཤད་པ་ལ། སྤེལ་བའི་རྒྱན་དང༌། དགོངས་པ་ཅན་གྱི་
རྒྱན་གཉིས་ལས། དང་པོ་རྒྱུ་དང་ཅན་གྱི་དངོས་པོ་དཔེར་བརྗོད་ཀྱི་རྒྱན་ནི། མཛེས་མ་ཁྱོད་ཀྱི་
བཞིན་གྱི་དཔལ། །པདྨ་དག་གི་འགོག་པར་བྱེད། །མཛོད་དང་ཡུ་བ་ཕུན་ཚོགས་པ། །འདི་ལ་བྱ་
དཀའ་ཅི་ཞིག་ཡོད། །ཅེས་པ་དང་མཚུངས་པར། འདྲེན་པ་ཁྱོད་ཀྱི་ཐུགས་རྗེའི་དཔལ །ཆོས་ཀྱི་
དབྱིངས་ཀྱིས་རྣམ་པར་གནོན།།ཟད་པ་མེད་ཅིང་ཀུན་ཏུ་འགྲོ།།འདི་ལ་དཀའ་བ་ཡང་མེད།།
གཉིས་པ་དགོངས་པ་ཅན་གྱི་རྒྱན་ཞེས་པ་རྩ་བའི་རྒྱན་སོ་ལྔ་པ་ནི།དོན་དང་བྲལ་བའི་
ཁྱད་པར་རྣམས། །མ་བརྗོད་གནས་སུ་བསྔགས་པ་དང༌། །ཞེས་སོགས་སོ།།
གཉིས་པ་སྒྲའི་རྒྱན་ལ་གསུམ། ཟུང་ལྡན་བསྟན་པ་ལས། བྱ་དཀའ་བའི་ཁྱད་པར་གཞན་
བརྗོད། དབྱངས་སོགས་ངེས་པའི་བྱ་དཀའོ། །དང་པོ་ལ། རྐང་པའི་དང་པོ་ན་ཡོད་པའི་ཟུང་ལྡན།
གནས་གཞན་ན་ཡོད་པའི་ཟུང་ལྡན།མཐའ་ཐོག་སྦྱར་བའི་ཟུང་ལྡན།ཀུན་ཏུ་ཟུང་ལྡན།བསྲེག་པའི་
ཟུང་ལྡན། བཟློག་པའི་ཟུང་ལྡན་ནོ། །དང་པོ་ལ། བར་མ་ཆོད་པའི་ཟུང་ལྡན།བར་དུ་ཆོད་པའི་ཟུང་
ལྡན། ཆོད་ཅིང་མ་ཆོད་པའི་ཟུང་ལྡན་དང་གསུམ་ལས། དང་པོ་ལ། རྐང་པ་གཅིག་ལ་ཆོད་པ།
གསུམ་ལ་ཆོད་པ། བཞི་ལ་ཆོད་པ་དང་བཞི་ལས། བཞི་པ་བཞི་མ་ཆོད་པ་ནི། ཉི་མའི་འོད་ཀྱིས་
དམར་གྱུར་པའི། །ཆུ་ལྷ་མོ་བཞིན་པཱ་ཊ་ལ། །དཀར་དམར་གོས་ཅན་དྲི་བཟང་གནས། །བདག་གིས་
དགའ་མ་དགའ་བར་བྱས། །ཞེས་པའི་རྒྱ་དཔེར། རྐང་པ་དང་པོ་ལ། རཱ་མ་ཎཱི་རཱ་མ་ཎཱི་ཞེས་པ་དང༌།
259

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས་པ་ལ་པཱ་ཊ་ལ་པཱ་ཊ་ལ་ཞེས་པ་དང༌། གསུམ་པ་ལ་བཱ་རུ་ཎཱི་བཱ་རུ་ཎཱི་ཞེས་པ་དང། བཞི་པ་ལ་སོོ་
ར་བྷཱ་སོོ་ར་བྷཱ་ཞེས་པ་དང་པོའི་ཟུང་ལྡན་བར་མ་ཆོད་པ་ཡོད་ཀྱང་བོད་སྐད་དུ་བསྒྱུར་བ་ན་སྒྲ་རྒྱན་
ཞིག་པ་ཡིན་། །བོད་སྐད་ལྟར་དཔེར་བརྗོད་ན། ཡང་ཡང་འགྲོ་ལ་སྙིང་རྗེའི་མཐུ་གོམས་པས། །
འཕྲལ་འཕྲལ་འཛུམས་པའི་སྤྱན་གྱིས་ཀུན་ནས་གཟིགས། །ཕྱིར་ཕྱིར་ལྟུང་བའི་འཇིགས་ལས་ཕྱག
གིས་འཛིན།།རྒྱལ་བ་རྒྱལ་བའི་དབང་པོས་དགེ་ལེགས་སྩོལ། །
གཉིས་པ་གནས་གཞན་ན་ཆོད་པའི་ཟུང་ལྡན་ལ་དྲུག་ལས། དང་པོ་རྐང་པ་བཞི་ཀའི་
དབུས་ན་ཆོད་པ་ནི།བརྟན་དང་དབང་པོར་རབ་བསྡམས་དང་།།ཁྱོད་ནི་སྡོམ་བརྩོན་ཕྱིར་མི་ཉམས། །
སྒྱུ་མེད་གྱུར་ཀྱང་ཁྱོད་ཀྱི་སྡེ། །འཇིག་པར་མི་ནུས་འདི་རྙེད་སླད། །ཅེས་པའི་རྒྱ་དཔེར། རྐང་པ་བཞི་
པའི་དབུས་ན་ཡ་ཏེ་ཡ་ཏེ་ཞེས་པ་བར་མ་ཆོད་པར་ཡོད་པར་བཞིན་དཔེར་བརྗོད་ན།ཤེས་བྱའི་ཆོས་
ཀུན་ཀུན་ཏུ་གསལ་བར་གཟིགས།།ཚངས་པའི་དབྱངས་སྙན་སྙན་པའི་ཆོས་སྒྲ་སྒྲོགས། །འཇིག་རྟེན་
སྟོན་པ་སྟོན་པ་མཚུངས་མེད་དེས། །ད་ལྟར་དགེ་ལེགས་ལེགས་པ་ཀུན་སྩོལ་ཅིག།
གསུམ་པ་ཐོག་མཐའ་སྦྱར་བའི་ཟུང་ལྡན་ནི།མྱོས་པས་ཆགས་པ་ཉེ་བར་གནས་ཀྱང་བུད་
མེད་དེས། །བདག་ཉིད་མ་སྦྱར་བདག་གིས་སྡིག་པས་ཁྲོ་བ་ཡིས། །རོ་དང་སྦྱར་ཏེ་ལུས་མེད་དག་
གིས་གདུངས་གྱུར་ཀྱང་། །བདག་ནི་འདི་རྙེད་གདུང་བའི་སླད་དུ་མ་བསྡད་དོ། །ཞེས་པའི་རྒྱ་དཔེར།
ས་གསུངས་བྱུར་བྱར།
རྐང་པ་དང་པོའི་མཐའ་དང་གཉིས་པའི་ཐོག་མར་མཱ་ཏེ་ན་སཱ་ཞེས་པ་དང་། གཉིས་པའི་མཐའ་དང་
གསུམ་པའི་དང་པོར་ནཱ་མོ་ཛཱི་ཏཱ་ཞེས་པ་དང༌། གསུམ་པའི་མཐའ་དང་བཞི་པའི་དང་པོར་གཱ་ཏཱ་པཱི་ཏཱ་
ཞེས་པ་ཡོད་པས་དཔེར་བརྗོད་ན། འགྲོ་བ་ཀུན་གྱི་གང་ལ་ཡང་དག་ལམ། །ལམ་མཁན་གཅིག་པུ་
ཉིད་དུ་རེ་བ་བཅས། །བཅས་རང་གནད་འགག་བསྟན་ནས་གདུལ་བྱ་འདུལ། །འདུལ་བ་འབུམ་སྡེ་
སྟོན་པས་འགྲོ་འདི་སྐྱོངས། །
བཞི་པ་ཀུན་ཏུ་ཟུང་ལྡན་ལ་གསུམ་ལས། དང་པོ་རྐང་པ་བཟླས་པ་ལ་གཉིས་ཀྱི། དང་པོ་
ལན་གཅིག་བཟླས་པའི་བྱེ་བྲག་ཡང་དག་སྦྱར་བ་ནི།ཁྱོད་ཀྱི་བགྲོད་པ་ཁྱབ་བདག་གཟི་བྱིན་གྱིས། །
ཡང་ཡང་རབ་སྦྱར་མཛེས་པ་མེད་པ་ཡི།།མི་རྣམས་ཚུལ་དང་ང་རྒྱལ་ཉམས་བྱས་ནས། །རྒྱལ་དང་ཀྱེ་
260

སྙན་ངག་གི་དཔེར་བརྗོད་ཚངས་པའི་མགུལ་རྒྱན
མ་བྱས་ཟོས་རྣམ་པར་བཅོམ །ཞེས་པའི་རྒྱ་དཔེར། རྐང་པ་དང་པོའི་ན་རཱ་ཛི་ཏཱ་མཱ་ན་ན་ཡཱ་ས་མེ་ཏྱ་
ཞེས་པ་ཉིད་རྐང་པ་གཉིས་པར་བཟླས་ཤིང༌། རྐང་པ་གསུམ་པའི་བི་ནཱ་ཤི་ཏཱ་བེེ་བྷ་ཝ་ཏཱ་པ་ནེ་ན་ཞེས་
པ་བཞི་པར་བཟླས་པ་བཞིན་དཔེར་བརྗོད་ན། འགྲོ་བའི་བླ་མ་ཁྱོད་ལ་ཕྱག་འཚལ་ལོ །འགྲོ་བའི་
བླ་མ་ཁྱོད་ལ་ཕྱག་འཚལ་ལོ །རབ་མཆོག་བརྩེ་བའི་སྤྱན་གྱིས་གཟིགས་སུ་གསོལ། །རབ་མཆོག་
བརྩེ་བའི་སྤྱན་གྱིས་གཟིགས་སུ་གསོལ།།
དྲུག་པ་ལྡོག་པའི་ཟུང་ལྡན་ལ་གསུམ་ལས།དང་པོ་རྐང་པ་ཟློག་པ་ནི།གང་ལ་འབད་བྱས་
ཕྲ་མོ་ཉིད། །དེ་ནི་བདག་གིས་ཐོབ་མཛའ་བོ། །རེ་འདོད་མེད་པར་རྒྱུད་མེད་ལྷ། །བསྟོད་ནས་འོངས་
ཁྱོད་འགྲོ་གྱུར་ཅིག།ཅེས་པའི་རྒྱ་དཔེར།རྐང་པ་དང་པོ་།ཡཱ་མ་ཏཱ་ཤ་ཀྲྀ་ཏཱ་ཡཱ་སཱ་ཞེས་པ་བཟློག་སྟེ
ས་པ་ལ་སོགས་པས་རྐང་པ་གཉིས་པ་འགྲུབ་ཅིང་།རྐང་པ་གསུམ་པ་ནི། ཏ་མ་ཎཱ་ར་ཀ་ཏྭ
ཏེ་སྟུ་ཞེས་པ་བཟློག་པ་སྟུ་ཏེ་ཏཱ་ཞེས་པ་ལ་སོགས་པ་རྐང་པ་བཞི་པ་འགྲུབ་པ་དང་མཚུངས་པར། འགྲོ
ཀུན་མི་རིགས་ཆགས་ཞེན་རབ། །རབ་ཞེན་ཆགས་རིགས་མིན་ཀུན་འགྲོ། །མཛོད་མངའ་རྒྱལ་
དབང་སར་ཐུབ་མཆོག །མཆོག་ཐུབ་སར་དབང་རྒྱལ་མངའ་མཛོད། །
གཉིས་པ་བྱ་དཀའ་བའི་ཁྱད་པར་གཞན་བསྟན་པ་ལ་གཉིས་ལས། དང་པོ་བ་ལང་གཅིན་
གྱི་བྱ་དཀའ་བ་ཆང་འདྲའི་མིག་ཅན་ཟུར་མིག་གིས། །མཚོན་གྱིས་འདོད་པ་འདི་རྒྱལ་། །གལ་
།ཏེ་བདག་ཀྱང་སྡིག་ཟད་ན།།འདོད་པ་ལ་ནི་ཐལ་མོ་སྦྱར།།།ཞེས་པའི་རྒྱ་དཔེར །
མ་ད་ནོ་མ་དེ་རཱ་ཀྵི་ཎཱ་མ།པངྒཱ་སྟྲ་ཛ་ཡེ་ད་ཡཾ།མ་དེ་ནོ་མ་དི་རཱ་ཀྵི་ཎཱ་མ།པཧྰུཾ་སྔོ་ལིཾ་ད་རྒེ།
ཞེས་པ་དང་མཚུངས་པར།ཀུན་མཁྱེན་ཤེས་བྱ་གསལ་མཁྱེན་མཛོད།།ཀུན་གྱི་ཤེས་པ་གསལ་བར་མཛོད།།
༈ གཉིས་པ་འཁོར་བའི་བྱ་དཀའ་བ་ལ། ཕྱེད་འཁོར་དཔེར་བརྗོད་དང་། ཀུན་འཁོར་
དཔེར་བརྗོད་གཉིས་ལས་དང་པོ་ནི། སྡེ་ནི་ཁེངས་ལྡན་མ་ཡིན་མིན། །ཡང་ན་འཇིགས་ལས་དཔག་
མེད་ན།།བདག་ཅག་སྡིག་པའི་རང་བཞིན་།།ཞེས་པ་རྒྱ་དཔེར་
261

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ম वॅ ཝ ཏ | ཝཱ | ནཱི | ཀཾབྷ
5 띨 ཡ
ནཱ | མཱ ནི | ནཱི
མེ
བྷ យូ 5 ཡཱ | མཱ | ཡཱ
ཡ མེ ম យូན
5 ན ম ནོ | མེ ཡ
མེমু মু 띨 5 띨 བྷ
ਨੂੰ / ਨੂੰ মু ཡ 띨 5 वेंན
5 ཝ བྷ | ནོ ম
ཞེས་འབྱུང་ལ། འདི་ནི་རྐང་པ་དང་པོ་དཀྱུས་སུ་ཀློག་པ་དང་འཕྲེད་དུ་ཀློག་པ་གཟུགས་
གཅིག་ཅིང་གཉིས་པ་གཉིས་གཅིག །གསུམ་པ་གཉིས་གཉིས་གཅིག །བཞི་པ་གཉིས་གཅིག་
པས་ན།ཚིགས་བཅད་ཕྱེད་འཁོར་ཞེས་པའམ། རྐང་པ་གཉིས་པ་འཁོར་བ་སོགས་ཀྱིས་ཕྱེད་འཁོར་
ཞེས་བྱ་ལ།བོད་སྐད་བཞིན་དཔེར་བརྗོད་ན།
ཐུབ་གཙོ དགེ་ལེགས། | དབང་མཆོག | གང་དེས།
དགེ་ལེགས། བདེ་སྐྱིད།ཀུན་གསལ། དམ་པ།
དབང་མཆོག དམ་པ། ཡང་ཡང༌། སྩོལ་ལ།
གང་དེས། བདེ་སྐྱིད། སྩོལ་ལ། བྱིན་རློབས
༈ གཉིས་པ་བྱ་དཀའ་བའི་ཀུན་འཁོར་ནི། ཟླ་དང་ལྷན་ཅིག་ནད་རིང་མིན། །དགའ་མ་
བདུད་ཀྱི་རྒྱར་མ་ལྷུངས། །བསྒྲོད་བཟློག་སྒྲ་མེད་དཔལ་མེད་ལ། །སྟོབས་ལྡན་སྒྱུ་གནས་འཆི་
སླད་དུ། །ཞེས་པའི་རྒྱ་དཔེར
262

སྙན་ངག་གི་དཔེར་བརྗོད་ཚངས་པའི་མགུལ་རྒྱན།
মু वू 띨 띨 वू মু মু
띨 वू মু वू 띨
মু 띨 रु মু মু 띨 মু
띨 মু দু মু 띨वू वू
মু 띨 띨 মু យូवृ
ཞེས་འབྱུང་ལ། འདི་ནི་རེའུ་མིག་ཐ་མ་རྣམས་གཡས་བསྐོར་གཡོན་བསྐོར་གང་དུ་བཀླགས་
ཀྱང་གཟུགས་གཅིག །ཡས་རིམ་ལུགས་ལྡོག་དང་མས་རིམ་ལུགས་ལྡོག་ཏུ་བཀླགས་ཀྱང་གཟུགས་
གཅིག་པ་འཕྲེད་དཀྱུས་གཉིས་ཀ་ལ་ཡིན་ལ་འདི་ནི་ཚིགས་བཅད་ཐམས་ཅད་འཁོར་བས་ཀུན་
འཁོར་རམ་ཀུན་ཏུ་བཟང་པོ་ཞེས་བྱ་ལ།བོད་སྐད་ལྟར་དཔེར་བརྗོད་ན།
སྟོན | ཁྱོད | མཚུངས | མེད | མེད | མཚུངས | ཁྱོད | སྟོན
མཆོག | ཉིད | མེད འབྲས པ ཀྱིས |མཆོག
ཆོས ཆོམས
དམ གཞན ཡོད যে ཅིག དམ
ব དབང གྱི ཚུལ | སོགས ཅར མཛོད
པ དབང གྱི ཚུལ |སོགས कम མཛོད པ
ཆོས ཆོམས
དམ གཞན ཡོད যে ཅིག དམ
མཆོག 」 ཉིད | མེད འབྲས པ ཀྱིས |མཆོག
སྟོན | ཁྱོད | མཚུངས | མེད | མེད | མཚུངས |: ཁྱོད | སྟོན
263

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
༈ གསུམ་པ་དབྱངས་སོགས་ངེས་པའི་བྱ་དཀའ་ལ་གསུམ་ལས། དང་པོ་དབྱངས་ངེས་
པའི་བྱ་དཀའ་ལ་བཞིའི། དང་པོ་བཞིར་ངེས་པ་ནི། རིག་བྱེད་རྣམ་ཐར་ཚིག་སྨྲས་པའི། །ཀླུ་དང་
བགེགས་འཇིགས་དགའ་མ་ཡི། །ལོངས་སྤྱོད་ནད་དང་དགའ་དང་རྨོངས། །དགེ་བའི་ཡུལ་དུ་སེམས་
འདོད་བཟུང༌། །ཞེས་པའི་རྒྱ་དཔེར། ཨམྦཱ་ཡཱ་ནཱ་མཱ་ཧཱནྟུ་བཱ། གཱི་རྒི་རིནྡྷ་ཏཱི་པྤཱི་ཏི།བྷོ་གོ་གོ་མོ་དོ་
མོ་། དྷེ་ཡེ་དྷེཙྪེ་དེ་ཤེ་ཀྵེ་མེ། ཞེས་འབྱུང་བ་དང་ཆ་འདྲ་བར། དཔལ་ལྡན་དབྱངས་ཅན་དགའ་མ་
གང༌།།མགྲིན་གྱི་དཀྱིལ་ནི་འཛིན་ཇི་བཞིན། །སྐུ་གསུང་ཐུགས་ནུས་ཕུལ་བྱུང་དུ། །བདེ་ལེགས་དགེ་
ལེགས་དཔེ་མེད་དེས།།སྟོན་མཆོག་མཆོད་བསྟོད་འབྱོར་སྟོབས་ཤོག།
གསུམ་པ་གབ་ཚིག་གི་རྒྱན་ལ་བཅུ་དྲུག་ལས ལྔ་པ་མཐུན་པའི་གཟུགས་ནི། གང་གི་
ཡལ་འདབས་ཡལ་འདབ་ལ། །མེ་ཏོག་དམར་པོའི་དོག་པ་ཅན། །འཁྲི་ཤིང་ཡལ་འདབ་ལྔ་པ་ནི། །
སྐྱེད་མོས་ཚལ་འདིར་བདག་གིས་མཐོང༌། །ཅེས་པ་དང་མཚུངས་པར གཤིན་རྗེའི་མེ་ལས་ངེས་
པར་འབྱིན། །མྱ་ངམ་ཐང་གི་དབུས་ནས་འདྲེན། །སྨག་རུམ་འཁྱམས་པ་ཀུན་དགུག་པའི། །ལྕགས་
ཀྱུ་དེ་ལ་སྙིང་གིས་འདུད། །
༈ སྭ་སྟི། ཞབས་ཀྱི་རྡུལ་ཕྲན་གཅིག་གི་ཡོན་ཏན་ཆ་ཤས་ལའང༌། །ཚངས་པའི་བུ་མོས་
བསྟོད་ཀྱང་སྤོབས་པ་གཏུགས་འགྱུར་བ། །བསྟོད་པ་མཆོག་ལ་ཚིག་རྒྱན་སྒོ་ནས་བསྟོད་པའི་ཚུལ། །
ཚངས་སྙེམས་ཀྱིས་བྱས་འདི་ལ་བསོད་ནམས་མཆིས་གྱུར་། །ཡོན་ཏན་ལས་གཞན་སྐྱོན་གྱི་ཆ་ཤས་
མ་མཆིས་པས །གང་ལ་ཇི་ལྟར་བརྗོད་ཀྱང་སྙན་དུ་འགྱུར་བའི་ཕྱིར། །མི་ཟད་ཡོན་ཏན་མངའ་བ་
མགོན་པོ་ཁྱོད་ལྟ་བུ། །མ་རྒན་འགྲོ་བ་འདི་ཡིས་མྱུར་བར་འགྲུབ་གྱུར་ཅིག །
ཅེས་པ་འདི་ས་གཞི་སྒྲུབ་བརྒྱུད་ཀྱི་བསྟན་པས་གདུགས་གཅིག་ཏུ་འགོད་པའི་རྒྱལ་ཆེན་སྐུ་
རབས་པ་སོགས་ཀྱིས་མངོན་པར་མཆོད་དེ་ཤར་དྭགས་པོའི་ཕྱོགས་སུ་བརྟན་ཆགས་པའི་ཚེ། ཞྭ་
དམར་ཅོད་པན་འཛིན་པ་ལྔ་པས་ཕྱག་བྲིས་སུ་སྩལ་བའོ།། །།
264

༄༅། །དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན་ཞེས་བྱ་བ་བཞུགས།
ཀིརྟི་བློ་བཟང་འཕྲིན་ལས།
བགྲང་ཡས་བདེ་གཤེགས་ཡོངས་ཀྱི་མཁྱེན་པའི་དཔལ། །ཐ་མལ་ཚུལ་གྱིས་དྲི་བྲལ་ལམ་
མཆོག་གང༌། །གསལ་མཛད་རྒྱལ་ཀུན་ངོ་བོ་བླ་མ་དང་། །འཇམ་མགོན་མཁྱེན་གཏེར་གཞོན་ནུ་
རྒྱལ་གྱུར་ཅིག །འགྱུར་མེད་དབྱིངས་ལས་མཁའ་ལ་འཇའ་ཚོན་བཞིན། །དབང་སྔོན་པད་རག་ལྷུན་
པོར་འགྲན་བཟོད་པའི། །དྲག་ཤུལ་གར་དགུའི་ཉམས་ལྡན་དངོས་གྲུབ་གཏེར། །ཡི་དམ་ལྷ་མཆོག་
ཟུང་གིས་རྟག་སྲུངས་ཤིག །དྲན་པས་མི་ཟད་ངག་གི་འདོད་འཇོ་བ། །སྲིད་གསུམ་བརྟན་པ་འཕྲོག་
པའི་སྨིན་ལེགས་དབང་། །ཚངས་པའི་བུ་མོ་བདག་མགྲིན་པད་ཚལ་དུ། །དགྱེས་དགུར་རོལ་ལ་སྨྲ་
བའི་སྤོབས་པ་སྩོལ། །
འདིར་འཕགས་པའི་ཡུལ་གྱི་མཁས་པའི་དབང་པོ་དཔལ་ལྡན་དཎྜིའི་གཞུང་ལུགས་སྙན
ངག་གི་བསྟན་བཅོས་ཆེན་པོ་མེ་ལོང་ལས་བསྟན་པའི་ལྷོ་ཤར་ཐུན་མོང་དུ་འདོད་པའི་དོན་རྒྱན་དེ་ལ་
དབྱེ་ན་མེ་ལོང་རྩ་བ་ལས། རང་བཞིན་བརྗོད་དང་དཔེ་དང་ནི། །ཞེས་པ་ནས།རབ་སྤེལ་དེ་ནས་
དགོངས་པ་ཅན། །ཞེས་པའི་བར་ལྟར་སོ་ལྔ་ཡོད་པ་ལས་དང་པོ་རང་བཞིན་བརྗོད་པའི་རྒྱན་ལ་
མཚན་ཉིད་དང་དཔེར་བརྗོད་གཉིས། དང་པོ་ནི། བརྗོད་འདོད་ཀྱི་དངོས་པོ་དེའི་ངོ་བོ་དང་ཁྱད་པར་
ལ་སྒྲོ་སྐུར་སྤངས་ཏེ་དྲང་བོར་དངོས་སུ་བརྗོད་པའི་ངག་དེ། རང་བཞིན་བརྗོད་པའི་རྒྱན་གྱི་མཚན་
ཉིད་ཡིན་།རྩ་བར།དངོས་པོ་རྣམས་ཀྱི་རང་བཞིན་དང་། །གནས་སྐབས་སྣ་ཚོགས་དངོས་གསལ་
བྱེད།།ཅེས་གསུངས་པའི་ཕྱིར།
265

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས་པ་ལ་དབྱེ་ན་བཞི་ལས རིགས་རང་བཞིན་བརྗོད་པ་ནི། གྲངས་མེད་ཚོགས་
གཉིས་དཔལ་གྱིས་ལེགས་བསྐྲུན་པའི། །དམར་སེར་ལང་ཚོ་དར་བབས་འཇོ་སྒེག་ལུས །ཡིད་
འཕྲོག་མཚན་དཔེའི་གཟི་འོད་སྟོང་ལྡན་པ། །རྒྱལ་ཀུན་ཡབ་གཅིག་བརྟན་པའི་འཁོར་ལོ་རྒྱལ། །བྱ་
བ་རང་བཞིན་བརྗོད་པ་ནི། རྨད་བྱུང་མཁྱེན་པས་བདེན་གཉིས་ཅིག་ཆར་གཟིགས། །ཚད་མེད་སྙིང་
རྗེས་སྐལ་ལྡན་ཐར་བར་འདྲེན། །མ་ནོར་ལམ་བཟང་ཕྱོགས་བཅུར་གསལ་མཛད་པ། །རྒྱལ་བ་
གཉིས་པ་ས་གསུམ་འགྲོ་བའི་མགོན།།ཡོན་ཏན་རང་བཞིན་བརྗོད་པ་ནི།ཡིད་འོང་འཇམ་མཉེན་ལྷ་
རྫས་གོས་ཀྱིས་མཛེས །དཀར་གསལ་འོད་ཀྱི་དྲ་བས་ཀུན་ནས་བརྗིད། །བརྒྱད་གཉིས་ལང་ཚོའི་
དཔལ་གྱིས་ཡོངས་སྒེག་པའི །དབྱངས་ཅན་ལྷ་མོ་ཞི་འཛུམ་ཉམས་ཀྱིས་རོལ །རྫས་རང་བཞིན་
བརྗོད་པ་ནི། དྲེགས་ལྡན་རལ་བས་བཏུད་པའི་འདབ་སྟོང་ཁྲིར། །དམར་གསལ་འགྱིང་བག་རོལ་
པའི་ཕྱག་སོར་རྩེར། །སྲིད་གསུམ་དབང་བྱེད་ཨུཏྤལ་མདའ་གཞུ་ཟུང༌། །འཛིན་མཁས་རིག་བྱེད་
དབང་མོ་ལྷག་པའི་ལྷ། །
གཉིས་པ་དཔེ་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི།དཔེ་ལ་ཁྱད་ཆོས་
ཇི་ལྟར་ཡོད་པ་དེ་ཉིད་དཔེ་ཅན་ལ་ཡང་ཡོད་པར་མཚུངས་སྒྲ་དངོས་ཤུགས་གང་རུང་གིས་སྟོན་པའི
ངག་།དཔེ་རྒྱན་གྱི་མཚན་ཉིད་ཡིན་ཏེ།རྩ་བར།ཇི་ལྟ་ཇི་ཞིག་ལྟར་མཚུངས་པ།།གསལ་བར་གང་
དུ་རྟོགས་བྱེད་པ། །ཞེས་གསུངས་པའི་ཕྱིར། གཉིས་པ་ནི། དེ་ལ་དབྱེ་ན་སོ་གཉིས་ལས། ཆོས་དཔེ་ནི
རྒྱལ་བ་ཀུན་ཡུམ་ཡིད་བཞིན་འཁོར་ལོའི་སྐུ།།ལྟ་བས་མི་ངོམས་མཚན་དཔེའི་དཔལ་འབར་བ། །ཆུ་
ཤེལ་ལྷུན་པོ་ནམ་མཁའི་ནོར་བུའི་གཟིས། །འཁྱུད་པ་ཇི་བཞིན་དཀར་གསལ་འོད་སྟོང་འཚེར། །
དངོས་དཔེ་ནི། མཚན་དཔེ་གསལ་རྫོགས་ཤཱཀྱའི་རྒྱལ་པོའི་སྐུ། །སྤྲིན་བྲལ་སྣང་བྱེད་བདག་པོའི
དཀྱིལ་འཁོར་བཞིན། །གང་དེའི་དྲུག་ཅུའི་དབྱངས་ལྡན་ཐེག་མཆོག་གསུང༌། །སྙན་འཇེབས་ཚངས་
པའི་དབྱངས་ཀྱི་དཔལ་ལ་འཁུ། །བཟློག་པའི་དཔེ་ནི། ངག་དབང་དབྱངས་ཅན་ལྷ་མོའི་ཞལ་ཁྱིམ་
བཞིན། །འདབ་སྟོང་རྒྱས་པའི་པད་དཀར་ཡིད་དུ་འོང་། །ཤེས་བྱ་ཀུན་གཟིགས་ཟབ་ཡངས་ཐུག་
མཆོག་བཞིན། །རིན་ཆེན་འབྱུང་གནས་གཏིང་མཐའ་ཚད་བཟུང་བྲལ། །ཕན་ཚུན་གྱི་དཔེ་ནི། རྒྱལ་
266

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཡུམ་མཚོ་བྱུང་ལྷ་མོའི་དྲུག་ཅུའི་གསུང༌། །ཇི་བཞིན་འཕང་འགྲོའི་སྒྲ་དབྱངས་སྙན་ཞིང་འཇེབས། །དྲི་
ཟའི་རྒྱུད་མང་ལྟ་བུར་ཁྱོད་ཀྱི་གསུང༌། །སྐལ་བཟང་གདུལ་བྱའི་རྣ་བའི་དཔྱིད་དུ་གྱུར། །ངེས་པའི་
དཔེ་ནི། དྲི་མེད་ལུང་དང་རིགས་པའི་ང་རོ་ཡིས། །སྨྲ་ངན་ཚར་གཅོད་མཁས་གྲུབ་དགེ་ལེགས་
དཔལ། །ཡོད་མེད་ཕྱོགས་འཇིགས་དཔལ་ལྡན་ཟླ་བ་དང༌། །མཚུངས་ཀྱི་གཞན་པའི་དོ་ཟླ་དམིགས་
སུ་མེད། །ངེས་མེད་ཀྱི་དཔེ་ནི། མཐའ་བྲལ་རྟེན་འབྱུང་གསལ་མཛད་ཙོང་ཁ་བ། །ཤིང་རྟ་ཆེན་པོ་ཀླུ་
སྒྲུབ་དང་མཚུངས་ཀྱི། །གཞན་དུ་དེ་འདྲའི་ཚུལ་ལྡན་མཁས་པའི་དབང༌། །གལ་ཏེ་མཆིས་ན་དེ་ཡང་
དཔེ་ཟླར་བྱེད། །བསྡུས་པའི་དཔེ་ནི། ངག་གི་དཔལ་སྟེར་ཚངས་སྲས་གཟུགས་ཀྱི་སྐུ། །ཟླ་འོད་ལྷུང་
བའི་གངས་ཀྱི་རི་དབང་དང་། །རབ་དཀར་མདངས་འཛིན་ཁོ་ནས་མཚུངས་མིན་ཏེ། །ཀུན་ཁྱབ་འོད་
ཀྱི་དྲ་བ་འགྱེད་འདིས་ཀྱང༌། །ཕུལ་བྱུང་གི་དཔེ་ནི། གནས་ལྔ་མཐར་ཕྱིན་འཇམ་མགོན་ས་པཎ་
དང༌། །རྒྱལ་བའི་ཡབ་གཅིག་མཁྱེན་གཏེར་གཞོན་ནུ་གཉིས། །མཐོན་མཐིང་ཟུར་ཕུད་ལྡན་དང་མི
ལྡན་གྱི །ཁྱད་པར་ཙམ་ལས་འབྱེད་ཆོས་སུ་ཡིས་རྟོགས །རབ་བཏགས་ཀྱི་དཔེ་ནི། སྟོན་དུས་
མཁའ་ལ་ཤར་བའི་ཟླ་གཞོན་ཁྱོད། །ངག་དབང་ལྷ་མོའི་ཞལ་གྱི་མཛེས་པ་དག །ཡོད་ཅེས་ཁེངས་
སེམས་བསྐྱེད་པར་མི་འཚལ་ཏེ། །པད་དཀར་གཞོན་ནུ་དེས་ཀྱང་འགྲན་ཟླ་བྱེད། །རྨད་བྱུང་གི་དཔེ་ནི།
སྤྲིན་བྲལ་ཉིན་བྱེད་འོད་ཀྱིས་ཡོངས་འཁྱུད་པའི། །ལྷུན་སྟུག་པདྨ་རཱ་གའི་རི་དབང་གིས། །མཆོག་
ཀྱས་ཡངས་འཁྱུ
ཐུན་དངོས་གྲུབ་དགའ་སྟོན་སྩོལ་ནུས་ན། །ཡི་དམ་དབང་གི་རྒྱལ་པོའི་མཚུངས་ཟླར་བྱེད། །རྨོངས་
པའི་དཔེ་ནི།སྲིད་གསུམ་ཟིལ་གནོན་དཔལ་ལྡན་འདར་འཕྱར་གྱིས། །བླ་མེད་གསང་ཆེན་བསྟན་པ་
སྤེལ་བ་ན།།པདྨ་ཀ་ར་ལྗོངས་འདིར་བྱོན་ཞེས། །འགའ་ཞིག་རྫོགས་ཆེན་མན་ངག་ཞུ་རུ་རྒྱུགས། །ཐེ་
ཚོམ་གྱི་དཔེ་ནི། དུས་མཐའི་བྱིན་ཟ་འབར་བའི་ཕུང་པོའི་དབུས། །དབང་སྔོན་ལྷུན་པོ་གཟི་འོད་
འཁྱུག་པ་འམ། །ཡེ་ཤེས་མེ་དཔུང་ཀློང་ནས་དུས་དགྲའི་དབང༌། །ཁྲོས་པའི་གར་སྟབས་བསྒྱུར་སྙམ་
སོམ་ཉིར་འགྱུར། །གཏན་འབེབས་ཀྱི་དཔེ་ནི། རབ་དམར་གཟི་བྱིན་སྟོང་དུ་འབར་བ་འདི། །མཚར་
སྡུག་བྱུ་རུའི་འཁྲི་ཤིང་གཡོ་འདྲ་ཡང༌། །ཨུཏྤལ་ཉག་ཕྲན་མཚོན་ཆ་འཆང་པའི་ཕྱིར། །རྒྱལ་ཡུམ་
དབང་གི་ལྷ་མོ་ཉིད་དུ་ངེས། །སྦྱར་བའི་དཔེ་ནི། གང་ཞིག་བསྟེན་ན་འདོད་དགུའི་དཔལ་སྟེར་ཞིང༌། །
267

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མི་མཐུན་གཡུལ་ལས་རྣམ་པར་རྒྱལ་བྱེད་པ། །ལྷ་མིའི་གཙུག་རྒྱན་སྐྱབས་མཆོག་རིན་ཆེན་གསུམ། །
བསམ་འཕེལ་ཡིད་བཞིན་ནོར་དང་ཡང་དག་མཚུངས། །མཉམ་ཉིད་ཀྱི་དཔེ་། ཚེ་མཐའ་ཡས་
དངོས་པཎ་ཆེན་ཐམས་ཅད་མཁྱེན།།ལེགས་བྲིས་མགོན་བཞིན་མཐོན་པོའི་སར་གནས་ཤིང༌། །འཆི་
མེད་དཔལ་གྱིས་སྡུག་བསྔལ་གྱུར་བའི་འགྲོ། །འདུལ་མཛད་ཕྱོགས་ལས་རྒྱལ་བའི་གྲགས་པ་འབར།།
སྨད་པའི་དཔེ་ནི། ཆུ་སྐྱེས་གཞོན་ནུ་ཟླ་བའི་འོད་ཀྱིས་ཟུམ། །གཉིས་སྐྱེས་དབང་པོ་སྤྲིན་གྱིས་སྒྲིབ་
པར་ནུས། །དེ་དག་རྣམས་ལས་ཚངས་སྲས་ཞལ་གྱི་ཁྱིམ། །མཚུངས་པ་ལས་ཀྱང་ཡོན་ཏན་དུ་མས་
འཕགས། །བསྔགས་པའི་དཔེ་ནི། སྒྲུབ་དང་སུན་འབྱིན་རིགས་ཚུལ་མཐའ་ཡས་པས །སྟེགས་
རྒོལ་བ་ཚར་གཅོད་ཆོས་ཀྱི་གྲགས །ཇི་བཞིན་སྨྲ་བའི་དབང་ཕྱུག་དགེ་ལེགས་དཔལ། །གཞུང་
ལུགས་སྨྲ་མཁས་ཡོངས་ཀྱི་གཙུག་ན་མཛེས། །བརྗོད་འདོད་ཀྱི་དཔེ་ནི། སྐྱོན་ཡོན་ངང་ཚུལ་ཇི་ལྟར་
ལྡན་གྱུར་ཀྱང༌། །སྤྲིན་བྲལ་མཁའ་དབྱིངས་ཤར་བའི་ཆུ་ཤེལ་དབང༌། །དབྱངས་ཅན་དཔལ་མོའི་
ཞལ་གྱི་དཀྱིལ་འཁོར་དང༌། །མཚུངས་ཞེས་བརྗོད་འདོད་བདག་གི་སྙིང་ལ་བདོག །
འགལ་བའི་དཔེ་ནི།ཤེས་བྱ་ཀུན་གཟིགས་ཡབ་གཅིག་མཁྱེན་པའི་གཏེར། །རྟེན་འབྱུང་
གསལ་མཛད་དཔལ་མགོན་འཕགས་པ་ཀླུ།།མཐར་འཛིན་དཔུང་འཇོམས་སློབ་དཔོན་ཟླ་བ་གྲགས། །
འདི་གསུམ་ཕན་ཚུན་སོ་སོར་གནས་པ་ཉིད། །དགག་པའི་དཔེ་ནི། རྣམ་མང་ཆུ་སྲིན་གདུག་པས་
གནས་བཅས་ཤིང༌། །རྦ་རླབས་ཕྲེང་བས་འགྲོ་ལ་འཇིགས་པ་སྟེར། །ལན་ཚྭའི་ལྡན་ཟླ་བའི་མ་མ་
ཡིས།།ཟས་གཙང་སྲས་པོའི་ཐུགས་ལ་འགྲན་ནུས་མིན།།ངོ་བསྟོད་ཀྱི་དཔེ་ནི།ཐུབ་དབང་གཟུགས་
སྐུ་ཉི་མའི་གཟི་ལྡན་ཞིང་། །རྟ་བདུན་དབང་པོ་ཉི་མའི་དཀྱིལ་འཁོར་དངོས། །འོན་ཀྱང་དབང་པོའི་
ཤེས་པའི་ཡུལ་དུ་ནི །ཕན་ཚུན་མཚུངས་པ་ཉིད་ལས་ཁྱད་པར་། །དེ་ཉིད་བརྗོད་པའི་དཔེ་ནི།
དཀར་གསལ་འཇོ་སྒེག་གཟི་བྱིན་འབར་བ་འདི། །ཤེལ་དཀར་འཁྲི་ཤིང་མ་ཡིན་ཚངས་སྲས་སྐུ། །
སྙན་འཇེབས་ལྡན་འདི་འཕང་འགྲོའི་སྒྲར་མཚུངས་ཀྱང༌། །མ་ཡིན་དྲུག་ཅུའི་དབྱངས་ལྡན་གསུང་དུ་
ངེས། །ཐུན་མོང་མིན་པའི་དཔེ་ནི། རྣམ་དག་བཙོ་མའི་གསེར་གྱི་རི་དབང་དང༌། །སྤྲིན་བྲལ་བཅུ་
གཉིས་བདག་པོའི་དཀྱིལ་འཁོར་གྱིས། །མཁྱེན་གཏེར་དབང་པོའི་གཟུགས་སྐུའི་ཆ་ཙམ་ལ། །ནམ་
268

དོན་རྒྱན་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཡང་འགྲན་མིན་རང་ཉིད་དཔེ་རུ་བསྟན། །འབྱུང་མིན་གྱི་དཔེ་ནི། ལྷ་མཆོག་འཇམ་དཔལ་རྗེ
འཇིགས་མཛད་སྐུ། །མི་བཟད་གར་དགུའི་རོལ་བས་བརྗིད་པ་ནི། །འདས་དང་མ་འདས་ཁྲོ་ཚོགས་
མ་ལུས་པའི །དྲག་ཤུལ་ཉམས་བརྒྱ་གཅིག་ཏུ་བསྡུས་པ་འདྲ། །སྲིད་མིན་གྱི་དཔེ་ནི། ལྷ་ལམ་ལས་
སྐྱེས་པུཎྚ་རི་ཀ་དང༌། །མཁའ་ནོར་ལས་འོང་གྲང་བའི་རེག་བྱ་བཞིན། །ཕྱག་ན་པད་མོའི་སྙིང་རྗེས་
ཡོངས་བཏང་བའི། །མར་གྱུར་འགྲོ་བ་ཚད་མས་དམིགས་སུ་མེད། །མང་བའི་དཔེ་ནི། དྲི་ཟའི་རྒྱུད་
མང་སྒྲ་དང་ཚངས་པའི་དབྱངས། །ཀ་ལ་པིངྐ་དཔྱིད་ཀྱི་ཕོ་ཉའི་གླུ། །ཇི་བཞིན་བུ་རམ་ཤིང་པའི་ཐེག་
མཆོག་གསུང༌། །རབ་སྙན་འགྲོ་ཀུན་རྣ་བར་ཡིད་དུ་འོང༌། །རྣམ་འགྱུར་གྱི་དཔེ་ནི། ཡིད་འོང་ཞི་
འཛུམ་མཐོང་བ་དོན་ལྡན་པའི །ཡིད་བཞིན་འཁོར་ལོའི་ཞལ་གྱི་དཀྱིལ་འཁོར་ནི། །པད་དཀར་
འཛུམ་པའི་དབུས་ནས་བླངས་པ་བཞིན། །ཟླ་གཞོན་སྙིང་ལས་བྱུང་རྗེས་སུ་འགྲོ། །ཕྲེང་བའི་དཔེ་ནི
ཆུ་འཛིན་བཅུད་ཀྱིས་རྒྱ་མཚོ་འཕེལ་བ་བཞིན། །ན་ཀྲའི་གྲོང་གི་ཆུ་ཤེལ་དབང་པོ་བཞིན། །ཀུན་ཕན་
ཟེར་གྱིས་སྟེང་འཐུང་རྒྱས་བྱེད་ལྟར །འཇམ་མགོན་བླ་མས་མདོ་སྔགས་དམ་ཆོས་སྤེལ། །ངག་དོན་
གྱི་དཔེ་བཞིན་སྒྲ་གཅིག་པ་ནི། ཡིད་འོང་འཛུམ་ཞལ་ལྡན་པའི་དབྱངས་ཅན་སྐུ། །གཞན་མེད་རིན་
ཆེན་རྐྱེན་གྱིས་ལེགས་སྤུད་པ །གཉིས་སྐྱེས་དབང་པོས་མཛེས་པའི་མཁའ་དབྱིངས་སུ །རྒྱུ་སྐར་
ཚོགས་ཀྱིས་བཀྲ་བཞིན་རྣམ་པར་མཛེས། །བཞིན་སྒྲ་དུ་མ་ཅན་ནི། སྤྲིན་བྲལ་མཚན་མོའི་མགོན་
ཞནསྒྲོདུ་མ་ཅན
བཞིན་མཁྱེན་གཏེར་དབང༌། །འོད་དཀར་འཕྲོ་བཞིན་བློ་གྲོས་མཆོག་སྩོལ་ཞིང༌། །མུན་ཚོགས་
འཇོམས་པ་ཇི་བཞིན་འཕྲིན་ལས་ཀྱིས །སྐལ་ལྡན་གདུལ་བྱའི་རྨོངས་པ་མ་ལུས་སེལ །ཟླ་བོའི་
དངོས་དཔེ་ནི། གངས་རིའི་ཁྲོད་འདིར་མཁས་གྲུབ་མང་བྱོན་ཀྱང་། །འཇམ་དབྱངས་བླ་མ་གང་དེ་
འགྲན་ཟླ་བྲལ། །རྒྱ་མཚོ་ཆེན་པོར་རིན་ཆེན་བགྲང་ཡས་ལས། །ཡིད་བཞིན་དབང་གི་རྒྱལ་པོ་
མཚུངས་ཟླ་མེད། །མཚུངས་སྦྱོར་གྱི་དཔེ་ནི། གྲགས་པའི་མུ་ཁྱུད་ལེགས་བྲིས་ཚོགས་རྣམས་དང༌། །
འཇམ་དབྱངས་གོང་མ་མི་ཡི་བདག་པོར་གྱུར། །དབང་པོ་སྦྱིན་སྐྱེས་གཡུལ་ལས་རྒྱལ་བ་བཞིན། །
གནམ་བསྐོས་འཛམ་གླིང་དྲེགས་ལྡན་ཀུན་ལས་རྒྱལ། །རྒྱུའི་དཔེ་ནི། ཚངས་སྲས་སྐུ་མདོག་དཀར་
བས་ཟླ་གཞོན་དང༌། །མ་རིག་རྨོངས་པ་འཇོམས་པས་རྟ་བདུན་དབང༌། །དངོས་གྲུབ་འདོད་པ་འཇོ་
269

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བས་དཔག་བསམ་ལྗོན།།གསུང་དབྱངས་སྙན་པས་འཕང་འགྲོའི་རྗེས་སུ་བྱེད།།
གསུམ་པ་གཟུགས་ཅན་གྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི། དཔེ་
དང་དཔེ་ཅན་ཐ་དད་མ་ཡིན་པར་དཔེ་ཅན་དཔེའི་ངོ་བོར་བཀོད་པའི་སྙན་ཚིག་གི་ངག་དེ།གཟུགས་
ཅན་གྱི་རྒྱན་གྱི་མཚན་ཉིད་ཡིན་ཏེ། རྩ་བ་ལས། ཐ་དད་སྣང་མིན་གྱུར་པ་ཡི། །དཔེ་ཉིད་དག་ནི་
གཟུགས་ཅན་འདོད། །ཅེས་གསུངས་པའི་ཕྱིར། གཉིས་པ་། དབྱེ་ན་ཉི་ལས། བསྡུས་པའི་
གཟུགས་ཅན་ནི། རྨད་བྱུང་མཁྱེན་དཔྱོད་ལྷ་ལམ་ཡངས་པ་ནས། །ལེགས་བཤད་འོད་བརྒྱའི་དྲ་བ་
འགྱེད་པ་ཡིས། །ཐུབ་བསྟན་པད་ཚལ་སྐྱོང་ལ་ཟླ་མེད་པ། །འཇམ་དབྱངས་མི་ཡི་རྣམ་རོལ་རྟ་བདུན་
དབང་། །མ་བསྡུས་པའི་གཟུགས་ཅན་ནི།ཚད་མའི་གཞུང་བརྒྱའི་ཀཻ་ལ་ཤ་ཡི་སྤོར། །རྩོད་ངག་
དགག་སྒྲུབ་རིགས་པའི་ང་རོ་སྒྲོགས །སྨྲ་བ་ངན་པའི་རི་དྭགས་སྙེམས་འཕྲོག་། །ཕྱོགས་གླང་
གྲགས་པའི་གདོང་ལྔ་པ་དེ་བསྔགས །བསྡུས་པ་དང་མ་བསྡུས་པའི་གཟུགས་ཅན་ནི། ཀུན་
གཟིགས་ཕྱག་ན་པདྨོ་ལྷ་ཡི་དབང་། །ལྔ་རིག་མཁྱེན་དཔྱོད་འདྲེན་བྱེད་སྟོང་མངའ་ཞིང༌། །གསང་
ཆེན་རིམ་གཉིས་རྟོགས་པའི་རྩེ་བརྒྱ་ཡིས། །ཕྱི་ནང་བདུད་བཞིའི་ལྷ་མིན་ཕ་མཐར་བྱས། །མཐའ་
དག་གཟུགས་ཅན་ནི། བསླབ་གསུམ་དག་པའི་རྩ་བ་རབ་བརྟན་ཅིང༌། །མང་དུ་ཐོས་པའི་ཡལ་ག་
ཕྱོགས་བཅུར་གཡོ། །བློ་གསལ་སྐབས་གསུམ་ཚོགས་ཀྱི་དཔལ་གྱུར་པ། །འདྲེན་མཆོག་སྐལ་བཟང་
རྒྱ་མཚོ་ཡོངས་འདུའི་དབང༌། །ཆ་ཤས་གཟུགས་ཅན་ནི།མི་བཟད་མཐུ་སྟོབས་གནམ་ལྕགས་འབར་
བ་ཡིས། །བར་གཅོད་གདུག་པའི་བྲག་རི་བསྙིལ་མཛད་ཅིང༌། །མཆོག་ཐུན་དངོས་གྲུབ་སྦྲང་ཆར་
འདོད་འཇོ་བ། །བྱིན་རླབས་གཏེར་ཆེན་ཡི་དམ་གསུང་གི་ལྷ། །ཆ་ཤས་ཅན་གྱི་གཟུགས་ཅན་ནི།
སྡོམ་གསུམ་དག་པས་ཐུགས་རྒྱུད་ཡོངས་གཏམས་ཤིང༌། །ཟབ་རྒྱས་མདོ་སྔགས་ཆོས་ཚུལ་མཐའ་
ཡས་པས །ཐར་འདོད་འཇུག་པའི་ལམ་བཟང་གསལ་མཛད་པ། །ཁྱབ་བདག་རཏྣའི་མཚན་ཅན་
ནམ་མཁའི་ནོར། །ཡན་ལག་གཅིག་པའི་གཟུགས་ཅན་ནི། ཚེ་དང་ཡེ་ཤེས་དཔག་ཡས་ལྷག་པའི་ལྷ། །
དྲན་པ་ཙམ་གྱིས་འཆི་བདག་འཇིགས་འཕྲོག་ཅིང༌། །ཚེ་དཔལ་དངོས་གྲུབ་བདུད་རྩིའི་ཆུ་རྒྱུན་གྱིས །
སྐལ་ལྡན་འགྲོ་ལ་དགའ་བདེའི་དཔལ་ཡོན་སྟེར།།ལྡན་པའི་གཟུགས་ཅན་ནི།འཇམ་དཔལ་རྗེའི་
270

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
སྐུ་མཆོག་ལྷ་ལམ་ངོས། །འཇིགས་པའི་རྒྱན་དྲུག་སྐར་ཚོགས་འབུམ་ཕྲག་བཀྲ། །རབ་བརྗིད་ཞལ་གྱི་
ཆར་སྤྲིན་འཁྲིགས་པའི་ཀློང༌། །དམར་ཟླུམ་སྤྱན་གསུམ་གློག་འོད་ཞགས་པ་འཁྱུག །མི་ལྡན་པའི་
གཟུགས་ཅན་ནི།མཚོ་བྱུང་ཞལ་ཁྱིམ་ཟླ་བ་གཞོན་ནུའི་ངོས།།དཀྱུས་རིང་ཟུར་མིག་བུང་བའི་འཕུར་
ལྡིང་གཡོ། །མཆུ་སྒྲོས་ཨུཏྤལ་རྒྱས་པའི་གེ་སར་སྦུབས། །ཚེམས་དཀར་ཆུ་འཛིན་ཕྲེང་བ་ཚར་དུ་
དངར། །མི་མཉམ་པའི་གཟུགས་ཅན་ནི། ལུང་རིགས་རླབས་ཕྲེང་འོད་དཀར་འབུམ་འགྱེད་ཅིང༌། །
སྐལ་བཟང་དཔྱོད་ལྡན་ཡོངས་ཀྱི་དཔལ་གྱུར་པའི། །འཇམ་མགོན་ལེགས་གསུང་ཆུ་གཏེར་ཀུན་ཕན་
དབང༌། །སྔོན་མེད་ལེགས་པར་བཤད་པའི་གཏེར་དུ་ངེས། །ཁྱད་པར་དང་བཅས་པའི་གཟུགས་ཅན་ནི།
རིགས་སྨྲའི་གཙུག་རྒྱན་དཔལ་ལྡན་ཟླ་བ་ཡིས །ཐལ་འགྱུར་ལྟ་བའི་སྒྲོན་མེ་སྦར་བ་ན། །མཐར་
འཛིན་ལོག་སྨྲའི་སྙིང་ལ་འཇིགས་སྟེར་ཞིང༌། །ཐར་འདོད་འཇུག་ངོགས་མ་ནོར་གསལ་བར་
མཛད། །འགལ་བའི་གཟུགས་ཅན་ནི། རབ་ཡངས་ཚིག་མདའི་ལམ་དུ་མི་རྒྱུ་ཞིང༌། །འདབ་བརྒྱ་བ་
དག་ཟུམ་པར་མི་བྱེད་པའི །རྒྱལ་ཚབ་སྨྲ་བའི་ཟླ་བ་ཁྱོད་ཤར་། །ཤེར་ཕྱིན་སྦས་དོན་ལམ་བཟང་
གསལ་བར་བྱས། །རྒྱུའི་གཟུགས་ཅན་།ཤེས་བྱ་ཀུན་མཁྱེན་བསོད་ནམས་གྲགས་པའི་དཔལ། །
རྣམ་དཔྱོད་ཕ་མཐའ་བྲལ་བས་མཁྱེན་གཏེར་དབང༌། །ཕས་རྒོལ་ལོག་རྟོགས་འཇོམས་པས་ཕྱོགས་
ཀྱི་གླང༌། །བསྟན་བཅོས་ཐོགས་མེད་རྩོམ་པས་མ་ཁོལ་ཞབས །སྦྱར་བའི་གཟུགས་ཅན་ནི། ལྷན་
སྐྱེས་བདེ་བ་མཆོག་གི་ནགས་ཀླུང་ཁྲོད། །མཁའ་འགྲོའི་ཚོགས་རྣམས་དགའ་མགུ་རོལ་པའི་གནས། །
སིམ་པའི་ཚོར་བ་ཡིད་དུ་འོང་བ་ཡིས། །ལུས་ཅན་གདུང་སེལ་འདོད་པའི་རེ་བ་སྐོང༌། །དཔེ་གཟུགས་
ཅན་ནི།ལེགས་བྱས་ཆུ་གཏེར་བསྲུབས་པ་ལས་འོངས་པའི། །བརྟན་པའི་འཁོར་ལོའི་སྐུ་མཆོག་བཅུ་
གཉིས་བདག །ཀུན་ཁྱབ་གཟི་འོད་སྟོང་དུ་འབར་བ་ནི། །སྤྲིན་བྲལ་ནམ་མཁའི་མིག་དང་ཡང་དག་
མཚུངས།།ལྡོག་པ་ཅན་གྱི་གཟུགས་ཅན་ནི།གཡུལ་གྱི་དཔའ་བོ་རྣོན་པོའི་གྲི་གདེངས་ཤིང༌། །འཇམ་
དབྱངས་བླ་མ་ཤེས་རབ་རལ་གྲི་འཕྱར །ཐ་མལ་མཚོན་ཆས་འགྲོ་ལ་གདུང་བ་སྟེར །ཡེ་ཤེས་
མཚོན་གྱིས་ཟག་མེད་དགའ་བདེ་སྦྱིན། །འགོག་པའི་གཟུགས་ཅན་ནི། པཎ་ཆེན་ཕྱོགས་ལྷའི་མཁྱེན་
དཔྱོད་ཟླ་ཤེལ་ལས། །རྩོད་ངག་ཐལ་ཕྲེང་འོད་དཀར་སྤྲོས་པ་ཡིས། །ལོག་སྨྲའི་སྙིང་ལ་ཟུག་རྔུ་སྟེར་
271

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱེད་ན། །གདུང་སེལ་ཀུན་ཕན་དབང་བོར་ཇི་ལྟར་རིགས། །མཉམ་འཇོག་གཟུགས་ཅན་ནི། སངས་
རྒྱས་བསྐྱངས་ཀྱི་ལུང་རིགས་འོད་འཕྲེང་གིས། །རང་རྒྱུད་སྨྲ་བའི་དམ་བཅའི་སྣང་བ་ཀུན། །ཉམས་
ཏེ་དངོས་སྨྲའི་གནས་སུ་བཀོད་གྱུར་པ། །ཕྱི་རྒོལ་རང་གི་ཁས་བླངས་འགལ་བས་ཀྱང༌། །གཟུགས་
ཅན་གྱི་གཟུགས་ཅན་ནི། ཚོགས་གཉིས་ཆུ་གཏེར་ཀུན་བཟོད་ལས་འཁྲུངས་པའི །ཚངས་སྲས་སྐུ་
མཆོག་ཟླ་ཤེལ་ཡོངས་འདུའི་དབང༌། །འཕྲིན་ལས་བསིལ་ཟེར་ལོ་འདབ་རྣམ་བཀྲ་བ །བློ་གསལ་
གཉིས་སྐྱེས་འཆི་མེད་དགའ་བའི་དཔྱིད། །བསྙོན་དོར་གྱི་གཟུགས་ཅན་ནི། དཀར་གསལ་འོད་སྟོང་
འཚེར་འདི་དབྱངས་ཅན་སྐུ། །མ་ཡིན་ཉི་འོད་འཁྱུག་པའི་གངས་ཀྱི་རི། །མཚར་སྡུག་ཁ་དོག་རྣམ་
པར་བཀྲ་བ་འདི། །ལྷ་རྫས་ན་བཟའ་མ་ཡིན་དབང་པོའི་གཞུ། །
བཞི་པ་གསལ་བྱེད་ཀྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི། རིགས་
སོགས་བརྗོད་པའི་ཚིག་ཐོག་མཐའ་བར་གསུམ་གང་རུང་ན་གནས་པས།ཚིགས་བཅད་དེའི་ངག་
ཀུན་ལ་ཕན་པའི་རྒྱན་དེ། གསལ་བྱེད་ཀྱི་རྒྱན་གྱི་མཚན་ཉིད་ཡིན་ཏེ།རྩ་བར། རིགས་དང་བྱ་བ་
ཡོན་ཏན་རྫས། །ཚིག་གཅིག་ལ་ནི་གནས་པ་ཡིས། །གལ་ཏེ་ངག་ཀུན་ལ་ཕན་ན། །དེ་ནི་གསལ་བྱེད་
དུ་བརྗོད་དཔེར། །ཞེས་གསུངས་པའི་ཕྱིར། གཉིས་པ་ལ་ལྔ་ཡོད་པའི་དང་པོ་གནས་གསུམ་གྱི་
གསལ་བྱེད་ལས།རིགས་བརྗོད་པ་ཐོག་མའི་གསལ་བྱེད་ནི། ཡིད་བཞིན་འཁོར་ལོ་དུས་གསུམ་
རྒྱལ་བའི་ཡུམ། །ཡིད་འོང་ཞི་འཛུམ་འོད་དཀར་འབུམ་འཕྲོ་ཞིང༌། །བརྒྱད་གཉིས་ལང་ཚོའི་དཔལ་
གྱིས་མངོན་སྒེག་པ།།སྐལ་བཟང་གདུལ་བྱའི་མིག་གི་བདུད་རྩིར་གྱུར།།བྱ་བ་ཐོག་གསལ་ནི།རྒྱས་
པར་བྱེད་རྟ་ལྗང་འོད་ཟེར་གྱིས། །པདྨོའི་ཚོགས་དང་ཟླ་བས་ཀུན་དའི་ཚལ། །ཆུ་འཛིན་བཅུད་
ཀྱིས་ཉལ་འགྲོའི་ཚོགས་རྣམས་དང༌། །ཟུར་ཕུད་ལྔ་བས་གདུལ་བྱའི་བློ་གྲོས་སྟོབས །ཡོན་ཏན་
ཐོག་གསལ་ནི། རྣམ་པར་མཛེས་སོ་འཆི་མེད་ཚོགས་ཀྱི་མགུལ། །རིན་ཆེན་དོ་ཤལ་ཚར་དུ་དངར་
བས་། །མང་ཐོས་ལྡན་པའི་མཁས་དབང་རྣམས་ཀྱི་མགྲིན། །ལེགས་བཤད་ང་རོ་སྒྲོགས་པའི་
དབྱངས་ཀྱིས་སོ །རྫས་ཐོག་གསལ་ནི། གྲགས་པའི་མུ་ཁྱུད་རྩེ་བརྒྱ་གདེངས་པ་ཡིས། །ས་འཛིན་
ཕྲེང་བ་ཀུན་གྱི་བགྲོད་པ་བཅོམ། །དྲེགས་ལྡན་ལྷ་མིན་གཡུལ་ཕམ་བྱས་ཏེ། །འཆི་མེད་དཔུང་
272

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཚོགས་རྒྱལ་བའི་རྒྱལ་མཚན་བསྒྲེངས། །རིགས་བར་གསལ་ནི།ཇི་ལྟ་ཇི་སྙེད་ཤེས་བྱའི་གནས་ཚུལ་
ཀུན།།ཅིག་ཅར་གཟིགས་པའི་ཐུགས་མངའ་ཤཱཀྱའི་ཏོག །མཁའ་མཉམ་འགྲོ་ལ་བུ་གཅིག་ལྟར་བརྩེ་
བས། །གང་འཚམས་བཅུ་གཉིས་མཛད་པ་ཅི་ཡང་སྟོན། །བྱ་བ་བར་གསལ་ནི། རབ་དཀར་འདབ་
བརྒྱ་བཞད་པའི་ཀུ་མུད་ཚལ། །ལྷ་ལམ་བའི་བདེ་འབྱུང་གཙུག་རྒྱན་གྱིས། །རྣམ་པར་འབྱེད་དོ་
མདོ་རྒྱུད་གཞུང་བརྒྱའི་གནད། །དཔྱོད་ལྡན་མཁས་པའི་རྣམ་འབྱེད་བློ་གྲོས་ཀྱིས །རིགས་མཐའ་
གསལ་ནི།ཡིད་འཕྲོག་པད་དཀར་རྒྱས་པའི་གེ་སར་སྟེང༌། །འཇོ་སྒེག་ཙོག་པུའི་སྟབས་ཀྱིས་ལེགས་
བཞུགས་ཤིང་། །རྒྱུ་སྐར་བདག་པོ་ཐོར་ཅོག་རྒྱན་དུ་འཆིང་།།མི་ཟད་ངག་གི་དཔལ་སྟེར་མཚོ་བྱུང་མ།།
བྱ་བ་མཐའ་གསལ་ནི། བཅུ་གཉིས་བདག་པོའི་གཟི་ཡིས་ཆུ་སྐྱེས་ཚལ །ཤར་གྱི་ཐིག་
ལེའི་འོད་ཀྱིས་ཆུ་གཏེར་ཚོགས། །པད་དཀར་འཆང་པའི་ལྷུན་གྲུབ་འཕྲིན་ལས་ཀྱིས། །གངས་ཅན་
འགྲོ་བའི་ཕན་བདེ་རྒྱས་པར་བྱེད། །ཕྲེང་བའི་གསལ་བྱེད་ནི། སྐྱེད་མོའི་ཚལ་ལས་འདམ་སྐྱེས་
གཞོན་ནུ་དང༌། །འདབ་སྟོང་རྒྱས་པའི་སྦུབས་ལས་སྦྲང་རྩིའི་བཅུད། །དེ་ལས་མངར་བའི་རོ་དང་དེ་
ལས་ཀྱང༌། །བུང་བའི་ཁྱུ་ཚོགས་ཚིམ་པའི་བདེ་བ་འབྱུང༌། །འགལ་དོན་གྱི་གསལ་བྱེད་ནི། མཁྱེན་
གཏེར་བསྟན་པའི་སྒྲོན་མེའི་ཞལ་སྒོ་ལས །ཟབ་རྒྱས་ལེགས་བཤད་དགའ་སྟོན་འགྱེད་པ་ཡིས། །
ཡིད་སྲུབས་སྡེ་བཅས་སྙིང་ལ་ཟུག་རྔུ་སྟེར། །བློ་གསལ་གཞོན་ནུ་དགའ་བདེའི་དཔལ་གྱིས་ཚིམ། །
ཡད་གྲུབས
དོན་གཅིག་གི་གསལ་བྱེད་ནི། ནོར་འཛིན་དཀྱིལ་འཁོར་མརྒད་མདོག་འཆང་ཞིང༌། །འབྲུག་སྒྲ་དང་
བཅས་ཆར་གྱི་ཟིམ་བུ་གཡོ། །དཔྱིད་ཀྱི་ཕོ་ཉ་དགའ་བའི་མགྲིན་གླུ་ལེན། །ཀྱེ་མ་ཡིད་འོང་དུས་འདི་
ཀུན་དགའི་དཔྱིད། །སྦྱར་བའི་གསལ་བྱེད་ནི། གསང་ཆེན་རིམ་གཉིས་རྣལ་འབྱོར་མཐར་ཕྱིན་ཅིང༌། །
ལས་བཞིར་དབང་བསྒྱུར་སྲིད་གསུམ་ཟིལ་གྱིས་གནོན། །པད་མ་ཐོད་ཕྲེང་རྔ་ཡབ་སྲིན་པོའི་གླིང་། །
མི་བསྐྱོད་རྡོ་རྗེ་གངས་ཅན་འགྲོ་བའི་དཔལ།།
ལྔ་པ་བསྐོར་བའི་རྒྱན་ལ་མཚན་ཉིད་དང༌། དཔེར་བརྗོད་གཉིས་ལས། དང་པོ་ནི། ཚིག་
སྦྱོར་དེའི་ཐོག་མཐའ་བར་གསུམ་གང་དུ་ཚིག་དོན་གང་རུང་ངམ་གཉིས་ཀ་བཟློས་ཏེ་བསྐོར་ཡང་
ཚིག་དོན་ཐ་དད་དུ་འགྱུར་བའི་ངག་དེ།བསྐོར་བའི་རྒྱན་གྱི་མཚན་ཉིད་ཡིན་ཏེ། རྩ་བར། གསལ་
273

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱེད་ཀྱི་ནི་གནས་ཉིད་དུ། །དོན་བསྐོར་དང་ནི་ཚིག་སྐོར་དང༌། །ཞེས་སོགས་གསུངས་པའི་ཕྱིར།
གཉིས་པ་ལ་གསུམ་ལས དོན་བསྐོར་བ་ནི། ཚངས་སྲས་དགྱེས་བཞད་ཀུན་གཟིགས་ལྔ་པ་ཆེས། །
ངག་དབང་ལྷ་མོ་བསྙེན་ཅིང་བསྒྲུབས་པ་ལས། །མཚོ་བྱུང་རང་ཉིད་ཁྱོད་ཀྱི་མགྲིན་ཞུགས་ནས། །
དབྱངས་ཅན་དགྱེས་པའི་གླུ་དབྱངས་སྤེལ་བར་ངེས། །ཚིག་བསྐོར་བ་ནི། འདོད་དགུའི་དཔལ་སྟེར
དཔག་བསམ་དབང་པོ་ཡིས། །སུམ་རྩེན་ཡོངས་འདུའི་དགའ་ཚལ་རྣམ་པར་མཛེས །མཁས་གྲུབ་
སྐྱེས་བུ་བགྲང་ལས་འདས་པ་ཡིས །འཕགས་ཡུལ་གངས་ཅན་ཡུལ་ལྗོངས་རྣམ་པར་མཛེས། །ཚིག་
དོན་གཉིས་ཀ་ལ་བསྐོར་བ་ནི།འཇམ་དཔལ་སྙིང་པོས་རྒྱལ་བའི་དགོངས་པའི་གནད། །མཐའ་བྲལ་
ལྟ་བའི་ཡང་རྩེ་གསལ་བར་བསྒྲགས། །དེ་ཚེ་ས་ལུགས་འཛིན་པའི་མཁས་དབང་འགས། །ལྟར་སྣང་
སུན་འབྱིན་དག་ཀྱང་གསལ་བར་བསྒྲགས།།
དྲུག་པ་འགོག་པའི་རྒྱན་ལ་མཚན་ཉིད་དང་དབྱེ་བ་གཉིས། དང་པོ་ནི། དགག་བྱའི་ཡུལ་
གང་ཡང་རུང་བ་ཐབས་སྣ་ཚོགས་ཀྱིས་འགོག་པའི་ཚིག་གི་སྦྱོར་བ་དེ། འགོག་རྒྱན་གྱི་མཚན་ཉིད་
ཡིན་ཏེ། མེ་ལོང་ལས། དགག་པ་བརྗོད་པ་འགོག་པ་སྟེ། །ཞེས་གསུངས་པའི་ཕྱིར། གཉིས་པ་ལ་
དབྱེ་ན་ཉེར་གསུམ་ལས། འདས་པ་འགོག་པ་ནི། གྲུབ་རིགས་གཙུག་རྒྱན་བཞད་པའི་རྡོ་རྗེ་ཡིས། །
ཚེ་གཅིག་ཟུང་འཇུག་མངོན་དུ་མཛད་པ་རྫུན། །འོན་ཀྱང་བྱང་ཆེན་བགྲོད་པའི་ཉེ་ལམ་མཆོག །
གསང་ཆེན་ཆོས་ཀྱི་ནུས་མཐུ་བསམ་མི་ཁྱབ། །ད་ལྟ་བ་འགོག་པ་ནི། ཟླ་བའི་སྲིང་མོ་ཁྱོད་ཀྱི་ཕྱག་
ཟུང་གིས །བཻཌཱུར་རྒྱུད་མང་འཁྲོལ་འདིའི་དགོས་པ་གང༌། །འགྲོ་ཀུན་རྣ་བར་འཇེབས་པའི་གསུང་
དབྱངས་ཀྱིས། །ཟབ་རྒྱས་དམ་ཆོས་སྟོན་ལས་ལྷག་པ་ཅི །མ་འོངས་པ་འགོག་པ་ནི།ཀྭ་ཡེ་གྲོགས་
ཁྱོད་ན་ཚོད་གཞོན་པའི་དུས། །ཐོས་བསམ་མི་བྱེད་གྱི་ནར་སྡོད་པ་འདིས། །སླད་ནས་མཁས་མང་
ཚོགས་པའི་གྲལ་དབུས་སུ། །བཞིན་རས་བདུད་རྩིའི་རྒྱུན་གྱིས་བཀྲུ་བར་ངེས། །ཆོས་འགོག་པ་ནི
གསང་འཛིན་ལག་ན་རྡོ་རྗེ་གང་གི་ཐུགས། །ཚད་མེད་སྙིང་རྗེས་བཅིང་བ་མི་བདེན་ནམ། །གལ་ཏེ་
ངེས་ན་མི་བཟད་མཐུ་སྟོབས་ཀྱིས །མ་རུངས་བདུད་སྡེའི་ཀླད་པ་ཅི་ཕྱིར་འགེམས །ཆོས་ཅན་
འགོག་པ་ནི། གྲུབ་མཆོག་ཐོས་པ་དགའ་ཡིས་མར་སྟོན་རྗེ། །དཔག་ཡས་དཀའ་བས་བསྟེན་ཚུལ་
274

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
བརྗོད་ལས་འདས། །གང་དེའི་གཏམ་ཙམ་རྣ་བར་སོན་པ་ལས། །བདག་ཅག་མངོན་སུམ་ཡུལ་དུ་
གྱུར་མ་ལགས། །རྒྱུ་འགོག་པ་ནི།རྣོ་ངར་མཚོན་ཆ་གདེངས་པའི་བདུད་རིགས་དམག །བྱེ་བ་བརྒྱ་
ཕྲག་དག་གིས་བསྐོར་བྱས་ཀྱང༌། །ཟས་གཙང་སྲས་དེའི་རབ་ཞི་བྱམས་པའི་ཐུགས །ཆགས་སྡང་དྲི་
མ་སྤངས་ཕྱིར་འཇིགས་དང་བྲལ། །འབྲས་བུ་འགོག་པ་ནི། བཅས་དང་རང་བཞིན་ཉེས་ལྟུང་ཁུར་
གྱིས་ལྕི། །མི་བཟད་ངན་འགྲོའི་གདུང་བ་བཟོད་ཐབས་བྲལ །དུས་ཀྱི་ཕོ་ཉ་ནམ་འོང་ཆ་མེད་པ། །
མཐོང་ཡང་སྙིང་རྩ་མི་འདར་འདི་ཅི་ཞིག །རྗེས་གནང་གིས་འགོག་པ་ནི། སྐྱེ་དགུའི་སྙིང་ལ་ཀུན
དགའི་དཔལ་སྟེར་བའི། །དབྱར་གྱི་དུས་ཁྱོད་གཞན་དུ་བཞུད་རུང་གི །བུང་བའི་ཚོགས་རྣམས་ཁ་
ཟས་དང་བྲལ་བས། །བཀྲེས་བཞིན་ཡུན་རིང་འཚོ་སྙམ་དོགས་མི་འཚལ། །དབང་གི་འགོག་པ་ནི།
བློ་བཟང་གྲགས་ཁྱོད་དགའ་ལྡན་བྱོན་གྱུར་ན། །མི་ཕམ་རྒྱལ་བའི་དབང་པོ་དགྱེས་འགྱུར་ཞིང་། །
ཁྱོད་ཀྱི་བསྟན་ཡང་ཉམས་པར་མི་འགྱུར་མོད། །འོན་ཀྱང་བདག་ཅག་གདུལ་བྱའི་མགོན་དུ་
བཞུགས། །མ་གུས་པས་འགོག་པ་ནི། ཁོ་བོ་ཐོས་དོན་སྒྲུབ་ལ་གཞོལ་བས་མགུ། །ཐ་སྙད་ཚིག་སྐམ་
སྨྲ་བས་དེ་ལྟ་མིན། །གུས་སློབ་ཁྱོད་ནི་གང་མོས་དེ་བཞིན་འཚལ། །རང་གི་མོས་པའི་གནས་སྐབས་
བརྗོད་པ་ལགས། །ཤིས་བརྗོད་ཀྱིས་འགོག་པ་ནི། དག་བའི་སར་གནས་སེམས་དཔའ་ཆེན་པོ་
རྣམས། །ཞི་བར་བཞེད་ན་དགོངས་བཞིན་འགྲུབ་གྱུར་ཅིག །སླད་ནས་གྲངས་མེད་རྒྱལ་བའི་ཚངས་
དབྱངས་ཀྱིས། །འགོག་ལས་སློང་བའི་རྐྱེན་དག་མི་འབྱུང་ཤོག །རྩུབ་མོས་འགོག་པ་ནི། ཟླ་བའི་
ཞབས་ཁྱོད་ཞིང་གཞན་གཤེགས་བཞེད་ན། །བཀའ་བཞིན་བསྒྲུབ་པའི་བུ་སློབ་གཞན་འགའ་
འཚོལ། །ཁྱོད་ཀྱི་གསུང་ལས་སྐྱེས་པའི་སློབ་འབངས་ཚོགས། །མྱ་ངན་གདུང་བས་སྲོག་དང་འབྲལ་
བར་ངེས། །གྲོགས་ཀྱིས་འགོག་པ་ནི། པད་འབྱུང་ཁྱོད་ནི་རྔ་ཡབ་གླིང་ཕྲན་དུ། །སྲིན་པོ་འདུལ་ཕྱིར་
མྱུར་དུ་གཤེགས་པར་མཛོད། །སླད་ནས་བོད་འབངས་མྱ་ངན་གྱིས་གདུང་བའི །སྨྲེ་སྔགས་ཀུ་ཅོ་
འགྲོ་དོན་གེགས་སུ་འགྱུར། །འབད་པས་འགོག་པ་ནི། རྣམ་རིག་སྨྲ་རྣམས་དགྱེས་ཕྱིར་སེམས་ཙམ་
ལུགས། །འབད་པས་བསྟོད་པར་འདོད་ཀྱང་ཐལ་འགྱུར་བས། །བདེན་དངོས་འགོག་བྱེད་རིགས་
པས་ཡིད་འཕྲོག་སྟེ། །བསྟོད་ཚིག་འགའ་ཟུང་ཐལ་ལ་ཅི་ཞིག་བྱ། །གཞན་དབང་གིས་འགོག་པ་ནི།
275

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཁྱིམ་གྱི་འཆིང་བ་སྤེལ་བའི་སྐྱེ་བོ་དག །དཀར་མིན་ལས་ཀྱིས་མི་ཚེ་གཟང་པའི་གྲོས། །རྭ་གདེངས་
ཉི་མའི་སྲས་པོར་བ་གྱིས །བདག་ཀྱང་དེ་དང་མཚུངས་པ་ཉིད་དུ་སྨྲ། །ཐབས་ཀྱིས་འགོག་པ་ནི།
འོད་སྟོང་བཀྲ་བའི་རྟ་བདུན་དབང་པོ་ཁྱོད། །གླིང་གཞན་མཁའ་རུ་གཤེགས་ན་དེ་བཞིན་མཛོད། །
རྐང་དྲུག་ཚོགས་རྣམས་རྩེ་དགས་རོལ་བའི་སླད། །འདབ་བརྒྱའི་གེ་སར་རྒྱུན་དུ་བཞད་པ་སྩོལ །ཁྲོ་
བས་འགོག་པ་ནི། གྲོགས་ཁྱོད་ཆོས་གྲྭར་ཐོས་བསམ་མི་བྱེད་པར། །ཐག་རིང་དབེན་པའི་རི་ལ་འགྲོ་
ཞེས་པའི། །གཏམ་དེ་སྨྲས་ཟིན་ད་ནི་མ་སོང་ཡང༌། །བདག་གི་སྙིང་ལ་སོང་དང་ཁྱད་པར་ཅི། །མྱ་
ངན་གྱིས་འགོག་པ་ནི།ཅི་ཡང་མི་རྟོག་བློ་རབ་སྒོམ་ཆེན་འགའ། །ལུས་ངག་དགེ་བའི་ལས་ལ་བརྩོན་
མིན་པ། །གནས་ལུགས་ཟབ་མོའི་དོན་ཡང་མ་བསྒོམས་པར། །དུད་འགྲོའི་རྒྱུ་ལ་གཞོལ་བ་ཡི་རེ་
མུག །འགྱོད་པས་འགོག་པ་། སྙིགས་དུས་འཇམ་མགོན་རིང་ལུགས་སྤེལ་བའི་ཆེད། །རྒྱ་ཆེན་
གཞུང་ལ་བསླབ་སྦྱང་མ་ནུས་པར། །བློ་ཐུགས་ཆེ་སྒྲོབ་འདུ་འཛི་ལང་ལོང་གིས། །ངལ་མེད་གཡེང་
བའི་ངང་ལ་ལོ་འགའ་ཐལ །ཐེ་ཚོམ་གྱིས་འགོག་པ་ནི། གཟི་བྱིན་འབར་འདི་ཐུབ་དབང་གཟུགས་
སྐུ་འམ། །ཡང་ན་སྤྲིན་བྲལ་བཅུ་གཉིས་བདག་པོ་སྟེ། །གསལ་མཛེས་མཚན་དང་དཔེ་བྱད་རྣམ་བཀྲ་
བས། །ཚ་ཟེར་ཅན་གྱི་དཀྱིལ་འཁོར་མིན་པར་ངེས། །སྦྱར་བའི་འགོག་པ་ནི། འདོད་དགུའི་དཔལ་
སྟེར་སྐྱེ་འགྲོའི་གདུང་བ་སེལ། །དྲེགས་ལྡན་རལ་བའི་རྩེ་ན་མངོན་མཐོ་བ། །མཆོག་གསུམ་དབང་གི་
རྒྱལ་པོ་ཡོད་བཞིན་དུ། །ལག་འགྲོའི་གཙུག་རྒྱན་ནོར་བུས་ཅི་ཞིག་བྱ། །དོན་གཞན་འགོག་པ་ནི།བློ་
བཟང་རྒྱལ་བའི་དྲི་མེད་མཁྱེན་དཔྱོད་ཀྱིས། །མདོ་རྒྱུད་དཀའ་གནད་ཅིག་ཅར་དཀྲོལ་བ་མཚར། །
འོན་ཀྱང་སྣང་བྱེད་བདག་པོའི་འོད་རྣོན་གྱིས། །པདྨོའི་འདབ་བརྒྱ་མི་བཞད་རང་དབང་བྲལ། །རྒྱུས་
འགོག་པ་ནི། སྙིང་རྗེའི་རང་གཟུགས་འཛིན་བདག་པོ་ཁྱོད། །གངས་ལྗོངས་འགྲོ་ལ་བཀའ་དྲིན་
ཕུལ་བྱུང་མོད། །ཁྱོད་ནི་མཁའ་མཉམ་འགྲོ་བ་ཡོངས་ཀྱི་མགོན། །ཡིན་ཕྱིར་བསྟོད་བསྔགས་སྒྲ་
དབྱངས་ཅི་ལ་སྒྲོག།
བདུན་པ། དོན་གཞན་བཀོད་པའི་རྒྱན་ལ་མཚན་ཉིད་དང༌། དབྱེ་བ་གཉིས། དང་པོ་ནི།
བརྗོད་འདོད་ཀྱི་དངོས་པོ་འགའ་ཞིག་བསྒྲུབ་བྱ་ལྟར་བཀོད་ནས་རྗེས་སུ་སྒྲུབ་བྱེད་ནུས་ལྡན་གཞན་
276

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
བཀོད་པའི་ངག་དེ། དོན་གཞན་བཀོད་པའི་རྒྱན་གྱི་མཚན་ཉིད་ཡིན་ཏེ། རྩ་བར། གང་ཞིག་དངོས་
འགའ་རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན། །དངོས་པོ་གཞན་དག་འགོད་པ་དེ། །ཞེས་
གསུངས་པའི་ཕྱིར། གཉིས་པ་ལ་དབྱེ་ན་བརྒྱད་ལས། ཀུན་ཁྱབ་ཀྱི་དོན་གཞན་བཀོད་པ་ནི། འདབ་
བརྒྱའི་བཅུད་རྣམས་རྐང་དྲུག་ཚོགས་དག་གིས། །བསགས་ཀྱང་གཞན་གྱིས་སྤྱོད་ལ་སུ་ཡིས་འགོང༌། །
འབད་པས་བསགས་པའི་སྲིད་འབྱོར་མཐའ་དག་ཀྱང༌། །གཏན་དུ་དབང་བྱར་མེད་པ་ངང་གི་
གཤིས། །ཁྱད་པར་དང་བཅས་པའི་དོན་གཞན་བཀོད་པ་།མཁས་པས་ལེགས་བཤད་དགའ་སྟོན་
འབྱེད་པ་ན། །དཔྱོད་ལྡན་ཚོགས་རྣམས་དགའ་བའི་འཛུམ་ཕྲེང་སྟོན། །གཉིས་སྐྱེས་དབང་པོའི་
དཀྱིལ་འཁོར་ཤར་བ་ན། །སེམས་མེད་ཀུནྡ་དག་ཀྱང་བཞད་མིན་ནམ། །སྦྱར་བའི་དོན་གཞན་
བཀོད་པ་ནི། འཇམ་དཔལ་དབྱངས་དངོས་ཡབ་རྗེ་དཱི་པཾ་མཚན། །སྨྲ་མཁས་ཡོངས་ཀྱི་ཟུར་ཕུད་རྩེ་
ན་མཛེས།།བསྔགས་འོས་ཡོན་ཏན་ལྡན་པའི་སྐྱེས་མཆོག་ནི། །གཙུག་གིས་མི་མཆོད་བློ་ལྡན་དེ་གང་
ཞིག །འགལ་བའི་དོན་གཞན་བཀོད་པ་ནི། མཐོ་རིས་ཕུན་ཚོགས་ཡིད་བརྟན་བྲལ་ན་ཡང༌། །སྲེད་
ལྡན་སྐྱེ་བོའི་ཡིད་དབང་འཕྲོག་པར་ནུས། །གློག་འོད་སྐད་ཅིག་ཙམ་ལས་མི་སྡོད་ཀྱང༌། །སྣ་ཚོགས་
གཟུགས་ཀྱི་སྣང་བ་གསལ་བར་བྱེད། །འོས་མིན་གྱི་དོན་གཞན་བཀོད་པ་ནི། ཟས་གཙང་སྲས་པོའི
དྲུག་ཅུའི་གསུང་དབྱངས་ཀྱིས། །མེ་ཏོག་མདའ་ཅན་སྙིང་ལ་ཟུག་རྔུ་སྟེར།།ཚེ་རབས་མང་པོར་དཀར་
མིན་བསམ་སྦྱོར་ལ། །གོམས་པའི་མི་བསྲུན་སྐྱེ་བོའི་ངང་ཚུལ་ཉིད། །འོས་པའི་དོན་གཞན་བཀོད་པ་ནི
ཆོས་ཀྱི་གྲགས་པའི་རྩོད་ངག་ལུང་རིགས་ཀྱིས།།མུ་སྟེགས་ཚོགས་རྣམས་སྨྲ་བའི་སྤོབས་པ་བཅོམ།།
དྲི་མ་མེད་པའི་རིགས་ཚུལ་བརྒྱ་ཕྲག་གིས། །དམ་བཅའ་རྩད་ནས་བཤིག་པས་མ་ཡིན་ནམ། །འོས་
པ་དང་མི་འོས་པའི་དོན་གཞན་བཀོད་པ་ནི། ལེགས་བཤད་གཏམ་གྱིས་བློ་གྲོས་ལྡན་པ་རྣམས །
དགྱེས་པར་འགྱུར་གྱི་བླུན་པོ་དེ་ལྟ་མིན། །གེ་སར་བཅུད་ཀྱི་བུང་བའི་ཁྱུ་ཚོགས་རྣམས། །མགུ་ཡིས་
འབྱུང་བྱའི་ཚོགས་ཀྱིས་འདོད་དམ་ཅི། །མི་འོས་ཤིང་འོས་པའི་དོན་གཞན་བཀོད་པ་ནི། རང་རྒྱུད་སྨྲ་
རྣམས་ཐལ་འགྱུར་གྲུབ་མཐའ་ལ །རྒོལ་བར་བྱེད་ན་དངོས་སྨྲ་ཅིས་མི་རྒོལ། །བདེན་དངོས་མེད་
པར་སྨྲ་བཞིན་སུན་འབྱིན་ན། །དབུ་མའི་ལུགས་ལས་ལྡོག་རྣམས་ལྟ་ཅི་སྨོས། །
277

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བརྒྱད་པ་ལྡོག་པ་ཅན་གྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི། སྒྲས་
ཟིན་པའམ་དོན་གྱི་ཤུགས་ལས་དཔེ་དོན་གཉིས་རྒྱུ་མཚན་འགའ་ཞིག་གིས་མཚུངས་པར་སྔོན་དུ་
བརྗོད་ནས། འགའ་ཞིག་གིས་ལྡོག་པར་རྗེས་སུ་བརྗོད་པའི་ངག་དེ།ལྡོག་པ་ཅན་གྱི་རྒྱན་གྱི་མཚན་
ཉིད་ཡིན་ཏེ། རྩ་བར། སྒྲ་འཇུག་པ་འམ་རྟོགས་པ་ཡིས། །དངོས་པོ་གཉིས་ནི་མཚུངས་གྱུར་པ། །དེ་
ཡི་དབྱེ་བ་བརྗོད་པ་གང༌། །ཞེས་གསུངས་པའི་ཕྱིར གཉིས་པ་ལ་དབྱེ་ན་བཅུ་ལས།གཅིག་གི་ལྡོག་
པ་ཅན་ནི། བརྡ་སྤྲོད་གཞུང་ལུགས་རྒྱ་མཚོའི་མཐར་སོན་ཅིང༌། །སྡེབ་ལེགས་སྙན་ཚིག་སྤེལ་ལ་
ཐོགས་མེད་པས། །ཀུན་མཁྱེན་ལྔ་པ་དནྜིར་མཚུངས་གྱུར་ཀྱང༌། །བསླབ་གསུམ་ངུར་སྨྲིག་འཆང་
བས་རྣམ་པར་དབྱེ། །གཉིས་ཀྱིས་ལྡོག་པ་ཅན་ནི།ཡབ་གཅིག་མཁྱེན་གཏེར་དབང་དང་ནམ་མཁའི་
མིག།འགྲོ་བའི་མུན་སེལ་གཟི་འོད་འབར་བ་སྟེ།།ཉིན་བྱེད་འོད་གདུང་བསྐྱེད་མེ་དང་མཚུངས
ཁྱོད་ནི་གཅིག་ཏུ་འགྲོ་བའི་ཕན་བདེའི་དཔྱིད། །སྦྱར་བའི་ལྡོག་པ་ཅན་ནི། རྒྱལ་ཡུམ་མཚོ་བྱུང་མ་
དང་རྒྱུ་སྐར་བདག །གཉིས་སྐྱེས་མགོན་གྱུར་སྟོང་བའི་དབྱིངས་སུ་རོལ། །ཚངས་སྲས་རྣམ་ཀུན་
མཁྱེན་པའི་ཡེ་ཤེས་ལྡན། །ཆུ་ཤེལ་དབང་པོ་སེམས་མེད་བེམ་པོའི་ཆོས། །འགོག་པ་ཅན་གྱི་ལྡོག་པ་ནི
དཀར་གསལ་མདངས་འཛིན་འོད་ཀྱི་དྲ་བ་ཅན། །སྐྱེ་དགུའི་གདུང་བ་སེལ་བར་བྱེད་མོད་ཀྱང༌། །
འཕེལ་གྲིབ་ལྡན་པའི་རི་བོང་མཚན་མ་ཅན། །ཚངས་པའི་བུ་མོའི་ཞལ་གྱི་དོ་ཟླ་མིན།།གཏན་ཚིགས་
ཀྱི་ལྡོག་པ་ཅན་ནི། ཆ་ཤས་ཡོངས་རྫོགས་གཟི་འོད་འབུམ་དུ་སྤྲོ། །མ་ལུས་འགྲོ་བའི་མུན་པ་སེལ་
བྱེད་ཀྱང༌། །གང་འཚམས་དམ་ཆོས་སྟོན་པར་མི་ནུས་ཕྱིར། །རྟ་ལྗང་དབང་པོ་ཤཱཀྱའི་ཏོག་ལས་
དམན། །རྟེན་གྱི་ལྡོག་པ་ཅན་ནི། ཀུན་གསལ་ངོས་སུ་རྒྱུ་བའི་མཁའ་ནོར་དང༌། །མཁྱེན་གཏེར་ཟུར་
ཕུད་ལྔ་པའི་གཟུགས་སྐུ་ཟུང་། །འབྱེད་བྱེད་རྟ་བདུན་མེ་ཤེལ་ཁམས་ལས་གྲུབ །ཁྱོད་སྐུ་སྒྲིབ་བྲལ་
ཡེ་ཤེས་རང་མདངས་ཉིད། །དཔེ་ཅན་ལྷག་པའི་ལྡོག་པ་ཅན་ནི། ན་ཀྲའི་གྲོང་ཁྱེར་བརྩེ་བའི་སེམས་
བྲལ་ཞིང༌། །རྣམ་མང་ཤེས་བྱ་འཇལ་བའི་བློ་ཡིས་དབེན། །རྣམ་འདྲེན་ཐུགས་མཆོག་བདེན་གཉིས་
གནས་ཚུལ་ཀུན། །ཅིག་ཅར་གཟིགས་ཤིང་ཚད་མེད་སྙིང་རྗེས་བཅིངས། །མཚུངས་ཆོས་དང་འབྱེད་
བྱེད་གཉིས་ཀ་སྒྲས་ཟིན་པའི་ལྡོག་པ་ཅན་ནི།སུམ་རྩེན་གནས་དང་རྨད་བྱུང་བདེ་ལྡན་ཞིང༌། །བཀོད་
278

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
པ་ཕུན་ཚོགས་དཔལ་འབྱོར་རྒྱས་པ་སྟེ། །སྐབས་གསུམ་ཕོ་བྲང་ལྷ་རྣམས་རོལ་བའི་གནས། །ཞིང་
དེར་རྒྱལ་སྲས་དཔའ་བོའི་ཚོགས་རྣམས་རྒྱུ །མཚུངས་ཆོས་ཤུགས་དང་འབྱེད་བྱེད་སྒྲས་ཟིན་པའི་
ལྡོག་པ་ཅན་ནི། ལྔ་རིག་པཎ་ཆེན་མཁས་མང་འདུས་པའི་རྒྱན །བསིལ་ཟེར་དབང་པོ་འཆི་མེད་
ལམ་གྱི་རྒྱན། །འདུས་ཚོགས་ཡོན་ཏན་ཁུར་གྱིས་ལྕི་བ་ཅན། །ཀུན་གསལ་ཆུ་འཛིན་ལང་ལོང་
འཁྲིགས་པ་ཅན། །རིགས་མཐུན་ལྡོག་པ་ཅན་ནི། ཟླ་བའི་འོད་ཀྱིས་བསིལ་བར་མི་ནུས་ཤིང༌།།བུད་
ཤིང་ཚོགས་པས་ལྷག་པར་འཕེལ་མིན་པ། །ཚུལ་མིན་ཡིད་བྱེད་ལས་བྱུང་ཁྲོ་བའི་མེ། །སྐྱེ་འགྲོ་དག་
ལ་མི་བཟད་གདུང་བ་བསྐྱེད། །
དགུ་པ་སྲིད་པ་ཅན་གྱི་རྒྱན་ལ་མཚན་ཉིད་དང་དབྱེ་བ་གཉིས། དང་པོ་ནི། འཇིག་རྟེན་
གྲགས་པའི་རྒྱུ་བཟློག་ནས་མ་གྲགས་པའི་རྒྱུ་ཅུང་ཟད་དམ།གྲགས་མ་གྲགས་གང་ལའང་མ་ལྟོས་པ་
རང་གི་ངོ་བོ་སྲིད་ཙམ་སྟོན་པའི་ངག་།སྲིད་པ་ཅན་གྱི་རྒྱན་གྱི་མཚན་ཉིད་ཡིན་ཏེ།རྩ་བར།རབ་ཏུ་
གྲགས་པའི་རྒྱུ་བཟློག་ནས། གང་ཞིག་རྒྱུ་གཞན་ཅུང་ཟད་ཙམ། །གང་དུ་རང་གི་ངོ་བོ་ཉིད། །སྟོན་པ་
དེ་ནི་སྲིད་པ་ཅན། །ཞེས་གསུངས་པའི་ཕྱིར།གཉིས་པ་དབྱེ་བ་ལ་གསུམ་ལས།ཕྱི་དུས་ལ་སྦྱར་བའི་
སྲིད་པ་ཅན་ནི། བཟོ་བོས་མ་བྱས་ཀུན་བཟོད་གཡུ་ཡི་མདངས། །ཆེད་དུ་བསྒྲུབ་མིན་ནགས་ཚལ་
ལྡིང་ཁང་བཀྲ། །མ་བསྐུལ་ཁུ་བྱུག་དབྱངས་སྙན་ལྷུང་ལྷུང་སྒྲོགས། །མ་བཀུག་དུས་ཀྱི་ལང་ཚོ་དགའ་
བདེའི་དཔལ། །ནང་ལང་ཚོ་ལ་སྦྱར་བའི་སྲིད་པ་ཅན་ནི། བྱེད་པོས་མ་བསྐྲུན་ཕྲ་ལྡེམ་ལུས་མཛེས་
ཤིང་། །ཚོན་གྱིས་བསྒྱུར་མིན་དམར་གསལ་གཞོན་ཤ་ཆགས། །མ་བསྒྲིགས་ཚད་མཉམ་ཐག་བཟང་
ཚེམས་ཕྲེང་གསལ། །མ་བྱུགས་གནག་སྣུམ་རལ་ལྡན་རྣལ་འབྱོར་མ། །ངོ་བོ་ཙམ་སྟོན་པའི་སྲིད་པ་
ཅན་ནི།པིར་གྱིས་མ་བྲིས་སྟག་གཟིག་རི་མོ་བཀྲ།།སུས་ཀྱང་བསྐུལ་མིན་མགྲིན་སྐད་ཟིར་ཟིར་སྒྲོག །
མ་བསྡུས་པདྨོའི་ཚལ་ལ་འདུ་ཞིང་འཁོར། །དགྲ་ཟླ་མ་བྱས་དགུན་གྱི་གྲང་བས་འཇོམས། །
བཅུ་པ་བསྡུས་བརྗོད་ཀྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི། དཔེ་
ཅན་གྱི་དངོས་པོ་འགའ་ཞིག་ལ་བསམས་ནས། དཔེའི་དངོས་པོ་གཞན་དག་ཏུ་བཀོད་དེ་དཔེ་ཅན་
བསྡུས་པའི་ཚུལ་གྱིས་བརྗོད་པའི་ངག་དེ། བསྡུས་བརྗོད་ཀྱི་རྒྱན་གྱི་མཚན་ཉིད་ཡིན་ཏེ། མེ་ལོང་
279

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལས དངོས་པོ་འགའ་ལ་བསམ་བྱས་ནས། །དེ་དང་མཚུངས་པའི་དངོས་པོ་གཞན། །བསྡུས་པའི་
ཚུལ་གྱིས་བརྗོད་བྱེད་པ། །ཞེས་གསུངས་པའི་ཕྱིར། གཉིས་པ་ལ་སྦྱི་བྱེ་བྲག་གི་དབྱེ་བས་བཞི་ལས
སྤྱིའི་བསྡུས་བརྗོད་ནི།རོ་བརྒྱའི་དཔལ་ལྡན་འཆི་མེད་བདུད་རྩི་ལ། །སྤྱོད་པའི་དགའ་སྟོན་དོར་ནས་
བླུན་པོ་འགའ། །འཕྲལ་གྱི་བཀྲེས་སྐོམ་གདུང་བ་སེལ་བའི་ཕྱིར། །ལན་ཚྭའི་ལྡན་དུག་ཆུར་ངོམས་
མེད་སྤྱོད། །ཁྱད་གཞི་ཐ་དད་ལ་ཁྱད་ཆོས་གཅིག་པའི་བསྡུས་བརྗོད་ནི། ཡིད་འཕྲོག་ཆ་ཤས་ཡོངས་
རྫོགས་མུན་པ་སེལ།།དཀར་གསལ་འོད་ཀྱི་དྲ་བ་ཕྱོགས་བཅུར་འཕྲོ། །སྐྱེ་དགུའི་གདུང་བ་སེལ་བའི་
མཆོག་གྱུར་པ། །ཀུན་དའི་གཉེན་གཅིག་བདག་ཅག་དཔལ་དུ་ཤར། །ཁྱད་གཞི་ནི་ཐ་དད་ལ་ཁྱད་
ཆོས་མཚུངས་ཤིང་མི་མཚུངས་པའི་བསྡུས་བརྗོད་ནི།ཡོལ་མེད་རླབས་ཀྱི་ཕྲེང་བས་ཀུན་ནས་
དཀྲིགས། །སྣ་ཚོགས་འདོད་དགུའི་རིན་ཆེན་འབྱུང་བའི་གནས། །གཏིང་ཟབ་ཕ་མཐའ་ཚད་མས་
གཞལ་དཀའ་བའི། །ཟླ་བའི་མ་མ་སྐྱེ་དགུའི་འདོད་འཇོའི་དཔྱིད། །སྔོན་མེད་བསྡུས་བརྗོད་ནི། ནམ་
མཁའི་གླང་བོས་སྒྲིབ་པར་མི་ནུས་ཤིང༌། །ཆུ་སྐྱེས་འདབ་ཕྲེང་ཟུམ་པར་བྱེད་མིན་ལ། །ཉིན་བྱེད་འོད་
ཀྱིས་འཕེལ་འགྲིབ་མི་མངའ་བའི། །སྔོན་མེད་ཟླ་བ་ཡིད་ཅན་དགའ་བདེའི་དཔལ། །
བཅུ་གཅིག་པ་ཕུལ་བྱུང་གི་རྒྱན་ལ་མཚན་ཉིད་དང་དཔེར་བརྗོད་གཉིས་ལས། དང་པོ་ནི
བརྗོད་འདོད་ཀྱི་དངོས་པོ་དེའི་ཁྱད་པར་འཇིག་རྟེན་གནས་ཚོད་ཀྱི་འཚམས་ལས་བརྒལ་ཏེ་འུད་ཤིན་
ཏུ་ཆེ་བར་བརྗོད་པའི་ངག་དེ་ཕུལ་བྱུང་གི་རྒྱན་གྱི་མཚན་ཉིད་ཡིན་ཏེ། རྩ་བར། ཁྱད་པར་གྱི་ནི་
བརྗོད་འདོད་གང་། །འཇིག་རྟེན་འཚམས་ལས་བརྒལ་གྱུར་པ། །ཞེས་གསུངས་པའི་ཕྱིར།གཉིས་པ་
ལ་བཞི་ལས། ཁྱད་འཕགས་ཕུལ་བྱུང་ནི། ལྔ་བདོའི་དུས་མཐར་རྒྱལ་བའི་དགོངས་པ་ཀུན། །ཇི་
བཞིན་གསལ་མཛད་འཇམ་མགོན་ཙོང་ཁ་པའི། །མདོ་རྒྱུད་གཞུང་བརྒྱ་འབྱེད་པའི་མཁྱེན་དཔྱོད་ལ། །
འཕགས་ཡུལ་མཁས་གྲུབ་བྱེ་བས་འགྲན་ནུས་མིན། །ཐེ་ཚོམ་ཕུལ་བྱུང་ནི། ལྷ་མཆོག་འཇམ་དཔལ་
གཤིན་རྗེའི་གཤེད་ཡི། །ཁམས་གསུམ་ཟ་བྱེད་ཞལ་གྱི་དྲག་ཤུལ་འདིས། །ཐལ་བར་མ་བྱས་ནག་
ཇ
པོའི་རྩ་ལག་དཔུང་། །སྲིད་འདིར་ཡོད་མེད་ཐེ་ཚོམ་ཡུལ་དུ་གྱུར། །ངེས་པའི་ཕུལ་བྱུང་ནི།འོན་ཏང་
སྙིགས་མའི་དུས་ཀྱི་སྐྱེ་བོ་རྣམས། །རྣམ་དཀར་ལས་ལ་བར་གཅོད་བདུད་དཔུང་ལས། །བསྲུང་ལ་ལྷ་
280

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཁྱོད་བསྔགས་ཕྱིར་ད་དུང་ཡང༌། །མ་བཅོམ་འབྱུང་པོ་འགའ་ཞིག་ཡོད་པར་ངེས། །ངོ་མཚར་ཕུལ་
བྱུང་ནི། འཇམ་དཔལ་མི་ཡི་གར་རོལ་བློ་བཟང་གྲགས། །གང་གི་ལུང་དང་རྟོགས་པའི་ཡོན་ཏན་
ཚོགས། །སར་གནས་འཕགས་པའི་སྨྲ་བསམ་ལས་འདས་པ། །བོད་ཁམས་འཛིན་མས་འདེགས་
བཟོད་ཨེ་མ་མཚར།།
བཅུ་གཉིས་པ་རབ་རྟོག་གི་རྒྱན་ལ་མཚན་ཉིད་དང་དབྱེ་བ་གཉིས་ལས། དང་པོ་ནི།
སེམས་ལྡན་ནམ་སེམས་མེད་དངོས་པོའི་གནས་ཚུལ་དེ་ལ་རྣམ་པ་གཞན་དུ་རྟོག་ཅིང་སྒྲོ་བཏགས་
ནས་འཁྱོག་པོར་བརྗོད་པའི་ངག་དེ། རབ་རྟོག་གི་རྒྱན་གྱི་མཚན་ཉིད་ཡིན་ཏེ། མེ་ལོང་རྩ་བར།
སེམས་ལྡན་ངག་གམ་ཅིག་ཤོས་ཀྱི། །རྣམ་པ་གཞན་དུ་གནས་པའི་ཚུལ། །གང་དུ་རྣམ་གཞན་རབ་
རྟོག་པ། །ཞེས་གསུངས་པའི་ཕྱིར། གཉིས་པ་དབྱེ་བ་ལ་བསྡོམས་པས་བརྒྱད་ལས། སེམས་ལྡན་
རབ་རྟོག་ནི། དྭངས་བསིལ་མཚོ་ཡི་ངོགས་དག་མཛེས་པའི་རྒྱན། །འདབ་བརྒྱའི་བཅུད་རྣམས་བུང་
བས་ཁྱེར་དོགས་ནས། །ངང་མོའི་ཁྱུ་ཚོགས་མགྲིན་རྔ་བརྡུང་བཞིན་དུ །འཕུར་ལྡིང་གར་གྱིས་བྱ་ར་
བྱེར་དམ་སྙམ། །སེམས་མེད་རབ་རྟོག་ནི། དབྱར་དུས་མར་གད་མདངས་ལྡན་དབྱིག་འཛིན་མར། །
སྣ་ཚོགས་མེ་ཏོག་བཀྲ་བའི་གཟིགས་ལ །བལྟ་ཕྱིར་ལྗོན་ཤིང་རྒྱས་པའི་ཡལ་ག་རྣམས། །ཐུར་དུ་
ཕྱོགས་ཏེ་ལེགས་སོ་སྟེར་བ་བཞིན། །ཏིང་འཛིན་རབ་རྟོག་ནི།ཉིན་མོ་འདབ་བརྒྱའི་ཚོགས་ཀྱིས་རང་
གི་འོད། །འཕྲོག་སྙམ་སྐར་ཚོགས་གཞན་དུ་བྲོས་པ་བཞིན། །མུན་དུས་ཟླ་བ་དགྲ་ལས་རྒྱལ་བའི་
ཕྱིར །མི་ལྟུང་ཕྲེང་བས་མཐའ་ནས་བསྐོར་བ་བཞིན། །རབ་རྟོག་སྙམ་སྒྲ་ཅན་ནི། ཟླ་མེད་འདྲེན་
མཆོག་བུ་རམ་ཤིང་པ་ཡི། །དྲུག་ཅུའི་ཆ་ལྡན་ཚངས་པའི་དབྱངས་སྙན་གྱིས། །ཐེག་གསུམ་དམ་ཆོས་
སྟོན་ལ་ཉན་ཕྱིར་དུ། །བྱེད་པོས་རྣ་བ་བརྒྱད་དུ་སྤྲུལ་ལམ་སྙམ། །དོགས་སྒྲ་ཅན་ནི། གསུང་གི་ལྷ་
མཆོག་ཧ་ཡ་གྲྀ་ཝའི་སྐུ། །རྔམ་འཇིགས་གར་དགུས་རོལ་བའི་གཟི་བྱིན་དཔལ། །འཇིག་རྟེན་སྣང་
བྱེད་རྟ་བདུན་དབང་པོས་ཀྱང་། །མ་བཟད་ནམ་མཁའི་མཐོངས་སུ་བྲོས་ཀྱིས་དོགས །ངེས་པའི་སྒྲ་
ཅན་ནི། སྙིགས་མའི་དུས་མཐར་ཐལ་འགྱུར་ལྟ་བའི་གནད། །སྟོན་ལ་ཟླ་མེད་ཀུན་མཁྱེན་བློ་བཟང་
གྲགས། །ཁྱོད་འདྲ་ཡོད་བཞིན་བདག་གིས་ཅི་བྱ་ཞེས། །ཀླུ་སྒྲུབ་ཞི་བའི་དབྱིངས་སུ་གཤེགས་པར་
281

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ངེས །འདྲ་བའི་སྒྲ་ཅན་། མཁས་གྲུབ་སྨྲ་བའི་ཧི་མའི་ལུང་རིགས་ཀྱིས །བློས་བྱས་ལྟ་བ་འཛིན་
པའི་ཕས་རྒོལ་རྣམས །སྨྲ་བའི་འབབ་སྟེགས་ལྐོག་མར་བྲོས་པ་ལ། །པད་དཀར་གཞོན་ནུ་ལྷག་
ལྷག་རྒོད་པ་འདྲ། །མིན་ནམ་གྱི་སྒྲ་ཅན་ནི། ཟས་གཙང་སྲས་པོའི་དཔག་ཡས་རྫུ་འཕྲུལ་གྱིས། །མུ་
སྟེགས་སྟོན་པ་བཏུལ་བའི་ངོ་མཚར་ལ། །ཀུན་ནས་བལྟ་ཕྱིར་གྲགས་པའི་མུ་ཁྱུད་ཀྱིས །སྟོང་ཕྲག་
འདྲེན་བྱེད་ཆེད་དུ་སྤྲུལ་མིན་ནམ། །
བཅུ་གསུམ་པ་རྒྱུའི་རྒྱན་ལ་མཚན་ཉིད་དང་དབྱེ་བ་གཉིས། དང་པོ་ནི། བྱེད་པ་པོ་གང་
ཡང་རུང་བས་རྒྱུ་བྱས། འབྲས་བུ་དངོས་ཤུགས་གང་རུང་ལས་གོ་བར་བྱེད་པའི་སྙན་ཚིག་དེ། རྒྱུའི་
རྒྱན་གྱི་མཚན་ཉིད་ཡིན་།རྩ་བར།རྒྱུ་ནི་བྱེད་པོ་ཤེས་བྱེད་དེ།།ཞེས་གསུངས་པའི་ཕྱིར།གཉིས་པ་
ལ་དབྱེ་ན་བཅུ་དྲུག་ལས། སྐྱེད་བྱེད་ཀྱི་རྒྱུ་ནི། མཐར་འཛིན་མུན་སེལ་སློབ་དཔོན་ཟླ་བ་ཡིས། །སྒྲུབ་
དང་སུན་འབྱིན་མེད་ལུང་རིགས་ཕྲེང༌། །སྤྲོས་ཚེ་ཐལ་འགྱུར་ལུགས་ལ་མངོན་ཕྱོགས་པའི །
རིགས་པ་སྨྲ་རྣམས་མངོན་དགའི་སྤུ་ལོང་གཡོ། །ཉམས་བྱེད་ཀྱི་རྒྱུ་ནི། ཟླ་བའི་ཞབས་ཀྱིས་ཐལ་
འགྱུར་ལྟ་བའི་གནད། །ལུང་དང་རིགས་པས་ཆེས་ཆེར་གསལ་བྱས་ཚེ། །རང་མཚན་ཁས་ལེན་གྲུབ་
མཐའ་སྨྲ་བ་འགའ། །རང་རང་དམ་བཅའི་སྤོབས་པ་ཉམས་པར་གྱུར། །ཉམས་འགྱུར་གྱི་རྒྱུ་ནི།
འཇམ་དཔལ་དབྱངས་དངོས་རྒྱལ་བ་གཉིས་པ་ཡིས། །མཐོང་བ་དོན་ལྡན་ཐུབ་པའི་སྣང་བརྙན་ལ། །
།མཐང་བ་དན་ལྡ
གསེར་སྦྱངས་པྲོག་ཞུའི་རྒྱན་མཆོག་ཕུལ་བ་ཡིས། །ལོངས་སྐུའི་ཆ་བྱེད་བསྟན་འགྲོའི་དཔལ་དུ་
བསྒྲུབས། །ཐོབ་བྱའི་རྒྱུ་ནི། སྡེ་སྣོད་འཛིན་པ་བརྒྱ་ཕྲག་མང་པོ་དག །ཟབ་རྒྱས་དམ་ཆོས་དཔལ་ལ་
ཆགས་གྱུར་ཀྱང་། །ཡབ་རྗེ་གང་དེས་འཇམ་དབྱངས་བླ་མ་ཡི། །བཀའ་བཞིན་དབེན་པར་བསྒྲུབ་ལ་
གཅིག་ཏུ་གཞོལ། །ཕྱིའི་དུས་ཤེས་བྱེད་ཀྱི་རྒྱུ་། བཅུ་གཉིས་བདག་པོས་ཚ་ཟེར་འབུམ་འགྱེད་ཅིང༌། །
མཚོ་སྐྱེས་དགའ་ཚལ་འདབ་ཕྲེང་ཆེས་ཆེར་བཞད། །རྐང་དྲུག་ཁྱུ་ཚོགས་གེ་སར་བཅུད་དག་ལ། །
རོལ་ཕྱིར་འཕུར་ལྡིང་ཟློས་གར་བསྒྱུར་བས་བྲེལ། །ནང་ཤེས་བྱེད་ཀྱི་རྒྱུ་ནི། རྒྱལ་སྲས་དཔའ་བོ་གང་
གི་རིན་ཆེན་ཐུགས། །དམུ་རྒོད་འགྲོ་བའི་སྤྱོད་པས་མི་འཁྲུགས་ཤིང༌། །གཅེས་འཛིན་གདོན་གྱིས་
བརྫི་བར་ནུས་མིན་པ། །སྐྱོ་མེད་གཞན་དོན་བསྒྲུབ་པའི་ཚུལ་འདིས་རྟོགས། །སྔ་ན་མེད་པའི་བྱེད་རྒྱུ་ནི
282

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཟབ་རྒྱས་བཀའ་པོད་གཞུང་ལ་མ་སྦྱངས་ཤིང༌། །ཐ་སྙད་རིག་པའི་གནས་ཀྱང་མ་བསླབས་ལ། །ལུས་
ངག་དགེ་སྦྱོར་དག་ཀྱང་མ་བྱས་པའི། །སྐྱེ་བོ་འགའ་ཞིག་སྡུག་བསྔལ་ཁུར་གྱིས་ནོན། །ཞིག་ནས་
མེད་པའི་བྱེད་རྒྱུ་ནི། མཚར་སྡུག་ལང་ཚོའི་བཀྲག་མདངས་ཀུན་ནས་ཉམས། །ལང་ལོང་འདུ་འཛིར་
དགའ་བའི་གཡེང་བ་དོར། །རྙེད་བཀུར་ལོག་འཚོའི་སྦྱོར་བའང་བསྙེལ་གྱུར་ནས། །དབེན་པའི་
ནགས་སུ་ཐོས་དོན་སྒྲུབ་ལ་བརྩོན །ཕན་ཚུན་མེད་པའི་བྱེད་རྒྱུ་ནི། འདབ་ཆགས་འདུ་འགོད་སྐྱེ་
བོའི་རྒྱུ་འགྲུལ་མིན། །བག་ཕེབས་རི་དྭགས་སྡིག་པའི་གྲོགས་པོ་མིན། །རང་ཤོང་སྤྱིལ་བུ་སྐྱོན་ལྡན་
ཁྱིམ་ཡང་མིན།།དེ་ཕྱིར་མཁས་རྣམས་དབེན་པའི་སུལ་ལ་སྤྲོ། །སྤངས་ནས་མེད་པའི་བྱེད་རྒྱུ་ནི།མི་
བཟད་སྡུག་བསྔལ་བརྒྱ་ཕྲག་འབྱུང་བའི་གནས། །སྲིད་པའི་བདེ་ལ་ཆགས་པ་རིང་སྤངས་པས །
བཟད་སྡུག་བསྔལ་བརྒྱ་ཕྲག་འབྱུང་བ
སྔོན་བྱོན་མཁས་དང་གྲུབ་པའི་སྐྱེ་བོ་རྣམས། །འཕྲལ་ཡུན་བདེ་ལེགས་མཐའ་དག་ལྷུན་གྱིས་གྲུབ། །
རྒྱུ་མེད་པས་འབྲས་བུ་མེད་པ་སྐྱེད་པ་ནི།ཡོད་མེད་ཕྱོགས་འཇིག་བུདྡྷ་བཱ་ལི་ཏས། །ཐལ་འགྱུར་ལམ་
སྲོལ་མ་ཕྱེ་བ་མིན་། །འཕགས་ཡུལ་རང་རྒྱུད་སྨྲ་བའི་མཁས་དབང་རྣམས། །ལུང་རིགས་ང་རོ་
སྒྲོགས་པའི་སྤོབས་པ་བྲལ །རིང་འབྲས་ཀྱི་རྒྱུ་ནི། འཇམ་དབྱངས་བླ་མས་ལུང་རིགས་བརྒྱ་ཕྲག་
གིས། །རྒྱལ་བའི་དགོངས་ཟབ་དྲང་པོར་གསལ་མཛད་ཚེ། །ཆེད་དུ་མ་བཀག་ཕྱག་རྫོགས་ཇོ་ནང་
སོགས།།སྣ་ཚོགས་གྲུབ་མཐའ་འཛིན་རྣམས་དམ་བཅའ་ཉམས། །རྒྱུ་འབྲས་ལྷན་ཅིག་པ་ནི།གནས་
ཕྱིན་ཀུན་གཟིགས་ལྔ་པ་ཆེས།
ལྔ་མཐར་ཕྱིན་ཀུན་གཟིགས་ལྔ་པ་ཆེས། །ངག་དབང་ལྷ་མོ་བསྙེན་ཅིང་བསྒྲུབས་པ་དང༌། །ལྷན་ཅིག་
རྣམ་འབྱེད་མཁྱེན་པའི་ཀློང་རྡོལ་ཏེ། །འཆད་རྩོད་རྩོམ་ལ་འཇིགས་མེད་སྤོབས་པ་ཐོབ། །འབྲས་བུ་
སྔ་བའི་ནི། ཀུན་མཁྱེན་རྒྱལ་བའི་དབང་པོ་ཙོང་ཁ་བས། །བསྐལ་མང་སྔོན་ནས་བདེན་གཉིས་
ཆོས་ཚུལ་ཀུན། །མངོན་སུམ་གཟིགས་བཞིན་ཐུན་མོང་གདུལ་བྱའི་ངོར། །མདོ་སྔགས་གཞུང་བརྒྱའི་
གནད་ལ་ཞིབ་ཏུ་སྦྱངས། །རིགས་མིན་གྱི་ནི། ཀུན་ལ་སྙོམས་པའི་ཚད་མེད་ཐུགས་རྗེ་ཡིས། །
མཆོག་ཐུན་དངོས་གྲུབ་ཆར་འབེབས་འཇིགས་མཛད་ལྷ། །གང་གིས་མི་བསྲུན་བདུད་སྡེའི་དཔུང་གི་
པར་མཛད་པ་རིགས་སམ་
ཚོགས། །མིང་གི་ལྷག་མར་མཛད་པ་རིགས་སམ་ཅི། །རིགས་པའི་རྒྱུ་ནི།ཕྱོགས་བཅུའི་རྒྱས་པའི་ཡེ་
ཤེས་ལྷ་ཡི་སྐུར །ཡོངས་བཞེངས་ངག་གི་དཔལ་སྟེར་འཇམ་པའི་དབྱངས། །གང་གིས་བསྟེན་
283

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྣམས་ལེགས་བཤད་འཆད་པ་ལ། །མཁས་མང་མདུན་སར་མི་འཇིགས་རྣམ་དཔྱོད་བརྙེས།།
བཅུ་བཞི་པ་ཕྲ་མོའི་རྒྱན་ལ་མཚན་ཉིད་དང་།དཔེར་བརྗོད་གཉིས།དང་པོ་ནི།བློ་སྔོན་དུ་
བཏང་སྟེ་ལུས་ཀྱི་བརྡའམ་ཟུར་གྱིས་སྟོན་པ་དང༌།བློ་སྔོན་དུ་མ་བཏང་བར་སེམས་ཀྱི་འགྱུར་བ་ཕྱི་
རོལ་གྱི་ཉམས་སུ་ཐོན་པ་ལས་བླང་དོར་ལ་འཇུག་པར་བྱེད་པ་གང་རུང་བརྗོད་བྱར་བཀོད་པའི་ངག་དེ།
ཕྲ་མོའི་རྒྱན་གྱི་མཚན་ཉིད་ཡིན་ཏེ། མེ་ལོང་མར།ཟུར་དང་རྣམ་པས་མཚོན་པའི་དོན། །ཕྲ་ཕྱིར་ཕྲ་
མོ་ཞེས་པར་བཤད། །ཅེས་གསུངས་ཕྱིར།གཉིས་པ་ལ་གཉིས་ལས།ཟུར་གྱི་ཕྲ་མོ་ནི། དབང་རྣོན་
གདུལ་བྱས་འདོད་ཡོན་མ་སྤངས་པར། །འཚང་རྒྱའི་ཐབས་མཆོག་སྟོན་པར་གསོལ་བཏབ་པས། །
རིགས་བརྒྱའི་བྱེད་པོ་རྡོ་རྗེ་འཆང་དབང་གིས། །རྟེན་དང་བརྟེན་པའི་དཀྱིལ་འཁོར་ཅིག་ཅར་སྤྲུལ། །
རྣམ་པའི་ཕྲ་མོ་ནི།བཅུ་ཕྲག་རིག་པའི་གནས་ལ་ལེགས་སྦྱངས་པའི།།རིགས་ལམ་སྨྲ་བ་བགྲང་ཡས་
འདུས་པའི་དབུས། །མཁས་གྲུབ་གཙུག་རྒྱན་འཇིགས་མེད་དབང་པོའི་སྡེ། །ཞལ་གྱི་དཀྱིལ་འཁོར་
འཛུམ་པའི་ཉམས་ཀྱིས་འགྱིང༌།།
བཅོ་ལྔ་པ་ཆའི་རྒྱན་ལ་མཚན་ཉིད་དང་དབྱེ་བའོ། །དང་པོ་ནི། བསྒྲིབ་བྱ་དངོས་པོའི་རང་
བཞིན་ངེས་པར་གསལ་བ་ཞིག་སྒྲིབ་བྱེད་གཞན་ཞིག་ཏུ་ཁ་བསྒྱུར་བའི་ཟོལ་གྱིས་སྦེད་པའི་ཆ་ལྟ་
བཀོད་པའི་ཚིག་སྦྱོར་དེ། ཆའི་རྒྱན་གྱི་མཚན་ཉིད་ཡིན་ཏེ།རྩ་བར། ཆ་ནི་ཆ་ཡི་དངོས་པོ་དག །རང་
བཞིན་ངེས་པར་གསལ་བ་བསྒྲིབ། །ཅེས་གསུངས་པའི་ཕྱིར། གཉིས་པ་དབྱེ་བ་ལ་བཞི་ལས།འོས་
པའི་ཆ་ནི།སྔ་རྒོལ་རིགས་པའི་འཕུལ་གྱི་དམ་བཅའ་ཀུན།།སྟོར་བས་སྐྱེངས་ཏེ་རྔུལ་ཆུ་འབབ་པ་ལ། །
སྐད་གསང་མཐོན་པོས་རྣོ་མྱུར་ཁྱབ་འགྲིག་ལན། །ཡང་ཡང་བཏབ་པས་ངལ་བ་ཡིན་ཞེས་བསྒྲགས། །
མི་འོས་པའི་ཆ་ནི། ཉི་མའི་དཀྱིལ་འཁོར་བརྒྱད་ཆ་ཤར་བའི་ཆར། །གཉིད་ལ་ཡུར་བས་མི་གནས་ཆུ་
འཛག་པ། །ཐུན་གསུམ་རིང་ལ་ཆོས་བདུན་འདུག་སྟངས་ཀྱིས། །འགྲོ་ལ་སྙི་རྗེ་བསྒོམ་པས་ཡིན་སྐད་
སྨྲས །བསྟོད་པ་ལྟར་བྱས་ནས་སྨད་པའི་ཆ་། བརྒྱ་ཕྲག་གླེགས་བམ་མཛོད་དུ་བརྩེགས་པའི་ཁྲོད། །
མྱོས་བྱེད་བཏུང་བའི་རོ་ཡིས་རྟག་ཏུ་ངོམས།།དམ་ཆོས་འཆད་པའི་ངལ་བ་རིང་སྤངས་པའི། །མི་རྟོག་
སྒོམ་ཆེན་འདི་དག་བསྔགས་པའི་འོས །སྨད་པ་ལྟར་བྱས་ནས་བསྟོད་པའི་ཆ་ནི། ཕྲ་ཞིབ་རྟོག་གེའི་
284

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
རིགས་ལམ་མ་བསླབས་ཤིང༌། །རང་དོན་བདེ་སྐྱིད་ཐབས་ལ་བློ་གྲོས་རྟུལ། །འཇིག་རྟེན་ལུགས་དང་
ནམ་ཡང་མི་མཐུན་པའི།།ནོར་མེད་སྒྲུབ་པ་ལྷུར་ལེན་འདི་འདྲས་ཅི། །
བཅུ་དྲུག་པ་རིམ་པ་ཅན་གྱི་རྒྱན་ལ་མཚན་ཉིད་དང་དཔེར་བརྗོད་དོ། །དང་པོ་ནི། དཔེ་
ཅན་གྱི་དངོས་པོ་འགའ་ཞིག་སྔོན་དུ་བཀོད་ནས་རྗེས་སུ་དེ་དང་འབྲེལ་བའི་དཔེ་གྲངས་དང་གོ་རིམ་
མ་འཁྲུགས་པར་བཀོད་པའི་ངག་དེ། རིམ་པ་ཅན་གྱི་རྒྱན་གྱི་མཚན་ཉིད་ཡིན་ཏེ།རྩ་བར།དངོས་པོ་
རབ་ཏུ་བརྟན་པ་རྣམས། །རིམ་པ་བཞིན་དུ་རྗེས་སྟོན་པ། །གྲངས་དང་རིམ་པ་བཞིན་ཞེས་པ། །ཞེས་
གསུངས་པའི་ཕྱིར། གཉིས་པ་ནི།སྨྲ་བའི་དབང་ཕྱུག་རདྣ་དྷྭ་ཛ་ཡི། །ལེགས་བཤད་འཆད་རྩོད་རྩོམ་
པའི་མཁྱེན་དཔྱོད་ནི། །ཐོགས་མེད་ཕྱོགས་གླང་མཁས་མཆོག་དཔའ་བོ་ཡི། །ངག་གི་དཔལ་ཡོན་
འཕྲོག་པ་ཉིད་དུ་ངེས། །
བཅུ་བདུན་པ་དགའ་བའི་རྒྱན་ལ་མཚན་ཉིད་དང་དཔེར་བརྗོད་། །དང་པོ་ནི། ཡིད་ངོར་
མཆོག་ཏུ་འཛིན་པའི་དངོས་པོ་ཞིག་ལས་ནང་དུ་དགའ་བ་སྐྱེས་པའི་ཉམས་བརྗོད་པའི་ངག་དེ།
དགའ་བའི་རྒྱན་གྱི་མཚན་ཉིད་ཡིན་ཏེ། རྩ་བར། དགའ་བ་མཆོག་ཏུ་དགའ་བར་བརྗོད། །ཅེས་
གསུངས་པའི་ཕྱིར།གཉིས་པ་ལ་གཉིས་ལས།དངོས་ཐོབ་ཀྱི་དགའ་བ་ནི།རྒྱལ་སྲས་བདག་ཉིད་
རྣམས་རང་གི་ནོར། །ལྷག་མེད་སྦྱིན་པར་བཏང་བའི་དགའ་བ་ཙམ། །སླར་ཡང་དེ་འདྲའི་བྱ་དཀའི་
སྤྱོད་པ་ལ། །མངོན་པར་ཞུགས་ན་འབྱུང་གི་གཞན་དུ་མིན། །གཟུགས་བརྙན་གྱི་དགའ་བ་ནི། རྒྱལ་
བའི་གཟུགས་སྐུའི་སྣང་བརྙན་བྲིས་འབུར་ཙམ། །མཐོང་བས་ཡིད་ལ་རབ་དགའི་དུང་བ་འཕེལ། །
ཚོགས་གཉིས་བྱེ་བས་བསྐྲུན་པའི་མཚན་དཔེའི་སྐུ།།མཐོང་བའི་སྐལ་བ་བདག་ལ་ཡོད་དམ་ཅི། །
བཅོ་བརྒྱད་པ་ཉམས་ལྡན་གྱི་རྒྱན་ལ་མཚན་ཉིད་དང་དབྱེ་བའོ། །དང་པོ་ནི། ཡིད་དུ་འོང་
བའི་སྒེག་པ་སོགས་ཀྱི་ཉམས་ཚིག་སྦྱོར་དུ་བཀོད་པའི་ངག་དེ། ཉམས་ལྡན་གྱི་རྒྱན་གྱི་མཚན་ཉིད་
ཡིན་ཏེ།རྩ་བ་ལས། ཉམས་ལྡན་ཡིད་འོང་ཉམས་དང་ལྡན། །ཞེས་གསུངས་པའི་ཕྱིར།གཉིས་པ་ལ་
དབྱེ་ན་བརྒྱད་ལས། སྒེག་པའི་ཉམས་ནི།སྤྲིན་བྲལ་རྟ་བདུན་འོད་ཕྲེང་འབར་བ་ཡིས། །ཡིད་འཕྲོག་
འདབ་བརྒྱའི་གེ་སར་རབ་བཞད་ཚེ། །བུང་བའི་ཚོགས་རྣམས་དགའ་བའི་མགྲིན་གླུ་དག །སྒྲོག་
285

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཞིན་འཕུར་ལྡིང་རོལ་པའི་གར་གྱིས་རྩེན། །དྲག་ཤུལ་གྱི་ཉམས་ནི། དགེ་ལྡན་བསྟན་ལ་གནོད་
བྱེད་བདུད་རིགས་དཔུང༌། །སྐད་ཅིག་ཐལ་བར་རློག་ཕྱིར་ཆོས་ཀྱི་རྒྱལ། །གཤིན་རྗེའི་དམག་ཚོགས་
གནམ་ས་གང་བར་བཅས། །ཁྲོས་པའི་ང་རོས་སྲིད་གསུམ་ཆེམ་ཆེམ་གཡོ། །དཔའ་བོའི་ཉམས་ནི།
འཕགས་ཡུལ་པཎ་གྲུབ་ཞབས་ལ་མ་གཏུགས་ཤིང༌།།ཐོས་དང་བསམ་པས་ཡུན་རིང་ངལ་མིན་པར། །
འཇིགས་བྲལ་རྣམ་པར་དཔྱོད་པའི་དཔའ་གདེངས་ཀྱིས། །ལོག་སྨྲའི་སྙིང་ལ་འཇིགས་སྟེར་དགེ་
ལེགས་དཔལ། །སྙིང་རྗེའི་ཉམས་ནི། འདི་ཕྱི་གཏན་དུ་ཕན་རེའི་བསམ་པ་ཡིས །མནོག་ཆུང་ཚེ་
འདིའི་འབྱོར་བ་བསྒྲུབས་བསྒྲུབས་ནས། །གློ་བུར་གཤིན་རྗེའི་ཕོ་ཉས་དབང་མེད་དུ། །མནར་མེད་
དམྱལ་བར་ཁྲིད་ཚེ་ཇི་ལྟར་བཟོད། །མི་སྡུག་པའི་ཉམས་ནི། ཁྲག་འཛག་མགོ་རློན་ག་ཤལ་རིང་
འཕྱང་ཞིང་། །གདུག་ཅན་ཀླད་ཁྲག་དྲོད་ལྡན་ཧུབ་ཀྱིས་གསོལ། །ཞལ་ནས་རཀྟའི་རྒྱུན་འབབ་ཁྲག་
མིག་བགྲད། །ལྟ་བར་མི་བཟོད་གཟི་ལྡན་གུར་གྱི་མགོན། །བཞད་གད་ཀྱི་ཉམས་ནི།དམིགས་
བསལ་བྱང་སེམས་འཕོ་མེད་འདྲེན་ནུས་པའི། །རླུང་སེམས་དབང་བསྒྱུར་གསང་སྔགས་སྒོམ་ཆེན་
དག །སྐུ་ཡི་ཆ་ཤས་ལས་འཁྲུངས་ཁྱེ་འུ་རྣམས། །རབ་དཀར་ལྕང་ལོའི་གསེབ་ཏུ་སྦེད་པར་མཛོད། །
རྨད་བྱུང་གི་ཉམས་ནི།དབང་གི་ལྷ་མོའི་ཚད་མེད་ཐུགས་རྗེ་ཡིས། །རྗེས་བཟུང་རིགས་དམན་དབུལ་
བོའི་མདུན་ས་རུ །འཁོར་བསྒྱུར་ཚངས་དབང་ལ་སོགས་དྲེགས་ལྡན་ཀུན། །ལྷགས་ཏེ་བཀུར་སྟི་
བགྱིད་པ་ཨེ་མའོ་རྨད། །འཇིགས་རུང་གི་ཉམས་ནི། ཁམས་གསུམ་ཟ་བྱེད་འཇིགས་མཛད་
དཔའ་བོ་ཡི། །རྔམ་བརྗིད་གར་དགུའི་ཉམས་ལྡན་སྐུ་ཡི་གཟིས། །སྲིད་གསུམ་གདུག་པ་མ་ལུས་
སྐྲག་ཅིང་བྱེར།།ཁྲོ་ཚོགས་མཚོན་ཆ་དུས་གཅིག་ས་ལ་ལྷུང་། །
བཅུ་དགུ་པ་གཟི་བརྗིད་ཀྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི། ནང་
དུ་ང་རྒྱལ་སྐྱེས་པ་ལས་གཞན་ཉམ་ཆུང་ལྟར་སྟོན་པའི་ཚིག་གི་སྦྱོར་བ་དེ། གཟི་བརྗིད་ཀྱི་རྒྱན་གྱི་
མཚན་ཉིད་ཡིན་ཏེ།རྩ་བར།གཟི་བརྗིད་ང་རྒྱལ་སྐྱེས་པ་སྟེ། ཞེས་གསུངས་པའི་ཕྱིར།གཉིས་པ་ནི།
འཇམ་དཔལ་གཤིན་རྗེས་རྗེས་བཟུང་རྭ་ལོ་བདག །ཐོགས་མེད་མཐུ་སྟོབས་བརྙེས་པར་སྐྲག་མི་
འཚལ །ལྟ་སྟངས་ཙམ་གྱིས་ཕྱིར་ཕྱོགས་ཉམས་ཆུང་རྣམས། །ཁོ་བོས་ཏིང་འཛིན་མཐུ་ཡིས་གཞོམ་
286

དོན་རྒྱན་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
མི་འདོད།།
ཉི་ཤུ་པ་རྣམས་གྲངས་བརྗོད་པའི་རྒྱན་ལ་མཚན་ཉིད་དང་དཔེར་བརྗོད་། །དང་པོ་ནི།
འདོད་དོན་དངོས་སུ་མ་བརྗོད་པར་དེ་ཉིད་འགྲུབ་ཕྱིར་རྣམ་པ་གཞན་བརྗོད་པའི་སྙན་ཚིག་དེ།རྣམ་
གྲངས་བརྗོད་པའི་རྒྱན་གྱི་མཚན་ཉིད་ཡིན་ཏེ། མེ་ལོང་མར། འདོད་དོན་དངོས་སུ་མ་བརྗོད་པར། །
དེ་ཉིད་འགྲུབ་པར་བྱ་བའི་ཕྱིར །རྣམ་པ་གཞན་དག་བརྗོད་པ་གང༌། །ཞེས་གསུངས་པའི་ཕྱིར
གཉིས་པ་ནི། སྲིད་འབྱོར་དུག་ལྟར་གཟིགས་པའི་བྱ་བྲལ་དག །དབེན་པའི་གནས་སུ་གཅིག་པུར་
བདེར་བཞུགས། །ངེད་ཅག་བློ་གསལ་གཞོན་ནུའི་ཚོགས་རྣམས་ཀྱིས། །རྩོད་ངག་དར་དིར་སྒྲོག་ལ་
ཉན་ཕྱིར་འགྲོ། །
ཉེར་གཅིག་པ། ཀུན་ཕན་གྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་། བྱ་
བ་གང་ཡང་རུང་བ་བརྩམས་པ་ལ་བསོད་ནམས་ཀྱི་སྟོབས་ལས་མཐུན་རྐྱེན་ཕུན་ཚོགས་གློ་བུར་དུ་
བྱུང་བ་ཚིག་སྦྱོར་དུ་བཀོད་པའི་ངག་དེ། ཀུན་ཕན་གྱི་རྒྱན་ནི་མཚན་ཉིད་ཡིན་ཏེ། རྩ་བར། བྱ་བ་
འགའ་ཞིག་བརྩམས་པ་ལ། །སྐལ་བ་ཡི་ནི་སྟོབས་ལས་ཀྱང༌། །དེ་ཡི་སྒྲུབ་བྱེད་ཕུན་ཚོགས་གང༌། །
དེ་ཀུན་ཏུ་ཕན་པར་བརྗོད།།ཅེས་གསུངས་པའི་ཕྱིར།གཉིས་པ་།སྐལ་ལྡན་གདུལ་བྱའི་ཚོགས་
རྣམས་ཤཱཀྱའི་གཙོས། །ལེགས་གསུང་ཆོས་ཕུང་ཐོས་ལ་རིངས་པའི་ཚེ། །བསོད་ནམས་མཐུ་ལས་མི་
འཇེད་བདག་པོ་ཡིས།།རྩིབས་སྟོང་འཁོར་ལོ་དང་བཅས་གསོལ་བ་བཏབ།།
ཉེར་གཉིས་པ་རྒྱ་ཆེ་བའི་རྒྱན་ལ་མཚན་ཉིད་དང༌། དཔེར་བརྗོད་། །དང་པོ་ནི། བསམ་
པའམ་འབྱོར་བ་རྒྱ་ཆེན་པོ་བླ་ན་མེད་པ་དག་ཚིག་ཏུ་བརྗོད་པའི་ངག་དེ། རྒྱ་ཆེ་བའི་རྒྱན་གྱི་མཚན་
ཉིད་ཡིན་།རྩ་བར། བསམ་པའམ་ནི་འབྱོར་བ་ཡི། །ཆེན་པོ་ཉིད་ནི་བླ་མེད་གང༌། །ཞེས་གསུངས་
པའི་ཕྱིར། གཉིས་པ་ལ་གཉིས་ལས། བསམ་པ་རྒྱ་ཆེ་བ་ནི རྨད་བྱུང་ཟག་མེད་བདེ་ལ་རྟག་རོལ་
ཀྱང་། །དམན་ལ་བརྩེ་བའི་སྙིང་སྟོབས་ཟླ་མེད་པས། །གངས་ཅན་དམུ་རྒོད་གདུལ་དཀའི་འགྲོ་བ་
རྣམས །གདུལ་བྱའི་སྐལ་དུ་ལེགས་བཞེས་པད་དཀར་འཛིན། །འབྱོར་བ་རྒྱ་ཆེ་བ་ནི། ཀུན་ཁྱབ་
འོད་འབར་ནོར་བུའི་ཕོ་བྲང་ཆེ། །མཁོ་དགུའི་གཏེར་མཛོད་འབུམ་ཕྲག་སྤུངས་པའི་དབུས།རིན་ཐང་
287

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཞལ་མེད་དར་དང་རྒྱན་ཕྲེང་གིས།།ཀུན་ནས་བརྗིད་པ་རྣམ་མང་ཐོས་པའི་སྲས།།
ཉེར་གསུམ་པ་བསྙོན་དོར་གྱི་རྒྱན་ལ་མཚན་ཉིད་དང་དབྱེ་བའོ། །དང་པོ་ནི།བརྗོད་འདོད་
ཀྱི་དངོས་པོའི་ཁྱད་ཆོས་སོགས་ལ་བསྙོན་ནས།དོན་གཞན་ཞིག་ཏུ་ཁས་ལེན་པའི་ངག་། །བསྙོན་
དོར་གྱི་རྒྱན་གྱི་མཚན་ཉིད་ཡིན་ཏེ།མེ་ལོང་ལས།བསྙོན་དོར་དག་ནི་བསྙོན་བྱས་ནས། །དོན་གཞན་
ཅུང་ཟད་སྟོན་པ་སྟེ། །ཞེས་གསུངས་པའི་ཕྱིར། གཉིས་པ་ལ་གསུམ་ལས། ཆོས་ལ་བསྙོན་དོར་ནི།
དབང་གི་ལྷ་མོའི་ཕྱག་སོར་མཛེས་བྱེད་པའི། །མདའ་གཞུ་ཟུང་འདི་མཉེན་ལྕུག་ཨུཏྤལ་དག །མ
ཡིན་སྲིད་གསུམ་སྙིང་ག་ཅིག་ཅར་དུ། །འབིགས་པའི་ངར་ཐོག་མདའ་ཉིད་དུ་ངེས། །ཡུལ་ལ་
བསྙོན་དོར་ནི། འཁྲུལ་བྲལ་འཇམ་མགོན་རྒྱལ་བའི་ལེགས་བཤད་ཀྱིས། །ལོག་སྨྲའི་སྙིང་ལ་མི་
བཟད་གདུང་བ་སྐྱེད། །གཞན་དུ་རིས་མེད་སྐྱེ་འགྲོ་མཐའ་དག་གི །གདུང་སེལ་ཕན་བདེའི་གཏེར་དུ་
ཆེས་ཆེར་གྲགས། །རང་བཞིན་ལ་བསྙོན་དོར་ནི། སྙིང་རྗེའི་རང་གཟུགས་གྲུ་འཛིན་དབང་པོའི་སྐུ། །
རང་བཞིན་ཉིད་ཀྱིས་དཀར་གསལ་མདངས་འཛིན་པ། །མ་ཡིན་ལེགས་བྲིས་བཟོ་པོ་མཁས་པ་ཡིས །
ཟླ་གཞོན་ཞུན་མས་བྱུགས་པཪ་སོམ་ཉི་བྲལ། །
ཉེར་བཞི་པ་སྦྱར་བའི་རྒྱན་ལ་མཚན་ཉིད་དང༌། །དཔེར་བརྗོད་། །དང་པོ་ནི།སྒྲའི
གཟུགས་གཅིག་ལས་སྦྱར་གཞི་སྦྱར་ཆོས་དུ་མའི་དོན་ཅན་དུ་སྟོན་པའི་ངག་དེ། སྦྱར་བའི་རྒྱན་སྤྱིའི་
མཚན་ཉིད་ཡིན་ཏེ། རྩ་བར།སྦྱར་བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཉིད་དུ་
འདོད། །ཅེས་གསུངས་པའི་ཕྱིར། གཉིས་པ་ལ་རྩ་བ་དང་ཁྱད་པར་གྱི་དབྱེ་བས་དགུ་ལས།ཚིག་ཐ་
དད་མིན་པའི་སྦྱར་བ་ནི། དངོས་མེད་སྟོང་བའི་དབྱིངས་སུ་རྟག་རོལ་ཅིང༌། །བདུད་རྩིའི་དགའ་སྟོན་
ཆད་མེད་སྤྲོ་བ་ཡིས། །སྐྱེ་དགུའི་གདུང་སེལ་སིམ་པའི་དཔལ་སྟེར་འདི(སྦྱར་གཞི་ཐུབ་དབང་དང་ཟླ་བ)། །
བགྲང་ཡས་གཉིས་སྐྱེས་ཚོགས་ཀྱི་ཀུན་དགའི་དཔྱིད། །ཐ་དད་ཚིག་འདྲའི་སྦྱར་བ་ནི།རྙོག་བྲལ་ཆུ་
གཏེར་ངོགས་ལས་ལེགས་འཁྲུངས་ཤིང༌། །རབ་དཀར་མདངས་འཛིན་གེ་སར་བསུང་འཐུལ། །
སྦྲང་རྩིའི་བཅུད་ཀྱིས་ཡོངས་གཏམ་རྐང་དྲུག་ཚོགས། །ཡིད་འཕྲོག་རོ་ཡིས་མྱོས་པའི་བདེ་བ་སྟེར། །
རྙོག་བྲལ་དྭངས་བསིལ་མཚོ་ལས་ལེགས་འཁྲུངས་ཤིང་། ། (སྦྱར་གཞི་དབྱངས་ཅན་མ་དང་པད་
288

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
དཀར) རབ་དཀར་མདངས་ལྡན་དྲི་ཞིམ་ངད་པ་འཐུལ།།ཡིད་འོང་བཅུད་ཀྱིས་ཡོངས་གཏམས་སྐྱེ་
འགྲོ་ཀུན།།རབ་དགའི་དཔལ་གྱིས་ཚིམ་པའི་བདེ་བ་སྟེར། །རྙོག་བྲལ་ཚངས་པའི་མཚོ་ལས་ལེགས་
འཁྲུངས་ཤིང༌། །རབ་དཀར་ལང་ཚོའི་དཔལ་འཛིན་དྲི་བཟང་ལྡན། །མཁྱེན་བརྩེའི་བཅུད་ཀྱིས་
ཡོངས་གཏམས་བློ་གསལ་ཀུན། །ངག་གི་དཔལ་གྱིས་ཚིམ་པའི་དངོས་གྲུབ་སྟེར། །བྱ་བ་ཐ་དད་མིན་
པའི་སྦྱར་བ་ནི། རྩེ་གཅིག་གུས་པས་བསྙེན་ཅིང་བཀུར་བའི་གནས། །རྒྱལ་སྲས་དཔའ་བོ་རྣམས་ཀྱི་
ཡིད་དུ་འོང༌། །བགྲང་ཡས་ཕྱོགས་བཅུའི་དེ་བཞིན་གཤེགས་རྣམས་དང༌། །མར་གྱུར་འགྲོ་བ་ཡིས་
ཀྱང་ཕན་བདེ་སྟེར། །བྱ་བ་མི་འགལ་བའི་སྦྱར་བ་ནི།གཟི་བྱིན་སྟོང་འབར་གླིང་བཞིའི་བླ་ན་མཐོ། །
མ་ལུས་སྐྱེ་དགུའི་འཇུག་ངོགས་གསལ་བྱེད་པ། །སྒྲིབ་བྲལ་ཉིན་བྱེད་དཀྱིལ་འཁོར་མཐོང་གྱུར་ཏེ། །
མཉམ་མེད་ཐུབ་དབང་གཟུགས་སྐུ་རྗེས་སུ་དྲན། །འགལ་བའི་ལས་ཅན་གྱི་སྦྱར་བ་ནི། རང་གཞན་
མི་བཟད་གདུང་བ་སྐྱེད་བྱེད་ཅིང༌། །སྲེག་པའི་རང་བཞིན་རྩུབ་ཅིང་ཡིད་མི་འོང༌། །བྱིན་ཟའི་ཕུང་པོ་
གྱེན་དུ་གཡོ་ཞིང་འབར། །བཟོད་མེད་ཁོང་ཁྲོས་ཐུར་ནས་ཐུར་དུ་འཁྲིད། །ངེས་པ་ཅན་གྱི་སྦྱར་བ་ནི།
འཇམ་མགོན་ཕྱག་གི་འབར་བའི་རལ་གྲི་འདི། །རྨོངས་པའི་མུན་སེལ་ཡེ་ཤེས་མཚོན་ཆ་ཉིད། །མ་
བསྐུལ་རིས་མེད་ཞིང་དུ་རྒྱུ་བ་ཡང༌། །ཐར་འདོད་བརྩེ་བས་སྐྱོང་ཕྱིར་ཁོ་ནར་ངེས། །ངེས་པར་འགོག་
པའི་སྦྱར་བ་ནི། དྲེགས་ལྡན་ཟིལ་གནོན་གཟི་བྱིན་ཆེར་ངོམས་པ། །བརྟན་པའི་འཁོར་ལོའི་ཞལ་
ཁྱིམ་ཉིད་ལ་མཐོང༌། །འོན་ཀྱང་མཁས་རྣམས་ཆོས་ཀྱི་ཁྲི་ཆེན་ལ །འགྱིང་བའི་བཞིན་གྱི་དཀྱིལ་
འཁོར་ལ་ཡང་མཐོང༌། །འགལ་མེད་ཀྱི་སྦྱར་བ་ནི།རྒྱ་མཚོ་ལས་བྱུང(སྦྱར་གཞི་དབྱངས་ཅན་མ་དང་ཉི་མ}སྣང་
བའི་དཔལ་སྟེར་ཞིང༌། །གཉིས་སྐྱེས{སྦྱར་ཟླ་བ}མགོན་གྱུར་སྐྱེ་དགུའི་གདུང་བ་བཅིལ། །ཕྱོགས་
ལས་རྣམ་རྒྱལ་ཟླ་བའི་ཅོད་པཎ་ཅན(སྤྱར་ཆོས་དབང་ཕྱུག)། །སྙན་པའི་དབྱངས་ལྡན་ངང་པའི་བུ་
མོའང(སྦྱར་ཆོས་ངང་མོདེ །འགལ་བ་ཅན་གྱི་སྦྱར་བ་ནི། འགྲོ་བའི་མགོན་དུ་གྱུར་ཀྱང་བྲན་ལྟར་རྒྱུ། །
དགོས་འདོད་རེ་བ་སྐོང་ཡང་ལོ་འདབ་བྲལ། །ལྷ་ཡི་བླ་མ་ཡིན་ཡང་སྲིད་ལས་འདས། །འོད་དཀར་
སྤྲོ་ཡང་འདབ་བརྒྱ་ཟུམ་མི་བྱེད།།
ཉེར་ལྔ་པ། ཁྱད་པར་བརྗོད་པའི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི
289

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བརྗོད་འདོད་ཀྱི་དངོས་པོ་དེ་གཞན་ལས་ལྷག་པའི་ཁྱད་པར་སྟོན་ཕྱིར་རིགས་སོགས་གང་རུང་མ་
ཚང་བར་སྟོན་པའི་ངག་དེ། ཁྱད་པར་བརྗོད་པའི་རྒྱན་གྱི་མཚན་ཉིད་ཡིན་ཏེ། རྩ་བར། ཁྱད་པར་
རབ་ཏུ་བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །གང་མ་ཚང་ཉིད་སྟོན་པ། །དེ་ཉིད་
ཁྱད་པར་བརྗོད་པར་འདོད། །ཅེས་གསུངས་པའི་ཕྱིར།གཉིས་པ་ལ་ལྔ་ལས།ཡོན་ཏན་མ་ཚང་བའི་
ཁྱད་པར་བརྗོད་པ་ནི། ངག་དབང་ཚངས་པའི་བུ་མོའི་ཞལ་གྱི་ཁྱིམ། །འདབ་བརྒྱའི་ཕྲེང་བས་ཀུན་
ནས་མཛེས་མིན་ཞིང༌། །བུང་བུ་དགའ་བའི་རོ་དང་མི་ལྡན་ཡང༌། །སྐལ་ལྡན་འགྲོ་ལ་ཀུན་དགའི་
དཔལ་ཡོན་སྟེར། །རིགས་མ་ཚང་བ་ནི། འཁོར་ལོས་བསྒྱུར་བའི་རིགས་གསུམ་མ་འཁྲུངས་ཤིང༌། །
འཇིག་རྟེན་མེས་པོའི་སྲས་མིན་དེ་ལྟ་ནའང༌། །འཛམ་གླིང་སྐྱེ་དགུའི་གཙུག་ན་མངོན་མཐོ་བ། །ཟླ་
བྲལ་སྐྱབས་གཅིག་འཇིགས་མེད་རྒྱ་མཚོའི་སྡེ། །བྱ་བ་མ་ཚང་བ་ནི། སྦྱིན་སྐྱེས་དཔུང་ཚོགས་ཕམ་
པར་མི་བྱེད་ཅིང༌། །འཆི་མེད་བུ་མོར་རྩེ་དགས་རོལ་མིན་ཡང༌། །རྣམ་མང་ལེགས་བྲིས་ཡོངས་ཀྱི་
མགོན་གྱུར་པ། །རྣམ་འདྲེན་བཞི་པ་མཉམ་མེད་ཤཱཀྱའི་ཏོག །རྫས་མ་ཚང་བ་ནི། མགོ་སྐྱེས་ལན་བུ་
ཟླ་བའི་དཀྱིལ་འཁོར་གྱིས། །རྒྱན་མིན་རབ་དགའི་རྒྱུད་མང་བརྡུང་མིན་པར། །ཐོས་པས་དགའ་
བསྐྱེད་སྙན་འགྱུར་སྡེབ་ལེགས་ཚིག །སྦེལ་ལ་ཟླ་མེད་མཁས་མཆོག་དནྜའི་ཞབས། །རྐྱེན་མ་ཚང་
བའི་ཁྱད་པར་བརྗོད་པ་ནི། ངུར་སྨྲིག་དྲང་སྲོང་བརྟུལ་ཞུགས་མི་ལྡན་ལ། །མཐོན་པོའི་རིགས་མིན་
སྲིད་ལས་མ་གྲོལ་ཀྱང༌། །རིན་ཆེན་སེམས་ལ་མངའ་བརྙེས་ཁྱིམ་པ་ཡིས། །ཐེག་དམན་འཁྲུགས་
ཆེན་མཐའ་དག་ཟིལ་གྱིས་གནོན།།
ཉེར་དྲུག་པ་མཚུངས་སྦྱོར་གྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི།
བརྗོད་འདོད་ཀྱི་ཡུལ་དེའི་སྐྱོན་ཡོན་འགའ་ཞིག་ཡུལ་གཞན་ཞིག་མཚུངས་པ་ལྟར་བྱས་ཏེ བསྟོད་
སྨད་གང་རུང་བསྒྲགས་པའི་ཚིག་སྦྱོར་དེ། མཚུངས་སྦྱོར་གྱི་རྒྱན་གྱི་མཚན་ཉིད་ཡིན་ཏེ། རྩ་བར།
བརྗོད་འདོད་ཡོན་ཏན་ཁྱད་འཕགས་དང༌། །མཚུངས་པར་བྱས་ནས་འགའ་ཞིག་ནི། །བསྟོད་སྨད་
དོན་དུ་བསྒྲགས་པ་གང༌། །ཞེས་གསུངས་པའི་ཕྱིར།གཉིས་པ་ལ་གཉིས་ལས།བསྟོད་པའི་མཚུངས་
སྦྱོར་ནི། རིགས་པའི་དབང་ཕྱུག་ཕྱོགས་གླང་ཆོས་ཀྱི་གྲགས། །ཟླ་བའི་ཞབས་དང་མཁས་གྲུབ་དགེ་
290

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ལེགས་དཔལ། །དྲི་མེད་ལུང་རིགས་ཕྲེང་བ་བརྒྱ་ཕྲག་གིས། །ཕས་རྒོལ་གཞོམ་པའི་གྲགས་སྙན་བླ་
ན་འབར། །སྨད་པའི་མཚུངས་སྦྱོར་ནི།རྨི་ལམ་ཡུལ་དུ་མྱོང་བའི་དགའ་བདེ་དང་། །སྲིན་མོའི་བསླུ་
བྲིད་གློག་གི་སྣང་བ་འཁྱུག །སྡུག་བསྔལ་རང་བཞིན་སྲིད་པའི་བདེ་འབྱོར་རྣམས། །ཡིད་བརྟན་མི་
རུང་བསླུ་བའི་ཆོས་སུ་ངེས།།
ཉེར་བདུན་པ་འགལ་བའི་རྒྱན་ལ་མཚན་ཉིད་དང་དབྱེ་བ་གཉིས། ཁྱད་པར་སྒྲུབ་བྱེད་ཀྱི་
སླད་དུ་བརྗོད་འདོད་ཀྱི་དངོས་པོ་དེའི་བྱ་བྱེད་སོགས་འགལ་བ་རྣམས་ལྷན་ཅིག་ཏུ་འགྲོགས་པར་
སྟོན་པའི་ངག་།འགལ་རྒྱན་གྱི་མཚན་ཉིད་ཡིན་ཏེ།མེ་ལོང་ལས།ཁྱད་པར་སྒྲུབ་བྱེད་སླད་དུ་ནི། །
གང་དང་དངོས་པོ་འགལ་བ་རྣམས། །ཡང་དག་འགྲོགས་པར་རབ་བསྟན་། །ཞེས་གསུངས་པའི་
ཕྱིར།གཉིས་པ་ལ་དྲུག་ལས། གཞི་ཐ་དད་པའི་བྱ་བ་འགལ་བ་ནི། ཡིད་འཕྲོག་དགའ་ཚལ་ལས་
འཁྲུངས་དཔལ་ཁྱིམ་ཚོགས། །འདབ་བརྒྱའི་ཕྲེང་བ་ཆེས་ཆེར་བཞད་པ་ན། །རབ་དཀར་ཀུ་མུད་
གཞོན་ནུའི་འདབ་ཕྲེང་རྣམས། །ཀུན་ནས་ཟུམ་པས་ཡིད་འོང་མཛེས་པ་ཉམས། །གཞི་གཅིག་གི་
ཡོན་ཏན་འགལ་བ་ནི། འཇམ་མགོན་རྒྱལ་བའི་དབང་པོའི་ལེགས་བཤད་ཀྱིས །ལོག་སྨྲ་རྒོལ་བའི་
སྨྲ་སྒོ་ཟུམ་བྱེད་ཅིང༌། །གཟུར་གནས་བློ་ལྡན་ཆོས་ཀྱི་རྗེས་འབྲང་རྣམས། །ཟབ་དོན་སྨྲ་བའི་མགྲིན་
པ་ཡངས་པོར་ཕྱེ། །གཞི་གཅིག་གི་ཆོས་དུ་མ་འགལ་བ་ནི། ཚེམས་ཕྲེང་རབ་དཀར་དབུ་སྐྱེས་གནག་
ལ་སྣུམ། །ཟུར་མིག་གཡོ་ཞིང་པད་ཟླར་བརྟན་པར་འགྱིང༌། །སྟོང་པར་རོལ་ཡང་ཡོན་ཏན་བྱེ་བས་
གང༌། །ཚངས་སྲས་སྐུ་མཆོག་སུ་ཡི་ཡིད་འཕྲོག་མིན། །གཞི་གཅིག་གི་རྫས་འགལ་བ་ནི། དབང་
སྔོན་ཐོར་ཅོག་ཟླ་བའི་ཅོད་པན་འཆང༌། །པདྨའི་མཆུ་སྒྲོས་དུང་གི་སོ་ཕྲེང་གསལ། །ཟླ་བའི་སྲིང་མོའི་
མིག་འཛིན་མཛེས་པ་ཡིས། །སྐལ་ལྡན་འགྲོ་བའི་ཡིད་དབང་འཕྲོག་མིན་ནམ།།གཞི་གཅིག་གི་ལས་
འགལ་བ་ནི། རྒྱ་ཆེན་མང་ཐོས་ནོར་གྱིས་ཕྱུག་པ་ཡིས། །ལེགས་བཤད་དགའ་སྟོན་འགྱེད་པའི་
མཁས་རྣམས་ཀྱིས། །ཕོ་ཉ་མ་བཏང་བར་ཡང་བློ་གསལ་ཚོགས། །ཆོས་ཀྱི་སྐྱེས་བཟང་ལེན་ཕྱིར་ངང་
གིས་འདུ། །སྦྱར་བ་ཅན་གྱི་འགལ་བ་ནི།ལྷོ་ཕྱོགས་རྒྱ་མཚོའི་འགྲམ་དུ་རྟག་རོལ་པའི། །དབྱངས་
ཅན་ལྷ་མོ་མཛེས་སྡུག་འཇོ་སྒེག་ཅན། །སྐད་ཅིག་སྣ་ཚོགས་སྤྲུལ་བའི་གར་བསྒྱུར་བས། །བློ་དམན་
291

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བྱིས་པའི་མིག་ལ་འཁྲུལ་བ་སྟེར། །ཡིད་འཕྲོག་མཚོ་ཡི་འགྲམ་དུ་རྟག་རོལ་པའི། །ངང་བའི་བུ་མོ་
མཛེས་སྡུག་འཇོ་སྒེག་ཅན། །སྐད་ཅིག་སྣ་ཚོགས་ཟློས་གར་བསྒྱུར་བ་ཡིས །སྐྱེ་བོའི་མིག་ལ་འཁྲུལ་
པའི་སྣང་བ་སྟེར། །པདྨོའི་མཚོ་ཡི་འགྲམ་དུ་རྟག་རོལ་བའི། །འདབ་ཆགས་ངང་མོའི་མཛེས་སྡུག་
འཇོ་སྒེག་ཅན །སྐད་ཅིག་སྣ་ཚོགས་འཕུར་ལྡིང་བསྒྱུར་བ་ཡིས། །ཁྲུས་བྱད་གཞོན་ནུའི་མིག་ལ་
འཁྲུལ་བ་སྟེར།།
ཉེར་བརྒྱད་པ་སྐབས་མིན་བསྟོད་པའི་རྒྱན་ལ་མཚན་ཉིད་དང་དཔེར་བརྗོད་དོ། །དང་པོ་ནི།
སྐབས་སུ་མ་བབས་པའི་བསྟོད་ཡུལ་ཞིག་ལ་རང་གི་ཡིད་འགྱུར་བའི་དབང་གིས་བསྔགས་པའི་ངག་།
སྐབས་མིན་བསྟོད་པའི་རྒྱན་གྱི་མཚན་ཉིད་ཡིན་།རྩ་བ་ལས སྐབས་མིན་འདོད་པས་བསྟོད་པ་ནི། །
སྐབས་སུ་མ་བབས་བསྟོད་པ་ཡིན །ཞེས་གསུངས་པའི་ཕྱིར། གཉིས་པ་ནི།གསོན་གཤིན་དད་
རྫས་དཀོར་ལ་བག་མེད་དུ། །སྤྱོད་པས་མི་ཚེ་འདའ་བ་འདི་འདྲ་ལས །སྐྱེད་མོས་ཚལ་དུ་གེ་སར་
བཅུད་དག་ལ།།རོལ་པའི་རྐང་དྲུག་འདི་དག་ཨ་རེ་སྐྱིད། །
ཉེར་དགུ་པ་ཟོལ་བསྟོད་ཀྱི་རྒྱན་ལ་མཚན་ཉིད་དང་དབྱེ་བའོ །དང་པོ་ནི། བརྗོད་འདོད་
ཀྱི་དངོས་པོ་དེ་ལ་སྟོད་པའི་དོན་དུ་སྨད་པ་བཞིན་བྱས་ནས་སྐྱོན་ལྟར་སྣང་བའི་ཡོན་ཏན་ཚིག་སྦྱོར་དུ་
བཀོད་པའི་ངག་དེ།ཟོལ་བསྟོད་ཀྱི་རྒྱན་གྱི་མཚན་ཉིད་ཡིན་ཏེ། རྩ་བར། གལ་ཏེ་སྨད་པ་བཞིན་
བསྟོད་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་དུ་ཉེ་བར་ཐོབ་གྱུར་པ། །འདི་ནི་ཟོལ་གྱིས་
བསྟོད་པར་བཤད། །ཅེས་གསུངས་པའི་ཕྱིར། གཉིས་པ་ལ་གསུམ་ལས། མཐུ་ཕུན་ཚོགས་ཀྱི་ཟོལ་
བསྟོད་ནི། རྩེ་བརྒྱ་གདེངས་པའི་ལྷ་དབང་གཟི་བྱིན་གྱིས། །ལྷ་མིན་དཔུང་ཚོགས་ཅིག་ཅར་ཕམ་
བྱེད་ན། །རྭ་ལོ་ཁྱོད་ནི་བསྐྱེད་རིམ་མཐར་ཕྱིན་པས །ནག་ཕྱོགས་ཐལ་བར་རློག་ལ་སྙེམས་མི་
འཚལ། །དཔའ་བ་ཕུན་ཚོགས་ཀྱི་ཟོལ་བསྟོད་ནི། དྲེགས་པའི་དབང་ཕྱུག་ཆོས་རྒྱལ་ཆེན་པོ་ཁྱོད། །
དཔའ་རྩལ་མཐུ་ཡིས་བསྟན་དགྲ་བྱེ་བ་འབུམ། །སྐད་ཅིག་བསྒྲལ་འདི་ལྷ་ཁྱོད་བདེ་གཤེགས་ལྔ། །
དྲེགས་པའི་རྗེ་བོར་ཤར་ཕྱིར་རིགས་སམ་ཅི། །སྦྱར་བའི་ཟོལ་བསྟོད་ནི།ཟབ་ཡངས་གཏིང་མཐའ་
ཚད་མས་གཞལ་དཀའ་བ། །ན་ཀྲའི་གྲོང་ཁྱེར་དག་ལའང་མཐོང་བས་ན། །དཔག་པར་དཀའ་བའི་
292

དོན་རྒྱན་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
མཁྱེན་བརྩེའི་ཐུགས་མངའ་ཞེས།།མཉམ་མེད་ཐུབ་ཁྱོད་སྙེམས་པར་མི་མཛད་འཚལ། །
སུམ་ཅུ་བ་ངེས་བསྟན་གྱི་རྒྱན་ལ་མཚན་ཉིད་དང་དབྱེ་བ་གཉིས། དང་པོ་ནི།ངེས་པ་སྟོན་
བྱེད་གཞན་གྱི་འཇུག་པས། དེ་དང་ཆོས་མཚུངས་པའི་འབྲས་བུ་འགའ་མཆོག་གམ་མཆོག་མིན་གང་
རུང་དུ་སྟོན་པའི་ངག་དེ།ངེས་བསྟན་གྱི་རྒྱན་གྱི་མཚན་ཉིད་ཡིན་ཏེ། མེ་ལོང་ལས། གལ་ཏེ་དོན་
གཞན་འཇུག་པ་ཡིས། །དེ་དང་མཚུངས་པའི་འབྲས་བུ་འགའ། །མཆོག་གམ་མཆོག་མིན་སྟོན་
བྱེད་པ། །དེ་ནི་ངེས་པར་བསྟན་པ་ཡིན། །ཞེས་གསུངས་པའི་ཕྱིར། གཉིས་པ་ལ་གཉིས་ལས།
མཆོག་གི་ངེས་བསྟན་ནི། སྤྲིན་བྲལ་སྟོན་གྱི་མཁའ་དབྱིངས་དག་པའི་ངོས། །སྐར་ཚོགས་ཕྲེང་བ
ཚར་དུ་དངར་བ་ཡིས། །སྒྲིབ་བྲལ་རྒྱལ་བའི་ཐུགས་ལ་བདེན་གཉིས་ཀྱི། །ཆོས་ཀུན་ཅིག་ཅར་འཆར་
བའི་ངང་ཚུལ་སྟོན། །མཆོག་མིན་གྱི་ངེས་བསྟན་ནི།རྨི་ལམ་ལྷ་མའི་ཕུན་ཚོགས་མྱོང་བ་རྣམས། །
སད་དུས་ཕན་པའི་དོན་གྱིས་སྟོང་བ་འདིས། །འདི་དང་ཕྱི་མའི་སྲིད་འབྱོར་བདེ་སྐྱིད་དག །གནས་
སྐབས་བསླུ་བྲིད་ངལ་གསོ་ཙམ་དུ་སྟོན། །
སོ་གཅིག་པ་ལྷན་ཅིག་བརྗོད་པའི་རྒྱན་ལ་མཚན་ཉིད་དང་དབྱེ་བའོ། །དང་པོ་ནི། དངོས་
པོ་གང་ཡང་རུང་བའི་ཡོན་ཏན་དང་བྱ་བ་སོགས་ལྷན་ཅིག་པའི་ཚུལ་གྱིས་བརྗོད་པའི་ངག་དེ།ལྷན་
ཅིག་བརྗོད་པའི་རྒྱན་གྱི་མཚན་ཉིད་ཡིན་ཏེ།རྩ་བར།ཡོན་ཏན་ལས་རྣམས་ལྷན་ཅིག་གིས། །དངོས་
པོ་བརྗོད་པ་ལན་ཅིག
པོ་བརྗོད་པ་ལྷན་ཅིག་བརྗོད། །ཅེས་གསུངས་པའི་ཕྱིར གཉིས་པ་ལ་གསུམ་ལས།ཡོན་ཏན་ལྷན་
ཅིག་བརྗོད་པ་ནི། ཉི་འོད་ལྷུང་བའི་ལི་ཁྲིའི་རི་དབང་དང༌། །ཟུར་ཕུད་ལྔ་བའི་གཟུགས་སྐུ་ལྷན་ཅིག་
བརྗིད། །མཐོན་མཐིང་ཨུཏྤལ་རྒྱས་པའི་འདབ་མ་དང༌། །གང་གི་སྤྱན་དཀྱུས་ལྷན་ཅིག་རིང་ཞིང་
མཛེས། །བྱ་བ་ཐ་དད་པའི་ལྷན་ཅིག་བརྗོད་པ་ནི།མཁས་རྣམས་དམ་ཆོས་འཆད་པའི་སྨྲ་སྒོ་དང༌། །
ལྷན་ཅིག་པུཎྚ་རི་ཀའི་འདབ་མ་བཞད། །དོན་གཉེར་བློ་གསལ་ཡོངས་ཀྱི་རྣམ་དཔྱོད་དང་། །ལྷན་
ཅིག་བུང་བ་དགའ་བའི་ཟློས་གར་འཕེལ། །བྱ་བ་གཅིག་པའི་ལྷན་ཅིག་བརྗོད་པ་ནི། རབ་འབྱམས་
གཞུང་ལུགས་རྒྱ་ཆེར་འཆད་པ་དང༌། །བཟློག་མེད་དགག་སྒྲུབ་རྩོད་ངག་ལུང་རིགས་ཕྲེང༌། །རྣམ་
མང་ལེགས་བཤད་ཐོགས་མེད་རྩོམ་པ་ཡིས། །སྨྲ་ངན་ཡོངས་ཀྱི་སྤོབས་པ་ལྷན་ཅིག་འཕྲོག།
293

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སོ་གཉིས་པ་ཡོངས་བརྗེས་ཀྱི་རྒྱན་ལ་མཚན་ཉིད་དང་དཔེར་བརྗོད་དོ། །དང་པོ་ནི།
བརྗོད་འདོད་ཀྱི་དངོས་པོ་དེའི་བྱ་བ་སོགས་དོན་རྣམས་ཕན་ཚུན་བསྣོལ་བའི་ཚུལ་གྱིས་བརྗོད་པའི་
ངག་དེ།ཡོངས་བརྗེས་ཀྱི་རྒྱན་གྱི་མཚན་ཉིད་ཡིན་ཏེ།མེ་ལོང་མར།དོན་རྣམས་བསྣོལ་བ་གང་ཡིན་པ།
ཡོངས་བརྗེས་ཡིན་ཏེ་ཞེས་གསུངས་པའི་ཕྱིར། གཉིས་པ་ནི། གངས་ཅན་གྲུབ་མཆོག་རྗེ་བཙུན་ཐོས་
པ་དགས། །རྩེ་གཅིག་སྒྲུབ་པའི་མཆོད་པས་བླ་མ་ལྷ །མཉེས་པར་བྱས་ཏེ་ཟུང་འཇུག་དངོས་གྲུབ་
དཔལ།།བདེ་བླག་ཉིད་དུ་བླངས་པའི་ངོ་མཚར་ལྟོས། །
སོ་གསུམ་པ་ཤིས་བརྗོད་ཀྱི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི།
ཡུལ་མངོན་པར་འདོད་པའི་དོན་དེ་བསྲུང་བའམ་བསྒྲུབ་པ་སོགས་སུ་སྨོན་པའི་སྙན་ཚིག་དེ། ཤིས་
བརྗོད་ཀྱི་རྒྱན་གྱི་མཚན་ཉིད། གཉིས་པ་ནི། ངག་གི་མཆོད་སྦྱིན་ལྷ་ཡིས་རྗེས་བཟུང་སྟེ། །ཟབ་རྒྱས་
ཆོས་ཚུལ་འཆད་རྩོད་རྩོམ་པ་ཡིས །བསྟན་འགྲོའི་ལེགས་ཚོགས་རྫོགས་ལྡན་གནས་འགོད་པའི། །
དྲན་དབང་གཙུག་རྒྱན་དམ་པའི་དཔལ་ཐོབ་ཤོག།
སོ་བཞི་པ་རབ་སྤེལ་གྱི་རྒྱན་ལ་མཚན་ཉིད་དང་དབྱེ་བ་གཉིས་ལས་དང་པོ་ནི། རྒྱན་ཐ་
དད་པ་གསུམ་ཕན་ཆད་རྣམས་བསྲེས་ནས་སྤེལ་མར་བརྗོད་པའི་ངག་དེ། རབ་སྤེལ་གྱི་རྒྱན་གྱི་
མཚན་ཉིད་ཡིན་ཏེ། རྩ་བར། ཐ་དད་རྒྱན་རྣམས་བསྲེས་པ་ནི། །སྤེལ་མ་དག་ཏུ་བརྗོད་པ་སྟེ །ཞེས་
པདདགྱགནམས
གསུངས་པའི་ཕྱིར། གཉིས་པ་དབྱེ་བ་ལ་གཉིས་ལས། གཅིག་ལ་གཅིག་རྟེན་གྱི་རབ་སྤེལ་ནི། ཡིད་
བཞིན་འཁོར་ལོའི་སྐུ་མཆོག་རྒྱུ་སྐར་བདག །གངས་རི་ལ་འགྲན་གཟི་འོད་རྣམ་བཀྲ་བར། །བལྟ་
ཕྱིར་དབང་པོས་མིག་སྟོང་ཆེད་སྤྲུལ་བའི །མཛེས་སྡུག་དཔལ་གྱིས་སྐྱེ་བོའི་ཡིད་དབང་འཕྲོག །རབ་
སྤེལ་སྟོབས་མཚུངས་ནི། མརྒད་ལྷུན་པོར་འགྲན་བཟོད་རྒྱལ་ཡུམ་སྐུ། །ལྷ་རྫས་དར་གྱི་དབང་
གཞུས་ཀུན་ནས་བཀླུབས། །ལྷུན་གྲུབ་འཕྲིན་ལས་དཔལ་གྱིས་རྒུད་པ་ཀུན། །བཅོམ་དང་ལྷན་ཅིག་
དགེ་ལེགས་ཕྱོགས་བཅུར་ཁྱབ། །
སོ་ལྔ་པ་དགོངས་པ་ཅན་གྱི་རྒྱན་ལ་མཚན་ཉིད་དང་དཔེར་བརྗོད་གཉིས།དང་པོ་ནི།སྙན་
ངག་མཁན་པོས་སྙན་ངག་གི་ཚིག་རྒྱུན་བསྒྲུབ་པ་གང་གི་ཆེད་དུ་དམིགས་པའི་བསམ་པ་ཁྱད་པར་
294

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཅན་ཚིག་སྦྱོར་དུ་བཀོད་པའི་ངག་དེ། དགོངས་པ་ཅན་གྱི་རྒྱན་གྱི་མཚན་ཉིད་ཡིན་ཏེ། རྩ་བར། སྙན་
ངག་མཁན་བསམ་དགོངས་པ་དེ། །སྙན་ངག་གྲུབ་པར་གང་གནས་པ། །རབ་སྦྱོར་ཡིད་ཀྱི་ཡོན་ཏན་
ཅན། །དེ་ནི་དགོངས་པ་ཅན་ཞེས་བརྗོད། །ཅེས་གསུངས་པའི་ཕྱིར། གཉིས་པ་ནི། འཇམ་མགོན་
རིང་ལུགས་ཀུན་ནས་རྒྱས་ཕྱིར་དང༌། །བློ་གསལ་ཚོགས་ཀྱི་རྣམ་དཔྱོད་འཕེལ་བའི་ཆེད། །རང་ཡང་
ཚུལ་འདིར་འདྲིས་པར་བྱ་ཕྱིར་དུ། །དོན་རྒྱན་དཔེར་བརྗོད་སྙན་འཇེབས་དབྱངས་སུ་བསྒྲགས།།
དེ་ལྟར་འཕགས་པའི་ཡུལ་གྱི་སྙན་ངག་མཁན་ཐམས་ཅད་ཀྱི་གཙུག་གི་ནོར་བུ་དཔལ་ལྡན་
དཎྜིའི་གཞུང་བཟང་མེ་ལོང་མའི་ལེའུ་གཉིས་པའི་སྐབས་ནས་བསྟན་པའི་དོན་རྒྱན་སོ་ལྔའི་དཔེར་
བརྗོད་རྣམས་གཙོ་ཆེར་རྩ་བའི་དགོངས་པ་དང་བསྟུན་པའི་ཁུལ་དུ་བྱས་ཏེ་རྩོམ་རྒྱུགས་སུ་ཕུལ་བ་
ལས སླར་དོན་རྒྱན་སོ་སོའི་འཚམས་སུ་སྤྱིའི་མཚན་ཉིད་རེ་དང་བཅས་དཔྱོད་ལྡན་རྣམས་ཀྱི་བློ་
གྲོས་འཕེལ་ཕྱིར་བཀོད་པ་རེ་ཞིག་རྫོགས་སོ །།
སྨྲས་པ། འཕགས་ཡུལ་སྙན་ངག་གཞུང་བརྒྱའི་སྐར་ཚོགས་དབུས། །ཡིད་འཕྲོག་སྙན་
འགྱུར་འོད་དཀར་འབུམ་སྤྲོ་བ། །དཎྜིའི་མཁྱེན་དཔྱོད་ཆུ་གཏེར་ལས་འཁྲུངས་པའི། །བསྟན་བཅོས་
བསིལ་སྦྱིན་དབང་པོ་འདི་རྨད་བྱུང༌། །བརྗོད་བྱ་དང་བྲལ་པི་ཝང་སྤུན་ཟླ་དང༌། །མངོན་བརྗོད་ཁུར་
གྱིས་ལྕི་བའི་གྱོང་བོའི་ངག །གྲོང་ཚིག་དམ་དུམ་ཕྲེང་བར་སྤེལ་བ་ལ། །བློ་ལྡན་ཐོས་འཛིན་དབང་པོ་
ཆགས་བྲལ་འཛིན། །བདག་ནི་གཞུང་དོན་འབྱེད་པའི་བློ་གྲོས་དམན། །མང་དུ་ཐོས་པའི་ནོར་གྱིས་
དབུལ་གྱུར་ཀྱང༌། །དགེ་བའི་བཤེས་དང་ཡི་དམ་གསུང་གི་ལྷའི། །དྲིན་ལས་སྤེལ་འདི་སྒྲུབ་པའི་
མཆོད་པར་འབུལ། །འདི་བྲིས་དགེ་ཚོགས་ཉིན་མོར་བྱེད་པ་ཡིས། །ས་གསུམ་རྒུད་པའི་མུན་ཚོགས་
བཅོམ་པ་དང༌། །ཆབས་ཅིག་བློ་བཟང་རིང་ལུགས་པད་མོའི་ཚལ། །ཐར་འདོད་བུང་བའི་ཉེར་འཚོར་
རྟག་རྒྱས་ཤོག །
ཅེས་དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན་ཞེས་བྱ་བ་འདི་ནི།{སྙན་
ངག་མེ་ལོང་གི་དཀའ་འགྲེལ་དབྱངས་ཅན་དགྱེས་པའི་གླུ་དབྱངས)ཀྱི་ལེའུ་གཉིས་པའི་ཐད་ལ་འཛུབ་ཁྲིད་རགས་ཙམ་
ཞུས་སྐབས་རྩོམ་རྒྱུགས་ཀྱི་ཚུལ་དུ།༧གྲུབ་དབང་རོང་པོ་ཆོས་རྗེའི་སྐྱེ་བར་འབོད་པའི་སྤྲུལ་མིང་བློ་
295

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཟང་དཀོན་མཆོག་འཕྲིན་ལས་བསྟན་པ་རྒྱ་མཚོ་ཞེས་བགྱི་བས རབ་བྱུང་བཅོ་ལྔ་བའི་ནང་ཚན་
བགྲང་བྱ་གཉིས་པ། རང་ལོ་བཅུ་དགུ་སོན་པ། ལེགས་སྦྱར་གྱི་སྐད་དུ་བི་བྷ་བ། བདེ་མཆོག་བསྟོད་
འགྲེལ་ལྟར་ན་རྣམ་བྱུང་ཞེས་པ། མ་ཧཱ་ཙི་ནའི་སྐད་དུ་ལྦུ་ཤིན།ཕྱོགས་འདིར་དབང་ཐང་དང་བསྟུན་
པའི་མིང་ས་ཕོ་འབྲུག་གི་ལོ།རྟ་བདུན་གྱི་དབང་པོ་ཁྱུ་མཆོག་གི་ཁྱིམ་དུ་སྤྱོད་པ།སྣྲོན་ཟླ་བའི་དཀར་
ཕྱོགས་ཀྱི་རྒྱལ་བ་དང་པོ། དབྱངས་འཆར་བའི་དབྱངས་ཨུ། གསལ་བྱེད་པ། འབྱུང་བ་མེ། འདོད་
ཡོན་གཟུགས། དུས་འཁོར་བའི་དབྱངས་རྀ། གསལ་བྱེད་རྗེ། འབྱུང་བ་མེ། འདོད་ཡོན་རོ།གཉིས་
ཀ་མཐུན་པའི་དར་རྒུད་ལང་ཚོ། རེས་གཟའ་ཆུ་ཤེལ་གྱི་དབང་པོ་ལག་གི་དགའ་མ་དང་རྩེ་བའི་
བདུད་རྩི་སྦྱོར་བ། རྟེན་འབྲེལ་ལེན་པ། ཉི་མ་ལྕགས་འབྲུག ཚེས་སྐད་དྭ། ཚེས་སྨེ་དྲུག་དཀར
བདུད་རྩི་ཐུན་མཚམས་འཆར་བའི་དུས་ཚོད་ལ།༧དཔལ་འགྱུར་མེད་ཀཱ་ལ་རིའི་གཟིམས་ཆུང་བདེ་
ལྡན་ཕོ་བྲང་དུ་གྲུབ་པར་སྦྱར་བ་འདིས་ཀྱང་རྒྱལ་བ་གཉིས་པའི་མདོ་སྔགས་ཟུང་འབྲེལ་གྱི་རིང་ལུགས་
དྲི་མ་མེད་པ་འདི་ཉིད་སྲིད་མཐའི་བར་དུ་དང་ཞིང་རྒྱས་པར་བྱེད་ནུས་པར་གྱུར་ཅིག །༧ཅེས་པ་
འདི་ནི།རོང་པོ་ཆོས་རྗེའི་སྤྲུལ་མིང་པ་བློ་བཟང་འཕྲིན་ལས་ཀྱིས་སྦྱར་བ་ཛ་ཡནྟུ། སརྦ་མངྒ་ལཾ།
296

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
ཆུས་| སྟོན་| བཤེས་| གཉེན་སངས་རྒྱས་ཀུན་| དངོས་| བསྟན་པ་ཡོངས་| རྫོགས་
ཟོལ་པའི་
འགྲོ་| འདུལ་প্রবণ ཀྱིས་| མཛད་ব མེད་| རྣམས་| ཀུན་55
ཐོབ་པའི་
དལ་བསྟན་སྙིང་འཁྲུལ་ব্রণ মহম དུས་35 ཆུབ་
གྱི་|འཇིགས་པ་སེལ་ཕྱིར་དུ་| སྒྲུབས་| ཤིག་| སྟོབས་| ཆེན་གཏན་गुव
ཚེ་
齋 བུར་| བཟློག་| མེད་| ཀུན་|འཇོམས་| འཆི་བདག་| སླེབས་འགྱོད་ཀྱང་
མི་
སྣང་| ཤས་| སྐྱོན་| སྤོང་যম
བསྐུལ་ম
རྟག་འདུ་ཤེས་
མོང་ཆོས་ཀྱི་| གཞི་| རྩའི་ཉམས་| ལེན་| སྐྱབས་| འགྲོའི་| དོན་| སོགས་ཐུན་
སྲིད་| དར་এগ ཉོན་| དབང་| གྱུར་ཉེར་| ལེན་ཕུང་शुक སྡུག་বমূল
ངེས་པའི་སྲོག་| འཕྲོག་| སྲིད་| འབྱོཪ་5 ཞེན་| ལོག་དུག་| སྦྲུལ་
བདེ་| མེད་| སྲིད་མཚོ་
བརྒལ་| ཕྱིར་ཆོས་སྙིང་ཚུལ་| ཁྲིམས་
शुक
ম ব ཡིས་བཟིར་য སྙིང་| རྗེ་ཉམས་| དལ་བརྒྱ་གནད་5
སེམས་པའི་ཡི་གྱི་བདག་| གཞན་| བརྗེ་| ཚུལ་প্রবণ মাবগ འཁྲུལ་
རྩེ་| གཅིག་35 ཆུབ་སྒྲུབ་| འདོད་སེམས་| བསྐྱེད་| ཕྱིན་হুমা যম གྱིས་
মঘন প্রথ སྲོལ་ཆེན་དོན་དང་འབྲེལ་| ཐེག་| མཆོག་| དོན་| སྟོན་
རིམ་| གཉིས་| གསང་যম རྒྱུད་སྡེ་|དགོངས་| དོན་| འཁྲུལ་ব্রণ གདམས་པས་
ཙོའི་ཆོས་ཆོས་སེམས་
དོན་| མེད་| ཚིག་वे བཞིན་| མན་སར་
སྐམ་σ
a ম སངས་
कुष सुव གྱི་| དགོངས་| པའི་གོ་| དོན་ম ནོར་
297

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བའི་
དྲིན་སྩོལ་བཀའ་མ།
མཉེས་པ་ম ལུས་སྒྲུབས།
যেম བཟང་མདོ་ཆོས།སྔགས་
སྡེའི་བཞིནདགྲ་གཡུལ་
প্রবণ མེད་ད་ནས་འབུངས།
N ས་র্তম མིན་བསྒོམ།
ལས་འབྲས་মའགལ་སྒྲུབས།
རང་བཞིན་মঘহ མེད་མཚོ།
བའི་འཁོར་ཚུལ་རྟོགས།སྣང་
མིག་དང་སྲོག་བཞིན་སྲུངས།
ཤུགས་དྲག་ཉམས་ལེན་སྐྱོང༌།
གཏོང་ལེན་དམིགས་རྣམ་བསྒོམས།
དོན་གཉིས་སྟོན་খাདགའ་
མཚོའི་པོའི་སྙིང་བཅུད།
মন্ত্রསྲིད་ཞིའི་कु བརྒལ།
डे
བསྡུར་མངོན་ལྟོས།
པའི་
འདུས་འཁྲུལ་མེད་ཆེས།
ཨོཾ་སྭ་སྟི། ཕུལ་བྱུང་ཞབས་དང་འཇམ་དབྱངས་བླ་མ་ཡི། །ཐུགས་བཅུད་ལམ་གྱི་བརྗོད་
དོན་གནད་འདུས་པའི། །དོན་ལྡན་སྒྲ་རྒྱན་ཀུན་བཟང་འཁོར་ལོ་འདི། །ཕྱོགས་བཞིའི་དབུས་ན་ཆོས་
སྐོར་བཀླགས་པ་ཡིས །ཆོས་ཀྱི་ཆེ་བ་རྣམ་བཞིའི་ཁྱད་པར་སྟོན། །ཟུར་ནས་དབུས་བཀླགས་མདོ་
298

དོན་རྒྱན་སོ་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
སྔགས་གསུང་རབ་དོན། །མཐའ་དག་ཚུལ་འདིར་འདུ་བའི་ཚུལ་སྟོན་ཞིང༌། །མཐར་ཆགས་བརྗོད་
པས་ལམ་རིམ་ཡོངས་རྫོགས་ཀྱི །གནད་དོན་དངོས་ཤུགས་ཅི་རིགས་ཆ་ཚང་པར། །སྟོན་འདི་ཐར་
འདོད་ལྡན་གཟིགས་མོ་མཛོད། །དགེ་བས་ཐུབ་བསྟན་སྙིང་པོ་རབ་རྒྱས་ཤིང༌། །འདུས་ཚོགས་
ཁྲིམས་གཙང་བཤད་སྒྲུབ་བྱ་བ་ཡིས །བསྟན་ལ་སྲིད་ཞུ་བགྱིད་ནས་སྐྱེས་མཆོག་གི །རྫོགས་ལྡན་
དུས་བཞིན་ས་སྟེང་ཁྱབ་གྱུར་ཅིག །པར་འདི་སྟག་ཚང་ལྷ་མོའི་གནས་མདུན་གྱི་ཆོས་གྲྭ་ཆེན་པོ་དགེ་
ལྡན་བཀྲ་ཤིས་འཁྱིལ་དུ་བསྒྲུབས། སརྦ་མངྒ་ལཾ།
299

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
༄༅། །སྙན་ངག་གི་ཚིག་རྒྱན་རབ་གསལ་སྣང་བ་བཞུགས་སོ། །
པདྨ་འགྱུར་མེད་རྒྱ་མཚོ།
སྨྲ་བའི་དབང་ཕྱུག་ལྷག་པའི་ལྷ། །མཚོ་ལྡན་མ་ལ་ཕྱག་འཚལ་ནས། །སྙན་ངག་བསྟན་
བཅོས་མེ་ལོང་གི །ལེའུ་དང་པོའི་དཔེར་བརྗོད་བཤད། །ལུས་ཀྱི་རྩོམ་ཚུལ་ལས་གྲོལ་བ་ནི། ཕུན་
ཚོགས་མཛེས་སྐུ་མཚན་དཔེའི་ལང་ཚོ་ནི། །ཟླ་གཞོན་འོད་ཀྱིས་ལན་བརྒྱར་བྱུགས་འདྲ་བ། །མཚོ་
ལྡན་མ་ཀྱེ་བདག་སྙིང་པད་མཚོ་རུ །བཞུགས་ལ་བློ་གྲོས་སྤོབས་པའི་སྒོ་ཕྱེ་ཞིག །རིགས་ནི། རིན་
ཆེན་བ་གམ་བརྩིགས་པའི་གཙུག་ལག་དབུས། །འཇིགས་བྲལ་གདོང་ལྔ་ལྡན་པའི་ཁྲི་སྟེང་ན། །
འགྱིང་བའི་སྟོབས་བཅུ་མངའ་བ་རྫོགས་སངས་རྒྱས། །གང་དེས་ཕུལ་བྱུང་བླ་མེད་དམ་ཆོས་ཀྱི། །སྒོ་
འཕར་ཕྱེ་ཚེ་མཐོ་རིས་ལྷ་རྣམས་ཀྱིས །རབ་མཚར་མནྡ་ར་བའི་མེ་ཏོག་འཆར། །འཇིག་རྟེན་ཁེངས་
པར་པུས་ནུབ་ཙམ་ཕབ་ནས །སྙན་འགྱུར་བསྟོད་ཚིག་གླུ་དབྱངས་དུ་མ་ཡིས །ལེགས་པར་
བསྔགས་ནས་ཐལ་སྦྱར་ལག་པད་ཟུམ། །མཛོད་ནི། ལེགས་བྱས་བསོད་ནམས་མཐུ་ལས་ཡོངས་
གྲུབ་པའི །རབ་མཛེས་རིན་ཆེན་བརྩེགས་པའི་ཁྲི་སྟེང་ན། །འཁོར་ལོས་སྒྱུར་གང་དཔལ་ལྡན་
འཁོར་ཚོགས་བཅས །རྒྱལ་སྲིད་ཆོས་བཞིན་སྤྱོད་པའི་འདུན་ས་ཆེར། །མ་རྨད་རྣམ་དཀར་ལྷག་
བསམ་དང་ལྡན་པའི། །བདེན་པར་སྨྲ་བའི་སྐྱེས་བུ་ཤེས་རིག་ཅན། །གང་དེས་ཡན་ལག་ལྔ་པ་
སྙིང་ཁ་རུ །འཛུམ་པར་བྱས་ནས་སྙན་པའི་ཚིག་འདི་སྨྲས །རྣམ་པར་རྒྱལ་བའི་འདུན་ས་ཆེར་སྤྱོད་
པའི། །ལྷ་ཡི་དབང་པོ་ཀཽ་ཤི་ཀ་ནང༌། །མཐོ་རིས་གནས་ནས་ས་འདིར་འཕོས་འདྲ་བ །གང་ཁྱོད་
འཇིག་རྟེན་མཛེས་པའི་རྒྱན་དུ་གྱུར། །དེ་སྐད་གླེང་ནས་འཛུམ་པའི་མདངས་གཡོས་ཏེ། །ཕུན་ཚོགས་
300

སྙན་ངག་གི་ཚིག་རྒྱན་རབ་གསལ་སྣང་བ།
མནྡ་ར་བའི་མེ་ཏོག་གིས། །གཏོར་ཏེ་ཡིད་རབ་ཀུན་ཏུ་དགའ་སེམས་ཀྱིས །རང་གནས་ཕྱོགས་སུ་
རིངས་པའི་སྟོབས་ཀྱིས་སོང༌། །འདུས་པ་ནི། མར་གད་མདངས་ཕྲོགས་ལོ་འདབ་གོས་བཟང་གིས། །
སྤུད་པར་བྱས་པའི་འཁྲི་ཤིང་གཞོན་ནུ་། །ཕུན་ཚོགས་རོ་གདའི་འབྲས་བུ་གཡུར་ཟའི་དཔྱིད། །མ་
ལ་ཡོངས་འདུའི་དཔལ་ལ་འགྲན་པ་སྙམ། །དེ་ལྟའི་ནགས་ཚལ་སྟུག་པོས་བསྐོར་བའི་ནང༌། །ཡན་
ལག་བརྒྱད་ལྡན་ཁྲུས་ཀྱི་རྫིང་བུ་ནི། །དྭངས་གསལ་ཆུ་སྐྱེས་དུ་མ་བཀྲ་བ་ཅན། །ཉིན་མོར་བྱེད་པས་
དབང་སྔོན་བཞུ་བ་བཞིན། །རྨད་བྱུང་ཁྲུས་རྫིང་གང་དེར་རྩེད་བྱེད་པའི། །འདབ་ལྡན་ངང་པ་གཞོན་
ནུའི་ཚོགས་རྣམས་ཀྱང༌། །ཕན་ཚུན་ཕུར་ལྡིང་ཟློས་གར་རབ་བསྒྱུར་ཞིང༌། །སྙན་འགྱུར་ཡིད་འཕྲོག་
མགྲིན་པའི་རྫ་རྔ་བརྡུང༌། །ཤིས་བརྗོད་ནི། རྨད་བྱུང་ཐུགས་རྗེ་ཉིན་མོར་བྱེད་པའི་གཟིས། །འགྲོ་
བློའི་མི་ཤེས་མུན་ཚོགས་མཐར་བསྐྲད་ནས། །ཡང་དག་ཤེས་བྱའི་སྣང་བ་རྒྱས་མཛད་པ། །ཟུར་ཕུད་
ལྔ་པས་སྲིད་དེར་དགེ་ལེགས་སྩོལ། །ཕྱག་ནི།མི་བཟད་བསྐལ་མེ་འབར་བའི་ཀློང་དཀྱིལ་ན།།ཆེར་
འགྱིང་རྔམས་པའི་བཞད་སྒྲས་སྲིད་གསུམ་ཀུན། །དངངས་ཤིང་སྐྲག་མཛད་བློ་གཏེར་ལྷག་པའི་ལྷ། །
མི་གཡོ་མགོན་ཞེས་གྲགས་དེར་བདག་ཕྱག་འཚལ། །དངོས་པོ་ངེས་བསྟན། སྟོབས་བཅུའི་བདག་
ཉིད་སྟོན་མཆོག་ཉི་མའི་གཉེན། །གང་དེའི་གསུང་རབ་ཉིན་མོར་བྱེད་དེས་ནི། །མ་རིག་མུན་པ་མ
ལུས་ཀུན་བཅིལ་ཞིང༌། །དགེ་ལེགས་སྣང་བ་རྒྱས་པའི་དཔྱིད་དུ་གྱུར །སྦྱར་བ་ལས ཤར་ཕྱོགས་
འདོད་པའི་སྦྱར་བ། མ་རིག་མི་ཤེས་རྨོངས་མུན་དྲི་མའི་ཚོགས །མ་ལུས་མིང་གི་མཐར་མཛད་སྨྲ་
བའི་དབང༌། །འགྲོ་བའི་མ་མ་རྒྱལ་ཡུམ་མཚོ་བྱུང་མ། །ཀྱེ་མ་མོས་ལྡན་བདག་སྙིང་པདྨོར་བཞུགས། །
ལྷོ་ཕྱོགས་པ་འདོད་པའི་སྦྱར་བ། མཁས་མང་ཟུར་ཕུད་རྩེ་མོར་ཆེར་འགྱིང་ཞིང༌། །རྒྱུད་སྟོང་ལྡན་
པའི་པི་ཝང་སྙན་པར་འཁྲོལ། །ཁ་དོག་དཀར་གསལ་ཟླ་གཞོན་མཛེས་པ་འཕྲོག །གང་ཁྱོད་ཁོ་བོའི་
ཡིད་ཀྱི་པད་མཚོར་བཞུགས། །བེ་དཎྷཱའི་རབ་དྭངས། དྭངས་གསལ་ཡན་ལག་བརྒྱད་ལྡན་རྫིང་བུའི་
འགྲམ། །འདབ་ལྡན་པདྨ་གཞོན་ནུས་རབ་མཛེས་པར།།སྙན་སྒྲོག་རྐང་དྲུག་བུང་བ་གཞོན་ནུ་རྣམས། །།
ཕན་ཚུན་གར་སྒྱུར་མེ་ཏོག་རྩི་བཅུད་ལེན། །གཽ་ཌཱ་པའི་རབ་དྭངས། ཨིནྜ་ནི་ལའི་ཞུན་མ་འཁྱིལ་པའི་
འགྲམ། །ཡིད་འཕྲོག་ཉི་མའི་གཉེན་གྱིས་བཀྲ་བ་ལ།།དཀར་མིག་ར་ཡིག་གཉིས་པའི་ཚོགས་རྣམས་
301

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཀུན། །སྙན་འགྱུར་ལེན་འདོད་པའི་དོན་དུ་གཉེར། །བཻ་དརྦྷའི་མཉམ་ཉིད། ཀ་མ་ལ་ལྟར་རབ་
མཛེས་ལང་ཚོ་ཅན། །བུང་བ་གཞོན་ནུའི་མདངས་འཛིན་ལན་བུ་གཡོ། །སྙན་སྒྲོག་རྒྱུད་སྟོང་ལྡན་
གྱུར་རྒྱུད་མང་འཁྲོལ། །མཁས་ཀུན་གཙུག་རྒྱན་སྒྲ་དབྱངས་ལྷ་མོ་རྒྱལ། །གཽ་ཌཱ་པའི་མཉམ་ཉིད།
དྭངས་གསལ་ཆུ་གཏེར་བསྲུབས་པ་ལས་འཁྲུངས་ཤིང༌། །འཇིག་རྟེན་མུན་པ་མ་ལུས་ཀུན་བཅིལ་
བའི། །རྟ་ལྗང་ཅན་གང་ཤར་རིའི་རྩེར་ཕྱོགས་ཚེ །ཡིད་འོང་ཆུ་སྐྱེས་གཞོན་ནུས་འཛུམ་གྱིས་བསུ །
སྙན་པ་ལྷོ་ཕྱོགས་པ་འདོད་པའི་སྒྲའི། ཡིད་འོང་ཡིད་ལ་འདོད་འཇོ་ཡིད་བཞིན་དབང་། །ལྗོན་ཤིང་རྭ་
བས་ཡོངས་བསྐོར་ཕོ་བྲང་མཆོག །རྒྱལ་པོའི་རྒྱལ་ཁབ་རྒྱལ་མཚན་རྩེ་མོ་ན། །བསྒྲེངས་པས་འདོད་
རྒུའི་ལོངས་སྤྱོད་འཛད་མེད་སྟེར། །ཤར་ཕྱོགས་པ་འདོད་པའི་རྐང་པ་མ་བསྐོར་བའི་རྗེས་ཁྲིད། མ་
ལུས་འགྲོ་ལ་ཉེར་བརྩེའི་སྙིང་སྟོབས་ཅན། །མི་འགྱུར་ཁྱོད་སྐུ་རི་བོའི་དཔལ་ལ་འགྲན། །མུ་མེད་
འགྲོ་ཀུན་འདྲེན་མཛད་ཨོ་རྒྱན་རྗེར། །མོས་གུས་དུང་བས་སྙིང་ནས་སྐྱབས་སུ་འགྲོ།།ཚིག་ལ་བསྐོར་
བའི་རྗེས་ཁྲིད། ཁྱོད་སྐུ་དཀར་གསལ་ཟླ་བ་ལྟར་དཀར་ཞིང་། །རབ་སྙན་རྒྱུད་མང་སྒྲ་དབྱངས་སྙན་
པར་འཁྲོལ། །བདག་ཡིད་བློ་གྲོས་རྒྱས་མཛད་བློ་གཏེར་ལྷ། །གང་ཁྱོད་བདག་སྙིང་པད་མཚོ་གང་
དེར་རོལ། །ཡི་གེ་རིང་པོར་བསྐོར་བའི་རྗེས་ཁྲིད། འགྲོ་ལ་བློ་གྲོས་དཔལ་སྟེར་ལྷག་པའི་ལྷ། །སྨྲ་
བའི་དབང་ཕྱུག་འགྲོ་མགོན་མཚོ་བྱུང་མ། །ཡིད་འོང་ཟླ་བའི་མཛེས་པ་འཕྲོག་པའི་དཔལ། །གང་
ཁྱོད་དྲན་ཚེ་དད་པའི་སྤུ་ལོང་གཡོ། །ཤར་པ་ཁོ་ན་འདོད་པའི་རྗེས་ཁྲིད། འགྲོ་ལ་རྗེས་ཆགས་འགྲོ་
འདྲེན་འགྲོ་བའི་མགོན། །དཀར་གསལ་ཟླ་དཀར་ཀུ་མུ་དཱ་ལྟར་དཀར། །རྒྱུད་མང་རྒྱུད་སྟོང་ལྡན་
འཁྲོལ་རྒྱལ་ཀུན་ཡུམ། །བློ་གཏེར་ལྷ་མོས་བདག་བློའི་བློ་གྲོས་སྤེལ། །སྤང་བྱ་དོན་གྱི་གྲོང་པའི་ཚིག
མེ་ཏོག་མདའ་ཅན་འདོད་པའི་མདའ་ལྔ་། །སྙིང་གར་གཟིར་བས་མྱོས་འགྱུར་འདོད་ལྡན་བདག །
རྟག་པར་ཟླ་བཞིན་མ་ཁྱོད་སེམས་བྱེད་ན། །ལྷན་ཅིག་དགའ་མགུར་རོལ་བར་མི་སྤྲོའམ། །སྤོང་བྱེད་
ཀྱི་ཉམས་བྱིན་པ རབ་མཛེས་ལྟ་ན་སྡུག་པའི་པདྨ་དཀར། །ལང་ཚོའི་འདབ་མ་རབ་ཏུ་བཞད་པ་
ཅན། །ཁྱོད་ཀྱིས་ར་ཡིག་གཉིས་པ་བདག་གི་ཡིད། །ཀུན་ནས་དགའ་བའི་དཔལ་གྱིས་ཚིམ་མཛོད་
ཅིག །སྒྲའི་གྲོང་པ་ཚིག་གི་མཚམས་སྦྱོར་གྱིས་ཞུགས་པ། རབ་མཛེས་ཡིད་དུ་འོང་བའི་པདྨ་ཅན། །
302

སྙན་ངག་གི་ཚིག་རྒྱན་རབ་གསལ་སྣང་བ
རབ་དཀར་ཟླ་བའི་མཛེས་པ་འཕྲོག་པ་གང༌། །ལང་ཚོ་རབ་ཏུ་རྒྱས་པར་གྱུར་པ་ཡིས། །རྡུལ་གྱི་ཕྲེང་
བ་ས་ལ་ལྷུང་པར་བྱེད། །ངག་ཚིག་གི་དོན་ལ་ཞུགས་པའི་གྲོང་པ། དཔའ་བརྟན་བརྟུལ་ཞུགས་
མཆོག་དང་ལྡན་པ་ཡིས། །ཤུགས་དྲགས་རྡོ་རྗེའི་མཚོན་ཆ་གཞན་ལུས་ལ། །ལན་བརྒྱར་བསྣུན་པས་
མ་བཟོད་ཟུག་ངུའི་སྐད། །ཤོར་བར་གྱུར་པའི་ངང་ཚུལ་འདི་ཅི་ཞིག །དམིགས་བསལ་སྐྱོན་མེད།
རབ་མཚར་ལང་ཚོའི་མཛེས་པ་ཆེར་ངོམ་པའི། །རྟགས་བཟང་ཡོན་ཏན་ལྡན་པའི་སྲིང་མོ་རེའི། །
འདོད་དོན་སྒྲུབ་འོས་ཕུ་བོ་ལས་གཞན་པའི། །དཔའ་བརྟན་སྐྱེས་བུ་དག་ནི་ཡོད་མ་ཡིན། །བཻ་དཏྶྭཱའི་
ཤིན་ཏུ་གཞོན་པ། ཀུན་གསལ་མཛེས་མའི་བཞིན་རས་ངོས་ཡངས་པར། །རྒྱུ་བ་ཉིན་མོར་བྱེད་པའི་
དཀྱིལ་འཁོར་དེས། །ཡིད་འོང་པདྨ་གཞོན་ནུའི་ཚོགས་རྣམས་ཀྱི། །གེ་སར་ཕྲེང་བ་རབ་ཏུ་དགོད་
པར་བྱེད། །གཽ་ཌཱ་པའི་ཤིན་ཏུ་གཞོན་པ།ལྷ་ལམ་ཡངས་པར་ཆུ་འཛིན་ཕྲེང་འཁྲིགས་ཤིང༌། །དབྱར་
སྐྱེས་སྐར་གྱི་སྒྲ་དབྱངས་སྒྲོག་གྱུར་ཚེ། །འདབ་ལྡན་གཙུག་ཕུད་ཅན་ཚོགས་ཆེ་དགའ་ནས། །མཇུག་
སྒྲོ་ཟླུམ་བསྒྱུར་གར་བྱེད་འདི་རྨད་བྱུང༌། །ཤར་ལྷོ་འདོད་མཐུན་གྱི་དོན་གསལ། ཁྱབ་འཇུག་ཅེས་
གྲགས་སྟོབས་ལྡན་སྐྱེས་བུ་དེས། །དྭངས་བསིལ་ཆུ་གཏེར་བསྲུབས་པ་ལས་འཐོན་པའི །དུག་གི་
བུམ་པ་ཕྱུང་བ་དབང་ཕྱུག་འདིས། །འཐུང་ཚེ་མགྲིན་པ་དབང་སྔོན་མདོག་ཏུ་གྱུར། །ཤར་པ་ཁོ་ན་
འདོད་པའི་དོན་གསལ། གང་དག་སྲིད་འདིར་ཆེར་གྲགས་དབང་ཕྱུག་གི །མགྲིན་པ་ཨུཏྤལ་རྒྱས་
པའི་ཁ་དོག་ལྟར། །གྱུར་གང་རིན་ཆེན་འབྱུང་གནས་བསྲུབས་པ་ལས། །ལེགས་བྱུང་གཏེར་གྱི་
བཅུད་ནུས་སྨིན་པས་སོ། །ལྷོ་ཕྱོགས་པ་འདོད་པའི་རྒྱ་ཆེ་བའི་ཡོན་ཏན། ལྷག་པའི་ལྷ་མཆོག་རྒྱལ་
ཡུམ་ཤེར་ཕྱིན་མ། །ཁྱོད་མཚན་ཅུང་ཟད་དྲན་པ་ཙམ་གྱིས་ཀྱང༌། །བློ་གྲོས་རིགས་པར་ལྡན་པའི་སྐྱེས་
བུ་རྣམས། །ལྷ་གཞན་རེ་བའི་བསམ་པ་ཡོངས་སུ་བཏང༌། །གཽ་ཌཱ་པའི་རྒྱ་ཆེ་བའི་ཡོན་ཏན།ཡིད་འོང་
དྭངས་བསིལ་ཡན་ལག་བརྒྱད་ལྡན་པའི །ཁྲུས་རྫིང་གསེར་གྱི་མེ་ཏོག་གིས་མཛེས་དེ། །འདོད་འཇོ་
ཡོངས་འདུའི་ནགས་ཚལ་སྟུག་ཡིས། །ལེགས་བསྐོར་སྐྱེད་མོས་ཚལ་གང་ཨེ་མ་མཚར། །གཽ་ཌཱ་
པའི་བརྗིད་པའི་ཡོན་ཏན།ཀ་མ་ལ་ཡི་རྗེས་འགྲོ་ཁྱོད་སྐུའི་དཔལ། །རབ་མཛེས་དྲི་མའི་སྐྱོན་བྲལ་
ཟ་ཡིས །ན་ཕྲ་ཁྱེ་འུ་རྣམས་ཀྱི་སྐད་ལྟ་བུའི། །གསུང་དབྱངས་སྙན་བསྒྱུར་ལེགས་བཤད་ཆོས་
303

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དབྱངས་སྒྲོག །བཻ་དཱཏྶྭཱའི་བརྗིད་པའི་ཡོན་ཏན། ཀཻ་ལ་ཤ་རིའི་མདངས་ཀྱི་མཛེས་པ་ཀུན། །འཕྲོག་པ་
གང་སྐུ་ཡིད་དུ་འོང་བ་ལ། །བུང་བ་ལྟ་བུའི་སྤྱན་ནི་རབ་བཀྲ་བ། །དབྱངས་ཀྱི་ལྷ་མོར་གྱུར་པ་ཁྱོད་ལ་
འདུད། །བཻ་དẠའི་མཛེས་པའི་ཡོན་ཏན་གཏམ་ལ་སྦྱར་བ།སྔོན་གྱི་ཤེས་རབ་ཆུང་ཞིང་བརྩོན་འགྲུས་
སྟོབས། །ཞན་གྱུར་རྨོངས་ཆེན་འགྲོ་བ་བདག་འདྲ་བས། །ཤེས་བྱ་ཅུང་ཟད་ཤེས་པར་གྱུར་པ་གང་། །
མཚོ་ལྡན་ཁྱོད་ཀྱི་ཐུགས་རྗེ་ཁོ་ནས་སོ། །བཻ་དརྦྷའི་མཛེས་པའི་ཡོན་ཏན་བསྔགས་པ་ལ་སྦྱར་བ།ཡིད་
འོང་ལང་ཚོའི་མཚར་སྡུག་ངོམ་བྱེད་ཅིང༌། །རྣམ་མང་རྒྱན་ཕྲེང་འཆང་བའི་སྐྱེས་བུ་དེའི། །ཟུར་ཕུད་སྐྲ་
ཡི་ལན་ཚར་གཡོ་བ་ནི། །ལུས་ཀྱི་ཆ་ཤས་དག་ལ་རྫོགས་མ་ཡིན། །གཽ་ཌཱ་པའི་མཛེས་པའི་ཡོན་ཏན་
གཏམ་ལ་སྦྱར་བ། ཤེས་རབ་ཆེ་ཆུང་སྐྱེས་བུ་བདག་འདྲ་བས། །ལོ་བརྒྱར་རིགས་ལམ་སྦྱངས་ཀྱང་
ཅུང་ཟད་ཙམ། །རྟོགས་པར་མ་གྱུར་དུས་གཅིག་མཚོ་ལྡན་ཁྱོད། །དྲན་པའི་མོད་ལ་སྨྲ་བའི་དབང་
ཕྱུག་གྱུར །གཽ་ཌཱ་པའི་མཛེས་པའི་ཡོན་ཏན་བསྔགས་པ་ལ་སྦྱར་བ། རབ་མཛེས་ལྟ་ན་སྡུག་པ་གང་
ཁྱོད་ཀྱི །ཟུར་ཕུད་སྐྲ་ཡི་ལན་བུ་སྤྱི་བོ་རུ །བཅིངས་གང་འཇིག་རྟེན་ཁམས་འདིར་མ་ཤོང་བར། །
ཚངས་པའི་ཡུལ་དུ་སྙེག་གང་ངོ་མཚར་ཕུལ། །ཏིང་ངེ་འཛིན་གྱི་རྒྱན་ལས།ཏིང་ངེ་འཛིན་གྱི་ཡོན་ཏན་སྤྱི།
འདབ་ལྡན་ཆུ་སྐྱེས་གཞོན་ནུའི་བཞིན་རས་ལ། །ར་ཡིག་གཉིས་པའི་མིག་ཟུང་གཡོ་ཞིང་འཕུལ། །གེ
སར་སོ་ཕྲེང་རྒོད་པ་གང་གིས་ནི། །གཉིས་སྐྱེས་རྒྱལ་པོའི་ཁེངས་པ་ཕྲོགས་པར་བྱས། །ཆོས་གཅིག་
བཀོད་པའི་ཏིང་ངེ་འཛིན།
བཀོད་པའི་ཏིང་ངེ་འཛིན། ཉིན་མོར་བྱེད་པས་ཚ་ཟེར་སྐྱུག་པ་གང༌། །འདབ་ལྡན་པདྨས་ངོམ་པ་མེད་
བཟུང་བས། །རབ་ཏུ་མྱོས་ནས་གེ་སར་རྡུལ་ཕྲེང་ནི། །གཅིག་མིན་ལན་གྲངས་མང་པོར་སྐྱུག་པར་
བྱེད། །ཆོས་དུ་མ་བཀོད་པའི་ཏིང་ངེ་འཛིན།རྟ་ལྗང་ཅན་གྱིས་འོད་ཕྲེང་ཆེར་སྤྲོས་པས །ཕྱེ་བའི་
པདྨའི་འཛུམ་གྱིས་བསུ་བ་ན། །དབེན་པར་ཉལ་བའི་རྐང་དྲུག་གཉིད་སད་ནས། །ཆོག་ཤེས་མེད་
པའི་སྦྲང་རྩིའི་དགའ་སྟོན་ལེན། །སྙན་ངག་མེ་ལོང་གི་ལེའུ་དང་པོའི་དཔེར་བརྗོད་པདྨ་འགྱུར་མེད་རྒྱ་
མཚོས་སྦྱར་བ་རྫོགས་སོ།།བཀྲ་ཤིས། །
304

དོན་རྒྱན་ལྔའི་དཔེར་བརྗོད་དཔྱོད་ལྡན་ཡིད་ཀྱི་དགའ་སྟོན
༄༅། །སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་
གཉིས་པའི་དཔེར་བརྗོད་བཞུགས།
པདྨ་འགྱུར་མེད་རྒྱ་མཚོ།
ལྷ་མོ་དབྱངས་ཅན་མ་ལ་ཕྱག་འཚལ་ལོ། །རང་བཞིན་བརྗོད་པའི་རྒྱན་ལས། རིགས་ཀྱི་
རང་བཞིན་བརྗོད་པ་ནི། ལྟ་བས་ངོམས་མེད་མཚན་དཔེའི་ལང་ཚོ་འབར། །འགག་མེད་ཡན་ལག་
དྲུག་ཅུའི་གསུང་དབྱངས་ཅན། །མི་རྟོག་ཡེ་ཤེས་མཐའ་བྲལ་ཐུགས་མངའ་བ། །མཚོ་ལྡན་ལྷ་མོ་གང་
ཁྱོད་རྒྱལ་གྱུར་ཅིག །བྱ་བའི་རང་བཞིན་བརྗོད་པ་ནི།རྒྱལ་ཀུན་ཡུམ་གཅིག་ལྷག་པའི་ལྷ་ཁྱོད་ཀྱི། །1
མཉེན་ལྕུག་ཕྱག་གི་སོར་མོའི་ཟློས་གར་གང༌། །བཻ་ཌཱུར་ལས་གྲུབ་དྲི་ཟའི་འཕང་འགྲོ་མཆོག །རྒྱུད་
སྟོང་ལྡན་པར་ཡང་ནས་ཡང་དུ་བསྒྱུར། །ཡོན་ཏན་གྱི་རང་བཞིན་བརྗོད་པ་ནི། གང་ཞིག་ཁྱོད་སྐུའི་
ཏིང་འཛིན་གསལ་ལྡན་པས། །སྙིང་གར་སྔགས་ཕྲེང་འཁོར་ལོ་འཁོར་བསམས་ཏེ། །འགྱུར་ཁུགས་
རྫོགས་པའི་ཧྲཱིཿཡིག་གླུར་བླངས་པས །རྨད་བྱུང་ཤེས་རབ་སྤོབས་པ་ཆེས་ཆེར་རྒྱས། །རྫས་ཀྱི་རང་
བཞིན་བརྗོད་པ་ནི། དཀར་གསལ་ལང་ཚོས་རབ་སྒེག་ཕང་པ་ན། །སྙན་འགྱུར་ཆོས་དབྱངས་སྒྲོག་
པའི་རྒྱུད་མང་འཁྲོལ། །རེག་འཛིན་ལྷ་རྫས་གོས་བཟང་ལྷབ་ལྷུབ་གཡོ། །པད་ཟླའི་སྟེང་འགྱིང་
བའི་སྟབས་ཀྱིས་བཞུགས། །
༈དཔེ་རྒྱན་ལས་ཆོས་དཔེ་ནི། ཁྱོད་ཞལ་ཡིད་འོང་ལྟ་ན་སྡུག་པའི་དཔལ། །དྲི་མེད་སྟོན་
ཟླ་ལྟ་བུར་དཀར་བ་ལ། །བུང་བ་ལྟར་གནག་འདྲེན་བྱེད་ཟུང་གིས་མཛེས། །གང་ཁྱོད་བདག་ཡིད་
ཀུན་དགའི་དཔྱིད་དུ་གྱུར། །དངོས་པོའི་དཔེ་ནི།ཁྱོད་ཞལ་མཚར་སྡུག་ལྟ་ན་སྡུག་པའི་དཔལ། །བཅུ་
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དྲུག་ཆ་རྫོགས་རི་བོང་ཅན་དང་མཚུངས། །བཻ་ཌཱུར་པི་ཝང་སྙན་འགྱུར་སྒྲ་དབྱངས་ནི། །ངོ་མཚར་ཀ་
ལ་པིངྐའི་རྗེས་སུ་འགྲོ །བཟློག་པའི་དཔེ་ནི། ཚངས་སྲས་ལྷ་མོ་གང་གི་མཛེས་སྐུ་ལྟར། །ཆུ་སྐྱེས་
སྡོང་པོ་མཉེན་ལྕུག་དྲང་ཞིང་ལྡེམ། །དགྱེས་པའི་འཛུམ་ཞལ་རབ་ཏུ་རྒོད་པ་བཞིན། །འདབ་ལྡན་པདྨ་
གེ་སར་རྣམ་པར་བཞད། །ཕན་ཚུན་གྱི་དཔེ་ནི།དབྱངས་ཅན་ཁྱོད་སྐུ་ཁ་བའི་རྡུལ་བརྩེགས་བཞིན། །
རབ་དཀར་འགྲོ་ཀུན་མིག་གི་བདུད་རྩིར་གྱུར །ཀཻ་ལ་ཤ་ཡི་ས་འཛིན་དེ་ཉིད་ཀྱང༌། །མཚོ་ལྡན་ལྷ་མོ་
གང་གི་སྐུ་བཞིན་མཛེས། །ངེས་པའི་དཔེ་ནི། རྒྱལ་ཡུམ་རྡོ་རྗེ་དབྱངས་ཀྱི་ལྷ་མོ་ཡི །མཚར་སྡུག་
ལང་ཚོས་རབ་སྒེག་བཞིན་དཔལ་མཆོག །གང་གི་དཔེ་ཟླར་གྱུར་པ་པད་དཀར་ལས། །གཞན་པ་
འཇིག་རྟེན་འདི་ན་སྲིད་མ་ཡིན། །ངེས་མེད་ཀྱི་དཔེ་ནི། ཁྱོད་ཞལ་རབ་དཀར་ལྟ་ན་སྡུག་པའི་དཔལ། །
འདབ་ལྡན་པདྨ་རབ་ཏུ་བཞད་དང་མཚུངས། །གཞན་ཡང་དེ་འདྲའི་མཚར་སྡུག་མཛེས་པ་ཅན། །
སྲིད་འདིར་མཆིས་ཀྱང་དེ་ཡི་རྗེས་སུ་འགྲོ། །བསྡུས་པའི་དཔེ་ནི། སྨྲ་བའི་དབང་ཕྱུག་མཚོ་ལྡན་ལྷ་མོ་
དང༌། །རི་དྭགས་གྲིབ་མས་མཚན་པའི་དཀྱིལ་འཁོར་གཉིས། །དཀར་བ་ཁོ་ནས་མཚུངས་མིན་འགྲོ་
ཀུན་ཡིད། །དགའ་བའི་དཔལ་གྱིས་ཚིམ་པར་བྱེད་པས་ཀྱང་། །ཕུལ་བྱུང་གི་དཔེ་ནི། འཕགས་མ་
དཀར་མོ་སྟོན་འབྱིན་གང་གི་བཞིན། །ཁྱོད་སྐུ་མཛེས་པའི་དཔལ་ལ་ཉེར་བསྟེན་ཅིང༌། །རི་བོང་
འཛིན་པ་ཀུན་གསལ་མཁའ་ལ་། །དེ་ལས་གཞན་དུ་འབྱེད་ཆོས་ཡོད་མ་ཡིན། །རབ་བཏགས་ཀྱི་
དཔེ་ནི། དབྱངས་ཅན་བཞིན་གྱི་མཛེས་པ་བདག་ཉིད་ལ། །ཡོད་ཅེས་ཆུ་ཤེལ་དབང་པོ་སྙེམས་མི་
འཚལ། །དེ་དང་མཚུངས་པ་དྭངས་བསིལ་ཆུ་མཚོ་ལས། །སྐྱེས་པའི་པད་དཀར་གཞོན་ནུ་དག་ཀྱང་
མཆིས། །རྨད་བྱུང་གི་དཔེ་ནི། རབ་ཡངས་ཀུན་གསལ་མཛེས་མའི་བཞིན་རས་ལ། །རྒྱུ་བའི་བསིལ་
ཟེར་ཅན་གྱི་དཀྱིལ་འཁོར་དེར། །འདྲེན་བྱེད་ཟུང་གི་མཛེས་པ་ལྡན་གྱུར་ན། །མཚོ་བྱུང་ལྷ་མོ་ཁྱོད་ཀྱི་
བཞིན་དཔལ་འཛིན། །རྨོངས་པའི་དཔེ་ནི། ཤར་ཕྱོགས་རྡུལ་མང་བརྩེགས་པའི་རྩེ་མོ་ནས། ཀུནྡའི་
གཉེན་གྱུར་ཟླ་བ་ཤར་བ་ལ། །དབྱངས་ཅན་ཁྱོད་ཀྱིས་ཞལ་བཟང་བསྟན་སྙམ་སྟེ། །རྨོངས་བདག་
གུས་པའི་ཡིད་ཀྱིས་ཕྱག་བྱས་། །ཐེ་ཚོམ་གྱི་དཔེ་ནི། དཀར་གསལ་ལྟ་ན་སྡུག་པའི་དཀྱིལ་འཁོར་
དབུས། །མཐོན་མཐིང་ཟུང་ཞིག་ཕན་ཚུན་གར་བྱེད་པ། །པད་ནང་རྐང་དྲུག་འཕུར་ལྡིང་གཡོ་འམ་། །
306

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
དབྱངས་ཅན་ཞལ་ལ་འདྲེན་བྱེད་འཕྲུལ་ལམ་ཅི། །གཏན་འབེབ་ཀྱི་དཔེ་ནི། དཀར་གསལ་ཚར་དུ་
དངར་བའི་ལང་ཅན། །གང་འདིས་ཀུ་མུད་མཛེས་པ་འཕྲོག་བྱེད་ཅིང༌། །འདབ་ལྡན་ཆུ་སྐྱེས་ཟུམ་
པར་མི་བྱེད་པས །དབྱངས་ཅན་ཞལ་དཀྱིལ་ཡིན་གྱི་ཟླ་བ་མིན། །སྦྱར་བའི་དཔེ་ནི།ཆུ་སྐྱེས་གཞོན་
ནུའི་མཛེས་པ་འཕྲོག་བྱེད་ཅིང༌། །འགྲོ་བའི་ཡིད་ཀྱི་གདུང་བ་རབ་ཏུ་སེལ། །རབ་དཀར་ལྟ་སྡུག་ཡིད་
འོང་ལང་ཚོ་ལྡན། །མཚོ་བྱུང་མ་དང་ཟླ་བའི་དཀྱིལ་འཁོར་མཚུངས། །མཉམ་ཉིད་ཀྱི་དཔེ་ནི། འགྲོ་
བ་ཀུན་ལ་བློ་གྲོས་དཔལ་སྟེར་བའི །རྒྱལ་ཡུམ་ངག་གི་དབང་ཕྱུག་མཚོ་བྱུང་མ། །དྲི་མེད་ཆུ་སྐྱེས་
འདབ་མ་བཞད་པ་དང༌། །མཚུངས་ཏེ་ཀེ་ས་ར་ཡིས་མཛེས་པས་སོ། །སྨད་པའི་དཔེ་ནི། ཁ་བའི་རྡུལ་
མང་བརྩེགས་པ་རེག་བྱས་དབེན། །ཆུ་ཤེལ་དབང་པོ་ར་རིའི་དྲི་མས་གོས། །དེ་དག་དང་ནི་མཚོ་ལྡན་
ལྷ་མོ་ཡི། །ཞལ་གྱི་དཀྱིལ་འཁོར་མཚུངས་ལས་ཁྱད་པར་འཕགས། །བསྔགས་པའི་དཔེ་ནི། རི་བོང་
འཛིན་པ་དབང་ཕྱུག་གཙུག་ན་མཛེས། །འདབ་ལྡན་པདྨའི་སྐྱེད་ཚལ་ཚར་དུ་དངར། །དེ་དང་ལྷག་
པའི་ལྷ་མཆོག་དབྱངས་ཅན་མ། །གང་གི་ཞལ་གྱི་དཀྱིལ་འཁོར་ཡང་དག་མཚུངས། །བརྗོད་འདོད་
ཀྱི་དཔེ་ནི། མཚོ་ལྡན་གང་གི་ཞལ་གྱི་དཀྱིལ་འཁོར་དང༌། །དྲི་མེད་ཀུན་གསལ་མཁའ་ལ་ལེགས་རྒྱུ་
བའི། །རི་དྭགས་གྲིབ་མས་མཚན་པ་བསིལ་ཟེར་ཅན། །མཚུངས་ཞེས་བརྗོད་འདོད་བདག་གི་ཡིད
ལ་གཅགས། །འགལ་བའི་དཔེ་ནི། འདབ་མ་རབ་ཏུ་བཞད་པའི་པདྨ་དང༌། །ཟླ་འོད་ཀྱིས་ཕྱེ་ཀུ་མུད་
རྒྱས་པའི་ཚལ། །བློ་གཏེར་ཚངས་སྲས་ལྷ་མོའི་ཞལ་དཀྱིལ་ཏེ །གསུམ་པོ་འདི་དག་ཕན་ཚུན་རྣམ་
པར་འགལ། །དགག་པའི་དཔེ་ནི།ཟླ་གཞོན་འོད་ཀྱིས་ཕོག་པས་ཟུམ་བྱེད་ཅིང༌། །གེ་སར་རྡུལ་གྱིས་
གོས་གྱུར་པདྨ་ཡིས །མཚོ་ལྡན་ཞལ་དཀྱིལ་ཉེས་པའི་སྐྱོན་བྲལ་བར། །འགྲན་པའི་ནུས་པ་ནམ་
ཡང་ཡོད་མ་ཡིན། །ངོ་བསྟོད་ཀྱི་དཔེ་ནི། ཀུནྡའི་གཉེན་གཅིག་རི་དྭགས་གཟུགས་ཀྱིས་མཚན། །
དབྱངས་ཅན་ཞལ་དཀྱིལ་རི་དྭགས་མིག་གིས་བཀྲ།།དེ་ལྟ་ན་ཡང་ཟླ་བའི་དཀྱིལ་འཁོར་དང༌། །མཚོ་
ལྡན་ཁྱོད་ཞལ་ཡང་དག་མཚུངས་པར་གྱུར། །དེ་ཉིད་བརྗོད་པའི་དཔེ་ནི། དཀར་མཛེས་ཚར་དུ་
དངར་བའི་ལང་ཚོ་ཅན། །གང་འདི་སྨྲ་བའི་དབང་ཕྱུག་མཚོ་བྱུང་མའི། །ཞལ་དཀྱིལ་ཡིན་གྱི་དྭངས་
བསིལ་ཆུ་མཚོ་ལས །ལེགས་སྐྱེས་འདབ་ལྡན་ཆུ་སྐྱེས་མ་ཡིན་ནོ། །ཐུན་མོང་མ་ཡིན་པའི་དཔེ་ནི
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མཚན་མོའི་མགོན་པོ་ཟླ་བའི་དཀྱིལ་འཁོར་གྱིས། །རྒྱལ་ཡུམ་ཚངས་སྲས་ལྷ་མོའི་ཞལ་དཀྱིལ་གང༌། །
མཚོན་ནུས་མིན་ཕྱིར་ཁྱོད་ཞལ་དཔེར་གྱུར་པ།།ཉིད་ཀྱི་བཞིན་ལས་གཞན་པ་ཅི་ཞིག་མཆིས། །
འབྱུང་མིན་གྱི་དཔེ་། སྲིད་འདིའི་ཀཻ་ལ་ཤ་ཡི་རྡུལ་བརྩེགས་ཚོགས། །མ་ལུས་གཅིག་ཏུ་
བསྡུས་པ་ཇི་བཞིན་དུ །རྒྱལ་ཡུམ་བློ་གཏེར་ལྷ་མོ་གང་གི་སྐུ། །མཛེས་ཤིང་བརྗིད་པའི་ཡོན་ཏན་
མཆོག་དང་ལྡན། །སྲིད་མིན་གྱི་དཔེ། ཀཎྜཱུ་ར་ལས་སྲེག་ཟ་འབར་བ་དང༌། །བསིལ་ཟེར་ཅན་ལས་
དུག་གི་རྒྱུན་འབབ་པ། །སྲིད་མིན་དེ་བཞིན་དབྱངས་ཅན་ཁྱོད་ཞལ་ལས། །སྤྱོ་ཚིག་འབྱུང་བ་ནམ་
ཡང་སྲིད་མ་ཡིན། མང་པོའི་དཔེ། དྲི་མེད་ཀཻ་ལ་ཤ་ཡི་རྡུལ་བརྩེགས་དང༌། །འདབ་ལྡན་ཨུཏྤལ་
དཀར་པོ་རྒྱས་པའི་ཚལ། །བསིལ་ཟེར་ཅན་གྱི་དཀྱིལ་འཁོར་ཇི་བཞིན་དུ། །མཚོ་བྱུང་ཁྱོད་སྐུ་དཀར་
གསལ་ལྟ་ན་སྡུག །རྣམ་འགྱུར་གྱི་དཔེ། རྒྱལ་བ་ཀུན་ཡུམ་མཚོ་བྱུང་ལྷ་མོ་། །བཞིན་རས་རབ་
དཀར་མཚར་དུ་དངར་བ་གང༌། །རི་བོང་ཅན་གྱི་དཀྱིལ་ལས་བྱུང་བ་བཞིན། །ཀཻ་ལ་ཡི་རྡུལ་
བརྩེགས་ལས་བྱུང་བཞིན། །ཕྲེང་བའི་དཔེ། ཀུན་གསལ་མཁའ་ལ་ཆུ་འཛིན་འཁྲིགས་པ་ལས །
བརྒྱད་ལྡན་ཆར་བབས་ལོ་ཏོག་རྒྱས་བྱེད་ཅིང༌།།དེ་ཡིས་སྐྱེ་བོའི་ཚོགས་རྣམས་ཚིམ་བྱེད་ལྟར། །མཚོ་
ལྡན་ཁྱོད་ཀྱིས་འགྲོ་བློ་ཚིམ་པར་བྱེད། །བཞིན་སྒྲ་གཅིག་པ། རྒྱལ་བ་ཀུན་ཡུམ་ཚངས་སྲས་ལྷ་མོ་ཡི། །
ཞལ་དཀྱིལ་མཛེས་པ་ཚར་དུ་དངར་བ་ལས། །གནག་སྣུམ་འདྲེན་བྱེད་ཕན་ཚུན་གཡོ་ལྡན་པ། །པད་
ནང་བུང་བ་གཞོན་ནུ་རྩེ་བ་བཞིན། །བཞིན་སྒྲ་དུ་མ།པད་དཀར་སྡོང་པོ་བཞིན་དུ་མཚོ་བྱུང་མ། །པད་
འདབ་བཞད་བཞིན་ཁྱོད་ཞལ་ལྟ་ན་སྡུག །བུང་བ་ཇི་བཞིན་འདྲེན་བྱེད་ཕན་ཚུན་གཡོ། །གེ་སར་
བཞད་བཞིན་ཚེམས་ཕྲེང་རབ་ཏུ་རྒོད། །ཟླ་བོ་དངོས་པོའི་དཔེ། བློ་གྲོས་སྟེར་བའི་ཡི་དམ་མང་མོད་
ཀྱང༌། །དཀར་སྟོན་འབྱིན་ཁྱོད་ལ་འགྲན་ནུས་སུ། །སྐྱེད་ཚལ་མཛེས་བྱེད་མེ་ཏོག་མང་མོད་ཀྱང༌། །
འདབ་ལྡན་ཨུ་དུམ་ཝ་རར་འགྲན་ནུས་མེད། །མཚུངས་སྦྱོར་གྱི་དཔེ། དབྱངས་ཅན་ལྷ་མོ་པད་ཟླའི་
གདན་ལ་འགྱིང༌། །རི་བོང་འཛིན་པ་ཀུན་གསལ་མཁའ་ལ་གནས། །ལྷག་པའི་ལྷ་ཁྱོད་མཁས་ཀུན་
གཙུག་ན་མཛེས། །ཟླ་བ་དབང་ཕྱུག་ཟུར་ཕུད་རྩེ་ན་འགྱིང༌། །རྒྱུའི་དཔེ། དཀར་མཛེས་ཡིད་དུ་འོང་
བས་ཟླ་བ་དང༌། །བརྗིད་བྱིན་འབར་བས་ཉིན་མོར་བྱེད་པའི་དཔལ། །རྒྱུད་སྟོང་སྙན་པར་འཁྲོལ་
308

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
བས་དྲི་ཟའི་གླུ། །འགྲོ་ཀུན་ཚིམ་པར་མཛད་པས་ཡིད་བཞིན་དབང་། །
༈དཔེའི་སྐྱོན་སེལ་ལས། རྟགས་ཐ་དད་ཀྱང་སྐྱོན་མེད་པ།སྨྲ་བའི་དབང་ཕྱུག་མཚོ་ལྡན་
ལྷ་མོ་གང༌། །དཀར་གསལ་ཡིད་འོང་ལྟ་ན་སྡུག་པ་ནི། །ཀུན་གསལ་གོ་ལར་བགྲོད་པའི་རི་བོང་ཅན། །
ཆ་ཤས་རྫོགས་པའི་དཔལ་ལ་ཡང་དག་འགྲན། །ཚིག་ཐ་དད་ཀྱང་སྐྱོན་མེད་པ། དབྱངས་ཅན་ཁྱོད་
ཞལ་རབ་དཀར་མདངས་ལྡན་པ། །གོ་ལར་བགྲོད་པའི་རྒྱུ་སྐར་ཚོགས་དང་མཚུངས། །གང་གི་སྣ་
ཚོགས་རྒྱན་གྱི་ཕྲེང་བ་རྣམས། །རབ་མཛེས་དབང་པོའི་གཞུ་ལྟར་རབ་ཏུ་བཀྲ། །དཔེ་དམན་ལྷག་གི་
སྦྱོར་བ་ཉིད་ལའང་སྐྱོན་མེད་པ། རྒྱལ་ཡུམ་མཚོ་ལྡན་ལྷ་མོ་གང་གི་ཞལ། །དཀར་མཛེས་རི་བོང་
འཛིན་པའི་རྗེས་སུ་འགྲོ །ཟུར་ཕུད་སྐྲ་ཡི་ལན་བུ་གཡོ་ལྡན་པ། །དྲི་ཟའི་བུ་མོའི་ཚོགས་དང་མཚུངས་
པར་འགྱུར། །སྦྱོར་མ་ཤེས་ན་གོང་གསལ་རྣམས་ཀྱང་སྐྱོན་ཅན་དུ་འགྱུར་བ།རྒྱལ་ཡུམ་མཚོ་ལྡན་ལྷ་
མོ་གང་གི་སྐུ། །ངང་པའི་ཚོགས་རྣམས་བཞིན་དུ་དཀར་ཞིང་གསལ། །རབ་བརྗིད་གཟི་བྱིན་མཆོག་
དང་ལྡན་པ་ནི། །སྲིན་བུ་མེ་ཁྱེར་བཞིན་དུ་འབར་བར་གྱུར། །མཚུངས་པ་གསལ་བྱེད་ཀྱི་སྒྲ་ནི།
བཞིན་ལྟར་ལྟ་བུ་ཇི་ལྟར་སྒྲ། །ཞེས་སོགས་ཏེ། དཔེར་ན། དབྱངས་ཅན་ཞལ་དཀྱིལ་ཟླ་བའི་དཀྱིལ་
འཁོར་བཞིན། །རྐང་དྲུག་ལྟར་གནག་ཟུར་མིག་རྣམ་པར་གཡོ། །རྒྱུད་མང་སྙན་འཁྲོལ་དྲི་ཟའི་གླུ་ཇི་
ལྟར། །ཁྱོད་ཐུགས་ཟབ་གསལ་རྒྱ་མཚོའི་དཔལ་དང་མཐུན། །ཞེས་པ་ལྟ་བུས་མཚོན་། །གཟུགས་
ཅན་གྱི་རྒྱན་ལས བསྡུས་པའི་གཟུགས་ཅན་ནི།མཚོ་ལྡན་ཞལ་བཟང་ཟླ་དཀྱིལ་མཛེས་པ་ལ། །
འདྲེན་བྱེད་རི་དྭགས་མཚན་མ་རྣམ་བཀྲ་བས། །བདག་བློའི་མི་ཤེས་པད་འདབ་ཚོགས་ཟུམ་ནས། །
བློ་གྲོས་ཀུནྡའི་འདབ་མ་བཞད་བྱེད་། །མ་བསྡུས་པའི་གཟུགས་ཅན་ནི། དབྱངས་ཅན་སྐུ་ཡི་ཆུ་
སྐྱེས་སྡོང་པོ་ལ །ཞལ་གྱི་པདྨའི་འདབ་མ་རབ་བཞད་པར། །འདྲེན་བྱེད་ཟུང་གི་བུང་བ་འཕུར་ཞིང་
ལྡིང༌། །ཚེམས་ཀྱི་ཕྲེང་བའི་གེ་སར་རྒོད་པར་བྱེད། །བསྡུས་ཤིང་མ་བསྡུས་པའི་གཟུགས་ཅན་ནི།
མཚོ་ལྡན་ཁྱོད་སྐུ་ཀཻ་ལ་ཤ་རི་ནས། །ལེགས་བཤད་འབབ་ཆུའི་རྒྱུན་ཕྲེང་རབ་འབེབས་པས །མི་
ཤེས་པ་ཡི་སྐོམ་པས་གདུང་བ་ཡི །ཤེས་འདོད་ལྡན་པའི་ཚོགས་རྣམས་ངོམས་པར་གྱུར །མཐའ་
དག་གཟུགས་ཅན། དབྱངས་ཅན་གཟུགས་སྐུ་ཡོངས་འདུའི་འཁྲི་ཤིང་ངོས། །མཉེན་ལྕུག་ཕྱག་གི་
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཡལ་འདབ་རྒྱས་པའི་རྩེར། །སེན་མོའི་མེ་ཏོག་གསར་པ་བཞད་པ་དང༌། །སྐལ་བཟང་རྐང་དྲུག་
ཚོགས་རྣམས་ལྷན་ཅིག་རྩེ། །ཆ་ཤས་གཟུགས་ཅན། རབ་མཛེས་ལང་ཚོའི་དཔལ་རྫོགས་མཚོ་ལྡན་
མའི།།ཞལ་བཟང་དཀར་གསལ་གཟི་བྱིན་ལྡན་པ་ལ། །སྤྱན་ཟུང་ཨུཏྤལ་མཚན་མ་རབ་བཀྲ་ཞིང་། །
ཚེམས་ཕྲེང་ཀཻ་ས་ར་ཡི་ཕྲེང་བ་བཞད། །ཆ་ཤས་ཅན་གྱི་གཟུགས་ཅན། དྲན་པ་ཙམ་གྱིས་བློ་གྲོས་
དཔལ་སྟེར་བའི། །དཀར་སྟོན་འབྱིན་བཞིན་རས་རི་བོང་ཅན། །རབ་དཀར་མཚར་སྡུག་ལང་ཚོ་
རྫོགས་པ་ལ། །ཟུར་མིག་འཁྱོག་པོ་ཕན་ཚུན་ཀུན་ཏུ་གཡོ། །ཡན་ལག་གཅིག་གཟུགས། མཚན་
དཔེའི་དཔལ་གྱིས་སྒེག་པའི་འཕང་པ་ན། །སྙན་འགྱུར་ཆོས་དབྱངས་སྒྲོག་པའི་པི་ཝཾ་འཁྲོལ། །
དཀར་གསལ་ཞལ་གྱི་པད་འདབ་རབ་ཏུ་བཞད། །ལྷག་པའི་ལྷ་ཁྱོད་དད་བརྒྱའི་གཙུག་གིས་མཆོད། །
ལྡན་པའི་གཟུགས་ཅན།འགྲོ་ལ་བློ་གྲོས་དཔལ་སྟེར་འགྲོ་བའི་མགོན། །༼རང་བཞིན་བརྗོད་པ་ནས་
འདི་བར་རྒྱལ་སྲས་གསུང་ཡིན་མིན་ཐེ་ཚོམ༽རྒྱས་པར་འགྱུར་མཚོ་ལྡན་གང་གི་སྐུའི། །མ་ཡེངས་
ཏིང་འཛིན་གསལ་བའི་ངར་ལྡན་པས །སྙན་འགྱུར་ཧྲཱིཿཡིག་གླུ་རུ་བླངས་པ་ཡི། །གཞུང་ལུགས་རབ་
འབྱམས་སྨྲ་བའི་བློ་གྲོས་སོ། །རྫས་ཐོག་མའི་གསལ་བྱེད།མཚོ་ལྡན་ལྷ་མོ་རྒྱལ་ཀུན་ཡུམ་གཅིག་མ། །
འགྲོ་མགོན་གང་དེ་མཐོན་མཐིང་བཻ་ཌཱུརྱས །ལེགས་གྲུབ་པི་ཝང་རྒྱུད་སྟོང་ལྡན་པ་། །དུས་རྣམ་
ཀུན་ཏུ་རབ་ཏུ་འཁྲོལ་བར་བྱེད། །རིགས་བར་གསལ། འགྲོ་ལ་བློ་གྲོས་དཔལ་རབ་སྟེར་བྱེད་པ། །
སྨྲ་བའི་དབང་ཕྱུག་དཀར་མོ་སྟོན་འབྱིན་ཏེ། །ཉོན་མོངས་ཚ་གདུང་མ་ལུས་ཕ་མཐའ་རུ། །བསྐྲོད་པར་
མཛད་པའི་བྱ་བ་རྩོམ་པ་ཡང༌། །བྱ་བ་བར་གསལ།རྒྱལ་ཡུམ་དབྱངས་ཀྱི་ལྷ་མོ་མཚོ་བྱུང་མས། ། མི་
ཤེས་རྨོངས་མུན་མ་ལུས་ཞི་བར་མཛོད། །གཞུང་ལུགས་རབ་འབྱམས་ཚིག་དོན་སྨྲ་བ་ལ། །ཐོགས་པ་
མེད་པའི་བློ་གྲོས་སྟེར་བར་ཡང༌། །རིགས་མཐའ་གསལ། ཡིད་འོང་མཚན་དཔེའི་ལང་ཚོས་རབ་
སྒེག་ཅིང་། །རིན་ཆེན་རྒྱན་དང་དར་གྱི་ན་བཟས་མཛེས། །གཟི་བྱིན་མཚུངས་མེད་ཉི་མའི་དཔལ་ལ་
འགྲན། །གང་དེ་སྨྲ་བའི་དབང་ཕྱུག་མཚོ་ལྡན་ནོ། །བྱ་བ་མཐའ་གསལ། བློ་གཏེར་ཚངས་སྲས་
དཀར་མོ་སྟོན་འབྱིན་གྱིས། །ཐུགས་རྗེའི་འོད་ཟེར་རབ་ཏུ་སྤྲོས་པ་ཡིས། །མི་ཤེས་རྨོངས་པའི་མུན་
ཚོགས་ཀུན་བཅིལ་ནས། །བློ་གྲོས་ཤེས་རབ་སྣང་བ་རྒྱས་པར་བྱེད། །ཕྲེང་བའི་གསལ་བྱེད། ཤིན་ཏུ་
310

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
མཛེས་སོ་ལྷག་པའི་ལྷ་ཡི་མཆོག །རྒྱལ་ཡུམ་རྡོ་རྗེ་དབྱིངས་ཀྱི་ལྷ་མོ་ཡིས། །མཁས་པའི་གཙུག་ཏོར་
དེ་ཡི་འཛམ་གླིང་སྟེ། །གང་དེས་གླིང་བཞིར་རི་རབ་བཅས་རྣམས་སོ། །འགལ་དོན་གསལ་བྱེད།
འགྲོ་ལ་བློ་སྟེར་བཅོམ་ལྡན་ལྷག་པའི་ལྷ། །ཚངས་པའི་བུ་མོ་དཀར་མོ་སྟོན་འབྱིན་གྱི། །ཞལ་དཀྱིལ་
དཀར་གསལ་དྲི་མ་མེད་པ་ལ། །ཤིན་ཏུ་གནག་པའི་འདྲེན་བྱེད (འདི་ནས་རྒྱན་འགའ་ཞིག་ཆད) འགལ་
བའི་དོན་གཞན་བཀོད་པ། དབྱངས་ཅན་ཁྱོད་ཐུགས་རྣམ་རྟོག་ཀུན་བྲལ་ཡང༌། །འགྲོ་དོན་སྤྱོད་ལ་
བར་དུ་བརྩོན་པར་མཛད། །རི་བོང་འཛིན་པ་བེམ་ཆོས་སེམས་མེད་ཀྱང༌། །སྐྱེད་ཚལ་ཀུནྡའི་ཚོགས་
ལ་དགའ་བ་སྟེར། །མི་འོས་པའི་དོན་གཞན་བཀོད་པ།དབྱངས་ཅན་ཞལ་དཀྱིལ་མཚར་སྡུག་མཛེས་
ལྡན་གང༌། །བདག་ལ་དགྱེས་པས་རབ་ཏུ་བསྟན་གྱུར་ཀྱང༌། །༼མཐོང༽བའི་སྐལ་བར་ལྡན་མིན་
མིག༼ལམ༽། །མི་འགྱུར་སྒྲིབ་པར་བྱེད་པ་འདི་ཅི་ཞིག །འོས་པའི་དོན་གཞན་བཀོད་པ། དབྱངས་
ཀྱི་ལྷ་མོ་ཁྱོད་སྐུའི་འོད་ཟེར་གྱིས། །བདག་བློའི་མུན་པ་མ་ལུས་བཅིལ་མཛད་པ། །གང་འདི་མི་འོས་
བྱ་བ་མ་ཡིན་ཏེ། །གཟི་བྱིན་ཉིན་མོར་བྱེད་དང་མཚུངས་པས་སོ། །འོས་ཤིང་མི་འོས་པའི་དོན་གཞན་
བཀོད་པ།ཟླ་བའི་འོད་ཀྱིས་ཡིད་སྲུབས་རྒྱས་བྱེད་ཀྱི། །དབྱངས་ཅན་ཁྱོད་ཀྱིས་ཅི་ཕྱིར་རྒྱས་པར་
བྱེད། །ཆགས་སྤེལ་ལས་དེ་རི་བོང་འཛིན་པ་ལ། །འོས་ཀྱི་ལྷག་པའི་ལྷ་ལ་རིགས་པ་མིན། །མི་འོས་
ཤིང་འོས་པའི་དོན་གཞན་བཀོད་པ། དབྱངས་ཅན་ཁྱོད་ཀྱིས་བློ་གྲོས་མི་སྟེར་ན། །ལྷ་གཞན་དག་
གིས་འདོད་དོན་ག་ལ་སྒྲུབ། །བློ༼གཏེར༽ལྷ་མོ་བདག་ལ་མི་བརྩེ་ན། །གཞན་དག་རྗེས་བརྩེའི་ངང་
ཚུལ་འཛིན་མི་འགྱུར །ལྡོག་པ་ཅན་གྱི་རྒྱན་ལས། གཅིག་ལྡོག དཀར་གསལ་ལང་ཚོའི་འཇོ་སྒེག་
རྫོགས་གྱུར་ཅིང་། །ཀུན་ཡིད་འཕྲོག་པས་དབྱངས་ཅན་ཞལ་དཀྱིལ་དང༌། །ཀཻ་ལ་ཤ་རི་མཚུངས་ཀྱང་
གང་གི་སྐུ། །གཟི་བྱིན་འོད་ཟེར་འཕྲོ་འདིས་དེ་ལྟ་མིན། །གཉིས་ལྡོགདྲི་མེད་བསིལ་ཟེར་ཅན་གྱི་
དཀྱིལ་འཁོར་དང༌། །རྒྱལ་བ་ཀུན་ཡུམ་དབྱངས་ཅན་གང་གི་སྐུ། །ཚ་གདུང་བཅིལ་བར་མཚུངས་
མོད་དེ་ལྟ་ནའང་། །དབྱངས་ཅན་ལེགས་བཤད་སྨྲ་སྟེ་ཟླ་བས་མིན། །སྦྱར་བའི་ལྡོག་པ་ཅན།
དབྱངས་ཅན་ཁྱོད་སྐུ་ཁ་དོག་དཀར་ལྡན་ཞིང༌།།ཡིད་དུ་འོང་བས་ཀུནྡ་བཞད་པ་དང༌། །མཚུངས་མོད་
དེ་ལྟ་ནའང་མཚོ་ལྡན་ཁྱོད། །རབ་ཏུ་མཁས་གྱུར་ཀུ་མུད་དེ་ལྟ་མིན། །འགོག་པ་ཅན་གྱི་ལྡོག་པ། རི་
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བོང་འཛིན་པའི་དཀྱིལ་འཁོར་མཛེས་པ་དང༌། །མཚོ་ལྡན་ལྷ་མོ་དཀར་བར་མཚུངས་མོད་ཀྱང༌། །ཟླ་
བ་འདིས་ནི་ཡིད་སྲུབས་རྒྱས་བྱེད་པས། །ཁྱོད་སྐུའི་དཔལ་ལ་ཆ་ཙམ་འགྲན་ནུས་མིན། །གཏན་
ཚིགས་ཅན་གྱི་ལྡོག་པ། དཀར་མཛེས་ལང་ཚོའི་མཛེས་པ་ངོམ་པ་དང༌། །འགྲོ་ལ་བདེ་བའི་སིམ་པ་
སྟེར་བ་ལ། །རི་བོང་ཅན་དང་དབྱངས་ཅན་ཁྱོད་མཚུངས་ཀྱང༌། །ཟླ་བ་འཆར་ནུབ་བྱེད་ཕྱིར་ཁྱོད་
ལས་དམན། །དབྱེ་བ་ཙམ་གྱི་ལྡོག་པ། འགྲོ་ལ་བློ་གྲོས་སྟེར་མཛད་མཚོ་བྱུང་དང་། །འདབ་ལྡན་ཀུ་
མུ་དཱ་ཡི་ཁྱད་པར་ཡང་། །ཨུཏྤལ་དཀར་པོ་ཉི་མས་འཇོམས་བྱེད་ཅིང༌། །གང་ཁྱོད་སུས་ཀྱང་འཇོམས་
མི་ནུས་པ་འོ །ལྷག་པ་ཉིད་ཀྱི་ལྡོག་པ་ཅན།ཀཻ་ལ་ཡི་ས་འཛིན་ལྷུན་པོ་ལ།།སོ་གཉིས་མཚན་དང་
བརྒྱད་ཅུའི་དཔེ་བྱད་མེད། །དབྱངས་ཀྱི་ལྷ་མོ་མཚོ་ལྡན་ཁྱོད་སྐུ་ལ། །ཡོན་ཏན་དེ་དག་རྣམས་ཀྱིས་
བརྒྱན་པར་གྱུར། །སྒྲ་མཚུངས་ལྡོག་པ་ཅན།དབྱངས་ཅན་བཞིན་གྱི་དཀྱིལ་འཁོར་མཛེས་པ་དང༌། །
ཟླ་དཀྱིལ་གཉིས་ནི་ཡིད་དུ་འོང་བ་སྟེ། །མཚོ་ལྡན་ཁྱོད་ཞལ་འདྲེན་བྱེད་རྣམ་གཉིས་དང༌། །རི་བོང་
འཛིན་པ་རི་དྭགས་མཚན་མས་མཛེས། །རྟོག་མཚུངས་ལྡོག་པ་ཅན། རི་བོང་འཛིན་པ་ཀུན་གསལ་
མཛེས་པའི་རྒྱན། །མཚོ་ལྡན་ལྷ་མོ་མཁས་ཀུན་གཙུག་གི་རྒྱན། །ཟླ་བ་འདི་ནི་རྒྱུ་སྐར་ཕྲེང་བ་ཅན། །
ཁྱེད་ནི་མཚན་དཔེའི་ཡོན་ཏན་རྫོགས་པ་ཅན།།རིགས་མཐུན་ལྡོག་པ་ཅན།སྣང་བྱེད་ཉི་ཟླའི་དཀྱིལ་
འཁོར་གསལ་བ་དང༌། །མར་མེའི་འོད་ཀྱིས་སེལ་བར་མི་ནུས་པའི། །མ་རིག་མུན་ནག་སྟུག་པོ་
ནག་སྟུག་
འཁྲིགས་པ་འདིས། །དབྱངས་ཅན་ཞལ་བཟང་ལྟ་བ་འགོག་པར་བྱེད། །སྲིད་པ་ཅན་གྱི་རྒྱན་ལས།
དང་པོ་འཇིག་རྟེན་ན་གྲགས་པའི་རྒྱུ་ལྡོག་པའི་སྲིད་པ་ཅན། མ་ཕྱིས་དྲི་མའི་སྐྱོན་བྲལ་ཁྱོད་སྐུའི་
དཔལ། །མ་བྲིས་མཚན་དཔེའི་རི་མོ་རྣམ་པར་བཀྲ། །མ་གཅིག་དབྱངས་ཀྱི་ལྷ་མོ་མཚོ་ལྡན་མས །
མ་ལུས་འགྲོ་བའི་བློ་གྲོས་སྤེལ་བར་མཛོད། །རྒྱུ་གཞན་ཅུང་ཟད་ལྡོག་པའི་སྲིད་པ་ཅན། བྱུགས་པ་
མིན་པར་ཞལ་གྱི་མཆུ་སྒྲོས་དམར། །སྨན་མ་བསྐུས་པར་སྤྱན་ཟུང་གནག་ཅིང་སྣུམ། །མ་མནན་ནུ་
འབུར་རྣམ་གཉིས་དཀར་ཞིང་མཁྲེགས། །མཚོ་ལྡན་ཁྱོད་ཀྱིས་བདག་བློ་རྒྱས་པར་མཛོད། །རང་གི་
ངོ་བོ་ཙམ་སྟོན་པའི་སྲིད་པ་ཅན། དབྱངས་ཀྱི་ལྷ་མོ་རྒྱལ་ཡུམ་མཚོ་ལྡན་མ། །སེམས་ཅན་ཀུན་གྱི་མ་
འདྲིས་མཛའ་ཤེས་ཏེ། །གང་ཁྱོད་བཞིན་རས་འོ་མཚོར་མ་བཀྲུས་ཀྱང༌། །དཀར་མཛེས་ལང་ཚོའི་
312

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
མཛེས་པ་ཆེས་ཆེར་རྒྱས །བསྡུས་བརྗོད་ཀྱི་རྒྱན་ལས།ཁྱད་གཞི་ཁྱད་ཆོས་གཉིས་ཀ་ཐ་དད་པའི་
བསྡུས་བརྗོད། འདབ་ལྡན་པདྨ་གཞོན་ནུར་དཔལ་སྟེར་བའི། །རི་བོང་འཛིན་པའི་དཀྱིལ་འཁོར་
མཛེས་པ་དེ། །སྒྲིབ་པའི་ཆུ་འཛིན་སྟུག་པོ་འཁྲིགས་པ་གང༌། །ཞི་བར་གྱུར་པས་བདག་བློ་ཚིམ་པ་
ཐོབ།།ཁྱད་གཞི་ཐ་དད་ལ་ཁྱད་ཆོས་མཚུངས་པ།རབ་དཀར་ལང་ཚོའི་མཚར་སྡུག་རབ་ཏུ་ངོམ། །ཚ་
གདུང་དྲི་མ་མ་ལུས་བཅིལ་བར་བྱེད། །དེ་འདྲའི་རི་བོང་འཛིན་པའི་དཀྱིལ་འཁོར་དེ། །མཐོང་བས་
སྔོན་མེད་དགའ་བ་ཡང་དག་སྐྱེས། །ཁྱད་གཞི་ཐ་དད་ལ་ཁྱད་ཆོས་མཚུངས་ཤིང་མི་མཚུངས་པ།རབ་
སྙན་མགྲིན་པའི་རྫ་རྔ་ཆེར་བརྡུང་ཞིང༌། །དཀར་ཞིང་གསལ་བའི་ལུས་ཀྱི་མཛེས་པ་ངོམ །འདབ་
གཤོག་སྐྱོང་བའི་རྣམ་འགྱུར་སྟོན་པ་ཅན། །ངང་པའི་བུ་མོ་གང་འདི་ཡིད་དུ་འོང་། །སྔོན་མེད་བསྡུས་
བརྗོད།སྦྲུལ་ངན་འགྲོགས་པའི་ཉེས་པས་མ་གོས་ཤིང༌། །རྣོ་ལྡན་ཚེར་མའི་བ་སྤུ་ཀུན་བྲལ་བའི། །
སྔོན་མེད་ཙནྡན་ལྗོན་ཤིང་གསར་པ་གང༌། །མཐོང་ཚེ་དགའ་བའི་སྤུ་ལོང་ཅི་ཡང་གཡོ། །ཕུལ་བྱུང་གི་
རྒྱན་ལས་ཁྱད་འཕགས་ཕུལ་བྱུང་། གང་ཞིག་དྲན་པས་ཀུན་དགའི་དཔལ་སྟེར་བ། །ངང་པའི་བུ་མོ་
ཡིད་འཕྲོག་མཚོ་ལྡན་མའི། །བཞིན་དཀྱིལ་ལང་ཚོའི་མེ་ཏོག་དགོད་པོ་དེར། །རི་བོང་འཛིན་པས་ཆ་
ཙམ་འགྲན་ནུས་མིན། །ཐེ་ཚོམ་ཕུལ་བྱུང་། རི་བོང་འཛིན་པ་ལས་ཀྱང་ཆེས་གསལ་བའི། །བ་སྤུའི་
ཁུང་བུ་ལས་བྱུང་ཁྱོད་སྐུའི་འོད། །ཕུང་པོར་འཁྲིགས་དབུས་མཚོ་ལྡན་གང་གི་སྐུ། །ཡོད་དམ་མེད་
ག
ཅེས་བདག་ཡིད་འཕྱང་ཉུག །ངེས་པ་ཕུལ་བྱུང༌།འོད་ཟེར་ཕྲེང་བ་འཁྲིགས་པའི་གུར་ཁང་འདིར། །
ཚངས་སྲས་ལྷ་མོ་གང་ཁྱོད་ངེས་བཞུགས་ཏེ། །གཞན་དུ་ཟའི་འཕང་འགྲོ་འཁྲོལ་བའི་སྒྲ། །རྣ་བར་
འཇེབས་པའི་རྒྱུ་འདི་ཅི་ལས་བྱུང༌། །གྲགས་པ་ཕུལ་བྱུང༌། སྤྱན་རས་གཟིགས་དབང་མཆེ་བ་ལས་
འཁྲུངས་པའི། །དབྱངས་ཅན་བཞིན་དཀྱིལ་ཟླ་བའི་དཀྱིལ་འཁོར་དེ། །རབ་ཏུ་མཛེས་ཞེས་གྲགས་
པའི་རྔ་ཆེན་གང༌། །སྲིད་རྩེར་སྒྲོག་པའི་ཚུལ་གང་ཨེ་མ་མཚར། །རབ་རྟོག་གི་རྒྱན་ལས། སེམས་
ལྡན་རབ་རྟོག་སྙམ་སྒྲ་ཅན།བློ་གྲོས་མཆོག་སྩོལ་ཚངས་སྲས་ལྷ་མོ་གང༌། །རབ་མཛེས་བཞིན་དཀྱིལ་
མཚར་སྡུག་ངོམ་པ་ནི། །རི་དྭགས་མཚན་མས་བཀྲ་བ་བསིལ་ཟེར་དེའི། །དཔལ་ཀུན་འཕྲོག་པའི་
ཆེད་དུ་ཡིན་ནམ་སྙམ། །སེམས་མེད་རབ་རྟོག་དོགས་སྒྲ་ཅན། ངག་ལ་མཆོག་སྩོལ་ཚངས་སྲས་གང་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གི་སྐུ། །རབ་མཛེས་ཡིད་དུ་འོང་བར་བྱ་བའི་ཕྱིར། །འཇིག་རྟེན་གསུམ་གྱི་རྣམ་མང་རིན་ཆེན་ཀུན། །
བགྲོས་ནས་ཁྱོད་སྐུའི་དཔལ་དུ་ཚོགས་པར་དོགས། །ངེས་སྒྲ་ཅན། ལྷག་པའི་ལྷ་མཆོག་དཀར་
སྟོན་འབྱིན་མ། །གང་སྐུ་དཀར་གསལ་ལང་ཚོ་ལྡན་པ་ནི། །འཇིག་རྟེན་མེས་པོས་དྲི་མེད་རི་བོང་ཅན། །
བཞུ་བའི་ཁུ་བ་པིར་གྱིས་བྱུགས་པར་ངེས། །འདྲ་བའི་སྒྲ་ཅན། ཀུན་གྱི་ཡིད་འཕྲོག་རྣམ་པར་བཀྲ་
གྱུར་པའི། །དབྱངས་ཅན་ཁྱོད་སྐུ་མཚན་དཔེའི་རི་མོ་ནི། །མེས་པོས་ལོ་བརྒྱར་རི་མོ་ལ་སྦྱངས་ནས། །
ཡིད་རབ་བཞུངས་པ་དང་བཅས་བྲིས་པ་འདྲ །མིན་ནམ་སྒྲ་ཅན། མཚོ་ལྡན་གང་སྐུ་དཀར་ཞིང་
མཛེས་པ་ལ། །གཟི་བྱིན་ཆེས་ཆེར་འབར་བའི་ངང་ཚུལ་གང༌། །ཟླ་ཞུན་ཚོན་གྱིས་ལན་བརྒྱར་བྱུགས་
པ་ལ། །ཉིན་མོར་བྱེད་པ་འབུམ་གྱིས་འཁྱུད་མིན་ནམ། །བཞིན་སྒྲ་ཅན།དྲན་པ་ཙམ་གྱིས་ངག་ལ་
ཡིང་འ
དཔལ་སྟེར་བའི། །ཡིད་འཕྲོག་དཀར་མོ་སྟོན་འབྱིན་བཞིན་རས་གང༌། །མཐོང་བས་རི་བོང་འཛིན་
པ་ཆེས་སྐྱེངས་ནས །ནུབ་ཕྱོགས་ཆུ་ལྷའི་ཕང་དུ་བཞུགས་པ་བཞིན། །རྒྱུའི་རྒྱན་ལས་སྐྱེད་བྱེད་ཀྱི་རྒྱུ།
ཁྱོད་སྐུའི་ཏིང་འཛིན་རབ་ཏུ་གསལ་བྱས་ནས །ཧྲཱིཿཡིག་གླུ་རུ་བླངས་ཚེ་མཚོ་ལྡན་མ །གང་སྐུའི་
ཕུན་ཚོགས་མཛེས་པ་མཐོང་བ་ཡིས། །ཡིད་ལ་དགའ་བདེའི་བསམ་པ་ཆེས་ཆེར་སྐྱེས། །ཉམས་བྱེད་
ཀྱི་མཐོང་བས་ཡིད་ལ་དཔལ་སྟེར་མཚོ་ལྡན་མ། །གང་གི་སྐུ་མཆོག་མཚན་དཔེའི་ལང་ཚོ་ཅན། །
མཐོང་བས་མ་རུངས་བདུད་སྡེའི་ཚོགས་རྣམས་ཀུན། །ཤིན་ཏུ་འཇིགས་ནས་ཀླད་པ་འགེམས་པར་
བྱེད། །རྣམ་འགྱུར་གྱི་རྒྱུ། མཚོ་ལྡན་གང་ཁྱོད་ཐུགས་རྗེས་བདག་ལྟ་བུ། །སྔོན་གོམས་ཤེས་རབ་ཆུང་
ཞིང་བརྩོན་འགྲུས་སྟབས། །ཆེས་ཆེར་དམན་པས་ཞན་པར་གྱུར་པ་ཡང༌། །སྨྲ་བའི་དབང་ཕྱུག་གྱུར་
པ་ངོ་མཚར་ཕུལ། །འཐོབ་བྱེད་ཀྱི་རྒྱུ དབྱངས་ཅན་ཁྱོད་ཀྱི་སྐུ་མཆོག་གསལ་བསྒོམས་ནས། །སྙན་
འགྱུར་འགྱུར་ཁུགས་རབ་རྫོགས་ཧྲཱིཿཡིག་གི །སྣང་གླུ་བླངས་པས་རིང་པོ་མ་ཐོགས་པར། །སྙན་ངག་
མཁན་པོ་དཎྜི་ལྟ་བུར་གྱུར། །ཕྱིའི་ཤེས་བྱེད་ཀྱི་རྒྱུ། མཚོ་ལྡན་གང་ཁྱོད་དགྱེས་རོལ་ཞབས་བརྟེན་གྱི། །
རི་བོང་འཛིན་པའི་འོད་ཟེར་ཅུང་ཟད་ཙམ། །མི་གསལ་འདབ་མ་སྟོང་དང་ལྡན་པ་། །ཡིད་འོང་ཆུ་
སྐྱེས་པད་གདན་རྒྱས་པར་གྱུར། །ནང་ཤེས་བྱེད་ཀྱི་རྒྱུ།ཚངས་སྲས་ལྷ་མོ་གང་ཁྱོད་ཡོན་ཏན་ནི། །
དྲན་ཚེ་བློ་གསལ་གཙུག་ཕུད་ཅན་ཚོགས་རྣམས། །དད་པའི་འདབ་གཤོག་རྣམ་པར་གཡོ་ལྡན་པས། །
314

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
ཡིད་རབ་དགའ་བའི་སེམས་ཀྱིས་གར་བྱེད་དོ། །སྔ་ན་མེད་པའི་བྱེད་རྒྱུ། དབྱངས་ཅན་གང་ཁྱོད་ལྷ་
རུ་མ་བསྟེན་ཅིང་། །ཏིང་འཛིན་ཉེར་ཞིར་མཉམ་པར་མ་བཞག་ལ། །རིག་པའི་གནས་ལ་སྦྱངས་པར་
མ་བྱས་པས། །སྐལ་དམན་བདག་འདྲ་སྲིད་པའི་མཚོ་རུ་བྱིངས། །ཞིག་ནས་མེད་པའི་བྱེད་རྒྱུ། སྒྲིབ་
གསུམ་དྲི་མའི་ཚོགས་རྣམས་རིང་སྤངས་ཤིང༌། །ཤེས་བྱའི་ཆོས་རྣམས་ཐུགས་སུ་ཆུད་པ་ཡིས །
དབྱངས་ཅན་ཁྱོད་སྐུ་གསུམ་གོ་འཕང་མཆོག །བརྙེས་ཕྱིར་རྫོགས་སངས་རྒྱས་ལས་གཞན་ཅི། །
ཕན་ཚུན་མེད་པའི་བྱེད་རྒྱུ། དབྱངས་ཅན་གང་ཁྱོད་ཆགས་ལྡན་མཛེས་མ་མིན། །དགྱེས་པའི་འཛུམ་
ཞལ་འདི་ཡང་འདོད་མདའ་མིན། །དེ་ཕྱིར་ཐར་པ་འཐོབ་འདོད་སྐྱེས་བུ་བདག །ཡིད་བདེའི་དཔལ་
གྱི་ཚིམས་པ་ཐོབ་པར་གྱུར། །སྤངས་ནས་མེད་པའི་བྱེད་རྒྱུ། མ་བརྟགས་གདོལ་སྤྱོད་བྱིས་པའི་བྱ་
བྱེད་ནི། །དབྱངས་ཀྱི་ལྷ་མོ་ཁྱོད་ལ་ཡོད་མ་ཡིན། །དེ་ཕྱིར་ཕུན་སུམ་ཚོགས་པའི་དང་པོ་ནི། །ཆེས་
ཆེར་འཕེལ་བར་གྱུར་གང་ཨེ་མ་ཕུལ། །བཟློག་པ་སྐྱེད་བྱེད་ཀྱི་རྒྱུ། ངང་པའི་བུ་མོ་ཚངས་སྲས་གང་
ཁྱོད་ཀྱིས །ཐུགས་རྗེས་བདག་ཅག་བསྐྱངས་པ་མ་ཡིན་ན། །ཡུན་རིང་ཞིག་ནས་བརྩོན་པས་ཁྱོད་
བསྒྲུབས་པའི། །འབྲས་བུ་དག་ནི་ཡོད་པར་འགྱུར་མ་ཡིན། །རིང་བའི་རྡོ་རྗེ་དབྱིངས་ཀྱི་ལྷ་མོ་
གང་ཁྱོད་ཀྱིས། །སྐལ་ལྡན་གཞན་ལ་ཞལ་བཟང་བསྟན་གྱུར་ནས། །རྨད་བྱུང་བློ་གྲོས་རྒྱས་པར་
མཛད་པ་ན། །རིང་ན་གནས་པ་བདག་ཀྱང་ཤེས་རབ་འཕེལ། །ལྷན་ཅིག་པའི་རྒྱུ། རྒྱལ་ཡུམ་མཚོ་
ལྡན་གང་ཁྱོད་དྲན་པ་དང་། །ལྷན་ཅིག་དད་པའི་སྤུ་ལོང་ཅི་ཡང་གཡོས །ཁྱེད་ཀྱིས་བདག་ཡིད་བྱིན་
གྱིས་བརླབས་པ་དང༌། །ལྷན་ཅིག་བློ་གྲོས་དག་ཀྱང་རྒྱས་པར་གྱུར། །རྒྱུ་ལས་འབྲས་བུ་སྔ་བ། སྙིང་
གར་ཡན་ལག་ལྔ་པ་ཁ་སྦྱར་ཞིང༌། །རབ་དགའ་དད་པའི་སྤུ་ལོང་གཡོས་གྱུར་པའི །ཕྱིས་ནས་
དབྱངས་ཀྱི་ལྷ་མོ་མཚོ་ལྡན་མ། །ཁྱོད་ཀྱི་ཞལ་བཟང་མཛེས་པ་མཐོང་བར་གྱུར། །རིགས་མིན་རྒྱུ།
ངག་ལ་དཔལ་སྟེར་ཡིད་འཕྲོག་ཚངས་སྲས་མ།།གང་སྐུ་ཟླ་བའི་དཀྱིལ་འཁོར་མཐོང་བ་དང༌། །ལྷན་
ཅིག་བདག་ལུས་སྐྱེད་མོས་ཚལ་གནས་པའི། །ཡན་ལག་ལྔ་པའི་ཀུན་ད་ཟུམ་པར་གྱུར། །རིགས་
པའི་རྒྱུ། བློ་གྲོས་མཆོག་སྩོལ་དབྱངས་ཅན་གང་ཁྱོད་ཀྱི། །ཐུགས་རྗེའི་ཚ་ཟེར་ཅན་གྱི་འོད་ཟེར་གྱིས། །
བདག་བློའི་མ་རིག་རྨོངས་པའི་ཆུ་རྒྱུན་ཀུན། །མ་ལུས་སྐེམས་པར་བྱེད་གང་ཨེ་མ་མཚར། །ཕྲ་མོའི་
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྒྱན་ལས།ཟུར་གྱི་ཕྲ་མོ།འགྲོ་བ་ཀུན་གྱི་ཉོན་མོངས་ཚ་གདུང་ཚོགས། །མ་ལུས་ཕ་མཐར་བསྐྲོད་པ་
མཚོན་པའི་བརྡར། །བཅོམ་ལྡན་འདས་མ་མ་གཅིག་མཚོ་ལྡན་ཁྱོད། །དྲི་མེད་ཟླ་བའི་གདན་གྱི་སྟེང་
དུ་འགྱིང༌། །རྣམ་པའི་ཕྲ་མོ། བདག་ཡིད་དད་པས་བསྟོད་ཚིག་སྙན་ངག་གླུ། །མགྲིན་པའི་ནང་ནས་
བླངས་པའི་སྒྲ་དབྱངས་ཀྱིས། །དབྱངས་ཅན་ཁྱོད་ཞལ་མཛེས་ལྡན་དཀྱིལ་འཁོར་ལ། །དཀར་ཞིང་
གསལ་བའི་མཛེས་པ་ཅི་ཡང་རྒྱས །ཆ་རྒྱན་ལས།འོས་པའི་ཆ་རྒྱན། དབྱངས་ཅན་གང་ཁྱོད་དྲན་
པར་གྱུར་པ་ཡིས། །དད་པའི་སྤུ་ལོང་ཅི་ཡང་གཡོས་པ་ན། །མ་ལ་ཡ་རླུང་གསར་པས་བདག་ལུས་ལ། །
རེག་ཅེས་སྒྲིབ་པའི་ངག་ཚིག་དུ་མར་སྨྲས། །མི་འོས་པའི་ཆ་རྒྱན། དབྱངས་ཅན་ཕྱག་གི་སྙན་འགྱུར་
འཕང་འགྲོའི་མཆོག །བཻ་ཌཱུར་ལས་གྲུབ་འཁྲོལ་བའི་སྒྲ་དབྱངས་གང༌། །ཐོས་པས་བདག་ཡིད་རབ་
ཏུ་དགའ་གྱུར་ནས། །དད་པའི་མཆི་མ་ཆར་རྒྱུན་བཞིན་དུ་བབས། །བསྟོད་བསྟོད་འདྲ་ལ་སྨད་པའི་
ཆ་རྒྱན། ཁྱོད་ཉིད་མཆོད་ཅིང་གཙང་སྦྲའི་བརྟུལ་ཞུགས་མཆོག །ལེན་ལ་མཚོ་ལྡན་གང་ཁྱོད་རབ་
དགྱེས་ཞིང༌། །གདོལ་སྤྱོད་ལ་སྤྱོད་ཁྱི་ཕག་ལྟ་བུ་ལ། །མི་དགྱེས་རིང་དུ་བོར་བ་ཨེ་མ་མཚར། །སྨད་
འདྲ་ལ་བསྟོད་པའི་ཆ་རྒྱན། ཕུལ་བྱུང་ཡེ་ཤེས་ཐུགས་རྗེའི་མཚོན་ཆར་གྱིས། །མེ་ཏོག་མདའ་ཅན་
དཔུང་ཚོགས་མ་ལུས་ཀུན། །མིང་གི་མཐའ་མར་བྱེད་པ་མཚོ་ལྡན་མ། །ཁྱོད་ནི་སྙིང་རྗེའི་བརྟུལ་
ཞུགས་འདོར་རམ་ཅི།།རིམ་པ་ཅན་གྱི་རྒྱན།དབྱངས་ཅན་ཞལ་དཀྱིལ་མཛེས་པ་ལྡན་པའི་དཔལ། །
སྤྱན་ཟུང་གཡོ་ཞིང་མཆུ་སྒྲོས་འཛུམ་ལྡན་པ། །དྲི་མེད་ཟླ་བའི་དཀྱིལ་འཁོར་མཛེས་པ་དང༌། །རྐང་
དྲུག་དང་ནི་བྱུ་རུའི་འཁྲི་ཤིང་བཞིན། །དགའ་བའི་རྒྱན་ལས། དངོས་ཐོབ་ཀྱི་དགའ་བ། ཟླ་བའི་
དཀྱིལ་འཁོར་ལྟར་མཛེས་མཚོ་ལྡན་མའི། །བཞིན་དཀྱིལ་ལྟ་ན་སྡུག་པའི་ལང་ཚོ་ཅན། །མཐོང་བས་
སྔོན་མེད་དགའ་བ་སྐྱེས་གྱུར་པ། །གཞན་གྱིས་སྟེར་མིན་ཕྱིས་ཀྱང་ཁྱོད་ཀྱིས་སྩོལ། །གཟུགས་བརྙན་
གྱི་དགའ་བ། རིག་བྱེད་མཁན་གྱི་སོར་མོའི་འཁྲུལ་འཁོར་ལས། །ལེགས་སྒྲུབ་དབྱངས་ཅན་ཁྱོད་ཀྱི་
སྐུ་བརྙན་ནི། །རབ་མཛེས་ཡིད་འོང་ཆུ་ཞེང་གབ་པ་ཅན། །མཐོང་བས་དགའ་བའི་འཛུམ་རླབས་ཅི་
ཡང་གཡོ། །ཉམས་ལྡན་གྱི་རྒྱན་ལས།སྒེག་པའི་ཉམས།རྒྱལ་ཡུམ་མཚོ་ལྡན་ཁྱོད་སྐུའི་མཛེས་པ་ནི། །
སོ་སྐྱེའི་འདྲེན་བྱེད་ཡུལ་དུ་མ་གྱུར་ན། །བདག་གིས་བརྩོན་པ་ཆེན་པོས་སྒྲུབ་བྱས་པས །འཕགས་
316

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
པའི་གོ་འཕང་མཆོག་ཐོབ་ཉམས་རེ་དགའ། །དྲག་ཤུལ་གྱི་ཉམས། མཚོ་བྱུང་མ་ཁྱོད་གདུལ་དཀའི
འགྲོ་རྣམས་ལ། །རྗེས་སུ་ཆགས་པས་ཁྲོ་མོའི་སྐུར་བཞེངས་ཏེ། །དགྲ་བགེགས་དཔུང་ཚོགས་ཞབས་
མགོ་བརྫིས་གྱུར་པ།།བསྐལ་པ་འཇིགས་ཀྱང་ཐར་བར་འགྱུར་མ་ཡིན།།དཔའ་བའི་ཉམས།ཚངས་
པའི་སྲས་མོ་དཀར་སྟོན་འབྱིན་གང༌། །རྟག་ཏུ་མི་རྟོག་ཟབ་ཞིའི་ཏིང་འཛིན་ལ། །མཉམ་པར་
བཞག་ལ་གཡོ་བ་མི་མངའ་བར། །འགྲོ་དོན་འབད་པ་མེད་པར་མཛད་འདི་ཅི། །སྙིང་རྗེའི་ཉམས།
གང་ཞིག་དྲན་པས་སྲིད་པའི་གདུང་སེལ་བའི །མཚོ་ལྡན་གང་ཁྱོད་སྐྱབས་སུ་མ་བསྟེན་པའི །སྐལ་
དམན་འདི་རྣམས་འཁོར་བའི་སྡུག་བསྔལ་ལ། །རྟག་སྤྱོད་པའི་ཚུལ་འདི་སྣང་བ་སྐྱོ །མི་སྡུག་པའི་
ཉམས། དཀར་མོ་སྟོན་འབྱིན་གདུག་ཅན་ཁྲོ་རྣམས་ལ། །ཆེས་ཆེར་ཁྲོས་པ་ཁྲོ་བོའི་སྐུར་བཞེངས་ཚེ། །
ཁྲག་འཛག་མགོ་ཕྲེང་རྒྱུ་མའི་ག་ཞ་དང༌། །མི་ལྤགས་རློན་པའི་གོས་གྱོན་རྔམས་སྒྲ་སྒྲོག
ཀྱི་ཉམས ངག་ལ་དཔལ་སྟེར་དཀར་མོ་སྟོན་འབྱིན་གང༌། །རྟག་པར་སྙན་པའི་གླུ་དབྱངས་ལེན
བྱེད་ཅིང༌། །བཻ་ཌཱུར་སྔོན་པོའི་པི་ཝང་ཆེར་བརྡུང་བ། །དྲི་ཟའི་ཁྱེའུ་འགུགས་ཕྱིར་ཡིན་ནམ་སྙམ། །
རྨད་བྱུང་གི་ཉམས། དབྱངས་ཀྱི་ལྷ་མོ་གང་ཁྱོད་བཞིན་རས་ནི། །མཐོང་བས་མིག་གི་བདུད་རྩིའི་
དཔྱིད་གྱུར་ཅིང་། །ལེགས་བཤད་གསུང་དབྱངས་སྙན་གྱུར་ཆོས་དབྱངས་སྒྲ། །ཐོས་པས་རྨོངས་མུན་
སེལ་གང་མཚར་རྨད། །འཇིགས་རུང་གི་ཉམས། དབྱངས་ཅན་ཆོས་དབྱིངས་ཞི་ལས་མ་གཡོས་
ཀྱང༌། །སྣང་ཚུལ་ཁྲོ་མོའི་སྐུར་བཞེངས་དབལ་མཚོན། །གདེང་པའི་ཚུལ་གང་དྲན་པ་ཙམ་གྱིས་
ཀྱང༌། །བདུད་ཚོགས་སྐྲག་ཅིང་དངངས་ནས་འགྱེལ་བར་བྱེད། །གཟི་བརྗིད་ཅན་གྱི་རྒྱན། དབྱངས་
ཅན་ཁྲོ་མོ་འབར་བའི་སྐུར་བཞེངས་ནས། །རྨེག་མེད་བརླག་པར་བྱེད་ཅེས་བདུད་ཀྱི་ཚོགས། །སྐྲག་
མི་དགོས་ཏེ་ནག་པོའི་ལས་ལམ་དག །སྤངས་ན་འདི་ཡིས་འཇོམས་པར་བྱེད་མི་འགྱུར། །རྣམ་
གྲངས་བརྗོད་པའི་རྒྱན།སྲིད་པའི་དུཿཁས་མནར་བའི་འགྲོ་བའི་ཚོགས། །མ་ལུས་དབྱངས་ཅན་ཁྱོད་
ཀྱིས་འཕགས་ལམ་ལ །འགོད་པར་མཛོད་ཅིག་མོས་ལྡན་བདག་གཅིག་པུ། །བཏང་སྙོམས་ངང་དུ་
བཞག་ཀྱང་སླ་བར་མཆིས། །ཀུན་ཕན་གྱི་རྒྱན། སྲིད་པའི་རྒྱ་མཚོ་གཏིང་མཐའ་དཔག་དཀའ་ལས། །
བརྒལ་བར་འདོད་པའི་ལྷག་བསམ་སྐྱེས་གྱུར་ཚེ། །ཐར་ལམ་སྟོན་པའི་དེད་དཔོན་མཚོ་ལྡན་མ། །
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གང་དེས་ཞལ་བཟང་མཛེས་པ་བསྟན་པར་གྱུར། །རྒྱ་ཆེ་བའི་རྒྱན་ལས། བསམ་པ་རྒྱ་ཆེ་བ།ཇི་སྲིད་
འཁོར་བ་སྟོང་པར་གྱུར་གྱི་བར། །འབད་མེད་གཞན་དོན་ཡང་དག་སྒྲུབ་པ་ལ། །ངལ་བ་མེད་པའི་
འཕགས་མ་དབྱངས་ཅན་གང༌། །ཨ་ཧོ་འཇིག་རྟེན་གསུམ་ན་རྨད་དུ་བྱུང༌། །འབྱོར་པ་རྒྱ་ཆེ་བ།རྒྱལ་
ཡུམ་དབྱངས་ཀྱི་ལྷ་མོ་མཚོ་ལྡན་དེ། །ཆུ་སྐྱེས་ཨུ་དུམ་འབར་བ་བཞད་པའི་དབུས། །ཆུ་ཤེལ་དབང་
པོའི་དཀྱིལ་འཁོར་མཛེས་པའི་སྟེང༌། །རིན་ཐང་བྲལ་བའི་རྒྱན་གྱིས་སྤྲས་ཏེ་གནས། །བསྙོན་དོར་གྱི
རྒྱན་ལས།ངོ་བོའི་བསྙོན་དོར། ངག་གི་དབང་ཕྱུག་ཚངས་སྲས་གང་ཁྱོད་ཀྱི། །སྐུ་མཆོག་དཀར་མིན་
འོད་ཟེར་བའི་མདངས། །གསུང་དབྱངས་ལེགས་བཤད་སྒྲ་འདི་སྙན་མིན་ཏེ། །ཡན་ལག་དྲུག་ཅུའི་
ཡོན་ཏན་རྫོགས་པ་ཉིད། །ཡུལ་ལ་བསྙོན་པ། མཚོ་ལྡན་ཁྱོད་སྐུའི་མཛེས་པ་དཀར་མིན་། །བདུད་
གནས་མུན་པར་བྱེད་ཕྱིར་མིག་སྨན་མདངས །སྐལ་ལྡན་རྣམས་ཀྱི་ལྷག་བསམ་དག་པའི་ངོར། །
རབ་དཀར་མཚར་སྡུག་མཛེས་པ་རྫོགས་པ་ཉིད། །རང་བཞིན་བསྙོན་དོར། རྒྱལ་ཡུམ་རྡོ་རྗེ་དབྱངས་
ཀྱི་ལྷ་མོ་ཁྱོད། །ཡིད་རབ་དགའ་བྱེད་སྐྱེས་བུར་བདག་ཅག་འདོད། །དོན་གྱིས་བདུད་གནས་མུན་
པར་བྱེད་པའི་ཕྱིར། །བརྩེ་མེད་འཚེ་བའི་ངང་ཚུལ་སྟོན་པ་ཉིད། །སྦྱར་རྒྱན་ལས། ཚིག་ཐ་དད་མིན་
པའི་སྦྱར་བ། དཀར་མཛེས་ལང་ཚོའི་མཛེས་པ་ངོམ་བྱེད་ཅིང་། །འགྲོ་ལ་བསིལ་བའི་རེག་བྱ་མཆོག་
སྟེར་བའི། །ཆུ་མཚོ་དངས་པའི་ནང་ནས་ལེགས་སྐྱེས་ཏེ། །གཉིས་སྐྱེས་ཚོགས་ཀྱི་ཡིད་གར་འོང་བ་
ཉིད། །ཚིག་ཐ་དད་པའི་སྦྱར་བ། ཆུ་མཚོ་ལས་སྐྱེས་ཀུན་ཏུ་དགའ་བྱེད་ཅིང༌། །དཀར་མཛེས་བཞིན་
ངོམ་དབྱངས་ཀྱི་ལྷ་མོ་དང་། །ངང་པའི་རྒྱལ་པོ་གང་དེ་འཇིག་རྟེན་ཀུན། །མཛེས་བྱེད་རྒྱན་གྱི་མཆོག་
ཏུ་གྱུར་པ་ཉིད། །བྱ་བ་ཐ་དད་མིན་པའི་སྦྱར་བ། རབ་དཀར་ལང་ཚོའི་འཇོ་སྒེག་ངོམ་བྱེད་ཅིང༌། །
མགྲིན་པའི་ནང་ནས་སྙན་འགྱུར་སྒྲ་དབྱངས་སྒྲོག །གང་དེ་མཐོང་བས་འགྲོ་བ་ཐམས་ཅད་ལ །
དགའ་བདེའི་དཔལ་གྱི་སིམ་པ་སྟེར་བར་བྱེད། །འགལ་མིན་གྱི་སྦྱར་བ། དཀར་ལ་འཚེར་བའི་ལང་
ཚོའི་འཇོ་སྒེག་ངོམ། །དྲི་བྲལ་དག་པའི་ཀུན་གསལ་ལམ་ལ་།རི་བོང་འཛིན་པས་འགྲོ་བའི་ཚ་
གདུང་བཅིལ། །མཚོ་ལྡན་ཁྱོད་ཀྱིས་བློ་གྲོས་སྟེར་བར་བྱེད། །འགལ་བའི་སྦྱར་བ། གངས་རིའི་
མདངས་འཕྲོག་གཟི་བྱིན་མཆོག་ཏུ་འབར། །མཐོང་བས་ཡིད་ལ་དགའ་བདེའི་དཔལ་སྟེར་བ། །
318

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
བསིལ་ཟེར་ཅན་གྱིས་པདྨ་ཟུམ་བྱེད་ཅིང་། །དབྱངས་ཅན་གྱིས་ནི་བློ་གྲོས་རྒྱས་པར་བྱེད། །ངེས་པ་
ཅན་གྱི་སྦྱར་བ། དཀར་མཛེས་ལང་ཚོའི་འཇོ་སྒེག་ངོམ་བྱེད་པའི། །གཉིས་སྐྱེས་གང་འདི་ངང་པ་མ་
ཡིན་ཏེ། །ངག་ལ་དཔལ་སྟེར་བཅོམ་ལྡན་ལྷག་པའི་ལྷ། །རྒྱལ་ཡུམ་རྡོ་རྗེ་དབྱངས་ཀྱི་ལྷ་མོར་ངེས། །
ངེས་པ་འགོག་པའི་སྦྱར་བ། དབྱངས་ཅན་ཁྱོད་སྐུ་མཛེས་བྱེད་འོད་ཟེར་དེ། །ཟླ་གཞོན་དག་གིས་
འཁྱུད་མིན་མཚན་དཔེའི་གཟི། །འོན་ཀྱང་རི་བོང་འཛིན་པའི་འོད་ཟེར་གྱིས། །ཁྱོད་སྐུའི་དཔལ་ལ་
རེག་པའི་ཚུལ་ཡང་མཐོང༌། །འགལ་མེད་ཀྱི་སྦྱར་བ། འགྲོ་ལ་རྗེས་སུ་བརྩེ་བའི་ངང་ཚུལ་འཛིན། །
ལུས་མེད་མུན་ཚོགས་མ་ལུས་མཐར་བསྐྲོད་པ། །རྒྱལ་ཡུམ་ངག་གི་དབང་ཕྱུག་མཚོ་ལྡན་ཉིད། །
འཇིག་རྟེན་དབང་ཕྱུག་སྤྱན་རས་གཟིགས་ཀྱང་དེ། །འགལ་བ་ཅན་གྱི་སྦྱར་བ། དབྱངས་ཅན་གང་
ཁྱོད་ནུ་ལྡན་ཡིན་ན་ཡང་། །མངོན་འདོད་གསར་པའི་གདུང་བ་བཅིལ་བར་བྱེད། །པདྨའི་སྟན་ཅན་
ཡིན་ཡང་གདོང་བཞི་མེད། །དེ་འདྲ་འཇིག་རྟེན་ཞིང་འདིར་རྨད་དུ་བྱུང༌། །ཁྱད་པར་བརྗོད་པའི་རྒྱན་
ལས། ཡོན་ཏན་མ་ཚང་བའི་ཁྱད་པར་བརྗོད་པ། རྒྱལ་ཡུམ་དབྱངས་ཀྱི་ལྷ་མོ་མཚོ་ལྡན་མའི །
ཐུགས་རྗེའི་ལྕགས་ཀྱུ་སྲ་ཞིང་བ་མིན། །དེ་ལྟ་ན་ཡང་སྲིད་མཚོར་བྱིང་བའི་འགྲོ། །མ་ལུས་ཅིག་
ཅར་འཛིན་པའི་ཡོན་ཏན་ལྡན། །རིགས་མ་ཚང་བའི་ཁྱད་པར་བརྗོད་པ། དཀར་མོ་སྟོན་འབྱིན་
དབྱངས་ཀྱི་ལྷ་མོ་དེ། །མཁའ་ལ་རྒྱུ་བའི་རི་བོང་འཛིན་པ་དང༌། །སྤྲིན་དཀར་ཕྲེང་བ་མ་ཡིན་དེ་ལྟ་
ནའང་། །།འགྲོ་བའི་ཚ་གདུང་ཉེས་པ་བཅིབཅིལ་བར་བྱེད། །བྱ་བ་མ་ཚང་བའི་ཁྱད་པར་བརྗོད་པ། རྣོ་
དབལ་མཆེ་བ་གཙིགས་པར་མ་བྱས་ཤིང༌། །དམར་བའི་སྡང་མིག་གིས་ནི་སྡིག་མིན་པར།།མཚོ་ལྡན་
ལྷ་མོས་མེ་ཏོག་མདའ་ཅན་ཚོགས །མ་ལུས་འཇོམས་པར་བྱེད་གང་ཨེ་མ་མཚར། །རྫས་མ་ཚང་
བའི་ཁྱད་པར་བརྗོད་པ། ཡན་ལག་བཞི་པའི་དཔུང་གི་ཚོགས་མེད་ཅིང༌། །རྣོ་དབལ་མཚོན་ཆ་དག་
ཀྱང་ཡོད་མིན་པར། །དབྱངས་ཅན་གང་ཁྱོད་བྱམས་པའི་ཏིང་འཛིན་གྱིས། །བདུད་སྡེའི་ཚོགས་ལས་
རབ་ཏུ་རྒྱལ་བར་གྱུར། །རྒྱུ་མ་ཚང་བའི་ཁྱད་པར་བརྗོད་པ། ཁྲོ་དང་ཁེངས་པའི་བྱ་བ་ཀུན་སྤངས་
ཤིང༌། །མི་རྟོག་ཉེར་ཞིའི་ངང་ལ་རྟག་རོལ་ཡང༌། །ངག་གི་དབང་ཕྱུག་དབྱངས་ཀྱི་ལྷ་མོ་དེ། །མི་
མཐུན་དཔུང་ཚོགས་ལས་རྒྱལ་འགྲོ་དོན་སྤྱོད།།མཚུངས་སྦྱོར་གྱི་རྒྱན་ལས་བསྟོད་པའི་མཚུངས་སྦྱོར།
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཀཻ་ལ་ཡི་རྡུལ་མང་བརྩེགས་པ་དང༌། །རི་བོང་མཚན་མས་བཀྲ་བའི་བསིལ་ཟེར་ཅན། །བློ་གཏེར་
རྒྱལ་ཡུམ་མཚོ་བྱུང་ལྷ་མོ་རྣམས། །འགྲོ་བ་ཀུན་གྱི་ཡིད་གར་འོང་བ་ཉིད། །སྨད་པའི་མཚུངས་སྦྱོར།
གློག་དམར་ཕྲེང་བ་འཁྱུག་དང་སྤྲིན་ཕུང་འཁྲིགས། །ཆུ་ཡི་ལྦུ་ཕྲེང་ཆགས་དང་དབང་པོའི་གཞུ། །ཚེ་
སྲོག་མྱུར་དུ་འཇིག་པའི་ཚུལ་མཐོང་ན། །མཚོ་ལྡན་ཁྱོད་ཀྱི་ཐུགས་རྗེས་བདག་སྐྱོབས་ཤིག །
འགལ་རྒྱན་ལས། གཞི་ཐ་དད་པའི་བྱ་བ་འགལ་བ། མེ་ཏོག་མདའ་ཅན་དཔུང་གིས་འགྲོ་
བ་ཀུན། །རྨོངས་པའི་ཞགས་པས་རབ་འཆིང་བྱེད་ཀྱང༌། །དབྱངས་ཅན་ཐུགས་རྗེའི་མཚོན་ཆ་རྣོན་
པོ་ཡིས །སྐལ་བཟང་ཚོགས་ཀྱི་རྨོངས་པའི་དྲ་བ་གཅོད། །ཡོན་ཏན་འགལ་བ། དབྱངས་ཅན་གང་
ཁྱོད་མཐོང་དང་དྲན་ཙམ་གྱིས། །མེ་ཏོག་མདའ་ཅན་མྱ་ངན་གྱིས་གནོན་ཅིང༌།།ཐར་འདོད་སྐལ་བར་
ལྡན་པའི་སྐྱེས་བུ་རྣམས། །རབ་དགའ་དད་པའི་སྤུ་ལོང་གཡོ་བར་བྱེད། །རྫས་འགལ་བ། བཞིན་གྱི་
དཀྱིལ་འཁོར་དཀར་ཞིང་དབུ་སྐྲ་གནག །ནུ་འབུར་མཐོ་ཞིང་ལྟེ་བ་རབ་ཏུ་དམའ། །རྒྱལ་ཡུམ་
དབྱངས་ཀྱི་ལྷ་མོ་གང་དེ་ནི། །འགྲོ་བ་ཀུན་གྱི་བློ་སྟེར་ལྷག་པའི་ལྷ། །རྫས་ལས་དང་འགལ་བ།
བཞིན་གྱི་ཟླ་བའི་དཀྱིལ་འཁོར་རབ་རྒྱས་ཤིང༌། །མཆུ་སྒྲོས་པདྨའི་འདབ་མ་འཛུམ་མདངས་གཡོ། །
ཚེམས་དཀར་གངས་རིའི་ཕྲེང་བ་མཚར་དུ་དངར། །དབྱངས་ཅན་ཁྱོད་ཀྱིས་བདུད་ཡིད་སྲེག་པར་
བྱེད། །གཞི་གཅིག་པའི་བྱ་བ་འགལ་བ། འགྲོ་ལ་རྗེས་སུ་བརྩེ་བའི་ངང་ཚུལ་ཅན། །དབྱངས་ཅན་
གཞགཅག
ཁྱོད་ཐུགས་བྱམས་པའི་མཚོན་རྣོན་པོ། །བཏབ་པ་མིན་ཡང་རྨོངས་པའི་དྲྭ་བ་ཀུན། །མ་ལུས་མིང་གི་
ལྷག་མར་བྱེད་གང་མཚར། །སྦྱར་བའི་འགལ་བ།དྲན་པ་ཙམ་གྱིས་བློ་གྲོས་མཆོག་སྩོལ་། །སྨྲ་
བའི་དབང་ཕྱུག་ལྷག་པའི་ལྷ་གང་གི །བཞིན་རས་དཀར་དམར་མདངས་ཆགས་མཛེས་པ་འདི། །
སྐལ་ལྡན་ཀུན་གྱི་ཡིད་དུ་འོང་བ་ཉིད། །སྐབས་མིན་བསྟོད་པའི་རྒྱན།མཚོ་ལྡན་གང་ཁྱོད་ལྷ་ཡི་ལྷར་
བཟུང་ནས། །བསྙེན་ཅིང་སྒྲུབ་པའི་དཀའ་སྤྱད་བརྩོན་འགྲུས་ཀྱིས། །ངལ་མེད་བདེན་པར་གནས་
པའི་རི་དྭགས་ཚོགས། །བག་ཡངས་དགའ་བའི་སྤྱོད་པར་རོལ་རྣམས་བདེ། །ཟོལ་བསྟོད་ཀྱི་རྒྱན་
ལས མཐུ་ཕུན་ཚོགས་ཀྱི་ཟོལ་བསྟོད། ཡིད་འཕྲོག་ཚངས་པའི་བུ་མོ་མཚོ་ལྡན་མ །ཁྱོད་ཀྱིས་
བདུད་ཚོགས་འཇོམས་ལ་མཚར་ཅི། །སྟོན་མཆོག་དམ་པ་ཟས་གཙང་སྲས་དེས་ཀྱང༌། །མེ་ཏོག་
320

སྙན་ངག་གི་དཔེར་བརྗོད་རབ་གསལ་སྣང་བ་ལས་ལེའུ་གཉིས་པའི་དཔེར་བརྗོད
མདའ་ཅན་ཚོགས་རྣམས་ཕམ་པར་བྱས། །དཔའ་བ་ཕུན་ཚོགས་ཀྱི་ཟོལ་བསྟོད།ངག་ལ་དཔལ་སྟེར་
བློ་གཏེར་ལྷ་མོ་ཁྱོད། །ཚངས་དང་དབང་ཕྱུག་གང་གི་པད་གདན་དང༌། །ཟླ་བའི་ཅོད་པན་ཕྲོགས་
ནས་ལོངས་སྤྱོད་པ།།འདི་དག་འཕགས་མའི་བྱ་བ་ཡིན་ནམ་ཅི། །སྟོབས་ཕུན་ཚོགས་ཀྱི་ཟོལ་བསྟོད།
ངང་པའི་བུ་མོ་དཀར་སྟོན་འབྱིན་གང༌། །སྨྲ་བའི་དབང་ཕྱུག་མཆོག་ཏུ་ཡོངས་གྲགས་ན། །ཇི་སྙེད་
ཤེས་བྱའི་ཆོས་ཀྱི་གནས་ལུགས་ཀུན །ཐུགས་སུ་ཆུད་པའི་དཔལ་མདར༼མངར༽ཅིའི་ཕྱིར་ཁེངས།
ངེས་བསྟན་གྱི་རྒྱན་ལས། མཆོག་གི་ངེས་བསྟན། རྒྱལ་ཡུམ་མཚོ་ལྡན་ཐུགས་རྗེ་སྐལ་ལྡན་གྱི །བློ་
གྲོས་རྒྱས་པར་བྱེད་གང་ངེས་བསྟན་ཕྱིར། །ཉིན་མོར་བྱེད་པའི་འོད་ཀྱིས་རེག་པ་ལས །འདབ་ལྡན་
པདྨ་གཞོན་ནུ་བཞད་པར་བསྟན། །མཆོག་མིན་ངེས་བསྟན། མུན་རུམ་འཐུག་པོའི་གླིང་གནས་
སེམས་ཅན་རྣམས །སྣང་བར་སྤྱོད་པའི་སྐལ་བས་མི་འཐོབ་པས །མཚོ་ལྡན་ཁྱོད་ལ་ལོག་ལྟའི་
སེམས་ལྡན་རྣམས །ཐར་པ་འཐོབ་པའི་སྐལ་བ་མེད་པར་སྟོན། །ལྷན་ཅིག་བརྗོད་པའི་རྒྱན་ལས།
ཡོན་ཏན་ལྷན་ཅིག་བརྗོད་པ། འགྲོ་ལ་བློ་གྲོས་མཆོག་སྟེར་ངག་གི་དབང༌། །རྒྱལ་ཡུམ་མཚོ་ལྡན་ལྷ་
མོའི་སྐེད་སྐབས་དང༌། །རབ་མཛེས་ཡིད་དུ་འོང་བའི་ལང་ཚོ་ཅན།།ཤེལ་གྱི་ལྕུག་ཕྲན་གཞོན་ནུ་ལྷན་
ཅིག་ཕྲ། །བྱ་བ་ཐ་དད་པའི་ལྷན་ཅིག་བརྗོད་པ། རི་བོང་འཛིན་པ་ཟླ་བའི་དཀྱིལ་འཁོར་དང༌། །ལྷན་
ཅིག་དབྱངས་ཅན་ཁྱོད་ལ་དད་པ་འཕེལ། །བསིལ་ཟེར་ཅན་གྱིས་པདྨ་ཟུམ་པ་དང་། །ལྷན་ཅིག་ཁྱོད་
ཀྱི་ཐུགས་རྗེས་རྨོངས་མུན་བཅོམ །བྱ་བ་གཅིག་པའི་ལྷན་ཅིག་བརྗོད་པ། རི་དྭགས་གྲིབ་མས་
མཚན་པའི་དཀྱིལ་འཁོར་དང་། །འདབ་ལྡན་ཀུན་དཱ་རབ་ཏུ་བཞད་པའི་དཔལ། །མཚོ་ལྡན་གང་གི་
བཞིན་གྱི་དཀྱིལ་འཁོར་རྣམས། །ལྷན་ཅིག་འགྲོ་ཀུན་ཡི་གར་འོང་བ་ཉིད། །ཡོངས་རྗེས་ཀྱི་རྒྱན།
ངག་གི་དབང་ཕྱུག་ཚངས་སྲས་གང་ཁྱོད་ཀྱིས། །བཻ་ཌཱུར་པི་ཝང་སྙན་པར་འཁྲོལ་བའི་སྒྲས། འགྲོ་བ་
ཀུན་གྱི་ཡིད་རབ་ཕྲོགས་བྱས་ནས། །སྙན་བསྒྱུར་རྣ་བར་འཇེབས་པའི་བདུད་རྩི་བྱིན། །ཤིས་བརྗོད་
ཀྱི་རྒྱན། གང་ཞིག་ཚངས་དང་བརྒྱ་བྱིན་ལ་སོགས་པ། །སྲིད་འདིར་ཆེ་བར་གྲགས་པ་ཀུན་གྱིས་ཀྱང་། །
འདར་བར
ཞབས་ཟུང་གཙུག་གི་རྒྱན་དུ་ལེགས་མཆོད་པ། །མཚོ་ལྡན་ལྷ་མོས་དགེ་ལེགས་སྤེལ་བར་མཛོད། །
རབ་སྤེལ་ལས་སྒྲུབ་བྱེད་འབྲེལ་མཚུངས་ཀྱི་རབ་སྤེལ། དབྱངས་ཅན་ཁྱོད་སྐུའི་རི་བོང་འཛིན་པ་ལ། །
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བརྟེན་པའི་རྣམ་མང་རྒྱན་ཕྲེང་འདི་རྣམས་ནི། །སྲིད་པའི་རྒྱན་ཀུན་བགྲོས་ནས་ཁྱོད་སྐུའི་ངོས། །
ཚོགས་པ་འདྲ་བས་དྲི་ཟའི་ཁེངས་པ་འཕྲོག །སྟོབས་མཚུངས་རབ་སྤེལ། མཚོ་ལྡན་ཁྱོད་སྐུ་ཀཻ་ལ་
ཡི་རིར། །ཉིན་བྱེད་འོད་ཀྱིས་འཁྱུད་པ་འདྲ་བ་ལ།།གནག་སྣུམ་ཟུར་ཕུད་ལན་བུའི་འཁྲི་ཤིང་གཡོ།།
བཻ་ཌཱུར་ཏམྦུ་ར་ལ་དགའ་མགུར་རྩེ། །དགོངས་པ་ཅན་གྱི་རྒྱན་ནི། སྙན་ངག་མཁན་གྱིས་བརྗོད་
འདོད་ཀྱིས་ཀུན་ནས་བསླངས་པའི་བསམ་པ་ནི་དགོངས་པ།དེ་ཡང་ཉི་ཚེ་བ་མ་ཡིན་པར།བརྩམ་
རྒྱུའི་བསྟན་བཅོས་སྙན་ངག་ཆེ་ཆུང་གང་ཡིན་ཡང་དེའི་ཐོག་མཐར་ཁྱབ་པའི་རྒྱན་འདིའི་ཁྱད་པར།
ངོ་བོ་ལུས་བཅད་ལྷུག་སྤེལ་མ་གསུམ་དང༌། རྒྱན་དུ་མ་ཚོགས་པའི་ཚིག་རྒྱུན་གྱི་ཡུལ་ལ་གནས་པའི་
ཡོན་ཏན་གྱི་ཁྱད་པར་དེ་ནི་དགོངས་པ་ཅན་གྱི་རྒྱན་ཡིན་། །སྙན་ངག་མེ་ལོང་གི་ལེའུ་གཉིས་པའི་
དཔེར་བརྗོད་པར་འགར་མེད་ན་མཚོས་པར་
དཔེར་བརྗོད་པདྨ་འགྱུར་མེད་རྒྱ་མཚོས་སྦྱར་བ་རྫོགས་སོ།། །།
322

༄༅། །སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་
སྣང་བ་ཞེས་བྱ་བ་བཞུགས་སོ །
པདྨ་འགྱུར་མེད་རྒྱ་མཚོ།
ཚད་མེད་ཐུགས་རྗེའི་ཉིན་བྱེད་འོད་བརྡལ་བས། །འགྲོ་བའི་མི་ཤེས་རྨོངས་མུན་ཀུན་
བཅིལ་ནས །ཕུལ་བྱུང་བློ་གྲོས་སྣང་བ་རྒྱས་མཛད་པ། །གཏེར་ཆེན་བླ་མས་དགེ་ལེགས་གཡོ་མེད་
མཛོད། །རྒྱལ་ཀུན་མཁྱེན་བརྩེ་ནུས་གཟུགས་འབབ་ལྡན་རྒྱུན། །ཁྱོད་ཐུགས་རྒྱ་མཚོར་འཁྱིལ་བའི་
ངོ་མཚར་གྱིས། །སྲིད་གསུམ་གདུང་སེལ་མཛད་པ་གཏན་གྱི་སྐྱབས།།ཨོ་ཌཱི་ཡ་ནའི་སློབ་དཔོན་དེས་
སྐྱོངས་ཤིག །དུས་གསུམ་རྒྱལ་ཀུན་ཡུམ་གཅིག་ཤེར་ཕྱིན་མ། །ཡིད་འཕྲོག་ཚངས་པའི་བུ་མོར་རྣམ་
རོལ་བ། །གང་ཁྱོད་བདག་སྙིང་པད་མཚོར་རྟག་བཞུགས་ལ། །ལེགས་བཤད་སྨྲ་བའི་སྤོབས་པ་
མཆོག་སྩོལ་ཅིག །ཁྱོད་ཐུགས་ཀུན་གསལ་བཞིན་རས་ངོས་ཡངས་པར། །ཤར་བའི་མཁྱེན་རབ་
མཚན་མོའི་མགོན་ནི། །ལྔ་རིག་ཏྤལ་མཚན་མ་བཀྲ་བ་ཅན། །དབྱུག་པ་ཅན་ཞེས་གྲགས་གང་
རྒྱལ་གྱུར་ཅིག །ཟབ་ཡངས་གཏིང་དཔག་དཀའ་བ་ཤེས་བྱའི་མཚོར། །ཐོགས་མེད་བགྲོད་པའི་
ལེགས་བཤད་བོ་ཆེ། །སྐལ་ལྡན་བདེ་བླག་འཇུག་པའི་ཐབས་མཁས་སྒོ། །འབྱེད་མཛད་བརྒྱུད་
པའི་བླ་མ་ཕྱག་གི་གནས། །གྲོང་ཚིག་རྙོག་བྲལ་སྙན་ངག་ཆུ་གཏེར་ཆེ། །མཁྱེན་རབ་མགུར་དུ་དྲངས་
ནས་ཤེས་ལྡན་གྱི། །མི་ཤེས་ཉོན་མོངས་མ་ལུས་སེལ་མཛད་པ། །དྷརྨ་ཤྲི་གཙུག་གི་རྒྱན་དུ་མཆོད། །
ཨེ་མ་ཚིག་རྒྱན་བསྟན་བཅོས་མེ་ལོང་གི །གཞུང་དོན་རབ་ཏུ་གསལ་བའི་ཉིན་བྱེད་དབང་། །ལེགས་
བཤད་སྣང་བའི་འོད་ཟེར་འབུམ་བཀྱེ་བ། །གང་འདིས་བློ་གྲོས་ལྡན་རྣམས་དགྱེས་པར་མཛོད།།
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདིར་འཕགས་ཡུལ་གྱི་སྙན་ངག་མཁན་ཆེན་པོ་དབྱུག་པ་ཅན་གྱིས་མཛད་པའི་སྙན་ངག་
གི་བསྟན་བཅོས་མེ་ལོང་འདི་ཉིད་འཆད་པར་བྱེད་པ་ལ་གསུམ་སྟེ།ཀླད་ཀྱི་དོན། གཞུང་གི་དོན།
མཇུག་གི་དོན་ནོ། །དང་པོ་ལ་གཉིས་ཏེ་མཚན་དོན་དང༌། འགྱུར་ཕྱག་གོ །དང་པོ་ནི། རྒྱ་གར་
སྐད་དུ། ཀ་བྱཱ་དརྴ།བོད་སྐད་དུ། སྙན་ངག་མེ་ལོང་ཞེས་པ་སྟེ། རྒྱ་གར་ན་སྐད་རིགས་བཞི་ཡོད་པ་
ལས་ལེགས་པར་སྦྱར་བ་སཾ་ཀྲྀ་ཏའི་སྐད་དུ། ཀ་བྱཱ་དརྴ་ཞེས་ཟེར་།བོད་སྐད་དུ་བསྒྱུར་ན་སྙན་ངག་
མེ་ལོང་ཞེས་བྱའོ། །དེ་ཡང་ཀ་བེ་སྙན་ངག ཨཱ་དརྴ་མེ་ལོང༌། དེ་གཉིས་མཚམས་སྦྱར་བས་ཀ་བྱུ་དརྴ་
གྲུབ་བོ།།
གཉིས་པ་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་པ་སྟེ།
སོ་སྐྱེ་ལས་འཕགས་པས་ན་འཕགས།ཉོན་མོངས་པ་ལ་སོགས་པའི་རྩུབ་པ་དང་བྲལ་བས་འཇམ་པ།
གཉིས་མེད་རྟོགས་པའི་ཡེ་ཤེས་ནི་དཔལ།དོན་གཉིས་རྒྱུན་ཆད་མེད་པས་གཞོན་ནུར་གྱུར་པ་སྟེ།དེ་
ལ་ལུས་ངག་ཡིད་གསུམ་གུས་པས་བཏུད་དེ་ཕྱག་འཚལ་ལོ་ཞེས་ཤོང་སྟོན་རྡོ་རྗེ་རྒྱལ་མཚན་གྱིས
འགྱུར་ཕྱག་ཏུ་སྨོས་པའོ །
གཉིས་པ་གཞུང་གི་དོན་ལ་གསུམ་སྟེ།བསྟན་བཅོས་ལ་འཇུག་པའི་སྒོ། གཞུག་བྱ་བསྟན་
བཅོས་ཀྱི་རང་བཞིན ཞུགས་པའི་འབྲས་བུའོ། །དང་པོ་ལ་གཉིས་ཏེ། ཤིས་པ་བརྗོད་པ་དང༌།
བརྩམ་པར་དམ་བཅའ་བའོ། །དང་པོ་ནི།གདོང་བཞི་གདོང་གི་པད་ཚལ་གྱི། །ངང་པའི་བུ་མོ་ཐམས་
ཅད་དཀར། །དབྱངས་ཅན་མ་ནི་ཁོ་བོ་ཡི། །ཡིད་ལ་རིང་དུ་གནས་པར་མཛོད། །ཅེས་པ་སྟེ། གདོང་
བཞི་ཅན་ནི་ཚངས་པ་ཡིན་ལ། དེའི་གདོང་པ་པདྨའི་ཚལ་གྱི་གཟུགས་སུ་བཀོད་ཅིང་།དེ་ལས་བྱུང་
བ་ངང་པའི་བུ་མོ་དབྱངས་ཅན་མ་ཞེས། ལྷ་མོ་དེ་ངང་མོར་བཀོད་པའོ། །ཇི་ལྟར་བཀོད་ན། ཐམས་
ཅད་དཀར་ཞེས་ངང་མོ་དང་དབྱངས་ཅན་མ་གཉིས་ཀ་དཀར་བར་མཚུངས་པས་སོ །དེ་ལྟ་བུའི་
དབྱངས་ཅན་མ་དེ་ནི་དབྱུག་པ་ཅན་ཁོ་བོའི་ཡིད་ལ་ཡུན་རིང་དུ་གནས་པར་མཛོད་ཅེས་པའོ །རྒྱན་
འདི་ནི་སྦྱར་བའི་གཟུགས་ཅན་ཏེ། ཅིའི་ཕྱིར་ན། ངང་པ་ཞེས་པ་དྲི་ཟའི་མིང་གི་རྣམ་གྲངས་དང༌།མཱ་
ན་སེ་ཞེས་པ་ཡིད་དང་མཚོ་གཉིས་ཀ་ལ་འཇུག་པས་སོ །
324

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་པ་ནི། བསྟན་བཅོས་སྔ་མ་རྣམས་བསྡུས་ཤིང༌། །སྦྱོར་བ་རྣམས་ཀྱང་ཉེར་མཚོན་ཏེ། །
ཇི་ལྟར་ནུས་བཞིན་བདག་གིས་ནི། །སྙན་ངག་རྣམས་ཀྱི་མཚན་ཉིད་བྱ། །ཞེས་པ་སྟེ སྔོན་གྱི་སློབ་
དཔོན་རྭ་མ་ཤརྨ་ལ་སོགས་པས་མཛད་པའི་སྙན་ངག་གི་བསྟན་བཅོས་སྔ་མ་རྣམས་ཀྱི་དོན་ཚིག་ཉུང་
ངུར་བསྡུས་ཤིང་། དཔེར་བརྗོད་ཀྱི་སྦྱོར་བ་རྣམས་ཀྱང་ཉེ་བར་བཀོད་པས་མཚོན་པར་བྱས་ཏེ།
དབྱུག་པ་ཅན་བདག་གིས་ཇི་ལྟར་ནུས་པ་བཞིན་དུ་སྙན་ངག་རྣམས་ཀྱི་མཚན་ཉིད་བཤད་པར་བྱ
ཞེས་པའོ། །
གཉིས་པ་གཞུག་བྱ་བསྟན་བཅོས་ཀྱི་རང་བཞིན་བཤད་པ་ལ་གསུམ་སྟེ དགོས་དོན།
བསྡུས་དོན།ཚིག་དོན་ནོ། །དང་པོ་ལ་བདུན བསྟན་བཅོས་བརྩམས་པའི་ཡོན་ཏན། མ་བརྩས་
པའི་སྐྱོན། ཡུན་རིང་གནས་པའི་རྒྱུ་མཚན།རྩོམ་བྱེད་ཀྱི་ཁྱད་པར། སྐྱོན་སྤངས་ཐབས། བསྟན་
བཅོས་མི་ཤེས་པའི་སྐྱོན མཁས་པས་ལེགས་པར་དབྱེ་བའོ། །དང་པོ་ནི། འདི་ན་ཀུན་ཏུ་མཆོག་
རྣམས་ཀྱང༌། །མཆོག་གི་རྗེས་སུ་བསྟན་པ་ཡི། །ཚིག་རྣམས་ཉིད་ཀྱི་དྲིན་གྱིས་ནི །འཇིག་རྟེན་
ལུགས་ལ་འཇུག་པར་བྱེད། །ཅེས་པ་སྟེ། འཇིག་རྟེན་འདི་ན་རྣམ་པ་ཀུན་ཏུ་མཆོག་ཏུ་གྱུར་པ་རྣམས་
ཀྱང་གྱ་ཚོམ་དུ་མ་ཡིན་ཏེ།སྔོན་གྱི་མཁས་པ་མཆོག་རྣམས་ཀྱིས་རྗེས་སུ་བསྟན་པའི་བསྟན་བཅོས་ཀྱི
ཚིག་རྣམས་ཀྱི་དྲིན་གྱིས་བླང་དོར་ཕྱེ་ནས།འཇིག་རྟེན་གྱི་ལུགས་བཟང་པོ་ལ་འཇུག་པར་བྱེད་ཅེས་
པའོ །གཉིས་པ་ནི། གལ་ཏེ་སྒྲ་དོན་སྣང་བ་ནི། །འཁོར་བའི་བར་དུ་མི་གསལ་། །འཇིག་རྟེན་
གསུམ་པོ་མཐའ་དག་འདི། །སྨག་རུམ་མུན་པ་ཉིད་དུ་འགྱུར། །ཞེས་པ་སྟེ།གལ་ཏེ་སྒྲ་དོན་ཕྱིན་ཅི་མ་
ལོག་པའི་བསྟན་བཅོས་ཀྱི་སྣང་བས འཁོར་བ་ཇི་སྲིད་ཀྱི་བར་དུ་མི་གསལ་བ་དེའི་ཚེ་ན།འཇིག་
རྟེན་གསུམ་མཐའ་དག་པ་འདི་ནི་བླང་དོར་གྱི་གནས་མི་ཤེས་པས་སྨག་རུམ་མུན་པ་ཉིད་དུ་འགྱུར་
བ་ཡིན་།།
གསུམ་པ་ནི། སྔོན་གྱི་རྒྱལ་པོ་གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །
དེ་དག་བར་མི་གནས་ཀྱང༌། །རང་ཉིད་ཉམས་པ་མེད་ལ་ལྟོས། །ཞེས་པ་སྟེ སྔོན་གྱི་རྒྱལ་པོ་ང་
ལས་ནུ་ལ་སོགས་པ་རྣམས་ཀྱིས་ཡོན་ཏན་གྱི་གྲགས་པའི་གཟུགས་བརྙན་གཏམ་དུ་གྲགས་པའི་ངག་
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གི་རང་བཞིན་བློའི་མེ་ལོང་དུ་གསལ་བར་ཐོབ་ལ། དེའི་ཕྱིར་རྒྱལ་པོ་དེ་དག་ད་ལྟ་ཉེ་བར་མི་གནས་
ཀྱང་རང་རང་གི་གྲགས་པའི་གཟུགས་བརྙན་ད་དུང་ཡང་ཉམས་པ་མེད་པར་གནས་པ་ལ་ལྟོས་ཞེས་
མཁས་པས་ཡང་ངག་ར
དཔེས་མཚོན་པའོ། །བཞི་པ་ནི།མཁས་པས་ཡང་དག་རབ་སྦྱར་བའི། །ངག་ནི་ངག་གི་འདོད་འཇོར་
བཤད། །དེ་ཉིད་ཉེས་པར་སྦྱར་ན་སླར། །སྦྱོར་པོ་བ་ལང་ཉིད་རྗོད་བྱེད། །ཅེས་པ་སྟེ། མཁས་པ་
རྣམས་ཀྱིས་ཡང་དག་པར་སྦྱར་བའི་ངག་ནི་ཚིག་དོན་ཕུན་སུམ་ཚོགས་པ་དང་ལྡན་པས་ངག་གི་
འདོད་པ་འཇོ་བར་བྱེད་ལ། གལ་ཏེ་དེ་ཉིད་ཉེས་པར་སྦྱར་བ་སྟེ་ལོག་པར་སྦྱར་ན། བསྟན་བཅོས་དེ་
གཞན་གྱིས་འདོར་བར་མ་ཟད། སྦྱོར་བ་པོ་དེ་ཡང་བ་ལང་དང་འདྲ་བར་རྗོད་པར་བྱེད་། །ལྔ་པ་ནི།
དེ་ཕྱིར་སྙན་ངག་དག་ལ་སྐྱོན། །ཆུང་བར་གྱུར་ཀྱང་ཅི་ཞིག་ལྟར། །བཏང་སྙོམས་མི་བྱ་ལུས་མཛེས་
ཀྱང༌། །སྐྱོན་གཅིག་གིས་ནི་སྐལ་ངན་འགྱུར། །ཞེས་པ་སྟེ། གོང་དུ་སྨོས་པའི་རྒྱུ་མཚན་དེའི་ཕྱིར
སྙན་ངག་ཤེས་པ་དག་གིས་ཚིག་སྦྱོར་ལ་འགོད་པའི་གནས་སྐབས་སུ།སྐྱོན་ཆུང་ངུ་ཞིག་ཆགས་པར
གྱུར་ཀྱང་ཅི་ཞིག་ལྟར་ཏེ་འོག་ཏུ་དཔེ་བཀོད་པ་བཞིན་ཏེ། དེའི་ཕྱིར་སྐྱོན་ཆུང་ངུ་ཙམ་གྱིས་ཉེས་པ་
མེད་ཅེས་བཏང་སྙོམས་སུ་གཞག་པར་མི་བྱའོ། །དཔེ་ཇི་ལྟར་ན་སྐྱེས་བུ་ཞིག་ལུས་མཛེས་ཀྱང་ཁ་ཡོ་
བ་ལྟ་བུ་སྐྱོན་གཅིག་གིས་ཀྱང་སྐལ་བ་ངན་པར་འགྱུར་བ་བཞིན་ནོ།།དྲུག་པ་ནི།སྐྱེ་བོ་བསྟན་བཅོས་
མི་ཤེས་པས། །ཡོན་ཏན་སྐྱོན་དག་ཇི་ལྟར་དབྱེ། །གཟུགས་ཀྱི་དབྱེ་བ་དམིགས་པའི་སྐབས །ལོང་
བ་དག་ལ་ཡོད་དམ་ཅི། །ཞེས་པ་སྟེ སྐྱེ་བོ་གང་ཞིག་བསྟན་བཅོས་ཀྱི་སྤྱི་བྱེ་བྲག་མི་ཤེས་པས།
ཉམས་སོགས་ཡོན་ཏན་དང་།དོན་ཉམས་སོགས་སྐྱོན་གྱི་བྱེ་བྲག་དག་ཇི་ལྟར་དབྱེ་སྟེ་དབྱེ་མི་ནུས
ཅིའི་ཕྱིར་ན།གཟུགས་ལེགས་ཉེས་ཀྱི་དབྱེ་བ་དམིགས་པའི་སྐབས་ལོང་བ་ལ་ཡོད་དམ་ཅི་སྟེ་མེད་པ་
བཞིན་། །བདུན་པ་ནི། དེ་ཕྱིར་མཁས་པས་སྐྱེ་རྒུ་རྣམས། །བྱེ་བྲག་རྟོགས་ལ་མངོན་དགོངས་ནས། །
རྣམ་བཀྲ་ལམ་ལྡན་ཚིག་རྣམས་ཀྱིས།།བྱ་བའི་ཆོ་ག་ངེས་པར་སྦྱར། །ཞེས་པ་སྟེ།རྒྱུ་མཚན་དེའི་ཕྱིར་
སྔོན་གྱི་མཁས་པས་སྐྱེ་རྒུ་རྣམས་ཀྱིས་ལེགས་ཉེས་ལ་སོགས་པའི་བྱེ་བྲག་རྟོགས་པ་ལ་མངོན་པར་
དགོངས་ནས་ལུས་མཛེས་སྒྲ་དོན་གྱི་རྣམ་པར་བཀྲ་བའི་ལམ་དང་ལྡན་པའི་སྙན་ཚིག་གི་རིག་པ་ཤེས་
པར་བྱ་བའི་ཆོ་ག་རྣམས་ངེས་པར་སྦྱར་ཅེས་པའོ།།
326

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་པ་བསྡུས་དོན་ནི། དེ་རྣམས་ཀྱིས་ནི་སྙན་ངག་གི །ལུས་དང་རྒྱན་ཡང་རབ་ཏུ་
བསྟན། །ཅེས་པ་སྟེ།སྔོན་གྱི་མཁས་པ་དེ་རྣམས་ཀྱིས་ནི་སྙན་ངག་གི་ལུས་ཚོགས་པའི་ངོ་བོ་དང༌།དེ་
མཛེས་བྱེད་ཀྱི་རྒྱན་ཡང་རབ་ཏུ་བསྟན་ཅེས་པའོ །
གསུམ་པ་ཚིག་དོན་ལ་གསུམ་སྟེ། ལུས་བཤད་པ། རྒྱན་བཤད་པ།སྐྱོན་སེལ་བཤད་པའོ །
དང་པོ་ལ་གཉིས།མཚན་ཉིད་དང༌། མཚན་གཞིའོ། །དང་པོ་ནི། ལུས་ནི་རེ་ཞིག་འདོད་པ་ཡི། །དོན་
གྱི་རྣམ་བཅད་ཚིག་གི་ཕྲེང༌།།ཞེས་པ་སྟེ། ལུས་ཀྱི་མཚན་ཉིད་ནི་གང་ཞེ་ན།རེ་ཞིག་སྙན་ངག་མཁན་
གྱིས་བརྗོད་པར་འདོད་པའི་བསམ་པས་ཀུན་ནས་བསླངས་པའི་བརྗོད་བྱའི་དོན་གང་ཞིགཚིག་རྒྱན་
གྱི་བསྟན་བཅོས་ལས་བཤད་པའི་ངེས་པ་ལས་མ་འདས་པར་རྣམ་པར་བཅད་པའི་ཚིག་གི་ཕྲེང་བ་
སྤེལ་བའོ། །གཉིས་པ་ལ་གསུམ་སྟེ།ལུས་གཞུང་གི་དབྱེ་བས་གསུམ་དུ་བཤད། སྐད་རིགས་ཀྱི་དབྱེ་
བས་བཞིར་བཤད།སྦྱོར་ཚུལ་གྱི་དབྱེ་བས་གཉིས་སུ་བསྟན་པའོ །དང་པོ་ལ་དབྱེ་བ་དང་། སོ་སོར་
བཤད་པའོ། །དང་པོ་ནི། དེ་ཡང་ཚིགས་བཅད་ལྷུག་པ་དང༌། །སྤེལ་མ་རྣམ་གསུམ་ཉིད་དུ་གནས། །
ཞེས་པ་སྟེ།གོ་སླའོ།།
གཉིས་པ་ལ་གསུམ།ཚིགས་བཅད། ལྷུག་པ།སྤེལ་མའོ། །དང་པོ་ལ་བཞི། མཚན་ཉིད།
དབྱེ་བ།དེས་བརྩམས་པའི་སྙན་ངག་ཆེན་པོའི་མཚན་ཉིད།སྦྱོར་ཚུལ་འགའ་ཞིག་མཚོན་པའོ། །དང་
བཅད་ཀྱི་མཚ
པོ་ནི། ཚིགས་བཅད་རྐང་བཞི། །ཞེས་པ་སྟེ། དེ་ལ་ཚིགས་བཅད་ཀྱི་མཚན་ཉིད་གང་ཞེ་ན་རྐང་པ་
བཞིའི་བདག་ཉིད་ཅན་ཉིད་ཡིན་ཞེས་པའོ། །གཉིས་པ་ལ་གཉིས། སྡེབ་སྦྱོར་གྱི་སྒོ་ནས་གཉིས་སུ་
དབྱེ།སྦྱོར་ཚུལ་གྱི་ནས་བཞིར་དབྱེ་བའོ། །དང་པོ་ནི།དེ་ཡང་ནི། །བྲྀཏྟ་ཛཱ་ཏི་ཞེས་རྣམ་གཉིས། །
དེ་ཡི་སྤྲོས་པ་མཐའ་དག་ནི། །སྡེབ་སྦྱོར་གཞུང་དུ་ངེས་པར་བསྟན། །རིག་དེ་སྙན་ངག་རྒྱ་མཚོ་ནི། །
ཟབ་མོ་བརྒལ་འདོད་རྣམས་ཀྱི་གྲུ །ཞེས་པ་སྟེ། ཚིགས་བཅད་རྐང་བཞིའི་བདག་ཉིད་ཅན་དེ་ལ་
ཡང་སྡེབ་སྦྱོར་གྱི་སྒོ་ནས་དབྱེ་ན་བྲྀཏྟ་དང་ཛཱ་ཏི་ཞེས་རྣམ་པ་གཉིས་སུ་འགྱུར་ཞིང༌། དེའི་སྤྲོས་པ་
མཐའ་དག་པ་ནི་སྡེབ་སྦྱོར་རིན་ཆེན་འབྱུང་གནས་སོགས་སྡེབ་སྦྱོར་གྱི་གཞུང་རྣམས་ཀྱི་ནང་དུ་ངེས་
པར་བསྟན་པས་དེར་ཤེས་པར་བྱ་ཞིང༌། རིག་པ་དེ་ནི་སྙན་ངག་གི་རྒྱ་མཚོ་ཟབ་མོ་རྟོགས་པར་དཀའ་
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བའི་ཕ་རོལ་དུ་བརྒལ་བར་འདོད་པ་རྣམས་ཀྱི་གྲུ་ལྟ་བུ་ཡིན་ནོ །གཉིས་པ་ནི། གྲོལ་བ་དང་ནི་
རིགས་དང་མཛོད། །འདུས་པ་ཞེས་བྱ་དེ་འདྲ་ཡི། །ཚིགས་བཅད་རྒྱ་ཆེ་སརྒས་བཅིངས། །ཆ་ཤས་
རང་བཞིན་ཕྱིར་མ་བརྗོད། །ཅེས་པ་སྟེ། ཚིགས་བཅད་གཅིག་གིས་དོན་རྫོགས་པར་སྟོན་པ་གྲོལ་བ་
དང༌། བྱ་ཚིག་གཅིག་གི་སྒོ་ནས་ཚིགས་བཅད་ཕན་ཚུན་ལྟོས་ཏེ་དོན་གཅིག་རྫོགས་པར་སྟོན་པ་
རིགས་དང༌།གཅོད་མཚམས་དང་བྱ་ཚིག་སྣ་ཚོགས་པས་དོན་དུ་མ་སྟོན་པ་མཛོད་དང༌། བཅད་
མཚམས་དང་བྱ་ཚིག་སྣ་ཚོགས་པས་དོན་གཅིག་སྟོན་པ་འདུས་པ་ཞེས་བྱའོ། །དེ་འདྲའི་ཚིགས་བཅད་
རྒྱ་ཆེ་བ་བཞི་པོ་རྣམས་ནི་སརྒ་སྟེ་ལེའུ་གཉིས་སོགས་ཀྱིས་བཅིངས་པ་ཚིགས་བཅད་དུ་བྱས་པའི་སྙན་
ངག་ཆེན་པོའི་ཆ་ཤས་ཡིན་པས་ཆ་ཤས་ཅན་འདིར་དཔེར་བརྗོད་རང་བཞིན་གྱིས་གྲུབ་པའི་ཕྱིར་
ལོགས་སུ་མ་བརྗོད་། །གསུམ་པ་ལ། བཤད་པར་དམ་བཅའ་བ། མཚན་ཉིད་དངོས། དེའི་
དམིགས་བསལ་ལོ། །དང་པོ་ནི། སརྒས་བཅིངས་པ་སྙན་ངག་ཆེ། །དེ་ཡི་མཚན་ཉིད་བརྗོད་པར་བྱ། །
ཞེས་པ་སྟེ། གོང་དུ་བཤད་པ་བཞིན་སརྒ་གཉིས་སོགས་ཀྱིས་བཅིངས་པ་ནི་སྙན་ངག་ཆེན་པོའོ །
ངག་གི་དབང་ཕྱུག་གིས། ཁ་ཅིག་སརྒ་བཅུ་དྲུག་ལ་སོགས་པས་བྱས་པ་ཆེན་པོ་ཉིད་དུ་འདོད་ཅེས་
དང་། སརྒ་ཉེ་བར་མཚོན་པ་ཡིན་པས་ན། ཨཱ་ཤྭཱ་ས་དང༌། ཨཱི་ཀ་དང༌། ཨཱརྻ་དང༌། གཱི་ཏི་ཡིས་
བཅིངས་པ་ཡང་སྙན་ངག་ཆེན་པོའོ་ཞེས་འཆད་དེ།དོན་དུ་ན་ལེའུ་དུ་མར་བཅད་པ་སྙན་ངག་ཆེན་པོ་
དེའི་མཚན་ཉིད་བརྗོད་པར་བྱ་ཞེས་པའོ། །གཉིས་པ་ལ།སྒོ་དང་།རྟེན་གཞི།རྩོམ་ཚུལ་དང་གསུམ་
ལས། དང་པོ་ནི། ཤིས་བརྗོད་ཕྱག་བྱ་དངོས་པོ་ནི། །ངེས་པར་བསྟན་པའང་དེ་ཡི་སྒོ །ཞེས་པ་སྟེ
འདོད་པའི་དོན་ལ་ཤིས་པ་བརྗོད་པ།ཡུལ་ཁྱད་པར་ཅན་ལ་ཕྱག་བྱ་བ། བསྟན་བཅོས་ཀྱི་ལམ་རྣམ་
པར་བཞག་པ། དངོས་པོ་ངེས་པར་བསྟན་པ་སྟེ། དེ་གསུམ་ནི་སྙན་ངག་ཆེན་པོ་ལ་འཇུག་པའི་སྒོ་
ཡིན་ནོ། །གཉིས་པ་ནི། སྔོན་བྱུང་གཏམ་ལས་གྱུར་པའམ། །ཅིག་ཤོས་ལེགས་པ་ལ་བརྟེན་པ། །
བཞི་འབྲས་བུའི་དབང་གྱུར་དང་། །མཁས་ཤིང་ཡིད་འོང་འདྲེན་པ་དང་། །ཞེས་པ་སྟེ། སྐྱེས་རབས་
ལྟ་བུ་སྔོན་བྱུང་བའི་གཏམ་ལས་གྱུར་པ་འམ།ཅིག་ཤོས་ཏེ་ད་ལྟའི་གཏམ་ལེགས་པ་དག་ཀྱང་བརྗོད་
བྱར་བྱས་ནས། དེ་ལ་བརྟེན་པའི་ཚིག་སྦྱོར་འགོད་པ་ལ།ནོར་གྱི་སྡེ། འདོད་པའི་སྡེ། ཐར་པའི་སྡེ།
328

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཆོས་ཀྱི་སྡེ་སྟེ་དེ་བཞི་ནི་སྐྱེས་བུའི་དོན་གྱི་ངོ་བོ་ཉིད་དང་། འགྲུབ་བྱ་ཡིན་པས་འབྲས་བུའི་དབང་དུ་
གྱུར་པ་དང༌།དེར་མ་ཟད། ཤེས་བྱ་ཀུན་ལ་མཁས་ཤིང་ཡིད་དུ་འོང་བའི་འདྲེན་པ་ཡོན་ཏན་ཅན་
རྣམས་ཀྱི་བསྔགས་བརྗོད་དཔག་བསམ་འཁྲི་ཤིང་ལྟ་བུའོ། །གསུམ་པ་ནི། གྲོང་ཁྱེར་རྒྱ་མཚོ་རི་དང་
དུས། །ཉི་ཟླ་འཆར་བའི་བསྔགས་པ་དང༌། །སྐྱེད་ཚལ་ཆུ་ཡི་རོལ་རྩེད་དང༌། །ཆང་འཐུང་དགའ་བའི་
དགའ་སྟོན་དང༌། །མ་ཚོགས་པ་དང་བག་མ་དང༌། །གཞོན་ནུ་སྐྱེ་དག་འཕེལ་བ་དང༌། །གྲོས་དང་ཕོ་
ཉ་བགྲོད་པ་དང༌། །གཡུལ་དང་འདྲེན་པ་དར་བས་ཀྱང༌། །བརྒྱན་པར་གྱུར་ཅིང་མདོར་བསྡུས་མིན། །
ཉམས་དང་འགྱུར་བ་དག་གིས་གཏམས། །སརྒ་ཤིན་ཏུ་རྒྱ་ཆེ་མིན། །མཉན་འོས་བྲྀཏྟ་ལེགས་
མཚམས་སྦྱར། །ཀུན་ཏུ་སརྒ་དག་གི་མཐའ། །ཐ་དད་ལྡན་པས་འཇིག་རྟེན་མཛེས། །སྙན་ངག་དམ་
པའི་རྒྱན་ལྡན་ནི། །བསྐལ་པའི་བར་དུ་གནས་པར་འགྱུར། །ཞེས་པ་སྟེ། དེ་ལ་དང་པོ་ལྔ་ལ་
བསྔགས་པ་ཞེས་པ་དང་། ཐམས་ཅད་ལ་བརྒྱན་པ་ཞེས་སྦྱར་ཏེ་གྲོང་ཁྱེར་ལ་བསྔགས་པ་ནས་འདྲེན་
པ་དར་བའི་ཚུལ་གྱི་བར་འདི་རྣམས་ཀྱིས་ཀྱང་བརྒྱན་པར་གྱུར་ཅིང༌།དེ་ཡང་ཧ་ཅང་མདོར་བསྡུས་པ་
མ་ཡིན་པ་སྒེག་སོགས་ཉམས་དང་མངོན་པར་སྤྲོ་བ་སོགས་འགྱུར་བའི་ཡོན་ཏན་དག་གིས་གཏམས་
པར་གྱུར་ལ། སརྒ་ཤིན་ཏུ་རྒྱ་ཆེ་བ་ཡང་མ་ཡིན་པ་མང་ཉུང་འཚམ་པས་མཉན་པར་འོས་པ་བྲྀཏྟ་དང་།
ཛཱ་ཏིས་ལེགས་པར་མཚམས་སྦྱར་ཞིང༌། ཀུན་ཏུ་སརྒ་དག་གི་མཐའ་ཐམས་ཅད་དུ དཀྱུས་ལས་
གཞན་པའི་སྡེབ་སྦྱོར་ཐ་དད་པ་དང་ལྡན་པས་འཇིག་རྟེན་མཛེས་པར་བྱེད་པའོ།།དེ་ལྟ་བུའི་སྙན་ངག་
དམ་པའི་རྒྱན་དང་ལྡན་པ་དེ་ནི། འཛིན་པ་པོ་མང་བས་བསྐལ་བའི་བར་དུ་གནས་པར་འགྱུར་། །
གསུམ་པ་ནི། གང་ཞིག་ཡན་ལག་འགས་དམན་ཡང༌། །གལ་ཏེ་སྦྱར་རྣམས་ཕུན་ཚོགས་ཀྱིས །དེ་
རིགས་མགུ་བར་བྱེད་པས་ན། །འདི་ནི་སྙན་ངག་སྐྱོན་མ་ཡིན། །ཞེས་པ་སྟེ།གང་ཞིག་གོང་དུ་བསྟན་
པའི་གྲོང་ཁྱེར་ལ་བསྔགས་པ་སོགས་ཡན་ལག་འགས་དམན་པར་གྱུར་ཀྱང༌།གལ་ཏེ་སྦྱར་བ་སྟེ།ཉེ་
བར་བཀོད་པའི་ཚིག་དོན་རྣམས་ཕུན་སུམ་ཚོགས་པའི་སྙན་ངག་གིས་ནི དེ་རིག་པའི་མཁས་པ་
རྣམས་མགུ་བར་བྱེད་པས་ན་སྙན་ངག་ཆེན་པོ་འདིར་སྐྱོན་དུ་འགྱུར་བ་མ་ཡིན་ནོ། །བཞི་པ་ནི།ཐོག་
མར་འདྲེན་པ་ཡོན་ཏན་གྱི། །ཉེ་བར་བཀོད་ནས་དེ་ཡིས་ནི། །དགྲ་ལ་གནོད་པ་བྱེད་ཅེས་པའི། །
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལམ་འདི་རང་བཞིན་མཛེས་པ་ཡིན། །རིགས་དང་བརྩོན་འགྲུས་ཐོས་སོགས་ཀྱིས། །དགྲ་ལ་ཡང་
བསྔགས་བྱས་ནས །དེ་ལས་རྒྱལ་ཕྱིར་འདྲེན་པ་ནི། །ཁྱད་འཕགས་བརྗོད་པའང་བདག་དགའ་
སྐྱེས །ཞེས་པ་སྟེ ཐོག་མར་བསྔགས་རྒྱུའི་ཡུལ་རྒྱལ་པོ་ལྟ་བུ་འདྲེན་པ་དེའི་ཡོན་ཏན་གྱི་བསྔགས་
པ་བར་བཀོད་ནས། དེ་ལྟ་བུའི་འདྲེན་པ་དེས་ནི། དགྲ་ལ་གནོད་པ་སྟེ་ཚར་གཅོད་པར་བྱེད་ཅེས་
པ་སྙན་ངག་མཁན་བྷཱ་མ་ཧའི་འདོད་པ་སྟེ། ལམ་སྲོལ་འདི་ནི་རང་བཞིན་གྱིས་མཛེས་ཤིང་ཡིད་དུ་
འོང་བ་ཡིན་། །དེར་མ་ཟད། རིགས་དང༌། བརྩོན་འགྲུས་དང་། ཐོས་པ་སོགས་ཀྱིས་དགྲ་བོ་ལ་
ཡང་བསྔགས་པར་བྱས་ནས། ཡོན་ཏན་དེ་ལྟ་བུ་དང་ལྡན་པའི་དགྲ་དེ་ལས་ཀྱང་རྒྱལ་བའི་ཕྱིར། འདྲེན་
པ་ཁྱོད་ནི་ཁྱད་པར་དུ་འཕགས་པའོ་ཞེས་བརྗོད་པ་ལའང་དབྱུག་པ་ཅན་བདག་དགའ་བ་སྐྱེས་སོ །
གཉིས་པ་ལྷུག་པ་བཤད་པ་ལ་གཉིས་ཏེ། མཚན་ཉིད་དང༌། དབྱེ་བའོ །དང་པོ་། རྐང་
པ་མེད་པའི་ཚིག་རྒྱུན་ནི། །ལྕུག་པ། ཞེས་པ་སྟེ། རྐང་པ་མེད་པའི་ཚིག་གི་ཕྲེང་བ་རྒྱུན་ཆགས་སུ་
སྤེལ་བ་དེ་ལ་ནི་ལྷུག་པ་ཞེས་བྱའོ །གཉིས་པ་ལ་གཉིས། མིང་ཙམ་གྱི་དབྱེ་བ་བསྟན།དོན་གྱི་དབྱེ་
བ་གཞན་དགག་པའོ། །དང་པོ་ནི། བརྗོད་པ་དག་དང་གཏམ། །ཞེས་པ་དེ་ཡི་རབ་དབྱེ་གཉིས། །
ཞེས་པ་སྟེ། སྔོན་གྱི་གཏམ་རྒྱུད་ལས་གྲགས་པ་མ་ཡིན་པ་བརྗོད་པ་དག་དང་། སྔོན་གྱི་གཏམ་རྒྱུད
ལས་བརྩམས་པ་གཏམ་ཞེས་ལྷུག་པ་དེའི་རབ་ཏུ་དབྱེ་བ་གཉིས་སུ་འགྱུར་རོ། །གཉིས་པ་ནི། བྷཱ་མ་
ཧའི་འདོད་པ་རེ་རེ་བཀོད་པ་ལ། དབྱུག་པ་ཅན་གྱི་རིགས་པ་རེ་རེས་སུན་ཕྱུང་བ་སྟེ། དེ་ལ་འདྲེན་པ་
ཉིད་ཀྱིས་ནི། །བརྗོད་པར་བྱ་བ་བརྗོད་པ་།གཞན་ནི་འདྲེན་པའམ་གཞན་གྱིས་ཀྱང༌། །རང་གི་
ཡོན་ཏན་བསྒྲགས་སྐྱོན་འདིར། །ཡང་དག་དོན་བསྔགས་ཕྱིར་ཡོད་མིན། །ཞེས་པ་སྟེ། དེ་ལ་འདྲེན་
པ་ཉིད་ཀྱིས་བརྗོད་པར་བྱ་བ་རང་ལ་བསྔགས་པ་ལྟ་བུ་བརྗོད་པ་ཡིན་ལ། གཞན་གཏམ་ནི། འདྲེན་
པའམ་དེ་ལས་གཞན་འཁོར་སོགས་ཀྱིས་ཀྱང་གླེང་བ་སྟེ་དེ་མིན་པས་སྨྲ་བ་པོ་ངེས་པ་ཡོད་ཅིང༌།རང་
གི་ཡོན་ཏན་བསྒྲགས་པའི་སྐྱོན་ཡང་སྐབས་འདིར་ཡང་དག་པའི་དོན་ཅན་སྒྲོ་སྐུར་མེད་པར་བསྔགས་
པའི་ཕྱིར་ཡོད་པ་མ་ཡིན་ནོ། །ཞེས་པ་ལ། འོན་ཀྱང་ངེས་པ་མ་མཐོང་སྟེ། །དེར་ཡང་གཞན་གྱིས་
བརྗོད་པའི་ཕྱིར། །གཞན་གྱིས་བརྗོད་དམ་རང་གིས་ཞེས། །དབྱེ་བའི་རྒྱུ་ནི་ཅི་ཞིག་ཡོད། །ཅེས་པ་སྟེ།
330

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
འོན་ཀྱང་ཁྱོད་ཀྱིས་གཞན་པའི་དབྱེ་བ་དེ་གཉིས་ལ་ངེས་པ་མ་མཐོང་སྟེ། བརྗོད་པ་དེར་ཡང་འདྲེན་
པ་ལས་གཞན་སྙན་ངག་མཁན་སོགས་ཀྱིས་བརྗོད་པ་ཡང་ཡོད་པའི་ཕྱིར། གཞན་གྱིས་བརྗོད་པའི་
གཏམ་རང་གིས་བརྗོད་པའོ་ཞེས་དབྱེ་བའི་རྒྱུ་ནི་ཅི་ཞིག་ཡོད་དེ་མེད་དོ། །ཡང་། གལ་ཏེ་སྒོ་དང་
གཞན་སྒོ་དང༌། །ཡིད་བརྟན་ལྡན་ཉིད་བརྗོད་པ་ནི། །ཐ་དད་པ་ཡི་རྟགས་ཡིན་ན།།ཞེས་པ་སྟེ།གལ་
ཏེ་སྒོ་དང་གཞན་སྒོ་ཞེས་ཚིགས་བཅད་འབྱུང་འགྱུར་གྱི།དོན་གསལ་བར་བྱེད་པ་དང་། ཡིད་བརྟན་
དང་ལྡན་པ་ཉིད་དེ་བརྗོད་པ་དེ་གསུམ་ནི།གཏམ་ལས་ཐ་དད་པའི་རྟགས་ཡིན་ན་ཞེས་པའོ། །དེ་ལ
ཞར་གྱི་གཏམ་རྣམས་དག་ལ་ཡང༌། །འཕགས་པ་སོགས་བཞིན་སྒོ་དང་ནི། །གཞན་གྱི་སྒོ་དག་ཅིས་
མི་འཇུག།ལམྦྷ་སོགས་སམ་ཨཱ་ཤྭཱ་སའི། །དབྱེ་བ་མཐོང་ཡང་དེ་ལས་ཅི། །ཞེས་པ་སྟེ།ཚིགས་བཅད་
དེ་བརྗོད་པ་ལ་དེ་དག་འཇག་པའྀ་ཞར
ཀྱི་བརྗོད་པ་ལ་དེ་དག་འཇུག་པའི་ཞར་གྱི་གཏམ་རྣམ་དག་ལ་ཡང་འཕགས་པ་དང༌། སོགས་ཁོངས་
ནས་རྗེས་བསྔགས་སོགས་འཇུག་པ་བཞིན་སྒོ་དང་གཞན་གྱི་སྒོ་དེ་དག་ཅིས་མི་འཇུག་སྟེ་འཇུག་གོ།
དེར་མ་ཟད། ལམྦྷ་སྟེ་གཞོན་ནུ་མ་རྙེད་པ་སོགས་སམ། ཨཱ་ཤྭཱ་ས་ཡིད་བརྟན་དང་ལྡན་པ་ནི་ཐ་དད་
པའི་རྟགས་ཡིན་ནོ་ཞེ་ན། དེའི་དབྱེ་བ་མཐོང་ཡང་ཐ་སྙད་ཐ་དད་པ་ཙམ་ལས་དོན་ལ་དེ་ལས་ཅི་ཞེས་
ཐ་དད་མེད་པར་བསྟན་པའོ། །ཡང༌། དེ་ཕྱིར་གཏམ་དང་བརྗོད་པ་ཞེས། །མིང་གཉིས་དག་གིས་
རིགས་གཅིག་མཚོན། །ཞེས་པ་སྟེ། རྒྱུ་མཚན་དེའི་ཕྱིར་གཏམ་དང་བརྗོད་པ་ཞེས་མིང་གི་ཐ་སྙད་
RRRR
གཉིས་བྱུང་ཡང་། དེ་དག་གིས་ལྷུག་པའི་རིགས་གཅིག་ཉིད་མཚོན་ནོ་ཞེས་པའོ། །དེ་ལ། ལྷག་མ་
བརྗོད་པའི་རིགས་རྣམས་ཀྱང་། །འདི་ཉིད་ནང་དུ་འདུས་པར་འགྱུར། །ཞེས་པ་སྟེ དངོས་སུ་མ་
བཤད་པའི་ལྷག་མ་བརྗོད་པའི་རིགས་གཞན་རྣམས་ཀྱང་། འདི་ཉིད་ཀྱི་ནང་དུ་འདུས་པར་འགྱུར་
བས་ལོགས་སུ་མ་བཤད་ཅེས་པའི་ཐ་ཚིག་གོ།ཡང༌། བརྗོད་པ་ལ་བུ་མོ་འཕྲོག་པ་སོགས་དང་ལྡན་
ཞིང་།གཏམ་ནི་དེ་ལྟ་མ་ཡིན་ནོ་ཞེ་ན།དེ་ལ།བུ་མོ་འཕྲོག་དང་གཡུལ་དང་ནི། །བསླུ་དང་དར་བ་ལ་
སོགས་པ །སརྒས་བཅིངས་པ་མཚུངས་པ་ཉིད། །དེ་དག་ཁྱད་འབྱེད་ཡོན་ཏན་མིན། །ཞེས་པ་སྟེ།
བུ་མོ་འཕྲོག་པ་དང༌། གཡུལ་དང༌། བསླུ་བ་དང༌། འདྲེན་པ་དར་བ་ལ་སོགས་པ་སརྒས་བཅིངས་
པའི་སྙན་ངག་ཀུན་ཏུ་མཚུངས་པ་ཉིད་དུ་བཞེད་པའི་ཕྱིར། དེ་དག་བརྗོད་པ་དང་གཏམ་གཉིས་ཀྱི་
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཁྱད་པར་འབྱེད་པའི་ཡོན་ཏན་མིན་ནོ། །ཡང༌།སྙན་ངག་མཁན་གྱི་བསམ་པས་བྱས་པའི་རྟགས་ཅུང་
ཟད་ཡོད་པ་བརྗོད་པ་མ་ཡིན་ལ།དེ་ལས་གཏམ་གཞན་ཡིན་ནོ་ཞེ་ན།དེ་ལ། སྙན་ངག་མཁན་གྱིས་
བསམ་བྱས་རྟགས། །གཞན་དུ་ཡང་ནི་སྐྱོན་མི་འགྱུར། །འདོད་དོན་སྒྲུབ་ལ་སྒོ་རུ་ནི། །མཁས་པ་
རྣམས་ལ་ཅི་མི་འགྱུར །ཞེས་པ་སྟེ། སྙན་ངག་མཁན་གྱི་བསམས་པས་བྱས་པའི་རྟགས་དེ་འདྲ་བ་ནི་
བརྗོད་པ་ལས་གཞན་གཏམ་དང་། སརྒས་བཅིངས་པ་སོགས་ལ་ཡང་སྐྱོན་དུ་མི་འགྱུར་ཏེ། འདོད་
དོན་སྒྲུབ་པའི་ཐབས་ཀྱི་སྒོར་མཁས་པ་རྣམས་ཅི་ཡང་མི་འགྱུར་བ་མེད་པས་སོ།།
གསུམ་པ་སྤེལ་མ་བཤད་པ་ལ་གཉིས་ཏེ། གཙོ་བོ་དང་ཕལ་པའོ། །དང་པོ་ནི། སྤེལ་མ་
ཟློས་གར་ལ་སོགས་ཏེ། །དེ་དག་རྣམས་ནི་གཞན་ན་རྒྱལ། །ཞེས་པ་སྟེ། བཅད་ལྷུག་སྤེལ་མ་སྐད་
རིགས་བཞི་ཀ་ཚང་བའི་བདག་ཉིད་ཅན་ཟློས་གར་གྱི་བསྟན་བཅོས་ལ་སོགས་ཏེ། དེ་དག་གི་མཚན་
ཉིད་དང་དབྱེ་བ་རྣམས་ནི་བྷཱ་ར་ཏ་སོགས་གཞན་ན་རྒྱས་པར་བཤད་དོ་ཞེས་པའོ །གཉིས་པ་ནི
ལྷུག་པ་ཚིགས་བཅད་རང་བཞིན་གང་། །ཙམྱུ་ཞེས་པར་མངོན་པར་བརྗོད།།ཅེས་པ་སྟེ།སྐད་རིགས་
བཞི་ཀ་མ་ཚང་ཡང་ལྷུག་པ་དང་ཚིགས་བཅད་བསྲེས་པའི་རང་བཞིན་ཅན་གང་ཡིན་པ་། ཙམྦུ་ཞེས་
པར་མངོན་པར་བརྗོད་དོ། །
གཉིས་པ་སྐད་རིགས་ཀྱི་དབྱེ་བས་བཞིར་བཤད་པ་ལ་གསུམ་སྟེ་དབྱེ་བ་དང༌།སོ་སོར་
་དག་གིས་བརྩམ་
བཤད་པ་དང༌། དེ་དག་གིས་བརྩམས་པའི་བསྟན་བཅོས་ཀྱི་རྣམ་པའོ །དང་པོ་ནི། ངག་གི་རང་
བཞིན་དེ་དག་ཀྱང༌། །ལེགས་སྦྱར་དེ་བཞིན་རང་བཞིན་དང༌། །ཟུར་ཆག་འདྲེས་མ་ཞེས་པ་སྟེ། །རྣམ་
པ་བཞི་རུ་མཁས་པས་གསུངས །ཞེས་པ་སྟེ ངག་གི་རང་བཞིན་ལུས་གསུམ་པོ་དེ་དག་ཀྱང༌།
ལེགས་སྦྱར་ཏེ་སཾ་ཀྲྀ་ཏ་དང༌།དེ་བཞིན་དུ་རང་བཞིན་པྲ་ཀྲྀ་ཏ་དང༌།ཟུར་ཆག་སྟེ་ཨ་ཝ་བྷཾ་ཤ་དང༌།
དེ་གསུམ་བསྲེས་པའི་འདྲེས་མ་ཞེས་པ་།རྣམ་པ་བཞི་རུ་རཱ་མ་ཤརྨ་སོགས་མཁས་པས་གསུངས་སོ། །
གཉིས་པ་ལ་གསུམ། ལེགས་སྦྱར། རང་བཞིན། ཟུར་ཆག་བཤད་པའོ། །དང་པོ་ནི།
ལེགས་སྦྱར་ཞེས་པ་ལྷ་ཡི་། །སྐད་དུ་དྲང་སྲོང་ཆེན་པོས་གསུངས། །ཞེས་པ་སྟེ། ལེགས་པར་སྦྱར་
བ་སཾ་ཀྲྀ་ཏ་ཞེས་པ་ནི་ལྷའི་སྐད་དུ་དྲང་སྲོང་ཆེན་པོ་སརྦ་ཛྙཱ་སོགས་ཀྱིས་གསུངས་། །གཉིས་པ་ནི།
332

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དེ་སྐྱེས་དེ་མཚུངས་ཡུལ་ཅན་ཞེས། །རང་བཞིན་རིམ་པ་དུ་མ་ཡོད། །ཡུལ་འཁོར་ཆེན་པོ་ལ་བརྟེན་
སྐད། །ལེགས་བཤད་རིན་ཆེན་དག་གི་མཚོ། །སེ་རུས་བཅིངས་པ་རང་བཞིན་གང༌། །རང་བཞིན་
མཆོག་ཏུ་གྱུར་པར་རིག །སཽ་ར་སེ་ན་གོོ་ཌ་དང༌། །ལཱ་ཌཱི་གཞན་ཡང་དེ་འདྲའི་སྐད། །རང་བཞིན་ཉིད་
ཅེས་བྱ་བ་ཡིས །ཐ་སྙད་རྣམས་ལ་ཉེ་བར་འགྱུར། །ཞེས་པ་སྟེ། ལེགས་སྦྱར་དེ་ལས་སྐྱེས་ཤིང་དེ་
དང་མཚུངས་པའི་ཡུལ་ཅན་ཞེས་གྲགས་པའི་རང་བཞིན་གྱི་རིམ་པའི་སྐད་དུ་མ་ཞིག་ཡོད་ཅིང་། གང་
དུ་བཟོ་གནས་བཅོ་བརྒྱད་ཚང་བར་ཡོད་པ་ཡུལ་འཁོར་ཆེན་པོ་ལ་བརྟེན་པའི་སྐད་ནི། ཚིག་དོན་
ཕུལ་དུ་བྱུང་བས་ལེགས་བཤད་རིན་ཆེན་དག་གི་འབྱུང་གནས་སུ་གྱུར་པའི་རྒྱ་མཚོ་ཡིན་ལ སེ་རུ་སྟེ
ལེའུས་བཅིངས་པར་རབ་མཆོག་སྡེབ་སྦྱར་བ་སོགས་ལས་མཐོང་བའི་རང་བཞིན་གང་ཡིན་པ་དེ་ནི་
རང་བཞིན་གྱི་སྐད་མཆོག་ཏུ་གྱུར་པར་རིག་གོ།དེར་མ་ཟད། སཽ་ར་སེ་ན་དབང་པོའི་སྡེ་དང༌། གཽ་ཌཱ
ཤར་ཕྱོགས་དང༌། ལཱ་ཌཱི་རོལ་པ་དང་། གཞན་ཡང་ཡུལ་དེ་འདྲ་བའི་སྐད་ནི་རང་བཞིན་གྱི་སྐད་ཉིད་
ཅེས་བྱ་བའི་མིང་གི་ཐ་སྙད་རྣམས་ལ་ཉེ་བར་བསྟན་ཅིང་སྦྱོར་བར་འགྱུར་རོ། །གསུམ་པ་ནི།བ་ལང་
རྫི་ལ་སོགས་པའི་ཚིག །སྙན་ངག་ལ་ཟུར་ཆག་ཅེས་གནས། །བསྟན་བཅོས་རྣམས་ལ་ལེགས་སྦྱར་
ལས། །གཞན་པ་ཟུར་ཆག་ཉིད་དུ་བརྗོད། །ཅེས་པ་སྟེ། བ་ལང་རྫི་ལ་སོགས་པའི་གྲོང་ཚིག་རྣམས་ནི
སྙན་ངག་ལ་ཟུར་ཆག་ཏུ་གནས་ཤིང་རྣམ་པར་བཞག་ལ། བསྟན་བཅོས་བརྡ་སྤྲོད་ལ་སོགས་རྣམས་
ལ་ལེགས་སྦྱར་ལས་གཞན་པའི་སྐད་ཐམས་ཅད་ཟུར་ཆག་ཉིད་དུ་བརྗོད་དོ། །གསུམ་པ་ནི། ལེགས་
སྦྱར་སརྒས་བཅིངས་ལ་སོགས། །རང་བཞིན་སྐནྡྷ་ཀ་སོགས་དང༌། །ཟུར་ཆག་ཨོ་ས་ར་སོགས་ཏེ། །
ཟློས་གར་ལ་སོགས་འདྲེས་པའོ །གཏམ་སོགས་སྐད་ནི་ཐམས་ཅད་དང༌། །ལེགས་སྦྱར་གྱིས་ཀྱང་
བཅིངས་པ་སྟེ། །རྨད་བྱུང་དོན་ཅན་རྒྱ་ཆེའི་གཏམ། །འབྱུང་པོའི་སྐད་ཀྱི་རང་བཞིན་བརྗོད། །ཅེས་པ་
ལེགས་སྦྱར་གྱི་སྐད་སརྒས་བཅིངས་པ་དཔག་བསམ་འཁྲི་ཤིང་ལ་སོགས་པ་དང༌། རང་བཞིན་གྱི་
སྐད་ལས་བྱས་པ་སྐནྡྷ་ཀ་སོགས་དང་། ཟུར་ཆག་ལས་བྱས་པ་ཨོ་ས་ར་སོགས་དང༌། ཟློས་གར་ཏེ་
སོགས་ཁོངས་ནས་བྷ་ན་ཀ་སོགས་སྐད་རིགས་འདྲེས་པ་ལས་བྱས་པའོ། །ཞར་བྱུང་སྔོན་འབྱུང་གི་
གཏམ་ལ་སོགས་པ་སྐད་རིགས་བཞི་པོ་ཐམས་ཅད་དམ་ཡ་གྱལ་ཇི་ལྟར་རིགས་པས་བཅིངས་པ་
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དང༌།གཙོ་བོར་ལེགས་སྦྱར་འབའ་ཞིག་གིས་ཀྱང་བཅིངས་པའོ། །འོ་ན་ཤ་ཟའི་སྐད་ཀྱིས་བཅིངས་
པ་མ་མཐོང་ངོ་ཞེ་ན། དེ་ཡང་ཡོད་དེ། རྨད་དུ་བྱུང་བའི་བརྗོད་བྱའི་དོན་རྒྱ་ཆེར་སྟོན་པའི་ཡོན་ཏན་
ཅན་གཏམ་རྒྱུད་ཆེན་པོ་ཞེས་བྱ་བ་དང༌། རིན་ཆེན་རབ་སྣང་སོགས་འབྱུང་པོའི་སྐད་ཀྱི་རང་བཞིན་དུ་
བརྗོད་པ་ཡང་མཐོང་ངོ༌།།
གསུམ་པ་སྦྱོར་ཚུལ་གྱི་དབྱེ་བས་གཉིས་སུ་བསྟན་པ་ནི། སྒེག་དང་རོལ་དང་སྟབས་ལ་
སོགས། །ལྟ་བའི་དོན་ཡིན་ཅིག་ཤོས་ཀྱང༌། །མཉན་པར་བྱ་བ་ཉིད་ཅེས་པ། །འདི་ཡང་ལུགས་
གཉིས་དག་ཏུ་བརྗོད། །ཅེས་པ་སྟེ། སྒེག་པ་དང༌།རོལ་པ་དང༌། ལག་པའི་སྟབས་ལ་སོགས་པ་སྟོན་
པའི་སྙན་ངག་ནི། ལྟ་བའི་དོན་གཙོ་བོར་གྱུར་པ་ཡིན་ལ། དེའི་ཅིག་ཤོས་རྣམས་མཉན་པར་བྱ་བའི་
ཉམས་གཙོ་བོར་སྟོན་པ་ཡིན་ཞེས་པ།འདི་ཡང་སྦྱོར་ཚུལ་གྱི་ལུགས་གཉིས་དག་ཏུ་བརྗོད་དོ།།
གཉིས་པ་རྒྱན་བཤད་པ་ལ་གཉིས་ཏེ། ཐུན་མོང་མ་ཡིན་པའི་རྒྱན་དང༌། ཐུན་མོང་གི་
རྒྱན་ནོ། །དང་པོ་ལ་གསུམ། ལམ་དུ་མར་བསྟན། ལྷོ་པ་དང་ཤར་པའི་ལམ་དབྱེ། བར་སྐབས་སུ་
སྙན་ངག་གི་རྒྱུ་བཤད་པའོ། །དང་པོ་ནི། ཕན་ཚུན་དབྱེ་བ་ཕྲ་མོ་ཅན། །ཚིག་གི་ལམ་ནི་དུ་མ་ཡོད། །
ཅེས་པ་སྟེ། སྙན་ངག་འདིར་ལྷོ་ཤར་གཉིས་ཀ་ལ་ཕན་ཚུན་ནང་གསེས་ཀྱི་རྒྱན་རིགས་མི་འདྲ་བའི་
དབྱེ་བ་ཕྲ་མོ་ཅན་སྙན་ཚིག་གི་ལམ་ནི་དུ་མ་ཞིག་ཡོད་དོ། །
མཚ༷ན་སྙན
གཉིས་པ་ལ། མདོར་བསྟན། རྒྱས་བཤད།དོན་བསྡུ་བའོ། །དང་པོ་ནི། དེ་ལ་བེེ་དརྦྷ་
དང་ནི། །གཽ་ཌའི་ཁྱད་པར་གསལ་བར་བརྗོད། །སྦྱར་བ་རབ་དྭངས་མཉམ་ཉིད་དང༌། །སྙན་དང་
ཤིན་ཏུ་གཞོན་པ་དང༌། །དོན་གསལ་བ་དང་རྒྱ་ཆེ་དང༌། །བརྗིད་དང་མཛེས་དང་ཏིང་ངེ་འཛིན། །
ཡོན་ཏན་འདི་བཅུ་བེེ་དརྦྷའི། །ལམ་གྱི་སྲོག་ཏུ་བཤད་པ་ཡིན། །འདི་དག་ཕལ་ཆེར་ལྡོག་པས་ནི། །
གོོ་ཌའི་ལམ་དག་མཚོན་པ་ཡིན། །ཞེས་པ་སྟེ རྒྱན་གྱི་མིང་ཙམ་སྨོས་པའི་སྒོ་ནས་ལྷོ་ཤར་གྱི་ལམ་
ཐུན་མོང་མ་ཡིན་པའི་དབྱེ་བ་མདོར་བསྟན་པའོ །
གཉིས་པ་རྒྱས་བཤད་ལ་བཅུ་ལས། དང་པོ་སྦྱར་བའི་ཡོན་ཏན་ལ་གསུམ། མཚན་ཉིད།
ལྡོག་ཟླ། དཔེར་བརྗོད་དོ། །དང་པོ་ནི། སྦྱར་བ་སྲོག་ཆུང་ཡི་གེ་མཆོག །ལྷོད་པ་ཉིད་ཀྱིས་མ་རེག་
334

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
པའོ །ཞེས་པ་སྟེ། སྦྱར་བའི་མཚན་ཉིད་གང་ཞེ་ན། སྙན་ངག་གང་ཞིག་ཅེས་པ་འོག་མ་ཀུན་ལའང་
འགྲེ་ཤེས་པར་བྱས་ནས། སྲོག་ཆུང་བའི་ཡི་གེ་མཆོག་སྟེ་ཤས་ཆེ་བར་གྱུར་པ།ལྷོད་པ་ཉིད་ཀྱིས་མ་
རེག་པའང་སྲོག་ཆེན་གྱི་ཡི་གེ་ཤས་ཆེ་བར་བཀོད་པའོ། །དེ་ལ་སྲོག་ཆུང་བ་ནི། སྡེ་པའི་དང་པོ།
གསུམ་པ།ལྔ་པ་རྣམས་དང་། ཡ་ར་ལ་ཝ་རྣམས་ཡིན་ལ།དེ་ལས་གཞན་སྡེ་པའི་གཉིས་པ་དང་བཞི་
པ་རྣམས་དང་ཤ་ཥས་ཧ་ཀྵ་རྣམས་ནི་སྲོག་ཆེ་བའི་ཡི་གེ་ཡིན་། །གཉིས་པ་ནི།ལྷོད་པ་མཱ་ལ་མཱ་ལཱ། །
ལོ་ལཱ་ལི་ཀ་ལི་ལཱ་བཞིན །གཽ་ཌ་པ་ཡི་རྗེས་ཁྲིད་བློས། །དེ་འདོད།ཅེས་པ་སྟེ། མཱ་ལ་ཏཱི་ཛ་ཏིའི་མེ་
ཏོགམཱ་ལཱ་ཕྲེང་བ། ལོ་ལ་སྲེད་པ། ཨ་ལི་ཀ་བུང་བ། ལི་ལཱ་འཁོར་བ་སྟེ། ལྷོད་པ་ཛ་ཏིའི་མེ་ཏོག་
ཕྲེང༌། །སྲེད་པས་བུང་བ་འཁོར་བ་བཞིན། །ཞེས་འབྱུང་སྟེ། གཽ་ཌ་པ་ཡིས་ལ་ཡིག་བསྐོར་བའི་རྗེས་
ཁྲིད་ཀྱི་བློས་ཚུལ་དེ་ལྟར་ལྷོད་པ་ཆེ་བ་སྦྱར་བ་འདོད་དོ། །གསུམ་པ་ནི།མཱ་ལ་ཏཱ་དཱ་མ། །ལཾ་གྷི་ཏཾ་བྷ་
མ་རེེཞེས། །བཻ་དརྦྷ་ཡིས་སྦྱོར་ལྕི་བྱེད། །ཅེས་པ་སྟེ།མཱ་ལ་ཏཱི་ཛ་ཏིའི་མེ་ཏོགདཱ་མ་ཕྲེང་བ། ལཾ་གྷི་ཏཾ་
འཁོར་བའི་ལྡིང་བ། བྷྲ་མ་རེེབུང་བ་རྣམས་ཀྱིས་ཏེ། ཛ་ཏིའི་མེ་ཏོག་ཕྲེང༌།བུང་བ་རྣམས་ཀྱིས་
འཁོར་ཞིང་ལྡིང༌། ཞེས་འབྱུང་བ་བཞིན་བེེ་དརྦྷ་ཡིས་སྦྱོར་བ་ལྕི་བ་འགོད་པར་བྱེད་དོ། །སྐབས་
འདིར། སྲོག་ཆུང་ཁོ་ན་བསྒྲིགས་པ་གཽ་ཌ་པ་དང༌། སྲོག་ཆེན་ཡང་ཡོད་ལ་སྲོག་ཆུང་ཤས་ཆེ་བ་བེེ
དརྦྷའི་ལུགས་སུ་འཐད་ཅེས་བོད་མཁས་པ་བཞེད་དོ།།
གཉིས་པ་རབ་དྭངས་ཀྱི་ཡོན་ཏན་ལ། དངོས་ལྷོ་པའི་ལུགས་དང༌། ལྡོག་པ་ཤར་པའི་
ལུགས་སོ །དང་པོ་ལ་མཚན་ཉིད་ནི།རབ་དྭངས་ལྡན་པ་གྲགས་དོན་ཅན།།ཞེས་པ་སྟེ།རབ་དྭངས་
ཀྱི་ཡོན་ཏན་དང་ལྡན་པའི་མཚན་ཉིད་གང་ཞེ་ན།རྟོགས་སླ་བ་འཇིག་རྟེན་ན་གྲགས་པའི་དོན་
ཅན་ནོ། །དཔེར་བརྗོད་།ཟླ་བའི་མཚན་མ་ཨུཏྤལ་གྱི། །འོད་ཀྱིས་མཛེས་པ་རྒྱས་ཞེས་པ། །རྟོགས་
པའི་སྐལ་བཟང་ལྡན་པའི་ཚིག །ཅེས་པ་སྟེ། ཟླ་བའི་ངོས་ལ་སྣང་བའི་མཚན་མ་ཨུཏྤལ་གྱི་འོད་ཀྱིས་
ཟླ་བའི་མཛེས་པ་རྒྱས་ཞེས་པ་དོན་བདེ་བླག་ཏུ་རྟོགས་པའི་སྐལ་བ་བཟང་པོ་དང་ལྡན་པའི་ཚིག་དེ་ལྟ་
བུའོ། །གཉིས་པ་ལ། མཚན་ཉིད་ནི།ངེས་ཚིག་ཡོད་ཕྱིར་གོོ་ཌ་པ། །ཤིན་ཏུ་གྲགས་པ་མིན་ཡང་
འདོད། །ཅེས་པ་སྟེ།ངེས་ཚིག་ཡོད་པ་ཙམ་གྱི་ཕྱིར། གཽ་ཌ་པ་རྣམས་ནི་གོ་དཀའ་བས་ཤིན་ཏུ་གྲགས་
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་མིན་ཡང་རབ་དྭངས་ཀྱི་ཡོན་ཏན་དུ་འདོད་།།དཔེར་བརྗོད་ནི། ཤིན་ཏུ་དཀར་མིན་ཆུ་ལས་སྐྱེས། །
དེ་འདྲས་མཚན་པ་འོད་དཀར་ཅན། །ཞེས་པ་སྟེ། ཁ་དོག་ཤིན་ཏུ་དཀར་བ་མ་ཡིན་ལ ཆུ་ལས་སྐྱེས་
པ་ནི་ཨུཏྤལ་སྔོན་པོ་སྟེ།དེ་འདྲ་བས་མཚན་པ་འོད་དཀར་ཅན་ཟླ་བ་ཡིན་ཞེས་པའོ། །
གསུམ་པ་མཉམ་ཉིད་ཀྱི་ཡོན་ཏན་ལ། དངོས་ལྷོ་པའི་ལུགས་དང༌། ལྡོག་པ་ཤར་པའི་
ལུགས་སོ། །དང་པོ་ལ། མཚན་ཉིད་ནི། མཉམ་པ་སྦྱོར་བ་མི་མཉམ་བྲལ། །དེ་ནི་འཇམ་རྩུབ་
བར་མ་སྟེ། །སྦྱོར་བ་འཇམ་རྩུབ་བར་མ་ཡི། །ཡི་གེ་བཀོད་པའི་སྐྱེ་གནས་ཅན། །ཞེས་པ་སྟེ། མཉམ་
པའི་དོན། ཡི་གེའི་སྦྱོར་བ་མི་མཉམ་པ་དང་བྲལ་བས་འཇམ་རྩུབ་གཉིས་པོ་ནི་བར་མར་བརྗོད་པ་སྟེ།
སྦྱོར་བ་འཇམ་རྩུབ་བར་མའི་ཡི་གེ་ཆ་མཉམ་པར་བཀོད་པའི་སྐྱེ་གནས་ཅན་ནོ། །དཔེར་བརྗོད་ནི།
ཁུ་བྱུག་ཅ་ཅོ་སྒྲོག་བྱེད་ཅིང༌། །ཉར་མ་རབ་འཐོར་དྭངས་ཤིང་དྭངས། །ཆུ་རྒྱུན་ཆུ་ཐིགས་ཀྱིས་བྲན་
པའི། །མ་ལ་ཡ་རླུང་བདག་ལ་འོངས། །ཞེས་པ་སྟེ།དཔྱིད་དུས་ཁུ་བྱུག་རྣམས་དགའ་བའི་ཅ་ཅོ་སྒྲོག་
པར་བྱེད་ཅིང༌། ཉར་མ་སྟེ་ཆུའི་ཟེགས་མ་རབ་ཏུ་འཐོར་ལ། དྭངས་ཤིང་ཤིན་ཏུ་དྭངས་པའི་ཆུ་རྒྱུན་ཆུ་
ཐིགས་བསིལ་བས་བྲན་པ་ལྟ་བུའི་མ་ལ་ཡ་རླུང་དག་ནི་བདག་ལ་འདིར་ཆགས་པ་བསྐྱེད་པའི་ཆེད་
འོངས་སོ་ཞེས་པའི་རྒྱ་དཔེར། རྐང་པ་དང་པོ་གཉིས་འཇམ་ཞིང་ཕྱི་མ་གཉིས་རྩུབ་པར་ཡོད་པས་
འཇམ་རྩུབ་མཉམ་པའོ། །གཉིས་པ་ལ་དཔེར་བརྗོད་ནི།ཙནྡན་དྲིས་འགོས་དྲི་ལྡང་ཞིང༌། །འཇམ་པ་
མ་ལ་ཡ་ཡི་རླུང༌། །བདག་གི་བརྟན་འགོག་དགའ་མ་ནི། །མཆོག་གི་ཁ་ཡི་རླུང་དང་འགྲན། །ཞེས་པ་སྟེ
ཙནྡན་གྱི་དྲིས་འགོས་པའི་དྲི་ངད་བཟང་པོ་ལྡང་ཞིང༌།བསིལ་ཞིང་འཇམ་པ་མ་ལ་ཡའི་རླུང་དེས་ནི
བདག་གི་སེམས་ཀྱི་བརྟན་པ་འགོག་པ་དང༌། དགའ་མ་མཆོག་འགའ་ཞིག་ནི་ཁའི་རླུང་དང་ཡང་
འགྲན་ཞིང་ཅོ་འདྲིའོ་ཞེས་པའི་རྒྱ་དཔེར་རྐང་པ་གསུམ་པ་རྩུབ་ཅིང་གཞན་རྣམས་འཇམ་པས་འཇམ་
རྩུབ་མི་མཉམ་པའོ། །དོན་བསྡུ་བ་ནི། ཞེས་པ་མི་མཉམ་མ་བརྟགས་པར། །དོན་དང་རྒྱན་གྱི་ཚོགས་
དག་ལ། །ལྟོས་ནས་ཤར་ཕྱོགས་པ་དག་ལ། །སྙན་ངག་ལམ་འདི་འབྱུང་བར་འགྱུར །ཞེས་པ་སྟེ།
གོང་དུ་བཀོད་པའི་ཙནྡན་ཞེས་པ་ལ་སོགས་པ་བཞིན་མི་མཉམ་པ་སྐྱོན་དུ་མ་བརྟགས་པར།དོན་དང་
རྒྱན་གྱི་ཚོགས་དག་ཕུན་སུམ་ཚོགས་པ་ལ་བསམས་ཤིང་ལྟོས་ནས།ཤར་ཕྱོགས་པ་དག་ལ་སྙན་ངག་
336

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
གི་ལམ་འདི་ལྟ་བུ་འབྱུང་བར་འགྱུར་བ་ཡིན་།།
བཞི་པ་སྙན་པའི་ཡོན་ཏན་ལ་གསུམ། མདོར་བསྟན། རྒྱས་བཤད། མཇུག་བསྡུ་བའོ །
དང་པོ་ནི། སྙན་པ་ཉམས་ལྡན་ཚིག་དང་ནི། །དངོས་པོ་ལ་ཡང་ཉམས་གནས་པ །སྦྲང་རྩི་སྤྱོད་པ་
སྦྲང་རྩིས་བཞིན། །གང་གིས་བློ་ལྡན་དགའ་བྱེད་པའོ། །ཞེས་པ་སྟེ། སྙན་པའི་མཚན་ཉིད། ཉམས་
དང་ལྡན་པ་སྟེ།དེ་ཡང་ཚིག་ཉམས་དང་ལྡན་པར་མ་ཟད།དོན་གྱི་དངོས་པོ་ལ་ཡང་ཉམས་ཁྱད་པར་
ཅན་གནས་པའོ། །དཔེ་ཇི་ལྟར་ན། སྦྲང་རྩི་སྤྱོད་པ་སྟེ་བུང་བ་རྣམས་སྦྲང་རྩིས་དགའ་བ་བཞིན་དུ།
ཉམས་ཕུན་སུམ་ཚོགས་པའི་སྙན་ངག་གང་གིས་ཀྱང་བློ་ལྡན་རྣམས་དགའ་བར་བྱེད་པའོ །གཉིས་
པ་ལ་གསུམ། སྒྲའི་ཉམས།དོན་གྱི་ཉམས།གཉིས་ཀ་ལ་གྲོང་ཚིག་སྤོང་བའོ །དང་པོ་ལ། མཚན་
ཉིད་དང༌། དབྱེ་བའོ། །དང་པོ་ནི། སྒྲ་ནི་གང་དང་ཅི་ཡིས་ཀྱང༌། །གང་ཞིག་མཚུངས་པར་ཉམས་
མྱོང་བ། །དེ་ཡི་གཟུགས་སོགས་ཚིག་ཉེ་བ། །རྗེས་སུ་ཁྲིད་བཅས་ཉམས་དང་ལྡན། །ཞེས་པ་སྟེ། དེ་
ལ་སྒྲའི་ཉམས་ཡི་གེ་དང༌། གནས་དང༌། ཕྱི་མོ་སོགས་གང་དང་ཅི་ཡིས་སྦྱར་ཡང༌། གང་ཞིག་སྔ་ཕྱི་
མཚུངས་པར་ཉམས་སུ་མྱོང་བ་དེ་ཡི་གཟུགས་སོགས་ཚིག་ཉེ་བར་གནས་པ་རྗེས་སུ་ཁྲིད་པ་དང་
བཅས་པ་སྒྲའི་ཉམས་དང་ལྡན་པ་ཅན་། །གཉིས་པ་ལ་གཉིས།ལྷོ་པ་ཁོ་ན་འདོད་པ་མཚུངས་པར་
ཐོས་པའི་སྒྲའི་ཉམས་དང་། གཉིས་ཀ་ཅི་རིགས་པར་འདོད་པ་རྗེས་ཁྲིད་ཀྱི་ཉམས་སོ །དང་པོ་ལ།
དཔེར་བརྗོད་དང༌། མཇུག་བསྡུ་བའོ། །དང་པོ་ནི། གང་ཚེ་བྲམ་ཟེ་དགའ་བ་ཡི། །རྒྱལ་པོ་འདི་ཡིས་
དཔའ་འཐོབ་འགྱུར། །དེ་ནས་བཟུང་སྟེ་ཆོས་ཀྱི་ནི། །དགའ་སྟོན་འཇིག་རྟེན་འདི་རུ་འབྱུང༌། །ཞེས་
པ་སྟེ།གང་གི་ཚེ་བྲམ་ཟེ་དགའ་བར་བྱེད་པའི་རྒྱལ་པོ་འདིས་ནི་རྒྱལ་སྲིད་ཀྱི་དཔལ་ཕུན་སུམ་ཚོགས་
པ་འཐོབ་པར་འགྱུར་ལ། དེ་ནས་བཟུང་སྟེ་ཐོས་པ་དང་དྲན་པ་ལ་སོགས་པའི་ཆོས་ཀྱི་དགའ་སྟོན་
འཇིག་རྟེན་འདིར་འབྱུང་བར་འགྱུར་རོ །ཞེས་པའི་རྒྱ་དཔེར། ཨེ་ཥདང༌། ལཀྵིམ་ཞེས་ཥ་ཡིག་
མཚུངས་པར་ཉམས་སུ་མྱོང་བ་སོགས་ཡོད་དོ། །གཉིས་པ་ནི། ཞེས་འདི་གོོ་ཌ་པ་མི་འདོད། །དེ་དག་
རྗེས་སུ་ཁྲིད་ལ་དགའ། །ཕལ་ཆེར་རྗེས་སུ་ཁྲིད་པས་ཀྱང༌། །བེེ་དརྦྷ་ནི་འདི་ཉིད་འདོད། །ཅེས་པ་སྟེ
གོང་དུ་དཔེར་བརྗོད་པའི་ཚིག་མཚུངས་ཉེ་བ་འདི་ལྟ་བུ་ནི་གོོ་ཌ་པ་རྣམས་མི་འདོད་པས་དེ་དག་ནི་
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྗེས་སུ་ཁྲིད་པ་ལ་དགའ་ལ། བེེ་དརྦྷ་རྣམས་ནི་ཕལ་ཆེར་རྗེས་སུ་ཁྲིད་པ་ལས་ཀྱང་ཚིག་མཚུངས་ཉེ
བ་འདི་ཉིད་འདོད་། །གཉིས་པ་ལ་གསུམ། མཚན་ཉིད་ཀྱིས་མདོར་བསྟན། སྦྱོར་བ་རྒྱས་པར་
བཤད།ཞར་བྱུང་ཟུང་ལྡན་སྨོས་པའོ །དང་པོ་ནི།རྐང་པ་རྣམས་དང་ཚིག་རྣམས་ལ། །ཡི་གེ་བསྐོར་
བ་རྗེས་སུ་ཁྲིད། །གལ་ཏེ་སྔ་མའི་ཉམས་མྱོང་ནི། །འདུ་བྱེད་རྟོག་བྱེད་མི་རིང་ཉིད། །ཅེས་པ་སྟེ།
ཚིགས་བཅད་ལ་ལྟོས་ནས་རྐང་པ་རྣམས་དང་བཅད་ལྷུག་གཉིས་ཀ་ལ་ལྟོས་ནས་ཚིག་རྣམས་ལ།ཡི་
གེ་རེ་རེ་བ་བསྐོར་ཞིང་བརྗོད་པ་ནི་རྗེས་སུ་ཁྲིད་པ་སྟེ། གལ་ཏེ་རྐང་པ་སྔ་མར་བཀོད་པའི་སྒྲ་ཉམས་
སུ་མྱོང་བའི་འདུ་བྱེད་ཀྱི་ཀུན་སློང་ལས། དྲན་པའི་རྟོག་པ་སྐྱེད་བྱེད་ཡི་གེ་འདྲ་བ་ཕྱི་མ་དེ་མི་རིང་བ
ཉེ་བ་ཉིད་དོ། །གཉིས་པ་ལ་བཞི། རྐང་པ་ལ་བསྐོར་བ།ཚིག་ལ་བསྐོར་བ། རིང་བར་ཐོས་པ།ཤར་
པ་ཁོ་ན་འདོད་པའི་རྗེས་ཁྲིད་དོ། །དང་པོ་ནི། སྟོན་མཚན་དབུ་རྒྱན་ཟླ་བ་ནི། །ཀུནྡའི་ཕོན་པོར་
འཁྲུལ་བ་ལ། །མཚན་མ་ཨིནྡྲ་ནཱི་ལ་མཚུངས། །བུང་བའི་དཔལ་ནི་ཡང་དག་འཛིན། །ཅེས་པ་སྟེ།
སྟོན་དུས་ཀྱི་མཚན་མོའི་དབུ་རྒྱན་ཟླ་བ་དེ་ནི་ཀུནྡའི་ཕོན་པོར་སྐྱེ་བོ་འགའ་ཞིག་འཁྲུལ་བ་ལ། ཞིབ་
མོར་བརྟགས་པས།རི་དྭགས་ཀྱི་མཚན་མ་ཨིནྡྲ་ནཱི་ལ་དང་མཚུངས་ཤིང་བུང་བའི་དཔལ་ཡང་དག་
པར་འཛིན་པ་དེ་མཐོང་བས་སྒྲོ་འདོགས་ཆོད་ཅེས་པའི་རྒྱ་དཔེར་རྐང་པ་བཞི་པོ་རེ་རེའི་སྔོན་དུ།ཙནྡྲ།
ཀུནྡ། ཨིནྡྲ། སནྡ་ཞེས་ཡོད་། །གཉིས་པ་ནི།མཛེས་མ་མཁའ་ལ་ཟླ་བ་ཡི། །དཀྱིལ་འཁོར་མཛེས་
པས་བདག་གི་ཡིད། །ཡིད་སྲུབས་ཀྱིས་མནན་བརྩེ་མེད་དུ། །འཇོམས་པར་བརྩོན་པའི་འདི་ལ་ལྟོས། །
ཞེས་པ་ཤིན་ཏུ་མི་རིང་བར །ཐོས་པ་དག་ནི་རྗེས་ཁྲིད་འདོད། །ཅེས་པ་། མཛེས་མ་ཞེས་བོས་
ནས། མདུན་གྱི་མཁའ་ལ་ཟླ་བའི་དཀྱིལ་འཁོར་མཛེས་པ་ཅན་མཐོང་བས་བདག་གི་ཡིད་རང་དབང་
མེད་པར་ཡིད་སྲུབས་ཏེ་འདོད་ལྷའི་དཔུང་གིས་མནན་ནས་བརྩེ་མེད་དུ་འཇོམས་པར་བརྩོན་པ་འདི་
ལ་ལྟོས་ཤིག་ཅེས་པའི་རྒྱ་དཔེར། རྐང་པ་དང་པོར་ཙཱ་ཡིག གཉིས་པ་ལ་བའི་ཡི་གེ་བརྩེགས་པ་
སོགས་ཡོད་དེ།ཚིགས་བཅད་དེ་ལྟ་བུ་ཤིན་ཏུ་མི་རིང་བར་ཐོས་པའི་ཚུལ་ཅན་ནི་ལྷོ་ཤར་གཉིས་ཀ་
དག་རྗེས་ཁྲིད་དུ་འདོད་དོ། །གསུམ་པ་ནི།དགའ་མ་བཞིན་གྱི་ཆུ་སྐྱེས་དང༌། །མཚུངས་པ་ཟླ་བ་ཞེས་
མི་འདོད། །ཅེས་པ་སྟེ། ཡིད་དུ་འོང་བའི་དགའ་མའི་བཞིན་གྱི་ཆུ་སྐྱེས་དང་མཚུངས་པ་ཟླ་བ་ཞེས་དེ་
338

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་ཕན་ཚུན་མི་མཐུན་པ་མེད་པར་འདོད་དོ་ཞེས་པའི་རྒྱ་དཔེར། མཱ་ཡིག་གཉིས་བར་ཐག་རིང་
པོར་བསྐོར་བ་ལྟ་བུའོ། །བཞི་པ་ནི བདག་གི་ལུས་དང་ཁྲོ་བ་ཕྲད། །འདོད་པ་རྩུབ་ཅིང་མཛའ་བོ་
ངན། །ཁེངས་པ་ཉམས་ཤིང་ཆགས་པ་རྒྱས། །རྨོངས་པ་སྐྱེས་ཏེ་སྲོག་རྣམས་སོང༌། །ཞེས་སོགས་སྦྱོར་
བ་རྩུབ་པ་དང༌། །ལྷོད་པ་ཡང་ནི་སྟེར་བར་བྱེད། །དེ་ཕྱིར་དེ་ལྟའི་རྗེས་ཁྲིད་ནི། །ལྷོ་ཕྱོགས་པ་རྣམས་
མི་སྦྱོར་རོ །ཞེས་པ་སྟེ། བདག་གི་ལུས་ནི་རིད་པས་ཕྲ་ཞིང་མི་འདུད་པའི་ཁྲོ་བ་ཡང་ཕྲད། འདོད་
པའི་མཚོན་ནི་རྩུབ་ཅིང་རྣོ་ཡང༌། །མཛའ་བོ་ངན་པ་དེས་དོར་བས། ད་ནི་ལང་ཚོའི་ཁེངས་པ་ཉམས་
ཤིང་ཆགས་པ་ཆེར་རྒྱས། འདོད་པ་དོན་གཉེར་གྱི་རྨོངས་པ་ཁོ་ན་སྐྱེས་ཏེ་སྲོག་རྣམས་ཀྱང་སོང་ནས་
འཆི་བ་ལ་ཐུག་གོ་ཞེས་པའི་རྒྱ་དཔེར་སྨ་རཿཞེས་སོགས་ཚེག་དྲག་མང་པོའི་རྗེས་ཁྲིད་སྦྱོར་བ་རྩུབ་པ་
དང༌། ཨོ་ཡིག་མང་པོའི་རྗེས་ཁྲིད་ལྷོད་པ་ཡང་སྟེ་འཇམ་རྩུབ་བསྲེས་པའི་རྗེས་ཁྲིད་ནི་ཤར་ཕྱོགས་པ་
རྣམས་སྟེར་བ་སྟེ་སྦྱོར་བར་བྱེད་ལ། རྒྱུ་མཚན་དེའི་ཕྱིར་དེ་ལྟ་བུའི་རྗེས་ཁྲིད་ནི་ལྷོ་ཕྱོགས་བེེ་དརྦྷའི་
མཁས་པ་རྣམས་མི་སྦྱོར་རོ །གསུམ་པ་ནི།བསྐོར་བ་ཁོ་ན་ཚོགས་པ་ཡི། །སྤྱོད་ཡུལ་ཟུང་དང་ལྡན་
པར་རིག།དེ་ཡང་གཅིག་ཏུ་སྙན་པ་མིན།།དེ་ཕྱིར་ཕྱི་ནས་བཤད་པར་བྱ།།ཞེས་པ་སྟེ།ཡི་གེ་གཅིག་
བསྐོར་བ་ཁོ་ནའི་རྗེས་ཁྲིད་དང་།ཚོགས་པ་ཡི་གེ་གསུམ་སོགས་བསྐོར་བ།སྔ་མ་བསྐོར་བའི་སྤྱོད་
ཡུལ་དུ་ཕྱི་མ་ཇི་ལྟར་གྱུར་པ་ནི། ཟུང་དང་ལྡན་པར་རིག་ལ། དེ་ཡང་མཐའ་གཅིག་ཏུ་སྙན་པ་མིན་པ་
དེའི་ཕྱིར་ཕྱི་ནས་སྒྲ་རྒྱན་གྱི་སྐབས་བཤད་པར་བྱའོ། །གཉིས་པ་དོན་གྱི་ཉམས་ནི།ངེས་པར་རྒྱན་
རྣམས་ཀུན་ལ་ཡང༌། །དོན་གྱི་ཉམས་དག་སྦྱིན་པར་བྱེད། །ཅེས་པ་སྟེ། བཤད་མ་ཐག་པའི་སྒྲའི་
ཉམས་ཀྱང་སྙན་པའི་རོ་ཉམས་ཕུན་སུམ་ཚོགས་མོད།འོན་ཀྱང་ངེས་པར་སྙན་ངག་གི་རྒྱན་རྣམས་
ཀུན་ལ་ཡང་མཉན་པ་དང་སྒེག་པ་སོགས་དོན་གྱི་ཉམས་དག་སྦྱིན་པར་བྱེད་པ་གལ་ཆེའོ། །གསུམ་
པ་གཉིས་ཀ་ལ་གྲོང་ཚིག་སྤོང་བ་ལ་གཉིས། དོན་གྱི་གྲོང་པ་ལྡོག་པ་དང༌། སྒྲའི་གྲོང་པ་དམིགས་
བསལ་དང་བཅས་པའོ། །དང་པོ་ནི། དེ་ལྟ་ན་ཡང་གྲོང་པ་ཉིད། །མིན་པས་ཁུར་འདི་ཕལ་ཆེར་
འཛིན། །ཅེས་པ་། དེ་ལྟ་ན་ཡང་གྲོང་པ་ཉིད་ཀྱི་ཚིག་རང་དགའ་བས་སླད་པ་མ་ཡིན་པའི་བརྗོད་
དོན་ཉམས་དང་ལྡན་པའི་སྙན་ངག་གི་ཁུར་འདི་ནི་ཕལ་ཆེར་འཛིན་ཏོ །དེ་ལ་སྤང་བྱའི་གྲོང་པ་ཅི་ཞེ་ན།
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདོད་ལྡན་བདག་ལ་གཞོན་ནུ་མ། །ཁྱོད་ནི་ཇི་ལྟར་འདོད་མི་བྱ། །ཞེས་འདི་གྲོང་པའི་དོན་བདག་
ཉིད། །ཉམས་དང་བྲལ་བ་ཁོ་ནར་བྱེད། །ཅེས་པ་སྟེ། འདོད་ཆགས་དང་ལྡན་པའི་སྐྱེ་བོ་བདག་ལ།
གཞོན་ནུ་མ་ཁྱོད་ནི་ཇི་ལྟར་འདོད་པ་བསྟེན་དུ་འཇུག་པར་མི་བྱེད་དེ་བྱེད་དགོས་སོ་ཞེས་པ་འདི་ནི་
གྲོང་པའི་དོན་གྱི་བདག་ཉིད་ཅན་ཉམས་དང་བྲལ་བ་ཁོ་ནར་བྱེད་དོ། །འོ་ན་སྤོང་བྱེད་ཀྱི་ཉམས་ཇི་
ལྟར་སྦྱིན་ཞེ་ན།གཡོན་མིག་འདོད་པ་གཏུམ་པོ་འདི།།ངེས་པར་བདག་ལ་བརྩེ་བ་མེད། །ཁྱོད་ལ་ཁྲོ་
མེད་དགའ་ཞེས་པ། །གྲོང་པའི་དོན་མིན་རོ་དང་ལྡན། །ཞེས་པ་སྟེ། གཡོན་མིག་མ་ཞེས་མཛེས་མ་
ལ་བོས་ནས་འདོད་པ་གཏུམ་འདི་ནི་ངེས་པར་བདག་ལ་བརྩེ་བ་མེད་མོད་ཀྱི།བདག་ནི་ཁྱོད་ལ་ཁྲོ་
བ་མེད་པའི་སྟེང་དུ་དགའ་བར་བྱེད་ཅེས་གྲོང་པའི་དོན་ཅན་མ་ཡིན་པ་སྙན་ངག་གི་རོ་སྟེ་ཉམས་དང་
ལྡན་པའོ །གཉིས་པ་ནི། སྒྲ་ལའང་གྲོང་པ་ཉིད་ཡོད་དེ། །དེ་ནི་ལེགས་པའི་ཅིག་ཤོས་གྲགས །
དགའ་བའི་དགའ་སྟོན་བརྗོད་པ་ལ། །ཇི་ལྟར་ཡཱ་ཡིག་ལ་སོགས་བཞིན། །ཚིག་གི་མཚམས་སྦྱོར་
གྱིས་བཞུགས་དང༌། །སླར་ཡང་ངག་དོན་དག་གིས་ཀྱང་། །ངེས་པར་རྟོགས་བྱེད་གྲོང་པ་སྟེ། །ཞེས་
པ་སྟེ། དོན་ཙམ་དུ་མ་ཟད། སྒྲ་ལའང་གྲོང་པ་ཉིད་ཡོད་དེ། དེ་ཞུགས་པའི་སྙན་ངག་ནི་ལེགས་པའི་
ཅིག་ཤོས་ཏེ་མི་ལེགས་པར་གྲགས་སོ། །དེ་ཡང་གང་ཞེ་ན། དགའ་བའི་དགའ་སྟོན་བརྗོད་ཅིང་གོ་
བར་བྱེད་པ་ལ། ཇི་ལྟར་ཡཱ་ཡིག་དང༌། ལ་སོགས་པའི་ཁོང་ནས་བྷ་ཡིག་ཀྱང་སྟེ་ཡཱ་བྷ་ཞེས་འཁྲིག་
པའི་དངོས་མིང་ཡིན་པ་བཞིན།ཇི་ལྟར་འཇུག་ན། ཚིག་གི་མཚམས་སྦྱོར་ལོག་པའི་དབང་གིས་
ཞུགས་པ་དང༌། སླར་ཡང་དེར་མ་ཟད། ངག་ཚིག་གཅིག་ལ་གོ་དོན་ཐ་དད་པ་དག་གིས་ཀྱང་ངེས་
པར་ལེགས་པའི་ཅིག་ཤོས་རྟོགས་བྱེད་གྲོང་པའི་ཚིག་འབྱུང་སྟེ། དཔེར་ན། ཡཱ་བྷ་བ་ཏཿཔྲི་ཡ་བཞིན། །
གཞན་ལ་བསྣུན་ནས་སྐྱེས་བུ་ནི། །བཱིརྻ་ལྡན་པའི་བི་ཤྲནྟཿ །གཞན་ལ་བསྣུན་ནས་སྐྱེས་བུ་ནི། །ཁུ་བ་
ལྡན་པ་རྣམ་པར་ངལ། །དེ་ལྟ་བུ་སོགས་ལམ་དག་ནི། །གཉིས་ཀ་ལའང་བསྔགས་མ་ཡིན། །ཞེས་པ་
སྟེ། ཡཱ་ནི་གང་། བྷ་བ་ཏཿཁྱོད་ཀྱི། པྲི་ཡ་དགའ་མ་ལ་འཇུག་པ་བཞིན། གང་ཁྱོད་ཀྱི་དགའ་མ་ཞེས་
བརྗོད་རྒྱུ་ལ། །ཡཱ་བྷ་འཁྲིག་པ་བ་ཏཿལྡན་པར་གོ་སྟེ།འཁྲིག་པ་དང་ལྡན་པའི་དགའ་མ་ཞེས་པ་ལྟ་བུ་
ཚིག་གི་མཚམས་སྦྱོར་གྱིས་ཞུགས་པ་དང༌། གཡུལ་ངོར་གཞན་ལ་མཚོན་གྱིས་བསྣུན་ནས་གཞོམ་
340

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
པར་བྱེད་པའི་སྐྱེས་བུ་ནི་བཱིརྻ་སྟེ་བརྩོན་འགྲུས་དང་ལྡན་པའི་ཕྱིར་བི་ཤྲཱནྟཿསྟེ་རྣམ་པར་གནས་པའོ་
ཞེས་བརྗོད་རྒྱུ་ལ། བཱིརྻ་ཁུ་བ།བི་ཤྲཱནྟཿརྣམ་པར་ངལ་བ་ལ་འཇུག་པའི་ཕྱིར་གཞན་དུ་བུད་མེད་ལ་
བསྣུན་ནས་སྐྱེས་བུ་འདོད་ལྡན་ཁུ་བ་ལྡན་པ་རྣམ་པར་ངལ་ཞེས་གོ་བ་ལྟ་བུ་ཚིག་གཅིག་ལ་དོན་ཐ་
དད་པས་ཞུགས་པ་སྟེ གྲོང་ཚིག་དེ་ལྟ་བུ་ལ་སོགས་པའི་ལམ་དག་ནི།ལྷོ་ཤར་གཉིས་ཀ་ལའང་
བསྔགས་པ་མ་ཡིན་ནོ། །དེའང་སྐབས་འགར་སྐྱོན་མི་འཇུག་སྟེ། བྷ་ག་ཝ་བྷ་གི་། །ཞེས་སོགས་
ཀུན་ཏུ་ཁས་ལེན་ཉིད།།ཅེས་པ་སྟེ། བྷ་ག་སྐལ་བ་དང་མཚན།ཝ་ཏཱི་ལྡན་མ། བྷ་གི་ནཱི་སྲིང་མོ་སྟེ།
དེའི་ཕྱིར། བྷ་ག་ལ་སྲིང་མོ་སྐལ་ལྡན་མ་ཞེས་སོགས་དོན་གཉིས་ཐ་དད་དུ་གོ་ཡང་རང་གི་སྲིང་མོར་
ངོ་ཚའི་གཏམ་མི་སྨྲ་བས་སྐལ་ལྡན་ཟེར་བ་ལས་འོས་མེད་ཕྱིར་འདི་བུ་ཤར་ལྷོའི་ལམ་སྲོལ་ཀུན་ཏུ་
ཁས་ལེན་པ་ཉིད་།།གསུམ་པ་མཇུག་བསྡུ་བ་ནི།དེ་ལྟར་སྙན་པ་རྣམ་པར་ཕྱེ།།ཞེས་པ་སྟེ་གོ་སླའོ།།
ལྔ་པ་ཤིན་ཏུ་གཞོན་པའི་ཡོན་ཏན་ལ། དངོས་ལྷོ་པའི་ལུགས་དང༌། ལྡོག་པ་ཤར་པའི་
ལུགས་སོ། །དང་པོ་ལ།མཚན་ཉིད། དཔེར་བརྗོད།དོན་བསྡུ་བའོ། །དང་པོ་ནི། ཤིན་ཏུ་གཞོན་པ་
བཤད་པར་བྱ།།རྩུབ་མིན་ཡི་གེ་མང་བ་ནི། །ཤིན་ཏུ་གཞོན་པ་ཉིད་དུ་འདོད། །གང་ཕྱིར་ཐམས་ཅད་
མཉེན་པ་ནི། །སྦྱོར་བ་ལྷོད་པའི་སྐྱོན་དུ་བཤད། །ཅེས་པ་སྟེ། ད་ནི་ཤིན་ཏུ་གཞོན་པའི་ཡོན་ཏན་
བཤད་པར་བྱའོ་ཞེས་དམ་བཅས་ནས། དེའི་མཚན་ཉིད་གང་ཞེ་ན།རྩུབ་པ་མ་ཡིན་པ་འཇམ་པའི་ཡི་
གེ་མང་བ་ནི་ཤིན་ཏུ་གཞོན་པའི་ཡོན་ཏན་ཉིད་དུ་འདོད་། །གང་གི་ཕྱིར་ཐམས་ཅད་མཉེན་པ་ཞིག་
སྦྱར་དུ་རུང་ངམ་ཞེ་ན།མི་རུང་སྟེ།སྦྱོར་བ་ལྷོད་པའི་སྐྱོན་དུ་བཤད་པའི་ཕྱིར་རོ། །གཉིས་པ་ནི།སྤྲིན་
གྱི་ཕྲེང་བ་ལྡན་དུས་། །སྙན་པར་སྒྲོག་པའི་མགྲིན་ལྡན་པ། །རྨ་བྱ་ཡི་ནི་མཇུག་མ་དག །ཟླུམ་པོར་
བྱས་ནས་གར་བྱེད་དོ། །ཞེས་པ་སྟེ། ཆར་སྤྲིན་གྱི་ཕྲེང་བ་ལྡན་པ་:དབྱངས་ཀྱི༼དབྱར་གྱི༽དུས་སུ།
སྙན་པར་སྒྲོག་པའི་མགྲིན་པ་དང་ལྡན་པ་རྨ་བྱའི་མཇུག་མ་དག་ཟླུམ་པོར་བྱས་ནས་དགའ་བའི་གར་
བྱེད་དོ་ཞེས་པའི་རྒྱ་དཔེར་འཇམ་པའི་ཡི་གེ་མང་པོ་ཡོད་དོ། །གསུམ་པ་ནི།ཞེས་པ་དོན་རྒྱས་ཉིད་མ་
ཡིན། །རྒྱན་ཡང་དེ་འདྲ་ཡོད་མིན་ཏེ། །ཤིན་ཏུ་གཞོན་པ་ཉིད་ཀྱིས་དེ། །དམ་པ་རྣམས་ཀྱི་ཁ་ན་
གནས། །ཞེས་པ་སྟེ། བཤད་མ་ཐག་པའི་དཔེར་བརྗོད་དེ་ནི་དོན་རྒྱས་པ་ཟབ་ཅིང་བརླིང་བ་ཉིད་མ་
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཡིན་ཞིང༌། རྒྱན་ཡང་རང་བཞིན་ཙམ་ལས་ཕུལ་བྱུང་ལ་སོགས་པའི་རྒྱན་དེ་འདྲ་བ་ཡོད་པ་མིན་ཏེ།
འོན་ཀྱང་འཇམ་པའི་ཡི་གེ་མང་དུ་ཚོགས་ཤིང་བརྗོད་བདེ་བས་ཤིན་དུ་གཞོན་པའི་ཡོན་ཏན་དང་ལྡན་
འནཀྱངའ
པ་ཉིད་ཀྱིས་ཚིག་སྦྱོར་དེ་དམ་པ་རྣམས་ཀྱི་ཁ་ན་གནས་སོ །གཉིས་པ་ལ། འདོད་ཚུལ་ནི། གསལ་
ཕྱིར་གཞན་དག་ཕལ་ཆེར་ནི། །བརྗོད་པར་དཀའ་བ་དག་ཀྱང་སྦྱོར། །ཞེས་པ་སྟེ། སྔར་བསྟན་ལྷོ་
ཕྱོགས་པ་འདོད་པའི་ཤིན་ཏུ་གཞོན་པའི་ཡོན་ཏན་དེས་ནི་དོན་གསལ་བར་སྟོན་ཕྱིར་གཞན་ཤར་
ཕྱོགས་པ་དག་སྐབས་འགར་སྦྱོར་མོད།ཕལ་ཆེར་ནི། ཤིན་ཏུ་གཞོན་པའི་ཡོན་ཏན་ལ་བརྗོད་པར་
དཀའ་བ་དག་ཀྱང་སྦྱོར་རོ། །དཔེར་བརྗོད་ནི། ནྱཀྵས་རྒྱལ་རིགས་རྣམས་ཀྱི་ཕྱོགས། །སྐད་ཅིག
གིས་ནི་ཉམས་པར་བྱས །ཞེས་པ་སྟེ། ནྱཀྵ་སྟེ་དགྲ་སྟ་རཱ་མ་ཎས་རང་གི་དགྲ་ཟླར་གྱུར་པའི་རྒྱལ་
རིགས་རྣམས་ཀྱི་ཕྱོགས་སྐད་ཅིག་གིས་ནི་བཅོམ་ནས་ཉམས་པར་བྱས་སོ་ཞེས་པའི་རྒྱ་དཔེར།ཀྵ་
ཡིག་མང་བས་བརྗོད་དཀའ་བའོ། །
དྲུག་པ་དོན་གསལ་བའི་ཡོན་ཏན་ལ།ཤར་ལྷོ་འདོད་མཐུན་གྱི་ལུགས་དང་། ཤར་པ་
རེས་འགའ་འདོད་པའོ །དང་པོ་ལ།མཚན་ཉིད་ནི།དོན་གསལ་དོན་བརྟག་མི་དགོས་ཉིད། །ཅེས་
པ་སྟེ།དོན་གསལ་གྱི་མཚན་ཉིད་གང་ཞེ་ན། བརྗོད་བྱའི་དོན་དེ་བརྟག་མི་དགོས་པར་གོ་བ་ཉིད་དོ། །
དཔེར་བརྗོད་ནི། འཕྲོག་བྱེད་ཀྱིས་ནི་ས་གཞི་དག །རྨིག་པས་བཅད་པའི་ཀླུ་ཁྲག་གིས། །དམར་བ་
ཆུ་ཡི་གཏེར་ལས་ཕྱུང༌།།ཞེས་པ་སྟེ། སྔོན་འཕྲོག་བྱེད་ཀྱིས་ཕག་པར་སྤྲུལ་ནས་ས་གཞིའི་ཁྱོན་འདི་
དག་བཏེགས་པའི་ཚེ་རྨིག་པས་བཅད་པའི་ཀླུ་ཁྲག་གིས་དམར་བར་གྱུར་པའི་ཆུའི་གཏེར་རྒྱ་མཚོ་
ལས་ཕྱུངང་ངོ་ཞེས་བརྗོད་པ་ཙམ་གྱིས་དོན་གོ་བའོ། །གཉིས་པ་ལ་གསུམ། དཔེར་བརྗོད། དོན་
བཤད། མཇུག་བསྡུ་བའོ། །དང་པོ་ནི། ཕག་པ་ཆེན་པོ་དག་གིས་ས། །ཆུ་གཏེར་དམར་པོ་དག་ལ་
ཕྱུང༌། །ཞེས་པ་སྟེ། ཁྱབ་འཇུག་གི་སྤྲུལ་པའི་ཕག་པ་ཆེན་པོ་དེ་དག་གིས་ས་བཞིའི་ཁྱོན་འདི་ཆུ་
གཏེར་དམར་པོར་གྱུར་པ་དག་ལས་ཕྱུང་ངོ༌། །གཉིས་པ་ནི། ཞེས་པ་འདི་ཉིད་བསྟན་པ་ནི། །བྲང་
འགྲོའི་ཁྲག་ནི་བརྟག་དགོས་ཉིད།།ཅེས་པ་སྟེ།བཤད་མ་ཐག་པའི་དཔེར་བརྗོད་འདི་ཉིད་དུ་བསྟན་
པ་ནི།ཆུ་གཏེར་དམར་བའི་རྒྱུའི་བྲང་འགྲོའི་ཁྲག་བརྟག་དགོས་པ་ཉིད་དོ།།གསུམ་པ་ནི། ལམ་འདི་
342

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་ཀ་དག་ལ་ཡང༌། །རྟོགས་པའི་སྐལ་བཟང་མི་ལྡན་ཞིང༌།།སྒྲ་དང་རིགས་པ་ལས་འགོངས་པ། །
འདི་འདྲ་ཕལ་ཆེར་བཞེད་མ་ཡིན །ཞེས་པ་སྟེ། ལམ་འདི་ནི་ཤར་གྱི་ལུགས་གཉིས་ཀ་དག་ལ་
ཡང་དོན་རྟོགས་པའི་སྐལ་བ་བཟང་པོ་དང་མི་ལྡན་ཞིང༌། དངོས་སུ་བརྗོད་པའི་སྒྲ་དང༌། གཏན་
ཚིགས་ཀྱི་རིགས་པ་ལས་འགོངས་པ་འདི་འདྲ་ཤར་པ་རེས་འགའ་ཙམ་མ་གཏོགས་ཕལ་ཆེར་ཏེ་མང་
དུ་བཞེད་པ་མ་ཡིན་ནོ། །
བདུན་པ་རྒྱ་ཆེ་བའི་ཡོན་ཏན་ལ། དངོས་ལྷོ་པའི་ལུགས་དང༌།ལྡོག་པ་ཤར་པའི་ལུགས་སོ །
དང་པོ་ལ།མཚན་ཉིད།དཔེར་བརྗོད།དོན་བསྡུ་བའོ །དང་པོ་ནི།གང་དུ་འགའ་ཞིག་བརྗོད་པ་ལ། །
ཁྱད་འཕགས་ལྡན་པའི་ཡོན་ཏན་རྟོགས། །དེ་ནི་རྒྱ་ཆེར་བརྗོད་དེ་དེས། །སྙན་ངག་ལམ་ཀུན་མགོན་
དང་བཅས། །ཞེས་པ་སྟེ།ཚིག་སྦྱོར་གང་དུ་བརྗོད་བྱའི་དོན་འགའ་ཞིག་དངོས་སུ་བརྗོད་པ་ལ་བརྟེན་
ནས།བརྗོད་ཡུལ་དེའི་ཁྱད་པར་དུ་འཕགས་པ་དང་ལྡན་པའི་ཡོན་ཏན་ཤུགས་ལས་རྟོགས་པ་དེ་ནི་རྒྱ
ཆེ་བར་བརྗོད་དེ། དེས་སྙན་ངག་གི་ལམ་ཀུན་ལ་མགོན་དང་བཅས་པ་སྟེ་མཛེས་པར་བྱེད་དོ། །
གཉིས་པ་ནི།སློང་བ་རྣམས་ཀྱི་བཀྲེན་པའི་མིག །ལན་གཅིག་ཁྱོད་གདོང་ལ་ལྷུང་བ། །ལྷ་གཅིག་
གནས་སྐབས་དེ་ཡིས་སླར། །གཞན་གྱི་གདོང་ལ་ལྟ་མ་ཡིན། །ཞེས་པ་སྟེ།སློང་བ་རྣམས་ཀྱི་བཀྲེན་
པས་ཉེན་པའི་མིག་ལན་གཅིག་ཙམ་ཁྱོད་གདོང་ལ་ལྷུང་བ་སྟེ་བལྟས་པ་ན།ལྷ་གཅིག་ཁྱོད་ཀྱིས་ཚིམ་
པར་བྱས་པའི་གནས་སྐབས་དེའི་མཐུས་སླར་སྦྱིན་པ་གཞན་གྱི་གདོང་ལ་ལྟ་དགོས་པ་མ་ཡིན་། །
གསུམ་པ་ནི། ཞེས་པ་ཉིད་ཀྱི་ངག་འདི་ལ། །གཏོང་བ་ཁྱད་འཕགས་ལེགས་པར་མཚོན། །ལམ་འདི་
ཉིད་ཀྱིས་གཞན་དག་ཀྱང༌། །རིགས་པ་མཚུངས་པས་དཔག་པར་བྱ། །ཞེས་པ་སྟེ། བརྗོད་མ་ཐག་
པའི་སློང་བ་ཞེས་པ་ལ་སོགས་པ་ཉིད་ཀྱི་ངག་ཚིག་འདི་ལ་གཏོང་བ་ཁྱད་པར་དུ་འཕགས་པའི་ཚུལ་
ལེགས་པར་མཚོན་ཅིང༌། ལམ་འདི་ཉིད་ཀྱིས་ཡོན་ཏན་གཞན་དག་ཀྱང་རིགས་པ་མཚུངས་པས་
དཔག་པར་བྱའོ། །གཉིས་པ་ལ། མཚན་ཉིད་ནི།བསྔགས་པར་འོས་པའི་ཁྱད་པར་དང་། །ལྡན་པ་
རྒྱ་ཆེར་འགའ་ཞིག་འདོད། །ཅེས་པ་སྟེ བསྔགས་པར་འོས་པའི་ཁྱད་ཆོས་འགའ་ཞིག་བརྗོད་པའི་
ཤུགས་ལས། ཁྱད་པར་དེ་དང་ལྡན་པའི་ཁྱད་གཞི་དེ་ཕུལ་དུ་བྱུང་བར་སྟོན་པ་རྒྱ་ཆེ་བར་ཤར་ཕྱོགས་
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་འགའ་ཞིག་འདོད་དོ། །དཔེར་བརྗོད་ནི།རོལ་པའི་ཆུ་སྐྱེས་རྩེ་དགའི་མཚོ། །གསེར་གྱི་རྒྱན་ལ་
སོགས་པ་བཞིན། །ཞེས་པ་སྟེ། གང་གི་སྐྱེད་མོས་ཚལ་ནི་རོལ་པའི་ཆུ་སྐྱེས་དང༌། བརྩེ་དགའི་མཚོ་
དང༌།གསེར་གྱི་རྒྱན་ལ་སོགས་པས་མཛེས་ཞེས་བརྗོད་པ་བཞིན་ནོ།།
བརྒྱད་པ་བརྗིད་པའི་ཡོན་ཏན་ལ། སྤྱིར་བསྟན་པ་དང་། སོ་སོར་བཤད་པའོ། །དང་པོ་ནི།
བརྗིད་པ་ཚིག་སྡུད་མང་པོ་ཉིད། །འདི་ནི་ལྷུག་པ་དག་གི་གསོས། །ཞེས་པ་སྟེ བརྗིད་པའི་མཚན་
ཉིད་ཚིག་སྡུད་ཀྱི་སྦྱོར་བ་མང་པོ་ཉིད་དེ། འདི་ནི་ལྷུག་པ་དག་གི་གསོས་ཏེ་སྲོག་དང་སྙིང་དང་སྙིང་པོ
ལྟ་བུ་ཡིན་། །གཉིས་པ་ལ་ཤར་པ་དང་།ལྷོ་པའི་ལུགས་སོ། །དང་པོ་ལ། འདོད་ཚུལ།མཚན་ཉིད།
དཔེར་བརྗོད། མཇུག་བསྡུ་བའོ། །དང་པོ་ནི།ཚིགས་བཅད་ལ་ཡང་ཤར་ཕྱོགས་པ །འདི་ཉིད་
དཔུང་དང་གཉེན་དུ་བཞེད། །ཅེས་པ་། ལྷུག་པར་མ་ཟད།ཚིགས་བཅད་ལ་ཡང་ཤར་ཕྱོགས་པའི་
སྙན་ངག་མཁན་རྣམས་བརྗིད་པ་འདི་ཉིད་དཔུང་དང་གཉེན་དུ་བཞེད་། །གཉིས་པ་ནི། དེ་ལ་ལྕི་
དང་ཡང་བ་རྣམས། །མང་དང་ཉུང་བ་ཉིད་སྤེལ་བས། །མཐོ་དམའ་ཡི་ནི་རྣམ་པ་དེ། །བརྗོད་པ་ལ་
སོགས་རྣམས་ལ་བལྟ། །ཞེས་པ་། བརྗིད་པ་དེ་ལ་ལྕི་བ་དང་ཡང་བའི་ཡི་གེ་རྣམས་འགའ་ཞིག་ཏུ་
ལྕི་བ་མང༌ལ༌ཡང༌བ༌ཉུང༌བ༌དང༌། འགའ་ཞིག་ཏུ་ཡང་བ་མང་ལ་ལྕི་བ་ཉུང་བ་ཉིད་སྤེལ་བས་མཐོ་
དམའི་རྣམ་པ་ཅན་ཏེ།དེ་ནི་བརྗོད་པ་དང་གཏམ་ལ་སོགས་པ་རྣམས་ལ་བལྟ་ཞིང་སྦྱོར་རོ །གསུམ་
དབ་ཀི་རི་མ
པ་ནི།ནུབ་ཀྱི་རི་མགོར་ལྷུང་བ་ཡི། །མཐའ་དག་ཉི་འོད་མལ་སྟན་ཅན། །མཁྲེགས་པའི་ནུ་མ་ལ་
གནས་པའི། །གོས་དམར་གཡོ་བཞིན་ཆུ་ལྡན་མ། །ཞེས་པ་སྟེ། ནུབ་ཀྱི་རི་བོའི་མགོར་ལྷུང་དུ་ཆ
བའི། མཐའ་དག་ཉི་མའི་འོད་ཀྱི་མལ་སྟན་ཅན་སྲ་ཞིང་མཁྲེགས་པའི་ནུ་མ་ལ་གནས་པའི་གོས་
དམར་གཡོ་བ་བཞིན་མཛེས་པ་ནི་ཆུ་ལྡན་མའོ་ཞེས་པའི་རྒྱ་དཔེར་ཚིག་སྡུད་མང་དུ་ཡོད་ཅིང་ལྕི་ཡང་
མི་མཉམ་པ་མཐོ་དམའི་རྣམ་པ་ཤིན་ཏུ་གསལ་ལོ། །བཞི་པ་ནི། ཞེས་པ་བརྗིད་དང་ལྡན་པའི་ཚིག །
ཚིགས་བཅད་ལ་ཡང་ཤར་པ་སྦྱོར། །ཞེས་པ་སྟེ།བཤད་མ་ཐག་པའི་དཔེར་བརྗོད་འདི་ནི་བརྗིད་དང་
ལྡན་པའི་ཚིག་ཡིན་པས།ཚིགས་བཅད་ལ་ཡང་ཤར་ཕྱོགས་པ་དག་སྦྱོར་བར་བྱེད་། །གཉིས་པ་ལ།
མཚན་ཉིད་ནི། གཞན་དག་འཁྲུགས་མིན་མཛེས་པ་ཡི། །ཚིག་རྣམས་བརྗིད་པར་འདོད་དེ་དཔེར། །
344

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཞེས་པ་སྟེ། ཤར་པ་ལས་གཞན་ལྷོ་ཕྱོགས་པ་དག་ཚིགས་བཅད་ལ་སྦྱོར་ཚེ་ལྕི་ཡང་འཁྲུགས་པ་མིན་
པས་མཛེས་པ་དང་ལྡན་པའི་ཚིག་རྣམས་བརྗིད་པར་འདོད་དེ་དཔེར་ན་ཞེས་སོ། །དཔེར་བརྗོད་ནི།
ཆུ་འཛིན་ངོས་ཀྱི་པང་ན་ཆགས། །མཚམས་ཀྱི་ཉི་འོད་གོས་དང་ལྡན། །ཆུ་ལྡན་མ་ཡི་ཆུ་ཡི་ཡིད། །
འདོད་པས་གཟིར་བར་བྱེད་མི་འགྱུར །ཞེས་པ་སྟེ། ཆུ་འཛིན་ལང་ལོང་གཡོ་བའི་ངོས་ཀྱི་པང་ན་
ཆགས་ཤིང་། ཐུན་མཚམས་ཀྱི་ཉི་འོད་དམར་པོའི་གོས་དང་ལྡན་པའི་ཆུ་ལྡན་མས་འདོད་ལྡན་གྱི་སྐྱེ་
བོ་སུ་ཡི་ཡིད་འདོད་པས་གཟིར་བར་བྱེད་པར་མི་འགྱུར་ཏེ་འགྱུར་ཞེས་པའི་རྒྱ་དཔེར་ལྕི་ཡང་མ་
འཁྲུགས་ཤིང་ཚིག་སྡུད་མང་དུ་ཡོད་དོ།།
དགུ་པ་མཛེས་པའི་ཡོན་ཏན་ལ། དངོས་ལྷོ་པའི་ལུགས་དང་། ལྡོག་པ་ཤར་པའི་ལུགས་སོ །
དང་པོ་ལ། མཚན་ཉིད། སྦྱར་གཞི། དཔེར་བརྗོད། དོན་བསྡུ་བའོ། །དང་པོ་ནི། མཛེས་པ་འཇིག་
རྟེན་དོན་དག་ལས། །མ་འདས་འགྲོ་ཀུན་ལ་མཛེས་པའོ །ཞེས་པ་སྟེ། མཛེས་པའི་མཚན་ཉིད་གང་
ཞེ་ན། འཇིག་རྟེན་པས་ཤེས་པའི་བརྗོད་བྱའི་དོན་དག་ལས་མ་འདས་པར་བརྗོད་པས་མཁས་རྨོངས་
ཀྱི་འགྲོ་བ་ཀུན་ལ་མཛེས་ཤིང་ཡིད་འཕྲོག་པའོ །གཉིས་པ་ནི། དེ་ཡང་གཏམ་གྱི་མངོན་བརྗོད་དང་། །
བསྔགས་པ་ལ་སོགས་རྣམས་ལའང་སྦྱར། །ཞེས་པ་སྟེ། མཛེས་པ་དེ་ཡང་སྔོན་བྱུང་གཏམ་གྱི་རིམ་པ་
མངོན་པར་བརྗོད་པ་དང་། ཡུལ་གང་རུང་ལ་བསྔགས་པ་བརྗོད་པ་ལ་སོགས་པ་རྣམས་ལའང་
སྦྱར་རོ། །གསུམ་པ་ལ།གཏམ་ལ་སྦྱར་བ་དང༌།བསྔགས་པ་ལ་སྦྱར་བའོ། །དང་པོ་ནི།དཀའ་ཐུབ་
ཕུང་པོ་ཁྱོད་འདྲ་ཡི། །ཞབས་ཀྱི་རྡུལ་ནི་གཙང་མ་རྣམས། །ཡང་དག་བཏབ་པ་གང་ཡིན་པ། །དེ་དག་
ཁོ་ན་ངེས་པར་ཁྱིམ །ཞེས་པ་སྟེ། དཀའ་ཐུབ་ཕུང་པོ་དམ་པའི་ཆོས་བསགས་པ་ཁྱོད་འདྲ་བའི་
ཞབས་ཀྱི་རྡུལ་ནི་གཙང་མ་གང་གཱའི་ཆུ་དང་འདྲ་བ་རྣམས་ཀྱིས་ཡང་དག་པར་བཏབ་པ་གང་ཡིན་པ་
དེ་དག་ཁོ་ན་བཀྲ་ཤིས་ཀྱི་མཚན་མ་དང་ལྡན་པས་ངེས་པར་མིང་དོན་མཚུངས་པའི་ཁྱིམ་ཡིན་གྱི་
གཞན་བཏགས་མིང་ཙམ་མོ །གཉིས་པ་ནི།སྐྱོན་མེད་ལུས་ཅན་ཁྱོད་ཀྱི་ནི། །ལག་པའི་འཁྲི་ཤིང་
བར་དག་ཏུ། །ནུ་མ་རབ་རྒྱས་འདི་དག་གི །གོ་སྐབས་རྙེད་པར་འགྱུར་མ་ཡིན། །ཞེས་པ་སྟེ།སྐྱོན་
མེད་པའི་ལུས་ཅན་མཛེས་མ་ཁྱོད་ཀྱི་ལག་པའི་འཁྲི་ཤིང་ཟུང་གི་བར་དག་ཏུ་ནུ་མ་རབ་ཏུ་རྒྱས་པ་འདི་
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དག་གནས་པའི་ཡུལ་གྱི་གོ་སྐབས་རྙེད་པར་འགྱུར་བ་མ་ཡིན་། །བཞི་པ་ནི། ཞེས་པ་ཁྱད་པར་
བརྗོད་པ་ཡི། །ལེགས་སྦྱར་དེ་དག་སྲིད་པ་ཉིད། །འཇིག་རྟེན་ལུགས་ཀྱི་རྗེས་སུ་ནི །འབྲང་བ་
ཐམས་ཅད་མཛེས་པར་འགྱུར། །ཞེས་པ་སྟེ། དཀའ་ཐུབ་པའི་ཞབས་རྡུལ་དང༌། བུད་མེད་ཀྱི་ནུ་མའི་
ཁྱད་པར་རྗོད་པའི་ཚིག་ལེགས་པར་སྦྱར་བ། དེ་དག་སྲིད་པ་ཉིད་ཡིན་པས། འཇིག་རྟེན་ལུགས་ཀྱི
རྗེས་སུ་འབྲང་བ་མཁས་བླུན་ཐམས་ཅད་ལ་མཛེས་པར་འགྱུར་རོ།།
གཉིས་པ་ལ། མཚན་ཉིད། དཔེར་བརྗོད། མཇུག་བསྡུ་བའོ། །དང་པོ་ནི། འཇིག་རྟེན་
འདས་ཤིང་བརྗོད་འདོད་ཀྱི། །དོན་གང་ཤིན་ཏུ་བཀོད་གྱུར་པ། །དེ་ཡིས་མཁས་པ་ཤིན་ཏུ་ནི། །ཚིམ་
འགྱུར་ཅིག་ཤོས་མ་ཡིན་དཔེར། །ཞེས་པ་སྟེ། འཇིག་རྟེན་ལས་འདས་ཤིང༌། འུད་ཆེན་པོས་བརྗོད་
འདོད་ཀྱི་བློས་བརྗོད་བྱའི་དོན་གང་ཤིན་ཏུ་ཆེས་ལྷག་པར་སྒྲོ་བཏགས་ནས་བཀོད་པར་གྱུར་པ་དེ་
ཡིས།ཤར་ཕྱོགས་པའི་མཁས་པ་རྣམས་ཤིན་ཏུ་ཚིམ་པར་འགྱུར་ལ། དེའི་ཅིག་ཤོས་ལྷོ་ཕྱོགས་པའི་
མཁས་པ་རྣམས་ཚིམ་པ་མ་ཡིན་ཏེ་དཔེར་ན་ཞེས་སོ། །གཉིས་པ་ལ། གཏམ་ལ་སྦྱར་བ་དང་།
བསྔགས་པ་ལ་སྦྱར་བའོ། །དང་པོ་ནི།དེང་ནས་བཟུང་སྟེ་བདག་གི་ཁྱིམ། །ལྷ་ཡི་ཁྱིམ་བཞིན་བསྟེན་
པར་འོས །ཁྱོད་ཀྱི་ཞབས་རྡུལ་ལྷུང་པ་ཡིས། །ཉེས་པ་དག་ནི་མ་ལུས་བཀྲུས །ཞེས་པ་སྟེ། དུས་
དེང་ནས་བཟུང་སྟེ་བདག་གི་ཁྱིམ་འདི་ནི་ལྷའི་ཁྱིམ་བཞིན་བསྟེན་པར་འོས་ཏེ།ཅིའི་ཕྱིར་ན་སྐྱེས་བུ་
ཆེན་པོ་ཁྱོད་ཀྱི་ཞབས་རྡུལ་ལྷུང་པས་ཁྱིམ་གྱི་ཉེས་པ་དག་ནི་མ་ལུས་པ་བཀྲུས་ཤིང་བཀྲ་ཤིས་པར་
བྱས་པའི་ཕྱིར་། །གཉིས་པ་ནི།ཁྱོད་ཀྱི་ནུ་མ་འདི་ལྟ་བུར། །རྣམ་པར་རྒྱས་པར་གྱུར་པ་འདི། །ངེས་
པར་མ་བརྟགས་བྱེད་ཡིས། །ནམ་མཁའ་དག་ནི་ཆུང་ངུར་སྤྲུལ། །ཞེས་པ་སྟེ མཛེས་ལྡན་མ་ཁྱོད་
ཀྱི་ནུ་མ་འདི་ལྟ་བུར་རྣམ་པར་རྒྱས་པར་གྱུར་པ་འདི་ཉིད་ད་ལྟ་ངེས་པར་འབྱུང་བའི་ཚུལ་ལ་མ་
བརྟགས་པར་བྱེད་པོས་ནམ་མཁའ་དག་ནི་ཆུང་ངུར་སྤྲུལ་ལོ། །གསུམ་པ་ནི། འདི་ནི་ཧ་ཅང་བརྗོད་
པས་ན། །གཽ་ཌ་པ་ལ་མཛེས་པར་བརྗོད། །འཇུག་པ་སྔ་མ་གཞན་གྱི་ནི། །ལམ་ལ་སྙིང་པོ་ཉིད་དུ་
བཤད། །ཅེས་པ་སྟེ། བཤད་མ་ཐག་པའི་དཔེར་བརྗོད་འདི་ནི་ཧ་ཅང་མི་འཚམ་པར་བརྗོད་པས་ན་
ཤར་ཕྱོགས་གཽ་ཌ་པ་རྣམས་ལ་མཛེས་པར་བརྗོད་ཅིང༌། འཇུག་པ་སྔ་མ་འཚམ་པར་བརྗོད་པ་ནི་
346

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཞན་ལྷོ་ཕྱོགས་བེེ་དརྦྷ་རྣམས་ཀྱིས་ལམ་ལ་སྙིང་པོ་ཉིད་དུ་བཤད་།།
བཅུ་པ་ཏིང་ངེ་འཛིན་གྱི་ཡོན་ཏན་ལ མཚན་ཉིད།དཔེར་བརྗོད། མཇུག་བསྡུ་བའོ །
དང་པོ་ནི། གཞན་གྱི་ཆོས་དེ་གཞན་དག་ལ། །འཇིག་རྟེན་ལུགས་ཀྱི་རྗེས་འབྲངས་ནས །གང་དུ་
ཡང་དག་འཛིན་བྱེད་པ། །ཏིང་ངེ་འཛིན་དུ་བརྗོད་དེ་དཔེར། །ཞེས་པ་སྟེ། གཞན་མིག་དང་སྦྲུམ་མ་
ལ་ཡོད་པའི་ཆོས་འབྱེད་འཛུམ་དང་འཁུན་པ་ལ་སོགས་པ་དེ་པདྨ་དང་སྤྲིན་སོགས་གཞན་དག་ལ་སྒྲོ་
བཏགས་ཏེ་བརྗོད་པ་ལྟ་བུ་འཇིག་རྟེན་ལུགས་ཀྱི་རྗེས་སུ་འབྲངས་ནས།ཚིག་སྦྱོར་གང་དུ་རྗོད་བྱེད
ཀྱི་སྒྲ་ཡང་དག་པར་འཛིན་པར་བྱེད་པ་དེ་ནི་ཏིང་ངེ་འཛིན་ཅེས་པའི་རྒྱན་དུ་བརྗོད་དེ་དཔེར་ན་
ཞེས་སོ།།གཉིས་པ་ལ། སྤྱིར་བསྟན་པ་དང་།བྱེ་བྲག་ཏུ་ཕྱེ་བའོ།།དང་པོ་ནི།ཀུ་མུ་ད་ནི་མིག་འཛུམ་
ཞིང་། །པདྨ་དག་ཀྱང་མིག་འབྱེད་ཅེས། །མིག་གི་བྱ་བ་བཀོད་པ་ལས །དེ་ཡི་རྗོད་བྱེད་སྒྲ་དག་ཐོབ།།
ཅེས་པ་སྟེ། ཉི་མ་ཤར་བའི་ཚེ། ཆུ་སྐྱེས་ཀུ་མུ་ད་ནི་མིག་འཛུམ་པར་བྱེད་ཅིང༌། པདྨ་དག་ཀྱང་མིག་
འབྱེད་ཅེས་པདྨ་དང་ཀུ་མུད་ལ་མིག་གི་བྱ་བ་བཀོད་པར་གྱུར་པ་ལས། དེའི་རྗོད་བྱེད་མིག་འབྱེད་
འཛུམ་གྱི་སྒྲ་དག་ཐོབ་བོ །གཉིས་པ་ལ། ཆོས་གཅིག་བཀོད་པའི་ཏིང་ངེ་འཛིན་དང༌། ཆོས་དུ་མ་
བཀོད་པའི་ཏིང་ངེ་འཛིན་།དང་པོ་ལ།འབྲེལ་འགོད་པ་དང༌།དཔེར་བརྗོད་།།དང་པོ་ནི།ནིཥྛ་
ཏ་དང་ཨུངྒཱིརྞ་དང༌། །སྐྱུག་སོགས་ཕལ་པར་འཇུག་བརྟེན་པ། །ཤིན་ཏུ་མཛེས་ཏེ་གཞན་དུ་ནི། །གྲོང་
པ་ཉིད་ཀྱི་ནུས་པ་བསྟེན །ཞེས་པ་སྟེ་ནིཥྛ་ཏ་དང་ཨུརྒིརྞ་སྐྱུག་པ་ལ་འཇུག་པ་ལས དངོས་བསྟན་
བུད་མེད་ལ་སྦྱོར་དེ་བསྒྲིབས་ནས་སྐྱུག་པ་སོགས་ཕལ་པའམ་བཏགས་པ་བ་པདྨ་དང་ཉི་མར་
འཇུག་པའི་སྦྱོར་བར་བསྟེན་པ་ནི་ཤིན་ཏུ་མཛེས་ཏེ། གཞན་དུ་གྲོང་པ་ཉིད་ཀྱི་ནུས་པ་མི་མཛེས་པ་
བསྟེན་པའི་ཕྱིར་རོ །གཉིས་པ་ནི། པདྨས་ཉི་ཟེར་སྐྱུག་པ་རྣམས། །འཐུངས་ནས་རྡུལ་དམར་
བསྐྱུགས་པ་ཡི། །ཁ་ཡི་དག་བྱེད་ཟེར་མ་རྣམས། །ཤིན་ཏུ་སྐྱུག་པར་བྱེད་པ་བཞིན། །ཞེས་པ་མཛེས་
ཏེ་མི་མཛེས་པ། །ཆུང་མ་སྐྱུག་པར་བྱེད་ཅེས་པའོ །ཞེས་པ་སྟེ། ཆུ་སྐྱེས་པདྨས་ཉི་ཟེར་སྐྱུག་པ་
རྣམས་འཐུངས་ནས་གེ་སར་གྱི་རྡུལ་དམར་བསྐྱུགས་པའི་ཁ་ཡི་དག་བྱེད་ཆུའི་ཟེར་མ་རྣམས་ཀྱང་
ཤིན་ཏུ་སྐྱུག་པར་བྱེད་པ་བཞིན། ཞེས་སྐྱུག་པའི་ཆོས་གཅིག་པུ་པདྨ་དང་ཉི་མར་བཀོད་ནས་བརྗོད་
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་ནི་མཛེས་པ་ཡིན་ཏེ།མི་མཛེས་པ་ནི་ཆུང་མ་ཆང་གིས་ར་རོ་ནས་སྐྱུག་པར་བྱེད་ཅེས་པའོ། །གཉིས་
པ་ལ། འདོད་ཚུལ། དཔེར་བརྗོད། དོན་བཤད་པའོ། །དང་པོ་ནི། ཅིག་ཅར་ཉིད་དུ་ཆོས་དུ་མ། །
བཀོད་པ་དག་ཀྱང་འདོད་དེ་དཔེར །ཞེས་པ་སྟེ།དུས་ཅིག་ཅར་ཉིད་དུ་ཆོས་ཅན་གཞན་གྱི་ཆོས་དུ་
མ་ཞིག་དངོས་པོ་གཞན་ལ་བཀོད་པའི་ཏིང་ངེ་འཛིན་དག་ཀྱང་འདོད་། དཔེར་ན་ཞེས་། །གཉིས་
པ་ནི།ལྕི་བའི་མངལ་ཁུར་གྱིས་ངལ་ཞིང༌། །འཁུན་པར་བྱེད་པ་སྤྲིན་གྱི་འཕྲེང༌། །འདི་དག་གཡོ་མེད་
སྟེང་གི་ནི། །པང་པ་དག་ཏུ་ཡང་དག་ཉལ། །ཞེས་པ་སྟེ། ཤིན་ཏུ་ལྕི་བའི་མངལ་ཁུར་གྱིས་ནན་པས་
ངལ་ཞིང་། འབྲུག་གི་སྒྲ་དལ་བུས་འཁུན་པར་བྱེད་པའི་ཆར་སྤྲིན་གྱི་ཕྲེང་བ་འདི་དག་ནི་གཡོ་མེད་རི
བོའི་སྟེང་གི་པང་པ་དག་ཏུ་ཡང་༼དག༽པར་ཉལ་ལོ །གསུམ་པ་ནི། གྲོགས་མོའི་པང་པར་ཉལ་བ་
དང༌། །འཁུན་དང་ལྕི་བ་ཉིད་དང་ངལ། །ཞེས་པ་འདི་ནི་མངལ་ལྡན་མའི། །ཆོས་མང་པོ་རྣམས་
གཞན་ལ་བསྟན །ཞེས་པ་སྟེ གྲོགས་མོའི་པང་པར་ཉལ་ཏེ་གནས་པ་དང༌། འཁུན་བུ་འབྱིན་པ་
དང་། ལུས་ལྕི་བ་ཉིད་དང་། ངལ་བ་ཞེས་པའི་ཚིག་སྦྱོར་འདི་ནི་བུད་མེད་མངལ་ལྡན་མའི་ཆོས་མང་
པོ་སྟེ། དེ་རྣམས་གཞན་སྤྲིན་པ་ལ་བཏགས་ཏེ་བསྟན་པ་ཡིན་ནོ། །གསུམ་པ་ནི།ཏིང་འཛིན་ཅེས་
བྱའི་ཡོན་ཏན་གང༌། །འདི་ནི་སྙན་ངག་བདོག་ཀུན་ཏེ། །སྙན་ངག་མཁན་དོན་མཐུན་གྱི། །ཚོགས་
ཀྱང་འདི་ཉིད་རྗེས་སུ་འབྲང༌། །ཞེས་པ་སྟེ། ཏིང་ངེ་འཛིན་ཅེས་བྱ་བའི་ཡོན་ཏན་གང་ཡིན་པ་འདི་ནི་
སྙན་ངག་གི་རིག་པའི་བདོག་པ་ཀུན་ཏེ།དེའི་ཕྱིར་སྙན་ངག་མཁན་པོ་དོན་མཐུན་གྱི་ཚོགས་རྣམས་
ཀྱང་རྒྱན་འདི་ཉིད་ཀྱི་རྗེས་སུ་འབྲང་ངོ༌། །
གསུམ་པ་དོན་བསྡུ་བ་ནི།དེ་ལྟར་རང་བཞིན་བརྟག་པ་ལས། །ལམ་དེ་གཉིས་རྣམ་པར་
ཕྱེ། །དེ་དག་དབྱེ་བ་སྙན་ངག་མཁན། །སོ་སོ་ལ་གནས་བརྗོད་མི་ནུས། །བུར་ཤིང་འོ་མ་བུར་སོགས་
ཀྱིས། །མངར་བ་ཉིད་ཀྱི་ཁྱད་པར་ཆེ།།དེ་ལྟ་མོད་ཀྱི་དེ་བརྗོད་པར། །དབྱངས་ཅན་མས་ཀྱང་ནུས་མ་
ཡིན། །ཞེས་པ་སྟེ། བཤད་ཟིན་པའི་ཚུལ་དེ་ལྟར། ལམ་གཉིས་ཀྱི་རང་བཞིན་ལེགས་པར་བརྟགས་
པ་ལས ལྷོ་ཤར་གྱི་ལམ་སྲོལ་དེ་གཉིས་ནི་རྣམ་པར་ཕྱེ་སྟེ་བསྟན་ཅིང་།དེ་དག་གི་དབྱེ་བ་ཆུང་ངུ་ཕྲ་
ཞིང་ཞིབ་པ་རྣམས་ནི་སྙན་ངག་མཁན་སོ་སོ་ལ་གནས་པ་ཡིན་གྱི་འདིར་ནི་བརྗོད་པར་མི་ནུས་སོ། །
348

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཇི་ལྟར་ན་བུར་ཤིང་དང་།འོ་མ་དང༌།བུ་རམ་སོགས་ཀྱི་མངར་བ་ཉིད་ཀྱི་ཁྱད་པར་ཤིན་ཏུ་ཆེ་བ་དེ་
ལྟ་མོད་ཀྱི། འོན་ཀྱང་དེའི་ཁྱད་པར་བརྗོད་པར་ངག་གི་དབང་ཕྱུག་དབྱངས་ཅན་མས་ཀྱང་ནུས་པ་མ་
ཡིན་། །
གསུམ་པ་བར་སྐབས་སུ་སྙན་ངག་གི་རྒྱུ་བཤད་པ་ལ། ཕུན་སུམ་ཚོགས་པའི་སྣོད་དུ་
རུང་བའི་རྒྱུ། རྒྱུ་དེ་ལྡན་གྱི་ཕན་ཡོན་བསྟན་པའོ། །དང་པོ་ནི། རང་བཞིན་གྱིས་གྲུབ་སྤོབས་པ་དང་། །
མང་དུ་ཐོས་པ་དྲི་མེད་དང༌། །མངོན་པར་སྦྱོར་བ་མི་དམན་པ། །སྙན་ངག་ཕུན་སུམ་ཚོགས་པའི་རྒྱུ། །
ཞེས་པ་སྟེ སྐྱེ་བ་གཞན་དུ་གོམས་པའི་མཐུས། ཚེ་འདིར་རང་བཞིན་གྱིས་གྲུབ་པའི་སྤོབས་པ་དང༌།
གཞུང་ལུགས་མང་དུ་ཐོས་པས་ཐེ་ཚོམ་གྱི་དྲི་མ་མེད་པ་དང༌། བྱ་བ་སྒྲུབ་པ་ལ་མངོན་པར་སྦྱོར་བས་
བརྩོན་འགྲུས་མི་དམན་པ་སྟེ། དེ་གསུམ་སྙན་ངག་ཕུན་སུམ་ཚོགས་པའི་རྒྱུ་ཡིན་ནོ །གཉིས་པ་ནི།
གལ་ཏེ་སྔོན་གྱི་བག་ཆགས་ཡོན་ཏན་གྱི། །རྗེས་འབྲེལ་སྤོབས་པ་རྨད་བྱུང་མེད་པ་ལའང་། །ཐོས་
དང་འབད་པ་དག་གིས་ངག་བསྟེན་ན། །ཅི་ཞིག་ལྟར་ཡང་ངེས་པར་རྗེས་འཛིན་བྱེད། །ཅེས་པ་སྟེ།
གལ་ཏེ་སྔོམ་གོམསཀྱི་བག་ཆགས་སད་པའི་ཡོན་ཏན་གྱི་རྗེས་འབྲེལ་དུ་བྱུང་བའི་སྤོབས་པ་རྨད་དུ་
བྱུང་བ་མེད་པ་ལའང་མང་དུ་ཐོས་པ་དང༌། འབད་པ་ཆེན་པོའི་བརྩོན་འགྲུས་དག་གིས་སྙན་ངག་གི་
རིག་པ་ལ་བརྟེན་ན། དབང་པོ་རྣོ་རྟུལ་ཅི་ཞིག་ལྟར་ཡང་ངེས་པར་རྗེས་སུ་འཛིན་ཕྱིར་སྙན་ངག་རྩོམ་
པའི་ནུས་པ་མཐུ་ཅན་དུ་བྱེད་། །གསུམ་པ་ནི། དེ་ཕྱིར་གྲགས་འདོད་རྣམས་ཀྱིས་རྟག་ཏུ་ནི། །
སྙོམས་ལས་མེད་པར་རིམ་པས་དབྱངས་ཅན་བསྟེན། །སྙན་ངག་ཆུང་ངུ་ལ་ཡང་ངལ་བྱས་མི། །
མཁས་པའི་མདུན་ས་དག་ཏུ་འདུག་ལ་དབང་། །ཞེས་པ་སྟེ། གོང་དུ་བརྗོད་པའི་རྒྱུ་མཚན་དེའི་ཕྱིར་
གནས་སྐབས་དང་མཐར་ཐུག་གི་གྲགས་པ་འདོད་པ་རྣམས་ཀྱིས་དུས་རྟག་ཏུ་སྙོམས་ལས་དང་ལེ་
ལོའི་དབང་དུ་ལུས་པ་མེད་པར་ཐོས་པ་དང་བསམ་པ་དང་། གོམས་པའི་རིམ་པས་དབྱངས་ཅན་ཏེ་
སྙན་ཚིག་གི་རིག་པ་རྣམས་སམ་ཡང་ན་ལྷག་པའི་ལྷ་དབྱངས་ཅན་མ་ཉིད་བསྟེན་པར་བྱ་ཞིང༌།དེར་
མ་ཟད། སྙན་ངག་ཆུང་ངུ་ཚིགས་བཅད་གཅིག་ཙམ་གྱི་སྐྱོན་ཡོན་ལ་ཡང་བརྟག་ཅིང་དཔྱོད་པའི་ངལ་
བ་བསྟེན་པར་བྱས་པའི་མི་དེ་ནི་མཁས་པ་ཚོགས་པའི་མདུན་ས་དག་ཏུ་འདུག་པ་ལ་དབང་།།སྙན་
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ངག་གི་བསྟན་བཅོས་མེ་ལོང་ལས། ལམ་རྣམ་པར་ཕྱེ་བ་བསྟན་པ་སྟེ་ལེའུ་དང་པོའི་དོན་བཤད་
ཟིན་ཏོ །།
༈ གཉིས་པ་ཐུན་མོང་གི་རྒྱན་བཤད་པ་ལ་གཉིས། སྤྱིར་བསྟན་པ་དང༌། སོ་སོར་བཤད་
པའོ། །དང་པོ་ནི།སྙན་ངག་མཛེས་པར་བྱེད་པ་ཡི། །ཆོས་རྣམས་རྒྱན་ཞེས་རབ་ཏུ་བརྗོད། །དེ་ནི་ད་
ལྟའང་རྣམ་རྟོག་སྟེ། །དེ་དག་མ་ལུས་སུས་འཆད་ནུས། །འོན་ཀྱང་རྣམ་རྟོག་ས་བོན་ནི། །སྔོན་གྱི་
སློབ་དཔོན་རྣམས་ཀྱིས་བསྟན།།དེ་ཉིད་རབ་ཏུ་ལེགས་སྦྱར་ཕྱིར།།ཡོངས་སུ་ངལ་འདི་བདག་གི་འོ།།
ཞེས་པ་སྟེ། ཚིག་དོན་ཕུན་སུམ་ཚོགས་པའི་སྙན་ངག་གི་ལུས་བཅད་ལྷུག་སྤེལ་མ་གསུམ་མཛེས་པར་
བྱེད་པའི་ཆོས་རྣམས་ལ་རྒྱན་ཞེས་བྱ་བར་རབ་བརྗོད་ཅིང་། དེ་ལྟ་བུའི་རྒྱན་དེ་ནི་སྔར་བསྟན་པར་
ས་ཆོག་སྡེ་ཆོག་དཔོད་ལཕ་མཐའ་མེད་ཕྱིརམ་ཟད་ད་ལྟའང་རྣམ་རྟོག་སྟེ་རྟོག་དཔྱོད་ལ་མཐའ་མེད་ཕྱིར། དེ་དག་གི་དབྱེ་བ་མ་ལུས་པ་ནི་སུས་
ཀྱང་འཆད་པར་ནུས་པ་མ་ཡིན་མོད།འོན་ཀྱང་རྣམ་རྟོག་གི་ས་བོན་ཙམ་ནི་སྔོན་གྱི་སློབ་དཔོན་
རྣམས་ཀྱིས་བསྟན་ཏེ། དེ་ཉིད་ཚིག་ཉུང་ངུས་རབ་ཏུ་ལེགས་པར་སྦྱར་ཕྱིར་ཡོངས་སུ་ངལ་བ་འདི་
དབྱུག་པ་ཅན་བདག་གིས་བསྟན་པར་བྱ་ཞེས་པའོ། །
གཉིས་པ་ལ མཚམས་སྦྱར་ནས་བཤད་པ་དང༌། བཤད་ཚུལ་དངོས་རྣམ་པར་ཕྱེ་བའོ། །
དང་པོ་ནི། ལམ་ནི་རྣམ་པར་དབྱེ་དོན་དུ། །རྒྱན་འགའ་ཞིག་ནི་སྔར་ཡང་བསྟན། །ཐུན་མོང་དག་ཏུ་
རྒྱན་གྱི་། །རིགས་གཞན་རབ་ཏུ་བསྟན་པར་བྱ། །ཞེས་པ་སྟེ། ལྷོ་ཤར་གྱི་ལམ་སྲོལ་གཉིས་ནི་རྣམ་
པར་དབྱེ་བའི་དོན་དུ། སྦྱར་བ་སོགས་རྒྱན་འགའ་ཞིག་ནི་ལེའུ་དང་པོའི་སྐབས་སུ་སྔར་ཡང་བསྟན་
ཟིན་ལ། ད་ནི་ལྷོ་ཤར་དག་ཐུན་མོང་དུ་འདོད་པའི་རྒྱན་གྱི་རིག་པ་གཞན་དག་རབ་ཏུ་བསྟན་པར་
བྱའོ།།
གཉིས་པ་ལ་གསུམ། དོན་རྒྱན། སྒྲ་རྒྱན། གབ་ཚིག་གྱི་རྒྱན་ནོ། །དང་པོ་ལ། མདོར་
བསྟན།རྒྱས་བཤད།མཇུག་བསྡུ་བའོ།།དང་པོ་ནི། རང་བཞིན་བརྗོད་དང་དཔེ་དང་ནི། །གཟུགས་
ཅན་གསལ་བྱེད་བསྐོར་བ་དང༌། །འགོག་དང་དོན་གཞན་བཀོད་པ་དང༌། །ལྡོག་པ་ཅན་དང་སྲིད་པ་
ཅན། །བསྡུས་དང་ཕུལ་བྱུང་རབ་བཏགས་དང༌། །རྒྱུ་དང་ཕྲ་མོ་ཆ་དང་རིམ། །དགའ་དང་ཉམས་ལྡན་
350

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཟི་བརྗིད་ཅན། །རྣམ་གྲངས་བརྗོད་དང་ཀུན་ཏུ་ཕན། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་
མཚུངས་པར་སྦྱོར་བ་དང༌། །འགལ་དང་སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་
པ་དང་། །ལྷན་ཅིག་བརྗོད་དང་ཡོངས་རྗེས་ཤིས། །རབ་སྤེལ་དེ་ནས་དགོངས་པ་ཅན། །འདི་དག་
ཚིག་རྣམས་དག་གི་ནི།།རྒྱན་དུ་སྔོན་གྱི་མཁས་པས་བསྟན།།ཞེས་པ་སྟེ།གོ་སླའོ །
གཉིས་པ་རྒྱས་བཤད་ལ་གཉིས། རྒྱན་སུམ་ཅུ་རྩ་ལྔ་བཤད་པ་དང༌། ཟློས་གར་གྱི་མཚན་
ཉིད་ཀྱང་རྒྱན་དུ་བསྟན་པའོ། །དང་པོ་ལ་སུམ་ཅུ་རྩ་ལྔ་ལས། དང་པོ་རང་བཞིན་བརྗོད་པའི་རྒྱན་ལ་
གསུམ། མཚན་ཉིད། དཔེར་བརྗོད།དོན་བསྡུ་བའོ། །དང་པོ་། དངོས་པོ་རྣམས་ཀྱི་རང་བཞིན་
དང༌། །གནས་སྐབས་སྣ་ཚོགས་དངོས་གསལ་བྱེད། །དེ་ནི་རང་བཞིན་བརྗོད་པ་སྟེ། །དང་པོའི་རྒྱན་
ཡིན་རིགས་སོགས་དཔེར། །ཞེས་པ་སྟེ།དངོས་པོ་བརྗོད་བྱ་རྣམས་ཀྱི་རང་བཞིན་དང་གནས་སྐབས་
སྣ་ཚོགས་སྒྲོ་སྐུར་མེད་པར་ཚིག་གིས་དངོས་སུ་གསལ་བར་བྱེད་པ་དེ་ནི་རང་བཞིན་བརྗོད་པའི་རྒྱན་
ཏེ་དང་པོའི་རྒྱན་ཡིན་ཞིང༌། རྣམ་གྲངས་རིགས་སོགས་དཔེར་བརྗོད་ན། ཞེས་སོ། །གཉིས་པ་ལ
དང་པོ་རིགས་བརྗོད་པ་ནི། མཆུ་ནི་དམར་ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །
མགྲིན་པ་ཁ་དོག་གསུམ་ཕྲེང་ཅན། །ནེ་ཙོ་འདི་དག་ཚིག་འཇམ་ལྡན། །ཞེས་པ་སྟེ། མཆུ་ཁ་དོག་
དམར་ཞིང་དབྱིབས་གུག་པ་དང༌། གཤོག་པ་ཁ་དོག་ལྗང་ཞིང་རེག་བྱ་མཉེན་པ་དང༌། མགྲིན་པ་
དཀར་སྔོ་དམར་བའི་ཁ་དོག་གསུམ་གྱི་ཕྲེང་བ་ཅན་ནེ་ཙོ་འདི་དག་ནི་ཚིག་འཇམ་པོར་སྨྲ་བ་དང་ལྡན་
ནོ་ཞེས་ནེ་ཙོ་སྤྱིའི་རིགས་སྨོས་པའོ །གཉིས་པ་བྱ་བ་བརྗོད་པ་ནི། མགྲིན་པའི་ནང་ནས་སྙན་སྒྲོག་
ཅིང༌། །མིག་ནི་ཀུན་ཏུ་འཕྲུལ་པ་ཡི། །ཕུག་རོན་བརྩེ་འདོད་དགའ་མ་ལ། །ཡོངས་སུ་བསྐོར་ནས་
མཆུ་དག་སྦྱོར། །ཞེས་པ་སྟེ། མགྲིན་པའི་ནང་ནས་སྐད་ཅུང་ཟད་མི་གསལ་བར་སྙན་པར་སྒྲོག་ཅིང༌།
མྱོས་པའི་མིག་གཉིས་ཀུན་ཏུ་འཕྲུལ་བར་བྱེད་པའི་ཕུག་རོན་བརྩེ་འདོད་པས་རང་གི་དགའ་མ་ལ་
ཡོངས་སུ་བསྐོར་ནས་ཕན་ཚུན་མཆུ་དག་སྦྱོར་བར་བྱེད་དོ། །གསུམ་པ་ཡོན་ཏན་བརྗོད་པ་ནི། །
ཡངས་སུ་བསྐར་ནས་ཕན་
དགའ་མ་ཡི་ནི་རེག་པ་འདིས། །ལུས་ལ་སྤུ་ལོང་རྒྱས་པ་དང༌། །ཡིད་ནི་བདེ་བར་བྱེད་པ་དང༌། །མིག་
དག་ཟུམ་པར་བྱེད་ཅིང་འཇུག །ཅེས་པ་སྟེ། དགའ་མ་ལ་འཁྱུད་པའི་རེག་པ་འདིས་ནི་ལུས་ལ་
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཆགས་པའི་སྤུ་ལོང་རྒྱས་པ་དང༌། ཡིད་ནི་བདེ་བས་ཚིམ་པར་བྱེད་པ་དང༌། མིག་དག་ཀྱང་ཟུམ་པར་
བྱེད་ཅིང་བརྩེ་དགའི་བྱ་བ་ལ་འཇུག་པར་བྱས་པས་ཚོར་བ་བདེ་བ་ཐོབ་བོ། །བཞི་པ་རྫས་བརྗོད་པ་ནི
མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པན་དང༌། །སྣུམ་ཞིང་དམར་བའི་རལ་པ་
ཅན། །ཁྱུ་མཆོག་རྒྱལ་མཚན་འཁྲུངས་པར་གྱུར། །ཅེས་པ་སྟེ། དུག་གིས་མགྲིན་པ་སྔོན་པོར་གྱུར་
ཅིང་། ལག་ན་སློང་སྣོད་ཀྱི་ཐོད་པ་གནས་པ་ཟླ་བའི་ཅོད་པན་དང་ལྡན་པ། རབ་སྣུམ་ཞིང་ཁ་དོག་
དམར་བའི་རལ་པ་ཅན་ཁྱུ་མཆོག་རྒྱལ་མཚན་ཅན་དབང་ཕྱུག་དེ་ནི་བསོད་ནམས་ཀྱི་དཔལ་དུ་
འཁྲུངས་པར་གྱུར་ཏོ། །གསུམ་པ་ནི། རིགས་དང་བྱ་བ་ཡོན་ཏན་རྫས། །རང་བཞིན་བརྗོད་པ་འདི་
འདྲ་ནི །བསྟན་བཅོས་ཀུན་ལ་རྒྱལ་སྲིད་ཉིད། །སྙན་ངག་ལ་ཡང་འདི་དག་འདོད། །ཅེས་པ་སྟེ།
བཤད་མ་ཐག་པའི་རིགས་དང་། བྱ་བ་དང༌། ཡོན་ཏན་དང་། རྫས་ཏེ་རང་བཞིན་བརྗོད་པའི་རྒྱན་
རྣམ་པ་བཞི་འདི་འདྲ་བ་ནི་བསྟན་བཅོས་ཀུན་ལ་རྒྱལ་སྲིད་ཉིད་དེ་མཆོག་ཏུ་གྱུར་པ་ཡིན་ཞིང་། སྙན
ངག་རིག་པའི་རྒྱན་དང་པོ་ལ་ཡང་འདི་དག་འདོད་།།
གཉིས་པ་དཔེའི་རྒྱན་ལ་བཞི། མཚན་ཉིད། དཔེར་བརྗོད།སྐྱོན་ཡོན་གྱི་དམིགས་ཕྱེ།
མཚུངས་གསལ་གྱི་སྒྲ་བཤད་པའོ། །དང་པོ་ནི། ཇི་ལྟ་ཇི་ཞིག་ལྟར་མཚུངས་པར། །གསལ་བར་གང་
དུ་རྟོགས་བྱེད་པ། །དེ་ནི་དཔེ་ཞེས་བྱ་སྟེ་དེའི། །སྤྲོས་པ་འདི་ནི་རབ་བཤད་བྱ། །ཞེས་པ་སྟེ། དཔེ་ཇི་
ལྟ་བ་བཞིན་དུ་ཇི་ཞིག་དཔེ་ཅན་དེ་དཔེ་དེ་ལྟར་མཚུངས་པར་གནས་པ། གསལ་བར་ངག་གི་སྦྱོར་
བས་གང་དུ་དོན་རྟོགས་པར་བྱེད་པ་དེ་ནི་དཔེའི་རྒྱན་ཞེས་བྱ་སྟེ། དེའི་སྤྲོས་པ་འདི་ནི་རབ་ཏུ་བཤད་
པར་བྱའོ །གཉིས་པ་ལ།དང་པོ་ཆོས་དཔེ་ནི།མཛེས་མ་ཁྱོད་ཀྱི་ལག་མཐིལ་ནི། །ཆུ་སྐྱེས་བཞིན་དུ་
ཀུན་ཏུ་དམར །ཞེས་པ་ཆོས་དཔེར་དངོས་སུ་ནི། །མཚུངས་པའི་ཆོས་དག་བསྟན་ཕྱིར་རོ །ཞེས་པ་སྟེ
མཛེས་མ་ཞེས་བོས་ནས། ཁྱོད་ཀྱི་ལག་པའི་མཐིལ་འདི་ནི་ཆུ་སྐྱེས་པདྨ་བཞིན་དུ་ཀུན་ཏུ་དམར་རོ་
ཞེས་པ་ཆོས་དཔེ་སྟེ་ཚིག་གིས་དངོས་སུ་མཚུངས་པའི་ཆོས་དག་བསྟན་པའི་ཕྱིར་རོ། །གཉིས་པ་
དངོས་པོའི་དཔེ་ནི། ཁྱོད་ཀྱི་གདོང་པདྨ་བཞིན། །མིག་དག་ཨུཏྤལ་སྔོན་པོ་བཞིན །ཞེས་པ་ཆོས་
གཅིག་རྟོགས་བྱེད་པ། །དེ་ནི་དངོས་པོའི་དཔེ་ཉིད་དོ། །ཞེས་པ་སྟེ། མཛེས་མ་ཁྱོད་ཀྱི་གདོང་པ་ནི་
352

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ།
པདྨ་བཞིན་ནོ། །མིག་གཉིས་པོ་འདི་དག་ནི་ཨུཏྤལ་སྔོན་པོ་བཞིན་ནོ་ཞེས་དཔེ་དོན་གྱི་དངོས་པོ་ཙམ་
བཀོད་པའི་ཤུགས་ལས་མཚུངས་ཆོས་གཅིག་པར་རྟོགས་པར་བྱེད་པ་དེ་ནི་དངོས་པོའི་དཔེ་ཉིད་དོ །
གསུམ་པ་ལྡོག་པའི་དཔེ་ནི། ཁྱོད་ཀྱི་གདོང་བཞིན་པདྨ་ནི། །རྣམ་པར་རྒྱས་པར་གྱུར་ཅེས་པ། །དེ་ནི་
གྲགས་པ་ལྡོག་པའི་ཕྱིར། །ལྡོག་པའི་དཔེ་ཞེས་བྱ་བར་འདོད། །ཅེས་པ་སྟེ། ལུས་ཕྲ་ཁྱོད་ཀྱི་གདོང་
པ་བཞིན་དུ་པདྨ་ནི་མཛེས་པ་རྣམ་པར་རྒྱས་པར་གྱུར་ཞེས་དཔེ་དཔེ་ཅན་གོ་ལྡོག་པ་དེ་ནི་འཇིག་རྟེན་
ན་གྲགས་པའི་དོན་ལས་ལྡོག་པའི་ཕྱིར་ལྡོག་པའི་དཔེ་ཞེས་བྱ་བར་འདོད་། །བཞི་པ་ཕན་ཚུན་གྱི་
དཔེ་ནི། ཁྱོད་ཀྱི་ཞལ་བཞིན་ཆུ་སྐྱེས་ཏེ། །ཆུ་སྐྱེས་བཞིན་དུ་ཁྱོད་ཀྱི་ཞལ། །ཞེས་པ་ཕན་ཚུན་ཁྱད་
འཕགས་ནི། །རྗོད་པར་བྱེད་དེ་ཕན་ཚུན་དཔེ། །ཞེས་པ་སྟེ། ཡིད་འོང་མ་ཁྱོད་ཀྱི་ཞལ་བཞིན་དུ་ཆུ་
སྐྱེས་ནི་མཛེས་ཏེ། ཆུ་སྐྱེས་མཛེས་པ་དེ་བཞིན་དུ་ཁྱོད་ཀྱི་ཞལ་འདི་ཡང་མཛེས་ཞེས་པ་དཔེ་དཔེ་ཅན་
ཕན་ཚུན་བཀོད་རེས་ཀྱིས་ཁྱད་པར་དུ་འཕགས་པའི་ཚིག་རྗོད་པར་བྱེད་པའི་ཚུལ་འདི་ལ་ཕན་ཚུན
གྱི་དཔེ་ཞེས་བྱའོ།།ལྔ་པ་ངེས་པའི་དཔེ་ནི།ཁྱེད་ཞལ་པདྨ་ཉིད་དང་མཚུངས།།གཞན་ནི་འགའ་ཞིག་
དང་ཡང་མིན། །ཞེས་པ་མཚུངས་པ་གཞན་ལྡོག་ཕྱིར། །འདི་ནི་ངེས་པ་ཉིད་ཀྱི་དཔེ། །ཞེས་པ་སྟེ
ཁྱོད་ཀྱི་ཞལ་མཛེས་ཤིང་ཡིད་དུ་འོང་བ་འདི་ནི་པདྨ་ཉིད་དང་མཚུངས་ཀྱི། དེ་ལས་གཞན་པའི་དཔེ་ནི
འགའ་ཞིག་དང་ཡང་མཚུངས་པ་མ་ཡིན་ནོ། །ཞེས་པ་མཚུངས་པའི་དཔེ་གཞན་ལྡོག་སྟེ་བརྗོད་པའི་
ཕྱིར་ཚུལ་འདི་ནི་ངེས་པ་ཉིད་ཀྱི་དཔེ་ཡིན་ནོ། །དྲུག་པ་ངེས་མེད་ཀྱི་དཔེ་ནི། རེ་ཞིག་ཁྱོད་གདོང་
པདྨ་། །རྗེས་འགྲོ་གཞན་ཡང་དེ་འདྲ་བ། །གལ་ཏེ་ཡོད་ན་དེ་བྱེད་འགྱུར །ཞེས་པ་འདི་ནི་ངེས་
མེད་དཔེ། །ཞེས་པ་སྟེ། རེ་ཞིག་སྟེ་ཐོག་མ་ཁོ་ནར་ཁྱོད་གདོང་པདྨའི་རྗེས་སུ་འགྲོ་ཞེས་བརྗོད་ཀྱི།
གཞན་ཡང་དེ་འདྲ་བའི་མཛེས་པ་ཅན་དག་གལ་ཏེ་འཇིག་རྟེན་འདི་ན་ཡོད་པར་གྱུར་ན་དེ་ཡང་ཁྱོད་
ཀྱི་གདོང་པའི་དཔེ་བྱེད་པར་འགྱུར་རོ་ཞེས་དཔེ་གཅིག་ཏུ་མ་ངེས་པར་བརྗོད་པ་འདི་ནི་ངེས་མེད་ཀྱི་
དཔེ་ཡིན་ནོ། །བདུན་པ་བསྡུས་པའི་དཔེ་ནི།ཁྱོད་གདོང་མཛེས་པ་ཁོ་ན་ཡིས །ཟླ་བའི་རྗེས་སུ་འགྲོ་
མིན་ཏེ། །དགའ་སྐྱེད་ལས་ཀྱིས་ཀྱང་ཞེས་པ །འདི་འདྲ་བསྡུས་པའི་དཔེ་ཡང་ཡོད། །ཅེས་པ་སྟེ།
ཁྱོད་གདོང་མཛེས་ཤིང་ལྟ་ན་སྡུག་པ་ཁོ་ནས་ཟླ་བའི་རྗེས་སུ་འགྲོ་བ་མ་ཡིན་ཏེ། འགྲོ་བ་རྣམས་ལ་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དགའ་བ་བསྐྱེད་པའི་བྱེད་ལས་ཀྱིས་ཀྱང་མཚུངས་སོ་ཞེས་དཔེ་གཅིག་ལ་ངོ་བོ་དང་བྱེད་ལས་གཉིས་
ཀའི་སྒོ་ནས་མཚུངས་པར་བརྗོད་པའི་ཚུལ་འདི་འདྲ་བ་བསྡུས་པའི་དཔེ་ཞེས་བྱ་བ་ཡང་ཡོད་དོ། །
བརྒྱད་པ་ཕུལ་བྱུང་གི་དཔེ་ནི། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་ཞིང་ཟླ་བ་མཁའ་ལ་མཐོང༌། །
འདི་ཉིད་ཁོ་ན་ཐ་དད་དོ། །གཞན་མེད་ཅེས་འདི་ཕུལ་བྱུང་དཔེ། །ཞེས་པ་སྟེ བཞིན་མཛེས་མ་ཁྱོད་
ཀྱི་ཞལ་ནི་ཁྱོད་ཉིད་ཀྱི་ལུས་ལ་མཐོང་ཞིང༌།ཟླ་བ་ནི་ནམ་མཁའ་ལ་མཐོང་སྟེ།དེའི་ཕྱིར་མཐོང་ཡུལ་
མི་གཅིག་པ་འདི་ཉིད་ཁོ་ན་ཁྱོད་གདོང་དང་ཟླ་བ་ཐ་དད་དུ་འབྱེད་པའི་ཆོས་ཏེ། གཞན་དུ་ཁྱད་པར་
འབྱེད་ཆོས་ཅི་ཡང་མེད་ཞེས་འུད་ཆེན་པོའི་སྒོ་ནས་བརྗོད་པ་འདི་ནི་ཕུལ་བྱུང་གི་དཔེའོ། །དགུ་པ་
རབ་བརྟགས་ཀྱི་དཔེ་ནི། དེ་ཡི་བཞིན་དཔལ་ང་ཉིད་ལ། །ཡོད་ཅེས་ཟླ་བ་བསྙེམ་མི་དགོས། །པདྨ་
ལ་ཡང་དེ་ཡོད་ཕྱིར། །ཞེས་པ་འདི་ནི་རབ་བརྟགས་དཔེ། །ཞེས་པ་སྟེ། མཛེས་མ་དེའི་བཞིན་དཔལ་
མཐའ་དག་ང་ཉིད་ལ་ཡོད་ཀྱི། གཞན་ལ་མེད་དོ་ཞེས་ཟླ་བ་ཁྱོད་བསྙེམ་པའི་ང་རྒྱལ་བྱ་མི་དགོས་ཏེ།
ཆུ་སྐྱེས་པདྨ་ལ་ཡང་དཀར་བ་སོགས་ཀྱི་ཡོན་ཏན་དེ་ལྟ་བུ་ཡོད་པའི་ཕྱིར་ཞེས་ཟླ་བ་སེམས་མེད་ལ་
རྣམ་རྟོག་ཡོད་པ་ལྟར་བྱས་ཏེ་བརྗོད་པ་འདི་ནི་རབ་བཏགས་ཀྱི་དཔེའོ། །བཅུ་པ་རྨད་བྱུང་གི་དཔེ་ནི
སྨིན་ལེགས་གལ་ཏེ་པདྨ་འགའ། །རྣམ་པར་འཕྲུལ་བའི་མིག་ལྡན་ན། །ཁྱོད་ཀྱི་བཞིན་གྱི་དཔལ་
འཛིན་ཏེ། །ཞེས་པ་འདི་ནི་རྨད་བྱུང་དཔེ། །ཞེས་པ་སྟེ།སྨིན་ལེགས་མ་ཞེས་བོས་ནས གལ་ཏེ་ཆུ་
Mane
འི་མིག་?
སྐྱེས་པདྨ་འགའ་ཞིག་རྣམ་པར་འཕྲུལ་བའི་མིག་དང་ལྡན་པར་གྱུར་ན་ཁྱོད་ཀྱི་བཞིན་གྱི་དཔལ་
འཛིན་པར་བྱེད་གཞན་ནི་མིན་ནོ་ཞེས་དཔེ་ཅན་དེ་ངོ་མཚར་བར་སྟོན་པའི་ཚིག་གི་སྦྱོར་བ་བཀོད་
ཚུལ་འདི་ནི་རྨད་བྱུང་གི་དཔེའོ།།
བཅུ་གཅིག་པ་རྨོངས་པའི་དཔེ་ནི། ལུས་ཕྲ་ཁྱོད་གདོང་རི་བོང་ཅན། །ཞེས་བཏགས་ཁྱོད་
གདོང་བསམ་པ་ཡིས། །ཟླ་བ་འདིའི་ཡང་རྗེས་སུ་བསྙེགས། །ཞེས་འདི་རྨོངས་པའི་དཔེ་རུ་བཤད། །
ཅེས་པ་སྟེ། ལུས་ཕྲ་མ་ཁྱོད་ཀྱི་གདོང་ནི་རི་བོང་ཅན་ཏེ་ཟླ་བའོ་ཞེས་བཏགས་ལ་འཁྲུལ་པ་དེར་མ་
ཟད་ཁྱོད་གདོང་ཡིན་པར་བསམ་པས་ཟླ་བ་ཤར་བ་འདིའི་ཡང་རྗེས་སུ་བསྙེགས་སོ །ཞེས་དཔེ་དཔེ་
ཅན་གཉིས་ཀ་ངོ་མ་ཤེས་པར་འཁྲུལ་བར་སྟོན་པས་ཚུལ་འདི་ནི་རྨོངས་པའི་དཔེ་རུ་བཤད་། །བཅུ་
354

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་པ་ཐེ་ཚོམ་གྱི་དཔེ་ནི། པད་ནང་བུང་བ་འཁོར་རམ་། །ཁྱོད་གདོང་ལ་མིག་གཡོ་འམ་ཅི། །
བདག་གི་སེམས་ནི་རྣམ་པར་གཡོ། །ཞེས་པ་འདི་ནི་ཐེ་ཚོམ་དཔེ། །ཞེས་པ་སྟེ། འདི་ན་དཀར་ལ་
དམར་བའི་མདངས་ཆགས་པ་ཞིག་གི་དཀྱིལ་ན་མཐོན་མཐིང་ཟུང་ཞིག་འཕྲུལ་བ་འདི་ནི། པདྨའི་
ནང་ན་བུང་བ་འཁོར་བ་ཡིན་ནམ། ཁྱོད་གདོང་ལ་མིག་ཟུང་གཡོའམ་ཅི་སྟེ་བདག་གི་སེམས་ནི་སོམ་
ཉིའི་དབང་དུ་རྣམ་པར་གཡོ་བ་ལས་མཐའ་གཅིག་ངོས་མ་ཟིན་ནོ་ཞེས་ཐེ་ཚོམ་གྱི་སྒོ་ནས་མཚུངས་
པར་སྒྲུབ་པས་འདི་ནི་ཐེ་ཚོམ་གྱི་དཔེའོ། །བཅུ་གསུམ་པ་གཏན་ལ་ཕེབས་པའི་དཔེ་ནི། ཟླ་བ་སྐྱེང་
བྱེད་མཛེས་པ་འདི། །ཟླ་བས་ཚར་བཅོད་པདྨ་མིན། །དེ་ཕྱིར་ཁྱོད་ཀྱི་གདོང་ཉིད་དོ། །ཞེས་འདི་
གཏན་ལ་ཕེབས་པའི་དཔེ། །ཞེས་པ་སྟེ།ཅི་འདི་ན་ཟླ་བའང་སྐྱེང་པར་བྱེད་པའི་མཛེས་པ་ཅན་ཞིག་
འདུག་པ་འདི་ནི་པདྨ་མིན་ཏེ།གལ་ཏེ་ཡིན་ན་ཟླ་བས་ཚར་གཅོད་པར་བྱེད་མོད་རྒྱུ་མཚན་དེའི་ཕྱིར་
ཡིད་འོང་མ་ཁྱོད་ཀྱི་གདོང་པ་ཉིད་དོ་ཞེས་དཔེ་དཔེ་ཅན་གྱི་དབྱེ་བ་གཏན་ཚིགས་ཀྱི་སྒོ་ནས་ངེས་པར
བྱེད་པས་འདི་ནི་གཏན་ལ་ཕེབས་པའི་དཔེའོ། །བཅུ་བཞི་པ་སྦྱར་བའི་དཔེ་ནི།བསིལ་ཟེར་ཅན་གྱི་
འགྲན་ཟླ་དང་། །དཔལ་དང་ལྡན་དང་དྲི་བཟང་གིས། །ཁྱོད་ཀྱིས་གདོང་ནི་ཆུ་སྐྱེས་བཞིན། །ཞེས་པ་
སྦྱར་བའི་དཔེ་རུ་བཤད། །ཅེས་པ་སྟེ། གདོང་གིས་ཟླ་བའི་མཛེས་པ་འཕྲོག་ཅིང་། ཟླ་བས་པདྨ་ཟུམ་
པར་བྱེད་པས་གཉིས་ཀ་བསིལ་ཟེར་ཅན་གྱི་འགྲན་ཟླ་ཡིན་པ་དང༌། གདོང་དང་པདྨ་གཉིས་ཀ་
མཛེས་པའི་དཔལ་དང་ལྡན་པ་དང་། དྲི་བཟང་པོ་དང་ལྡན་པའི་རྒྱུ་མཚན་གྱིས་མཛེས་མ་ཁྱོད་ཀྱི་
གདོང་ནི་ཆུ་སྐྱེས་བཞིན་ནོ་ཞེས་སྦྱར་རྒྱན་དང་དཔེ་རྒྱན་ལྷན་ཅིག་ཏུ་བཀོད་པས་སྦྱར་བའི་དཔེ་རུ་
བཤད་དོ། །བཅོ་ལྔ་པ་མཉམ་ཉིད་ཀྱི་དཔེ་ནི། མཚུངས་པའི་སྒྲ་ཡིས་བརྗོད་བྱའི་ཕྱིར། །མཉམ་ཉིད་
དཔེ་སྟེ་ཇི་ལྟར་ན། །སྐྱེད་ཚལ་ཕྲེང་འདི་བུ་མོ་བཞིན། །མཛེས་ལྡན་སཱ་ལ་ཀཱ་ན་ན། །ཞེས་པ་སྟེ།དོན་
གྱི་མཚུངས་ཆོས་མེད་ཀྱང་སྒྲ་མཚུངས་པ་ཙམ་གྱིས་དཔེ་དཔེ་ཅན་དུ་བཀོད་པས་བརྗོད་བྱའི་དོན་སྟོན་
ཕྱིར་དེ་ནི་མཉམ་ཉིད་ཀྱི་དཔེ་སྟེ། ཇི་ལྟར་ན། སྐྱེད་ཚལ་གྱི་ཕྲེང་བ་འདི་ནི་བུ་མོ་བཞིན་དུ་མཛེས་པ་
དང་ལྡན་ཏེ། སཱ་ལ་ཀཱ་ན་ན་ཞེས་པའི་མཚུངས་ཆོས་ཀྱིས་སོ། །སྒྲ་དེ་དཔེ་དཔེ་ཅན་གཉིས་པོ་དེར་ཇི་
ལྟར་འཇུག་ན། སྐྱེད་ཚལ་ལ་སྦྱར་བའི་སྐབས་སུ་སཱ་ལ་སྤོས་དཀར་གྱི་ཤིང༌། ཀཱ་ན་ན་ནགས་ཏེ། ས་
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ལའི་ནགས་ཀྱིས་མཛེས་ལྡན་པ། །ཞེས་དང༌།བུ་མོ་ལ་སྦྱར་བའི་སྐབས་སུ ས་བཅས་པ།ཨ་ལ་ཀ་
ལན་བུ། ཨཱ་ན་ན་གདོང་སྟེ། ལན་བུར་བཅས་པའི་གདོང་མཛེས་ལྡན། ཞེས་། །བཅུ་དྲུག་པ་སྨད་
པའི་དཔེ་ནི། པདྨ་རྡུལ་མང་ཟླ་བ་འཛད། །དེ་དག་ལས་ནི་ཁྱོད་ཀྱི་བཞིན། །མཚུངས་པ་ལ་ཡང་ཁྱད་
པར་བཅས །ཞེས་པ་སྨད་པའི་དཔེ་རུ་འདོད། །ཅེས་པ་སྟེ། པདྨ་ནི་གེ་སར་གྱི་རྡུལ་མང་པོས་གོས་
ཤིང༌། ཟླ་བ་ནི་མར་ངོ་ཆ་ཤས་བྲི་ནས་འཛད་པས། གཉིས་པོ་དེ་དག་ལས་ནི། ཁྱོད་ཀྱི་བཞིན་
མཚུངས་པ་ལ་ཡང་ཁྱད་པར་དུ་འཕགས་པ་དང་བཅས་པ་ཞེས་དཔེ་ལ་སྨད་པའི་སྒོ་ནས་མཚུངས་
ཆོས་སྦྱར་བས་འདི་ནི་སྨད་པའི་དཔེ་རུ་འདོད་དོ། །བཅུ་བདུན་པ་བསྔགས་པའི་དཔེ་ནི། པདྨས་ཚངས་
པ་མཆོག་ཏུ་བསྐྱེད། །ཟླ་བ་བདེ་འབྱུང་གཙུག་གིས་འཛིན། །དེ་དག་ཁྱོད་གདོང་མཚུངས་ཞེས་པ། །
དེ་ནི་བསྔགས་པའི་དཔེར་བརྗོད་དོ། །ཞེས་པ་སྟེ། པདྨས་འཇིག་རྟེན་གྱི་མེས་པོ་ཚངས་པའང་མཆོག་
ཏུ་བསྐྱེད་ཅིང༌། ཟླ་བ་ནི་བདེ་འབྱུང་གིའང་གཙུག་གིས་འཛིན་པས་ཁྱད་པར་དུ་འཕགས་མོད། དེ་
དག་དང་ཁྱོད་ཀྱི་གདོང་མཚུངས་ཞེས་དཔེ་ལ་བསྔགས་པ་དང་བཅས་པས་མཚུངས་པར་སྟོན་པ་དེ་ནི་
བསྔགས་པའི་དཔེར་བརྗོད་དོ། །བཅོ་བརྒྱད་པ་བརྗོད་འདོད་ཀྱི་དཔེ་ནི། ཡོན་ཏན་ལྡན་ནམ་སྐྱོན་
འགྱུར་ཡང་། །ཟླ་བ་ཁྱོད་གདོང་མཚུངས་ཞེས་པ། །བརྗོད་འདོད་བདག་གི་ཡིད་ལ་ཡོད། །ཅེས་པ་
བརྗོད་འདོད་དཔེ་ཞེས་རིག །ཅེས་པ་སྟེ། བདུད་རྩིའི་རང་ཉིད་ཅན་སོགས་ཡོན་ཏན་དང་ལྡན་ནམ།
འཛད་པ་སོགས་སྐྱོན་དུ་འགྱུར་བ་མི་ཤེས་མོད་ཀྱི། དེ་ལྟར་ན་ཡང་ཟླ་བ་དང་ཁྱོད་གདོང་མཚུངས་
ཞེས་པའི་ཚིག་བརྗོད་འདོད་ཀྱི་བསམ་པ་བདག་གི་ཡིད་ལ་ཡོད་ཅེས་མཚུངས་པ་དང་མི་མཚུངས་པ་
ཇི་ལྟར་ཡང་བརྗོད་འདོད་ཙམ་གྱི་དཔེ་དཔེ་ཅན་དུ་བཀོད་པས་བརྗོད་འདོད་ཀྱི་དཔེ་ཞེས་བྱ་བར་རིག་གོ།
བཅུ་དགུ་པ་འགལ་བའི་དཔེ་ནི། འདབ་བརྒྱ་པ་དང་སྟོན་ཟླ་དང་། །ཁྱེད་ཀྱི་གདོང་དང་གསུམ་པོ་ནི། །
ཕན་ཚུན་རྣམ་པར་འགལ་ཞེས་པ། །དེ་ནི་འགལ་བའི་དཔེར་བརྗོད་། །ཞེས་པ་སྟེ། འདབ་བརྒྱ་པ་
སྟེ་པདྨ་དང༌། སྟོན་དུས་ཀྱི་ཟླ་བ་དང་། མཛེས་མ་ཁྱོད་ཀྱི་གདོང་དང་གསུམ་པོ་འདི་ནི་ཕན་ཚུན་རྣམ་
པར་འགལ་ཞེས་པ་འགལ་བ་བརྗོད་པ་མཚུངས་པ་གསལ་བར་བྱེད་པས་དེ་ནི་འགལ་བའི་དཔེར་
བརྗོད་དོ། །ཉི་པ་དགག་པའི་དཔེ་ནི། དྲི་མ་ལྡན་ཞིང་བླུན་གྱུར་པས། །ཟླ་བ་ལ་ནི་ཁྱོད་གདོང་
356

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དང༌། །འགྲན་པའི་ནུས་པ་ནམ་ཡང་མེད།།ཅེས་པ་དགག་པའི་དཔེ་ཉིད་དོ།།ཞེས་པ་སྟེ།ནག་པོ་ར་
རིའི་དྲི་མ་དང་ལྡན་ཞིང་སེམས་ཀྱིས་མ་ཟིན་པའི་ཕྱིར་བླུན་པར་གྱུར་པས་སྐྱོན་དེ་ལྟ་བུ་དང་ལྡན་པའི་
ཟླ་བ་ལ་ནི་ཁྱོད་གདོང་དང་འགྲན་པའི་ནུས་པ་ནམ་ཡང་མེད་ཞེས་མཚུངས་པ་དགག་པའི་སྒོ་ནས་
དཔེ་དཔེ་ཅན་སྦྱར་བ་འདི་ནི་དགག་པའི་དཔེ་ཉིད་། །ཉེར་གཅིག་པ་ངོ་བསྟོད་ཀྱི་དཔེ་ནི། ཁྱོད་
གདོང་རི་དྭགས་མིག་གིས་མཚན། །ཟླ་བ་རི་དྭགས་ཉིད་ཀྱིས་མཚན། །དེ་ལྟ་ན་ཡང་འདི་མཚུངས་
ཉིད། །ཁྱད་འཕགས་མིན་ཞེས་ངོ་བསྟོད་དཔེ། །ཞེས་པ་སྟེ།མཛེས་མ་ཁྱོད་གདོང་རི་དྭགས་ཀྱི་མིག་
གིས་མཚན་ལ། ཟླ་བའི་དཀྱིལ་འཁོར་རི་དྭགས་ཀྱི་གཟུགས་ཉིད་ཀྱིས་མཚན་མོད། དེ་ལྟ་ན་ཡང་ཟླ
བ་འདི་ནི་ཁྱོད་གདོང་དང་མཚུངས་པ་ཉིད་ལས་ཁྱད་པར་དུ་འཕགས་པ་མིན་ཞེས་ཆ་ཤས་ཙམ་དང་ཆ་
ཤས་རྫོགས་པ་ཡོན་ཏན་མཉམ་པར་བྱས་པས་ངོ་བསྟོད་ཀྱི་དཔེ་ཞེས་བྱའོ། །ཉེར་གཉིས་པ་དེ་ཉིད་
བརྗོད་པའི་དཔེ་ནི། འདི་ནི་བཞིན་ཉིད་པདྨ་མིན། །འདི་དག་བུང་བ་མ་ཡིན་མིག །ཅེས་པ་རྣམ་
གསལ་མཚུངས་པ་ལས། །དེ་ནི་དེ་ཉིད་བརྗོད་པའི་དཔེ། །ཞེས་པ་སྟེ། དཀར་ཞིང་ཡིད་དུ་འོང་བ་
འདི་ནི་ཁྱོད་ཀྱི་བཞིན་ཉིད་ཡིན་ཏེ་པདྨ་མིན་ནོ། །གནག་སྣུམ་མཛེས་པ་འདི་དག་བུང་བ་མ་ཡིན་ཏེ་
ཁྱོད་ཀྱི་མིག་གོ་ཞེས་དཔེ་དཔེ་ཅན་མཛེས་པ་རྣམ་པར་གསལ་བར་མཚུངས་པ་ལས་དེ་གཉིས་མ་
འཁྲུལ་བར་དཔེ་ཅན་ཡིན་པར་ངེས་པས་དེ་ནི་དེ་ཉིད་བརྗོད་པའི་དཔེའོ །ཉེར་གསུམ་པ་ཐུན་མོང་
མ་ཡིན་པའི་དཔེ་ནི། ཟླ་བ་པདྨ་དག་གི་ནི། མཛེས་པ་ལས་འདས་ཁྱོད་ཀྱི་གདོང༌། །བདག་རང་ཉིད་
དང་མཚུངས་པར་འགྱུར། །ཞེས་པ་ཐུན་མོང་མིན་པའི་དཔེ། །ཞེས་པ་སྟེ་འཇིག་རྟེན་ན་མཛེས་པའི་
དཔེར་བྱེད་ཟླ་བ་དང་པདྨ་དག་གི་མཛེས་པ་ལས་འདས་པ་ཁྱོད་ཀྱི་གདོང་འདི་ལ་མཚུངས་ཟླ་གཞན་
མེད་པས་བདག་རང་ཉིད་དང་མཚུངས་པར་གྱུར་ཞེས་མཛེས་ཕུལ་ཆེ་བས་ཉིད་ལས་གཞན་པའི་
དཔེ་གཞན་མེད་པར་སྟོན་པ་འདི་ནི་ཐུན་མོང་མིན་པའི་དཔེའོ། །ཉེར་བཞི་པ་བྱུང་མིན་གྱི་དཔེ་ནི།
པདྨ་མཛེས་པའི་སྙིང་པོ་ཀུན། །འགའ་ཞིག་དག་ཏུ་བསྡུས་པ་བཞིན། །ཁྱོད་ཞལ་རྣམ་པར་མཛེས་
ཞེས་པ། །དེ་ནི་བྱུང་མིན་དཔེ་ཞེས་རིག །ཅེས་པ་སྟེ། སྲིད་འདིའི་པདྨ་མཛེས་པའི་སྙིང་ཇི་སྙེད་
ཡོད་པ་ཀུན་ཕྱོགས་འགའ་ཞིག་དག་ཏུ་བསྡུས་པ་བཞིན་དུ་ཁྱོད་ཀྱི་ཞལ་འདི་ནི་རྣམ་པར་མཛེས་ཞེས་
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་དེ་ལྟ་བུའི་དཔེ་ནི་སྔར་མ་བྱུང་ཞིང་ཡོད་པ་མ་ཡིན་པས་ན་བྱུང་མིན་གྱི་དཔེ་ཞེས་བྱ་བར་རིག་།
ཉེར་ལྔ་པ་སྲིད་མིན་གྱི་དཔེ་ནི། ཟླ་བའི་གཟུགས་ལས་དུག་བཞིན་དང༌། །ཙནྡན་ལས་ནི་
མེ་བཞིན་དུ། །ཞལ་འདི་ལས་ནི་རྩུབ་མོའི་ཚིག །ཅེས་པ་སྲིད་པ་མིན་པའི་དཔེ། །ཞེས་པ་སྟེ། ཟླ་
བའི་གཟུགས་བདུད་རྩིའི་རང་བཞིན་ལས་དུག་འབྱུང་བ་མི་སྲིད་པ་བཞིན་དང༌། ཙནྡན་ལས་མེ་
འབྱུང་བ་མི་སྲིད་པ་བཞིན་དུ། དམ་པ་ཁྱོད་ཀྱི་ཞལ་འདི་ལས་རྩུབ་མོའི་ཚིག་འབྱུང་བ་དུས་ནམ་ཡང་
སྲིད་པ་མིན་ཞེས་མི་སྲིད་པའི་བསམ་པས་མཚུངས་པ་རྟོགས་པར་བྱེད་པ་དེ་ནི་སྲིད་པ་མིན་པའི་
དཔེའོ །ཉེར་དྲུག་པ་མང་བའི་དཔེ་ནི།ཙནྡན་ཆུ་དང་ཟླ་བའི་ཟེར། །ཟླ་ཤེལ་སོགས་བཞིན་ཁྱོད་ཀྱི་
ནི། །རེག་པ་བསིལ་ཞེས་ཁྱད་པར་དག །གསལ་བར་བྱེད་པ་མང་བའི་དཔེ། །ཞེས་པ་སྟེ། ཙནྡན་
དང་། ཆུ་དང་། ཟླ་བའི་ཟེར་དང༌།ཟླ་བ་ཆུ་ཤེལ་གྱི་ནོར་བུ་ལ་སོགས་པ་བཞིན་དུ་དགའ་མ་ཁྱོད་ཀྱི་
རེག་པ་བསིལ་ཞེས་དཔེ་མང་པོས་དཔེ་ཅན་གཅིག་གི་ཁྱད་པར་གང་དག་གསལ་བར་བྱེད་པ་དེ་ནི་
མང་བའི་དཔེའོ། །ཉེར་བདུན་པ་རྣམ་འགྱུར་གྱི་དཔེ་ནི། ལུས་ཕྲ་ཁྱོད་ཀྱི་བཞིན་རས་ནི། །ཟླ་བའི་
དཀྱིལ་འཁོར་ལས་བཏོན་བཞིན། །པདྨའི་ནང་ནས་ཕྱུང་བ་བཞིན།།ཞེས་པ་འདི་ནི་རྣམ་འགྱུར་དཔེ། །
ཞེས་པ་སྟེ ལུས་ཕྲ་མ་ཁྱོད་ཀྱི་བཞིན་རས་ནི་ཟླ་བའི་དཀྱིལ་འཁོར་ལས་བཏོན་པ་བཞིན་ནོ །ཆུ་
སྐྱེས་པདྨའི་ནང་ནས་གསར་དུ་ཕྱུང་བ་བཞིན་ཞེས་རྣམ་འགྱུར་ཡིད་དུ་འོང་བ་བརྗོད་ཚུལ་གྱིས་དཔེ་
དཔེ་ཅན་སྦྱར་བ་འདི་ནི་རྣམ་འགྱུར་གྱི་དཔེའོ། །ཉེར་བརྒྱད་པ་ཕྲེང་བའི་དཔེ་ནི།འོད་ཀྱིས་ཉི་བཞིན་
ཉི་མ་ཡིས། །ཉིན་བཞིན་ཉིན་གྱིས་མཁའ་ལ་བཞིན། །རྣམ་པར་གནོན་པས་ཁྱོད་ལ་དཔལ། །འཛིན་
ཅེས་དེ་ནི་ཕྲེང་བའི་དཔེ། །ཞེས་པ་སྟེ། ཉི་འོད་ཀྱིས་མའི་དཀྱིལ་འཁོར་ལ་དཔལ་འཛིན་པ་བཞིན་
དུ་ཉི་མས་ཉིན་པར་ལ་དཔལ་འཛིན་ཅིང༌། དེ་བཞིན་དུ་ཉིན་པར་གྱིས་ནམ་མཁའ་ལ་དཔལ་འཛིན་ལ།
དེ་བཞིན་དུ་རྣམ་པར་གནོན་པ་དཔའ་བས་རྒྱལ་པོ་ཁྱོད་ལ་དཔལ་འཛིན་ཅེས་དཔེ་ཅན་ཕྱི་མ་ཕྱི་མའི་
དཔེར་སྔ་མ་སྔ་མ་བཀོད་དེ་བརྗོད་པའི་ཚུལ་དེ་ལས་ཕྲེང་བའི་དཔེ་ཞེས་བྱའོ། །ཉེར་དགུ་པ་ངག་དོན་
གྱི་དཔེ་ལ།མཚན་ཉིད་ནི།གང་ཡང་ངག་དོན་ཉིད་ཀྱིས་ནི། །གལ་ཏེ་ངག་དོན་ཉེར་འཇལ་ན། །ངག་
དོན་དཔེ་དེ་བཞིན་སྒྲ་ནི། །གཅིག་དང་དུ་མས་དེ་རྣམ་གཉིས། །ཞེས་པ་སྟེ། གང་ཡང་ངག་གི་དོན་
358

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
ད་ཅན་དྲུག་གང་རུང་ཉིད་ཀྱི་གལ་ཏེ་ངག་དོན་འགའ་ཞིག་ཉེ་བར་འཇལ་ན་ངག་དོན་གྱི་དཔེ་ཞེས་
བྱ་སྟེ། དེ་ལ་བཞིན་སྒྲ་གཅིག་པ་དང༌། དུ་མའི་དབྱེ་བས་རྣམ་པ་གཉིས་སུ་འགྱུར་རོ །དཔེར་བརྗོད་
གཉིས་ལས་བཞིན་སྒྲ་གཅིག་པ་ནི། ཁྱོད་གདོང་མིག་ནི་མི་བརྟན་ཞིང༌། །སོ་ཡི་འོད་ཟེར་རབ་
གསལ་བ། །འདམ་སྐྱེས་བུང་བ་གཡོ་ལྡན་། །གེ་སར་དག་གིས་མཚོན་བཞིན་མཛེས། །ཞེས་པ་སྟེ
མཛེས་མ་ཁྱོད་གདོང་མིག་གཉིས་ནི་མི་བརྟན་པར་གཡོ་བས་མཛེས་ཤིང༌།སོའི་འོད་ཟེར་རབ་ཏུ་
གསལ་བ་ཞེས་པའི་དཔེ་ཅན་གྱི་ངག་དོན་གསུམ་འདམ་སྐྱེས་ཏེ་པདྨ།དེ་ལ་བུང་བ་གཡོ་བ་དང་ལྡན་པ།
གེ་སར་དག་གིས་མཚོན་པ་བཞིན་དུ་མཛེས་ཞེས་དཔེའི་ངག་དོན་གསུམ་གྱིས་འཇལ་ཚུལ་བཞིན་སྒྲ་
གཅིག་གིས་གསལ་བར་སྟོན་པས་བཞིན་སྒྲ་གཅིག་པའི་དཔེའོ། །བཞིན་སྒྲ་དུ་མ་ནི། པདྨ་ཅན་
བཞིན་ལུས་ཕྲ་མ། །པདྨ་བཞིན་དུ་དེ་ཡི་གདོང༌། །སྦྲང་རྩི་སྤྱོད་པས་བཞིན་དུ་ནི། །བདག་གིས་
འཐུངས་ཤིང་འཐུངས་ཤིང་རྩེས། །ཞེས་པ་སྟེ། པདྨ་ཅན་པདྨའི་ལྗོན་པ་བཞིན་དུ་ལུས་ཕྲ་མ། དེ་ལས་
བྱུང་བའི་པདྨ་བཞིན་དུ་མཛེས་མ་དེ་ཡི་གདོང༌། དེ་ལ་སྦྲང་རྩི་སྤྱོད་པ་སྟེ་བུང་བས་བརྩེ་བ་བཞིན་དུ་
འདོད་ལྡན་བདག་གིས་འཐུངས་ཤིང་འཐུངས་ཤིང་རྩེས་ཞེས་དཔེ་དཔེ་ཅན་གྱི་ངག་དོན་མཚུངས་ཆོས་
བཞིན་སྒྲ་དུ་མས་གསལ་བར་སྟོན་པས་བཞིན་སྒྲ་དུ་མའི་དཔེའོ། །སུམ་ཅུ་པ་ཟླ་དངོས་པོའི་དཔེ་ལ།
མཚན་ཉིད་ནི།དངོས་པོ་འགའ་ཞིག་ཉེར་བཀོད་ནས། །དེ་ཡི་ཆོས་མཐུན་རབ་བཀོད་པ། །མཉམ་པ་
ཉིད་དུ་ཚོགས་པ་ཅན།།
ཉིད་དུ་རྟོགས་པ་ཅན། །ཟླ་བོ་དངོས་པོའི་དཔེ་ཡིན་དཔེར། །ཞེས་པ་སྟེ། དཔེ་ཅན་གྱི་དངོས་པོ་
འགའ་ཞིག་ཉེ་བར་བཀོད་ནས། དེའི་ཆོས་མཐུན་གྱི་དཔེ་འགའ་ཞིག་རབ་ཏུ་བཀོད་པ་ལས་དཔེ་དཔེ
ཅན་མཉམ་པ་ཉིད་དུ་རྟོགས་པ་ཅན་དེ་ནི་ཟླ་བོ་དངོས་པོའི་དཔེ་ཡིན་ཏེ།དཔེར་ན་ཞེས་སོ །དཔེར་
བརྗོད་ནི།རྒྱལ་པོ་རྣམས་ནི་སྐྱེས་གྱུར་ཀྱང་། །ད་ལྟ་ཁྱོད་འདྲ་གཅིག་ཀྱང་མེད། །ཡོངས་འདུ་དག་ལ་
རྐང་འཐུང་ནི། །གཉིས་པ་ངེས་པར་ཡོད་མ་ཡིན། །ཞེས་པ་སྟེ།འཇིག་རྟེན་འདིར་རྒྱལ་པོ་རྣམས་ནི་
མང་པོ་ཞིག་སྐྱེས་པར་གྱུར་ཀྱང༌། སྔོན་ནས་ད་ལྟའི་བར་དུ་ཁྱོད་དང་འདྲ་བའི་རྒྱལ་པོ་ནི་གཅིག་ཀྱང་
མེད་ལ། ལྷའི་ཤིང་ཡོངས་འདུ་དག་ལ་འགྲན་པར་ནུས་པའི་རྐང་འཐུང་སྟེ་ལྗོན་ཤིང་གཉིས་པའང་
ངེས་པར་ཡོད་པ་མ་ཡིན་ནོ་ཞེས་དཔེ་དཔེ་ཅན་ཕན་ཚུན་ཟླ་བོར་བཀོད་དེ་མཚུངས་ཆོས་སྦྱར་བ་ལྟ་
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བུའོ། །སོ་གཅིག་པ་མཚུངས་སྦྱོར་གྱི་དཔེ་ལ། མཚན་ཉིད་ནི།ལྷག་པས་དམན་པ་བྱ་བ་ཡི། །ཆོ་ག་
གཅིག་ལ་རབ་བསྡུས་ནས། །གང་སྨྲས་དེ་ནི་མཚུངས་པ་དག །སྦྱོར་བའི་དཔེ་རུ་བཤད་དེ་དཔེར། །
ཞེས་པ་སྟེ། དཔེ་ལྷག་པས་དཔེ་ཅན་དམན་པ་བྱ་བའི་ཆོ་ག་གཅིག་ལ་རབ་ཏུ་བསྡུས་ནས། གང་སྨྲས་
པ་དེ་དཔེ་དང་དཔེ་ཅན་མཚུངས་པར་སྟོན་པ་དག་སྦྱོར་བའི་དཔེ་རུ་བཤད་དེ།དཔེར་ན་ཞེས་སོ།|
དཔེར་བརྗོད་ནི། པུ་ལོ་མ་དགྲས་མཐོ་རིས་དང༌། །ཁྱོད་ཀྱིས་ས་བསྲུང་མེལ་ཚེ་བྱེད །དེ་ཡིས་
དྲེགས་ལྡན་ལྷ་མིན་དང༌། །ཁྱོད་ཀྱིས་མི་ཡི་བདག་པོ་འཇོམས། །ཞེས་པ་སྟེ།ལྷ་མིན་པུ་ལོ་མ་ཞེས་
པའི་དགྲ་བོ་ནི་བརྒྱ་བྱིན་ཏེ། དེས་ནི་མཐོ་རིས་ལྷའི་གནས་དང༌།རྒྱལ་པོ་ཁྱོད་ཀྱིས་ས་ཆེན་པོ་འདི་
བསྲུང་བའི་མེལ་ཚེ་བྱེད་ལ། བརྒྱ་བྱིན་དེས་ནི་དྲེགས་པ་དང་ལྡན་པའི་ལྷ་མིན་དང་། ཁྱོད་ཀྱིས་མིའི་
བདག་པོ་གཞན་འཇོམས་པར་བྱེད་དོ་ཞེས་དཔེ་བརྒྱ་བྱིན་དང་དཔེ་ཅན་རྒྱལ་པོ་གཉིས་བྱ་བ་མཚུངས་
པར་སྦྱར་བ་ལྟ་བུའོ། །སོ་གཉིས་པ་རྒྱུའི་དཔེ་ནི།རྒྱལ་པོ་མཛེས་པས་ཟླ་བ་དང༌། །གཟི་བྱིན་གྱིས་ནི་
ཉི་མ་དང༌། །བརྟན་པས་རྒྱ་མཚོའི་རྗེས་སུ་བྱེད། །ཅེས་པ་འདི་ནི་རྒྱུ་དཔེར་དྲན།ཞེས་པ་སྟེ། ས་སྐྱོང་
བའི་རྒྱལ་པོ་ཁྱོད་ནི་མཛེས་པའི་རྒྱུས་ཟླ་བ་དང༌། གཟི་བྱིན་ཆེ་བའི་རྒྱུ་མཚན་གྱིས་ཉི་མ་དང་། ཟབ་
ཅིང་བརྟན་པས་རྒྱ་མཚོའི་རྗེས་སུ་བྱེད་ཅེས་མཛེས་པ་ལ་སོགས་པ་དཔེ་དཔེ་ཅན་གཉིས་མཚུངས་
པའི་རྣམས་རབ་ཏུ་བཀོད་ན་མཚུངས་ཆོས་སྦྱར་བ་འདི་ནི་རྒྱུའི་དཔེ་ཞེས་བྱ་བར་དྲན་པར་བྱའོ། །
གསུམ་པ་སྐྱོན་ཡོན་གྱི་དམིགས་ཕྱེ་བ་ལ། ཡོན་ཏན་དང༌། སྐྱོན་ནོ། །དང་པོ་ནི། བློ་ལྡན་མི་དགྱེས་
མེད་གང་ལ། །ངེས་པར་དཔེ་ཡི་སྐྱོན་དག་ནི། །ཐ་དད་རྟགས་དང་ཚིག་ལ་མེད། །དམན་དང་ལྷག་པ་
ཉིད་ལའང་མེད། །མ་ནིང་འདི་འགྲོ་བུད་མེད་བཞིན། །བུད་མེད་འདི་སྨྲ་སྐྱེས་པ་བཞིན། །བདག་གི
གྲོགས་འདི་སྲོག་རྣམས་བཞིན། །རིག་པ་རྣམས་བསྒྲུབ་ནོར་བཞིན་ནོ། །ས་གཞི་སྐྱོང་བ་ཁྱོད་
བཞིན་དུ། །ལྷ་ཡི་རྒྱལ་པོ་རྣམ་པར་མཛེས། །ཚ་ཟེར་ཅན་གྱི་ནུས་པ་ལ། །མི་བདག་གཟི་ཡི་འགོང་
བར་ནུས །ཞེས་པ་དེ་ལྟ་བུ་ལ་སོགས། །སྐལ་བཟང་ནམ་ཡང་གཏོང་མིན་ཉིད། །ཅེས་པ་སྟེ། སྙན་
ངག་མཁན་བློ་གྲོས་དང་ལྡན་པ་རྣམས་མི་དགྱེས་པ་མེད་པའི་སྦྱོར་བ་གང་ལ་ངེས་པར་དཔེ་ཡི་སྐྱོན་དུ་
འགྱུར་བ་དག་ནི། ཐ་དད་པའི་རྟགས་དང་། ཐ་དད་པའི་ཚིག་ལ་མེད་ཅིང་། དཔེ་དམན་པ་དང་ལྷག་
360

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
པ་ཉིད་ལའང་མེད་དོ། །དཔེར་ན། མ་ནིང་འདིའི་འགྲོ་ཚུལ་བུད་མེད་བཞིན་བུད་མེད་འདིའི་སྨྲ་
ཚུལ་སྐྱེས་པ་བཞིན་ནོ་ཞེས་རྟགས་ཐ་དད་པ་དང༌། བདག་གི་གྲོགས་འདི་ཚེ་རབས་དུ་མའི་སྲོག་
རྣམས་བཞིན་ནོ །རིག་པ་རྣམས་བསྒྲུབ་པའི་ཚུལ་ནི་ཡིད་བཞིན་གྱི་ནོར་བུ་བཞིན་ནོ་ཞེས་ཚིག་ཐ་
དད་པ་དང༌། ས་གཞི་སྐྱོང་བའི་རྒྱལ་པོ་ཁྱོད་བཞིན་དུ་ལྷའི་རྒྱལ་པོ་རྣམ་པར་མཛེས་། །ཚ་ཟེར་ཅན་
ཉི་འོད་ཀྱི་ནུས་པ་ལ་མི་བདག་ཁྱོད་ཀྱི་གཟི་བྱིན་གྱིས་འགོང་བར་ནུས་སོ་ཞེས་དཔེ་དམན་ལྷག་གི་
སྦྱོར་བ་སྟེ། ཚུལ་དེ་ལྟ་བུ་ལ་སོགས་པ་རྣམས་ནི་མཁས་པ་རྣམས་ཀྱི་ཡིད་འཕྲོག་པར་བྱེད་པས་སྐལ་
བཟང་ནམ་ཡང་གཏོང་བ་མིན་པ་ཉིད་། །གཉིས་པ་ནི། སྦྱོར་བ་འགའ་ལ་ངག་རིག་རྣམས། །མི་
དགྱེས་པ་ཡོད་ཇི་ལྟར་ན། །ངང་བཞིན་དུ་ཟླ་བ་དཀར། །མཚོ་རྣམས་བཞིན་དུ་མཁའ་དྲི་མེད།།ཁྱི་
བཞིན་དཔའ་བོ་རྗེ་ལ་གུས། །ཉི་མ་བཞིན་དུ་མེ་ཁྱེར་གསལ། །འདི་འདྲ་སྤངས་ཏེ་མཁས་རྣམས་
ཀྱིས། །རྒྱུ་ཡང་འདིར་ནི་བསམ་པར་བྱོས །ཞེས་པ་སྟེ། རྟགས་ཚིག་ཐ་དད་པ་ལ་སོགས་པའི་སྦྱོར་
བ་འགའ་ལ་སྙན་ངག་རིག་པ་རྣམས་མི་དགྱེས་པ་ཡོད་པ་དེ་ཇི་ལྟར་ན། ངང་མོ་བཞིན་དུ་ཟླ་བ་དཀར་
ཞེས་རྟགས་ཐ་དད་པ་དང༌།མཚོ་རྣམས་བཞིན་དུ་ནམ་མཁའ་དྲི་མ་མེད་ཅེས་ཚིག་ཐ་དད་པ་དང་།ཁྱི་
བཞིན་དུ་དཔའ་བོ་ཁྱོད་རྗེ་ལ་གུས་སོ། །ཉི་མ་བཞིན་དུ་མེ་ཁྱེར་གསལ་ཞེས་དཔེ་དམན་ལྷག་སྟེ།
ཚུལ་འདི་འདྲ་བ་སྤངས་ཏེ་མཁས་པ་རྣམས་ཀྱིས་སྙན་ངག་ཕུན་སུམ་ཚོགས་པའི་རྒྱུ་ཡང་འདིར་ནི་
བསམ་པར་བྱོས་ཤིག་ཅེས་པའོ །བཞི་པ་མཚུངས་གསལ་གྱི་སྒྲ་བཤད་པ་ལ་སྡེ་ཚན་བཞི་ལས།དང་
པོ་ནི།བཞིན་ལྟར་ལྟ་བུ་ཇི་ལྟར་སྒྲ། །མཐུན་མཚུངས་ཡང་དག་མཚུངས་དང་མཉམ། །ཡང་དག་
གསལ་དང་ངེས་པར་གསལ། །རབ་གསལ་གཟུགས་ཀྱི་ཟླ་བོ་དང་། །གཉེན་པོ་དང་ནི་དགྲ་ཟླ་དང་། །
སོ་སོར་རྟོགས་དང་འགྲན་དང་འདྲ། །བལྟ་བཅས་དང་ནི་བསླུ་བ་དང་། །རིགས་མཐུན་རྗེས་སུ་སྨྲ་བ་
དང༌། །ཞེས་པ་ཉི་ཤུ་རྩ་གཉིས་སོ །གཉིས་པ་ནི། གཟུགས་བརྙན་དང་ནི་སོ་སོར་སྡེབ། །གཟུགས་
མཚུངས་མཉམ་དང་ཡང་དག་གཞལ། །མཚན་ཉིད་མཐུན་འདྲ་མཚུངས་པ་དང༌། །མཐུན་ཕྱོགས་
དཔེར་བྱས་དཔེ་དང་རྟོག།དམན་དང་ཅུང་ཟད་དམན་སོགས་དང༌། །རབ་ཏུ་སྨྲ་དང་སོ་སོར་བཟློག །
རིགས་མཐུན་མཉམ་བྱས་སྒྲ་དག་དང༌། །གང་ཡང་དམན་མིན་དོན་ཅན་ཚིག །ཅེས་པ་བཅོ་བརྒྱད་དོ། །
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གསུམ་པ་ནི། རི་བོང་མཚན་མའི་གདོང་ཅན་སོགས། །འབྲུ་མང་པོ་ཡི་ཚིག་སྡུད་དང༌། །འགྲན་དང་
རྒྱལ་དང་སྡང་བ་དང༌། །འཁུ་དང་མི་མཐུན་སྒྲོག་པ་དང༌། །འཐབ་པ་དང་ནི་འཕྱ་བ་དང༌། །སྨ་
འབེབས་བྱེད་དང་སྨོད་པ་དང༌། །ཅོ་འདྲི་བ་དང་འགོག་པ་དང་། །རྒོད་དང་ཕྲག་དོག་མི་བཟོད་དང༌། །
ཞེས་པ་བཅོ་ལྔའོ། །བཞི་པ་ནི། དེ་ཡི་སྐལ་བཟང་འཕྲོག་བྱེད་དང༌། །དེ་ཡི་མཛེས་པ་ཟུམ་བྱེད་དང༌།11
དེ་དང་འགྲན་ལས་ཚར་གཅོད་དང༌། །དེ་དང་མཚུངས་ལས་ལྷག་པར་མཛེས །དེ་ཡི་རྗེས་སུ་རྐང་
འཇོག་དང་། །དེ་ཡི་ནུས་པ་ལ་འཇུག་དང༌། །དེ་ཡི་རྗེས་འགྲོ་རྗེས་སུ་འཆིང༌། །དེ་ཡི་ངང་ཚུལ་དེ་
འགོག་དང༌། །དེ་ཡི་རྗེས་སུ་བྱེད་ཅེས་པའི །སྒྲ་རྣམས་མཚུངས་པ་གསལ་བྱེད་ཡིན །ཞེས་པ་
བཅུའོ། །འདིར་མ་བརྗོད་པ་གཞན་ཡང་། ཆ་དང༌། གྲོགས་དང༌། སྤུན་ཟླ་དང་། མཐོང་དང་ཐོས་
དང་། དྲན་དང་། རེག་དང་། ཕམ་དང༌། སྙེག་དང༌། འཛེག་དང༌། སེམས་པ་སོགས་ཇི་སྙེད་འབྱུང་
བས་ཀྱང་མཚོན་པར་ནུས་སོ། །
གསུམ་པ་གཟུགས་ཅན་གྱི་རྒྱན་ལ་གསུམ། མཚན་ཉིད། དཔེར་བརྗོད། དཔེ་གཟུགས་
ཐུན་མོང་དུ་དོན་བསྡུ་བའོ། །དང་པོ་ནི། ཐ་དད་སྣང་མིན་གྱུར་པ་ཡི། །དཔེ་ཉིད་དག་ནི་གཟུགས་
ཅན་འདོད། །ཅེས་པ་སྟེ། དཔེ་དཔེ་ཅན་ཐ་དད་དུ་སྣང་བ་མ་ཡིན་པར་གཅིག་པ་ལྟར་གྱུར་པའི་དཔེ་
ཉིད་དག་ནི་གཟུགས་ཅན་གྱི་རྒྱན་དུ་འདོད་དོ། །གཉིས་པ་ལ། དང་པོ་བསྡུས་པའི་གཟུགས་ཅན་ནི། །
དཔུང་པ་འཁྲི་ཤིང་ལག་པ་ནི། །པདྨ་སོར་མོ་ཡལ་འདབ་བོ། །ཞེས་པ་སྟེ། དཔུང་པ་འཁྲི་ཤིང་དང་།
ལག་པ་པདྨ་དང༌། སོར་མོ་ཡལ་འདབ་ཀྱི་གཟུགས་སུ་བཀོད་ལ། དཔུང་པའི་འཁྲི་ཤིང་ཞེས་པ་ལ་
སོགས་པ་ཐོབ་ཀྱང་རྣམ་དབྱེ་བསྡུས་ཏེ་མི་མངོན་པར་བྱས་པ་ལྟ་བུའོ །གཉིས་པ་མ་བསྡུས་པའི་
གཟུགས་ཅན་ནི། ལག་པའི་འཁྲི་ཤིང་སོར་མོ་རྣམས། །ཡལ་འདབ་སེན་མོའི་འོད་ཟེར་ནི། །མེ་ཏོག་
ཏུ་གྱུར་དཔྱིད་ཀྱི་དཔལ། །ཁྱོད་ནི་ངེད་ལ་མངོན་སུམ་རྒྱུ། །ཞེས་པ་འདི་ནི་མ་བསྡུས་ཏེ། །སྔ་མ་
བསྡུས་པའི་གཟུགས་ཅན་ནོ །ཞེས་པ་སྟེ། ལག་པའི་འཁྲི་ཤིང་དང་།སོར་མོ་རྣམས་ཀྱི་ཡལ་འདབ་
དང༌། སེན་མོའི་འོད་ཟེར་ནི་མེ་ཏོག་ཏུ་གྱུར་པའི་མཛེས་ལྡན་དཔྱིད་ཀྱི་དཔལ་ཁྱོད་ནི་ངེད་ལ་དགའ་
བདེ་སྦྱིན་ཕྱིར་མངོན་སུམ་དུ་རྒྱུའོ་ཞེས་ལག་པ་འཁྲི་ཤིང་སོགས་ཀྱི་གཟུགས་སུ་བཀོད་ལ། ལག་པའི་
362

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཞེས་པ་ལ་སོགས་པའི་རྣམ་དབྱེ་རྣམས་མ་བསྡུས་པས་འདི་ནི་མ་བསྡུས་པའི་གཟུགས་ཅན་ཞེས་བྱ་སྟེ
དཔེར་བརྗོད་སྔ་མ་ནི་བསྡུས་པའི་གཟུགས་ཅན་ནོ། །གསུམ་པ་བསྡུས་དང་མ་བསྡུས་པའི་གཟུགས་
ཅན་ནི།བཞིན་ཟླ་འཛུམ་པའི་ཟླ་འོད་ཅེས། །གཟུགས་ཅན་བསྡུས་དང་མ་བསྡུས་པའོ །ཞེས་པ་སྟེ།
མཛེས་མའི་བཞིན་རས་ཟླ་བ་དང༌། འཛུམ་པའི་ཟླ་འོད་ཅེས་སྔ་མ་བསྡུས་ཤིང་ཕྱི་མ་མ་བསྡུས་པས་
བསྡུས་དང་མ་བསྡུས་པའི་གཟུགས་ཅན་ཞེས་བྱའོ །བཞི་པ་མཐའ་དག་གཟུགས་ཅན་ལ། དཔེར་
བརྗོད་ནི། སོར་མོ་དམར་བའི་འདབ་འཕྲེང་དང༌། །སེན་མོའི་འོད་ཀྱི་གེ་སར་ཅན། །ཁྱོད་ཀྱི་ཞབས་
ཀྱི་ཆུ་སྐྱེས་ནི། །ས་སྐྱོང་རྣམས་ཀྱི་སྤྱི་བོར་འཛིན། །ཅེས་པ་སྟེ།སོར་མོ་རབ་ཏུ་དམར་བའི་འདབ་ཕྲེང་
དང་།སེན་མོའི་འོད་ཀྱི་གེ་སར་མཛེས་པ་ཅན།རྒྱལ་པོ་ཁྱོད་ཀྱི་ཞབས་ཀྱི་ཆུ་སྐྱེས་འདི་ནི་ས་སྐྱོང་བའི་
རྒྱལ་པོ་གཞན་རྣམས་ཀྱི་སྤྱི་བོར་འཛིན་ཅེས་པའོ། །དོན་བཤད་ནི། སོར་མོ་ལ་སོགས་འདབ་སོགས་
དང་། །རྐང་པ་པདྨ་ཉིད་བྱས་ནས། །དེ་འོས་གནས་སུ་རྣམ་བཀོད་པ། །འདི་ནི་མཐའ་དག་གཟུགས་
ཅན་ནོ། །ཞེས་པ་སྟེ།སོར་མོ་ལ་སོགས་པའི་ཁོང་ནས་སེན་མོའི་འོད་དེ།གཉིས་པོ་འདབ་སོགས་ཀྱི་
སྒྲས་འདབ་མ་དང་གེ་སར་གྱི་གཟུགས་སུ་བཀོད་ཅིང༌། དེ་ལྡན་གྱི་རྐང་པ་པདྨ་ཉིད་དུ་བྱས་ནས་དེ་
གཟུང་བར་འོས་པའི་གནས་ས་སྐྱོང་གི་སྤྱི་བོར་རྣམ་པར་བཀོད་པ་འདི་ནི་ཡན་ལག་དང་ཡན་ལག་
ཅན་གཉིས་ཀ་གཟུགས་སུ་བཀོད་ཕྱིར་མཐའ་དག་གཟུགས་ཅན་ནོ། །ལྔ་པ་ཆ་ཤས་གཟུགས་ཅན་ལ།
དཔེར་བརྗོད་ནི།གཏུམ་མོ་གློ་བུར་ཉིད་དུ་ནི། །ཁྱོད་གདོང་མཆུ་ཡི་ཡལ་འདབ་གཡོ།།རྔུལ་གྱི་ཆུ་ཡི་
ཐིགས་པ་ཡི། །དོག་པ་མུ་ཏིག་འོད་ཅན་འཛིན། །ཅེས་པ་སྟེ། གཏུམ་མོ་ཞེས་བུད་མེད་ཁྲོ་བོ་ཅན་ལ་
བོས་ནས་གློ་བུར་ཉིད་དུ་ཁྱོད་གདོང་ལ་མཆུའི་ཡལ་འདབ་གཡོ་བ་དང་། རྔུལ་གྱི་ཆུའི་ཐིགས་པའི་
དོག་པ་མུ་ཏིག་གི་འོད་ཅན་དག་ཀྱང་འཛིན་པར་བྱེད་ཅེས་སོ །དོན་བཤད་ནི།འདིར་ནི་རྔུལ་ཆུ་དོག་
པར་བྱས། །མཆུ་ཡང་ཡལ་འདབ་ཉིད་བྱས་ཀྱི། །གདོང་ནི་རྣམ་པ་གཞན་མ་བྱས། །དེ་ཕྱིར་ཆ་ཤས་
གཟུགས་ཅན་ནོ། །ཞེས་པ་སྟེ། འདིར་ནི་རྔུལ་ཆུ་མུ་ཏིག་གི་དོག་པར་བྱས་ཤིང་།ཆུ་ཡང་ཡལ་འདབ་
ཉིད་དུ་བྱས་ཀྱི་ཆ་ཤས་དེ་ལྡན་གྱི་གདོང་ནི་རྣམ་པ་གཞན་དུ་མ་བྱས་ཏེ། རྒྱུ་མཚན་དེ་ཕྱིར་ཆ་ཤས་
གཟུགས་ཅན་ནོ། །དྲུག་པ་ཆ་ཤས་ཅན་གྱི་གཟུགས་ཅན་ལ། དཔེར་བརྗོད་ནི། གདོང་པའི་འདམ་
363

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྐྱེས་སྨིན་འཁྱོག་ཅིང༌། །རྔུལ་གྱི་ཆུ་ནི་ཟག་པ་དང༌། །མིག་དག་ཀུན་ཏུ་དམར་བ་འདི། །མྱོས་པའི་
གནས་སྐབས་གསལ་བར་བྱེད། །ཅེས་པ་སྟེ། གདོང་པའི་འདམ་སྐྱེས་མཛེས་པ་ལ སྨིན་མ་འཁྱོག་
ཅིང་རྔུལ་གྱི་ཆུའི་ཐིགས་པ་ཟག་པ་དང༌།མིག་དག་ཀུན་ཏུ་དམར་བ་འདི་ནི་ཆགས་པས་མྱོས་པའི་
གནས་སྐབས་གསལ་བར་བྱེད་པའོ། །དོན་བཤད་ནི། འདིར་ནི་གདོང་པའི་ཆ་ཤས་དག །རྣམ་
འགྱུར་མ་བྱས་གདོང་པ་ཉིད། །པདྨར་བཀོད་བྱས་དེས་ན་ནི། །ཆ་ཤས་ཅན་གྱི་གཟུགས་ཅན་ནོ། །
ཞེས་པ་སྟེ། འདིར་ནི་གདོང་པའི་ཆ་ཤས་སྨིན་མ་འཁྱོག་པ་ལ་སོགས་པ་དག་རྣམ་འགྱུར་གཞན་དུ་མ་
བྱས་ལ། ཆ་ཤས་ཅན་གདོང་པ་ཉིད་པདྨར་བཀོད་པར་བྱས་པ་དེ་ལྟ་བས་ན་ཆ་ཤས་ཅན་གྱི་གཟུགས་
ཅན་ནོ། །བདུན་པ་ཡན་ལག་གཅིག་གཟུགས་ནི། མཛེས་མ་མྱོས་པའི་མཁུར་ཚོས་དམར། །མིག་གི་
ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་བོ་ནི། །འདི་ཡང་དམར་བའི་རང་བཞིན་བྱས། །འདི་
ནི་ཡན་ལག་གཅིག་གཟུགས་ཅན། །དེ་ལྟར་འདིར་ནི་གཉིས་སོགས་། །ཡན་ལག་རྣམས་ཀྱང་
རྟོགས་པར་བྱ །ཞེས་པ་སྟེ མཛེས་མ་ཞེས་བོས་ནས། ཆགས་པས་མྱོས་པའི་མཁུར་ཚོས་དམར་
ཞིང་། མིག་གི་ཨུཏྤལ་དམར་པོ་ཅན་ཁྱོད་ཀྱི་གདོང་གིས་འདོད་ལྡན་གྱི་སྐྱེ་བོ་འདི་ཡང་དམར་བའི
རང་བཞིན་དུ་བྱས་སོ །ཞེས་ཡན་ལག་མིག་གཅིག་པོ་གཟུགས་སུ་བཀོད་པ་འདི་ནི་ཡན་ལག་
གཅིག་པའི་གཟུགས་ཅན་ཏེ། ཚུལ་དེ་ལྟར་འདིར་ནི་ཡན་ལག་གཉིས་གཟུགས་དང་ལ་སོགས་པས་
བསྡུས་པ་གསུམ་གཟུགས་སོགས་ཀྱི་ཡན་ལག་རྣམས་ཀྱང་རྟོགས་པར་བྱའོ། །འོ་ན་ཡན་ལག་དང་ཆ་
ཤས་ཀྱི་ཁྱད་གང་ཞེ་ན། ཁྱབ་ཆེ་ཆུང་སྟེ། ཆ་ཤས་ཀྱི་ཡན་ལག་ལ་ཁྱབ་ཀྱང་ཡན་ལག་གིས་ཆ་ཤས་ལ་
མ་ཁྱབ་པའི་ཕྱིར།དཔེར་ན།རྔུལ་ཆུ་མུ་ཏིག་གི་དོག་པར་བཀོད་པ་དེ།གདོང་པའི་ཆ་ཤས་ཡིན་ཡང་
ཡན་ལག་མ་ཡིན་པ་བཞིན་ནོ། །བརྒྱད་པ་ལྡན་པའི་གཟུགས་ཅན་ལ། དཔེར་བརྗོད་ཕྱི་མ་དང་མིང་
མཉམ་དུ་བསྟན་པ་དང༌།དངོས་སོ། །དང་པོ་ནི།ལྡན་དང་མི་ལྡན་ཐ་དད་བྱེད།།ཅེས་པའོ། །གཉིས་
པ་ནི། གདོང་འདི་འཛུམ་པའི་མེ་ཏོག་འབར། །གཡོ་བའི་མིག་གི་བུང་བ་ཅན། །ཞེས་པ་མེ་ཏོག་བུང་
བ་དག །འགྲོགས་པས་ལྡན་པའི་གཟུགས་ཅན་།ཞེས་པ་སྟེ། མཛེས་མ་ཁྱོད་ཀྱི་གདོང་འདི་
འཛུམ་པའི་མེ་ཏོག་འབར་ཞིང༌། གཡོ་ཞིང་འཕྲུལ་བའི་མིག་གི་བུང་བ་ཅན་ནོ་ཞེས་པ་མེ་ཏོག་དང་
364

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
བུང་བ་དག་འགྲོགས་པར་འོས་པས་ལྡན་པའི་གཟུགས་ཅན་ནོ། །དགུ་པ་ལྡན་མིན་གྱི་གཟུགས་ཅན་ནི།
གདོང་འདི་འཛུམ་པའི་ཟླ་འོད་དང་། །སྣུམ་པའི་མིག་གི་ཨུཏྤལ་ཅན།།ཟླ་འོད་ཨུཏྤལ་མི་ལྡན་པས། །
ལྡན་མིན་ཞེས་པའི་གཟུགས་ཅན་ནོ། །ཞེས་པ་སྟེ། ཁྱོད་ཀྱི་གདོང་འདི་ནི་འཛུམ་མདངས་གཡོ་བའི་
ཟླ་འོད་དང༌། སྣུམ་པའི་མིག་གི་ཏྤལ་དང་ལྡན་པ་ཅན་ཞེས་ཟླ་འོད་ཀྱི་ཨུཏྤལ་ཟུམ་པར་བྱེད་ཀྱིས་
ལྷན་ཅིག་ཏུ་མི་ལྡན་པས་ན་ལྡན་མིན་ཞེས་པའི་གཟུགས་ཅན་ནོ། །བཅུ་པ་མི་མཉམ་པའི་གཟུགས་
ཅན་ལ། མཚན་ཉིད་ནི། ཡན་ལག་ཅན་དང་ཡན་ལག་རྣམས། །གཟུགས་བྱས་གཟུགས་སུ་མ་
བྱས་ལ། །བརྟེན་པའི་མི་མཉམ་པ་ཞེས་པའི །གཟུགས་ཅན་མཛེས་པ་ཡིན་ཏེ་དཔེར། །ཞེས་པ་སྟེ།
ཡན་ལག་ཅན་བཞིན་རས་ལྟ་བུ་དང༌། ཡན་ལག་མིག་ལྟ་བུ་རྣམས་འགའ་ཞིག་གཟུགས་སུ་བྱས་ཤིང་
འགའ་ཞིག་གཟུགས་སུ་མ་བྱས་པ་ལ་བརྟེན་པས་མི་མཉམ་པ་ཞེས་པའི་གཟུགས་ཅན་འདི་ནི་མཛེས་
པ་ཡིན་།དཔེར་ན་ཞེས་སོ། །དཔེར་བརྗོད་ནི།མྱོས་པའི་མཁུར་ཚོས་རབ་དམར་ཞིང༌། །སྨིན་མའི་
འཁྲི་ཤིང་གར་བྱེད་པ། །ཁྱོད་གདོང་ཟླ་བ་ཡིད་སྲུབས་ཀྱིས། །འཇིག་རྟེན་གསུམ་པོ་གཞོམ་པར་ནུས། །
ཞེས་པ་སྟེ། ཆགས་པས་མྱོས་པའི་མཁུར་ཚོས་རབ་ཏུ་དམར་ཞིང་ཞེས་གཟུགས་སུ་མ་བཀོད་ལ།
སྨིན་མའི་འཁྲི་ཤིང་ཞེས་སྨིན་མ་འཁྲི་ཤིང་གི་གཟུགས་སུ་བཀོད་ཅིང༌།དེའང་གར་བྱེད་པའི་གཟུགས་
སུ་བཀོད། ཁྱོད་གདོང་ཟླ་བ་དང་། དེའང་ཡིད་སྲུབས་ཀྱི་གཟུགས་སུ་བཀོད། དེས་ནི་འཇིག་རྟེན་
གསུམ་པོ་གཞོམ་པར་ནུས་ཞེས་གང་དུའང་མ་བཀོད་པ་ལྟ་བུའོ། །བཅུ་གཅིག་པ་ཁྱད་པར་གྱི་
གཟུགས་ཅན་ལ།དཔེར་བརྗོད་ནི། འཕྲོག་བྱེད་རྐང་པ་ཛ་ཧུ་ཡི། །བུ་མོའི་ཆུ་གོས་རྩེ་ལ་བཏགས། །
ལྷ་མིན་དོགས་མེད་ལྷ་དགའ་བའི། །དགའ་སྟོན་རྒྱལ་མཚན་རྒྱལ་གྱུར་ཅིག །ཅེས་པ་སྟེ། འཕྲོག་
བྱེད་དེ་ཁྱབ་འཇུག་གི་རྐང་པ་ཏོག་ཏུ་བྱས་པ་ཉིད་ཛ་ཧུའི་བུ་མོ་གངྒའི་ཆུ་གོས་སུ་བྱས་པའི་རྩེ་ལ་
བཏགས་པ་སྟེ། དེ་ལྟ་བུའི་ལྷ་མིན་དོགས་པ་མེད་ཅིང་ལྷ་དགའ་བར་བྱེད་པའི་དགའ་སྟོན་དུ་
བསྒྲེངས་བའི་རྒྱལ་མཚན་འདི་ནི་རྒྱལ་བར་གྱུར་ཅིག་ཅེས་སོ། །དོན་བཤད་ནི། གང་ཞིག་ཏོག་གི་
ཁྱད་པར་གྱི །ཚོགས་ཀྱི་གཟུགས་ནི་འདི་འདྲ་བ། །དེ་ནི་རྐང་པ་ལ་བཀོད་འདི། །ཁྱད་པར་དང་
བཅས་གཟུགས་ཅན་ནོ །ཞེས་པ་སྟེ། གང་ཞིག་རྒྱལ་མཚན་གྱི་ཏོག་གི་ཁྱད་པར་གྱི་ཚོགས་ཀྱི་
365

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཟུགས་ནི་ལྷ་མིན་དོགས་པ་མེད་ཅིང་ལྷ་འགའ་བར་བྱེད་པའི་ཡོན་ཏན་འདི་འདྲ་བ་དེ་ནི་ཁྱབ་
འཇུག་གི་རྐང་པ་ལ་བཀོད་པ་འདི་ནི་ཁྱད་པར་དང་བཅས་པའི་གཟུགས་ཅན་ནོ། །བཅུ་གཉིས་པ་
འགལ་བའི་གཟུགས་ཅན་ལ།དཔེར་བརྗོད་ནི། པདྨ་རྣམས་ནི་མི་འཛུམ་ཞིང༌། །ནམ་མཁའ་ལ་ཡང་
མི་འགྲོ་བ། །ཁྱོད་གདོང་ཟླ་བས་བདག་གི་ནི། །སྲོག་རྣམས་འཕྲོག་པ་ཉིད་དུ་བལྟ། །ཞེས་པ་སྟེ
པདྨ་རྣམས་ནི་མི་འཛུམ་སྟེ་ཟུམ་པར་མི་བྱེད་ཅིང༌།ནམ་མཁའི་ངོས་ལ་ཡང་མི་འགྲོ་བའི་མཛེས་མ་
ཁྱོད་གདོང་གི་ཟླ་བས་འདོད་ལྡན་བདག་གི་སྲོག་རྣམས་འཕྲོག་པ་ཉིད་ཀྱི་ཕྱིར་དུ་བལྟ་ཞེས་སོ།།
དོན་བཤད་ནི། ཟླ་བའི་བྱ་བ་བྱ་མིན་དང༌། །གཞན་གྱི་བྱ་བའི་བྱ་བ་འདིར། །ཡང་དག་
བསྟན་ཏེ་དེ་ཡི་ཕྱིར། །འགལ་བ་ཞེས་བྱའི་གཟུགས་ཅན་ནོ། །ཞེས་པ་སྟེ།མཛེས་མའི་བཞིན་ཟླ་དེས་
ནི་ཟླ་བའི་བྱ་བ་པདྨ་ཟུམ་པ་སོགས་བྱ་བ་མིན་པ་དང་། གཞན་གྱི་བྱ་བ་སྲོག་འཕྲོག་པའི་བྱ་བ་འདིར་
ཡང་དག་པར་བསྟན་ཏེ། རྒྱུ་མཚན་དེའི་ཕྱིར་འགལ་བ་ཞེས་བྱ་བའི་གཟུགས་ཅན་། །བཅུ་གསུམ་
པ་རྒྱུའི་གཟུགས་ཅན་ལ། དཔེར་བརྗོད་། ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱིས་རི་
ཡིན། །འཇིག་རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་འཐུང་ངོ་། །ཞེས་པ་སྟེ། མི་
བདག་ཁྱོད་ནི་ཟབ་པའི་རྒྱུས་རྒྱ་མཚོ་སྟེ།བརླིང་བ་ཉིད་ཀྱིས་རི་བོ་ཡིན་ལ།འཇིག་རྟེན་རྣམས་ལ་
འདོད་པའི་རེ་བ་སྟེར་ཕྱིར་དཔག་བསམ་ཤིང་གི་རྐང་འཐུང་ངོ་། །དོན་བཤད་ནི།འདིར་ནི་ཟབ་པ་ལ་
སོགས་པའི། །རྒྱུ་རྣམ་དག་གིས་རྒྱ་མཚོ་རི། །དཔག་བསམ་ཤིང་ཡང་བྱེད་པས་ན། །འདི་ནི་རྒྱུ་ཡི་
གཟུགས་ཅན་། །ཞེས་པ་སྟེ། འདིར་ནི་ཟབ་པ་དང་། ལ་སོགས་པའི་ཁོང་ནས་བརླིང་བ་དང་རེ་བ་
སྐོང་བའི་རྣམས་དག་གིས་རྒྱ་མཚོ་དང་། རི་དང་། དཔག་བསམ་ཤིང་གི་གཟུགས་སུ་ཡང་འགོད་
པར་བྱེད་པས་ན་ཚུལ་འདི་ནི་རྒྱུའི་གཟུགས་ཅན་ནོ། །བཅུ་བཞི་པ་སྦྱར་བའི་གཟུགས་ཅན་ནི།
གྲོགས་མོ་ཁྱོད་ཀྱི་གདོང་པད་ནི། །རཱ་ཛ་ཧཾ་སས་ཉེར་སྤྱད་འོས། །དྲི་ཞིམ་བུང་བས་དོན་གཉེར་འོས། །
ཞེས་པ་སྦྱར་བའི་གཟུགས་ཅན་ནོ །ཞེས་པ་སྟེ། གྲོགས་མོ་ཞེས་བོས་ནས ཁྱོད་ཀྱི་གདོང་པད་
མཛེས་ཤིང་ཡིད་དུ་འོང་བ་འདི་ནི་གཞན་གྱིས་སྤྱོད་པར་འོས་པ་མིན་། །སུ་ཞིག་གིས་སྤྱད་པར་འོས་
ཞེ་ན། རཱ་ཛ་ཧཾ་ས་ཞེས་པ་མིའི་རྒྱལ་པོ་དང་ངང་པའི་རྒྱལ་པོ་གཉིས་ཀ་ལ་འཇུག་པའི་ཕྱིར་གདོང་མི་
366

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
བདག་དང་པདྨ་བུང་བས་ཉེ་བར་སྤྱད་པར་འོས་ཞེས་སྒྲ་སྦྱར། གཉིས་ཀ་དྲི་ཞིམ་པས་བུང་བའི་
ཚོགས་ཀྱིས་དོན་དུ་གཉེར་བར་འོས་ཞེས་དོན་སྦྱར་ཏེ་ཚུལ་དེ་ལྟར་གཟུགས་ཅན་དང་སྦྱར་རྒྱན་ལྷན་
ཅིག་ཏུ་བཀོད་པ་འདི་ནི་སྦྱར་བའི་གཟུགས་ཅན་ནོ། །བཅོ་ལྔ་པ་དཔེའི་གཟུགས་ཅན་ལ། དཔེར་
བརྗོད་ཕྱི་མ་དང་མཚན་ཉིད་མཉམ་དུ་བསྟན་པ་དང༌། དངོས་སོ། །དང་པོ་ནི།གཙོ་བོ་དང་ནི་ཕལ་པ་
ལ། །ཆོས་མཐུན་ཆོས་མི་མཐུན་མཐོང་བས། །དཔེ་དང་ལྡོག་པ་ཅན་ཞེས་པའི །གཟུགས་ཅན་རྣམ་
པ་གཉིས་འདོད་དཔེར། །ཞེས་པ་སྟེ། གཙོ་བོ་ཟླ་བ་དངོས་ལྟ་བུ་དང་ཕལ་པ་གདོང་གི་ཟླ་བ་ལྟ་བུ་ལ་
ཆོས་མཐུན་པ་དང་ཆོས་མི་མཐུན་པ་ཡང་མཐོང་བས་རིམ་པ་བཞིན་དཔེ་དང་ལྡོག་པ་ཅན་ཞེས་པའི་
གཟུགས་ཅན་རྣམ་པ་གཉིས་སུ་འདོད་།དཔེར་ན་ཞེས་སོ །
གཉིས་པ་ནི།མྱོས་པའི་ཀུན་ཏུ་དམར་བ་འདིས། །བཀབ་པ་བཞིན་གྱི་ཟླ་བ་འདི། །འཆར་
ཀའི་དམར་བ་ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པ་སྟེ། འདོད་པས་མྱོས་པའི་
མདངས་ཀུན་ཏུ་དམར་བས་བཀབ་པ་བཞིན་རས་ཀྱི་ཟླ་བ་འདི་ནི་འཆར་ཀའི་དམར་བའི་འོད་ཕུན་
སུམ་ཚོགས་པ་ནམ་མཁའི་ཟླ་བ་ལ་རབ་ཏུ་འགྲན་ཞེས་མཚུངས་པ་གསལ་བར་བྱེད་པས་དཔེའི་
གཟུགས་ཅན་ནོ། །བཅུ་དྲུག་པ་ལྡོག་པ་ཅན་གྱི་གཟུགས་ཅན་ནི། ལྷ་རྣམས་ཀྱིས་ནི་ཟླ་བ་དང༌། །
བདག་གིས་ཁྱོད་གདོང་ཟླ་བ་འཐུང༌། །འདི་ནི་གང་བ་མ་ཡིན་ཡང༌། །འདི་ནི་རྟག་ཏུ་དཀྱིལ་འཁོར་
རྫོགས །ཞེས་པ་སྟེ། ལྷ་རྣམས་ཀྱིས་ནི་ནམ་མཁའི་ཟླ་བ་དང༌། བདག་གིས་ནི་ཁྱོད་གདོང་གི་ཟླ་བ་
འཐུང་བར་མཚུངས་མོད་ཀྱི ནམ་མཁའི་ཟླ་བ་འདི་ནི་རྟག་པར་ཆ་ཤས་གང་བ་མ་ཡིན་ཡང་ཁྱོད་
གདོང་གི་ཟླ་བ་འདི་ནི་རྟག་ཏུ་དཀྱིལ་འཁོར་རྫོགས་པའོ་ཞེས་ཆོས་མི་མཐུན་པའི་དབྱེ་བ་སོ་སོར་ཕྱེ་
སྟེ་བརྗོད་པས་ལྡོག་པ་ཅན་གྱི་གཟུགས་ཅན་ནོ། །བཅུ་བདུན་པ་འགོག་པའི་གཟུགས་ཅན་ནི།
མཛེས་མ་ཁྱོད་གདོང་ཟླ་བ་ནི། །འདི་ལྟར་གཞན་དག་གདུང་བྱེད་པས། །ཟླ་བ་ཉིད་དུ་བརྗོད་མིན་
ཞེས །དེ་ནི་འགོག་པའི་གཟུགས་ཅན་ནོ། །ཞེས་པ་སྟེ། མཛེས་མ་ཁྱོད་གདོང་གི་ཟླ་བ་མཛེས་ཤིང་
ཡིད་དུ་འོང་བ་འདི་ལ་ནི། འདི་ལྟར་འདོད་ལྡན་གཞན་དག་གདུང་བར་བྱེད་པས་ཟླ་བ་ཉིད་དུ་བརྗོད་
པ་མིན་ཞེས་ཟླ་བར་བཀོད་པ་ཕྱིས་འགོག་པར་བྱེད་པས་དེ་ནི་འགོག་པའི་གཟུགས་ཅན་ནོ། །བཅོ་
367

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བརྒྱད་པ་མཉམ་འཇོག་གཟུགས་ཅན་ནི། གཏུམ་མོ་ཁྱོད་གདོང་ཟླ་བས་ཀྱང༌།བརྩེ་བ་མེད་པར་
བདག་བསྲེག་པ།།བདག་གི་སྐལ་བ་ཉིད་ཀྱི་སྐྱོན། །ཞེས་འདི་མཉམ་འཇོག་གཟུགས་ཅན་ནོ། །ཞེས་
པ་། གཏུམ་མོ་ཞེས་བོས་ནས། ཁྱོད་གདོང་གི་ཟླ་བ་དགའ་བདེ་བསྐྱེད་པར་འོས་པས་ཀྱང་བརྩེ་བ་
མེད་པ་འདོད་ལྡན་བདག་ཆེས་ཆེར་བསྲེག་པ་འདི་ནི་བདག་གི་སྐལ་བ་ཉིད་ཀྱི་སྐྱོན་ཏེ་ཁྱོད་གདོང་ཟླ་
བའི་སྐྱོན་ཁོ་ན་མ་ཡིན་ནོ་ཞེས་ཕན་ཚུན་གཉིས་ཀ་ལ་སྐྱོན་མཉམ་དུ་འཇོག་ཕྱིར་འདི་ནི་མཉམ་འཇོག་
གཟུགས་ཅན་ནོ། །བཅུ་དགུ་པ་གཟུགས་ཅན་གྱི་གཟུགས་ཅན་ནི། ཁྱོད་གདོང་འདམ་སྐྱེས་དོ་ར་
འདིར། །སྨིན་མའི་འཁྲི་ཤིང་གར་མཁན་མ། །རོལ་སྒེག་དགའ་བས་གར་བྱེད་དོ། །ཞེས་པ་གཟུགས་
ཅན་གྱི་གཟུགས་ཅན། །ཞེས་པ་སྟེ། ཁྱོད་གདོང་འདམ་སྐྱེས་ཏེ་པདྨ་དང༌།དེའང་དོ་རའི་གཟུག་སུ་
བཀོད་པ་འདིར སྨིན་མའི་འཁྲི་ཤིང་གར་མཁན་མ་དེ་ནི་རོལ་སྒེག་དང་བཅས་ཏེ་དགའ་བའི་སེམས་
ཀྱིས་གར་བྱེད་ཞེས་གཟུགས་ཅན་འཕར་མར་བཀོད་པ་འདི་ནི་གཟུགས་ཅན་གྱི་གཟུགས་ཅན་ནོ། །
ཉི་ཤུ་པ་བསྙོན་དོར་གྱི་གཟུགས་ཅན་ལ། དཔེར་བརྗོད་ནི། འདི་ནི་གདོང་མིན་འདི་པདྨ། །འདི་དག་
མིག་མིན་འདི་བུང་བ། །འདི་ཁྱོད་ཡི་འོད་ཟེར་མིན། །འདི་རྣམས་གེ་སར་ཉིད་ཡིན་ནོ །ཞེས་པ་སྟེ།
དཀར་ཞིང་མཛེས་པ་འདི་ནི་གདོང་མ་ཡིན་ཏེ་འདི་ནི་པདྨའོ། །མཐོན་མཐིང་རྣམ་པར་འཕྲུལ་བ་འདི་
དག་མིག་མ་ཡིན་ཏེ་འདི་ནི་བུང་བའོ། །དཀར་བའི་ཕྲེང་བ་ཚར་དུ་དངར་བ་འདི་ནི་ཁྱོད་ཀྱི་སོའི་འོད་
ཟེར་མ་ཡིན་ཏེ་འདི་རྣམས་པདྨའི་གེ་སར་ཉིད་ཡིན་ནོ། །དོན་བཤད་ནི། གདོང་ལ་སོགས་པ་ཉིད་
བཟློག་སྟེ །པདྨ་ལ་སོགས་གཟུགས་བྱས་པས །ཡོན་ཏན་ཁྱད་འཕགས་གསལ་བྱེད་པ། །དེ་ཉིད་
བསྙོན་དོར་ཟུགས་ཅན་ནོ །ཞེས་པ་སྟེ གདོང་ལ་སོགས་པ་ཡིན་པ་ཉིད་བཟློག་སྟེ་མ་ཡིན་པར་
བསྒྲུབས་པས་དོན་གྱི་དངོས་པོ་ལ་བསྙོན་ནས པདྨ་ལ་སོགས་པའི་གཟུགས་སུ་བཀོད་པར་བྱས་
པས་ཡོན་ཏན་ཁྱད་འཕགས་གསལ་བར་བྱེད་པ་གོང་དུ་བཀོད་མ་ཐག་པ་དེ་ལྟ་བུ་ཉིད་ནི་བསྙོན་དོར་
གྱི་གཟུགས་ཅན་ཡིན་ནོ། །གསུམ་པ་དཔེ་གཟུགས་ཐུན་མོང་དུ་དོན་བསྡུ་བ་ནི། གཟུགས་ཅན་དཔེ་
ཡི་རྣམ་རྟོག་རྣམས། །མཐའ་ཡོད་མ་ཡིན་དེ་ཡི་ཕྱིར། །ཕྱོགས་ཙམ་བསྟན་པ་བློ་ལྡན་རྣམས། །མ་
བརྗོད་རྗེས་སུ་དཔག་པར་བྱ །ཞེས་པ་སྟེ། གཟུགས་ཅན་དང་དཔེའི་རྣམ་པར་རྟོག་པ་ཇི་སྙེད་པ་
368

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
རྣམས་ནི་མཐའ་ཡོད་མ་ཡིན་པ་དེའི་ཕྱིར་འདིར་ཕྱོགས་ཙམ་ཞིག་བསྟན་པ་ཡིན་ལ། དེས་མཚོན་ཏེ་
སྙན་ངག་མཁན་བློ་གྲོས་དང་ལྡན་པ་རྣམས་ཀྱིས་འདིར་མ་བརྗོད་པ་གཞན་ཡང་རྗེས་སུ་དཔག་པས་
།ཤེས་པར་བྱ་ཞེས་པའོ །
བཞི་པ་གསལ་བྱེད་ཀྱི་རྒྱན་ལ་གསུམ།མཚན་ཉིད། དཔེར་བརྗོད། མ་བཤད་པ་བསླབ་
ཚུལ་ལོ། །དང་པོ་ནི། རིགས་དང་བྱ་བ་ཡོན་ཏན་རྫས། །ཚིག་གཅིག་ལ་ནི་གནས་པ་ཡིས། །གལ་ཏེ་
ངག་ཀུན་ལ་ཕན་ན། །དེ་ནི་གསལ་བྱེད་དུ་བརྗོད་དཔེར། །ཞེས་པ་སྟེ། དེ་ལ་རིགས་དང་བྱ་བ་ཡོན་
ཏན།རྫས་ཏེ་རྣམ་པ་བཞི་པོ་ཚིགས་བཅད་ཀྱི་ཐོག་མཐའ་བར་གསུམ་གང་ཡང་རུང་བའི་ཚིག་གཅིག་
ལ་གནས་པས་གལ་ཏེ་ཚིགས་བཅད་དེས་ངག་ཀུན་ལ་ཕན་ཞིང་གསལ་བར་བྱེད་ན་དེ་ནི་གསལ་བྱེད་
ཀྱི་རྒྱན་དུ་བརྗོད་དེ།དཔེར་ན་ཞེས་། །གཉིས་པ་ལ་ལྔ་ལས། དང་པོ་གནས་གསུམ་གསལ་བྱེད་
ཀྱི་དང་པོ་རིགས་ཐོག་གསལ་ནི། ལྷོ་ཡི་རླུང་གིས་འཁྲི་ཤིང་ནི། །འདབ་མ་རྙིང་པ་ལྷུང་བར་བྱེད། །
དུད་པའི་ལུས་ཅན་རྣམས་ཀྱིས་ཡང༌། །ཁེངས་པ་གསར་དུ་འཇོག་པར་ནུས། །ཞེས་པ་སྟེ།ལྷོའི་རླུང་
བསིལ་བ་དག་གིས་འཁྲི་ཤིང་ནི་བསྐྱོད་ཅིང་བསྒུལ་བས་འདབ་མ་རྙིང་པ་རྣམས་ལྷུང་བར་བྱེད་ཅིང་།
ལང་ཚོས་དུད་པའི་ལུས་ཅན་མ་རྣམས་ཀྱི་ཡང་མཛའ་ལ་རྗེས་སུ་མི་མཐུན་པའི་ཁེངས་པ་གསར་དུ་
འཇོམས་པར་ནུས་སོ །གཉིས་པ་བྱ་བ་ཐོག་གསལ་ནི། རྒྱུ་ཆུ་གཏེར་བཞི་ངོགས་ཀྱི། །སྐྱེད་མོས་
ཕག་གསལ་
ཚལ་དུ་སོ་ཅན་ཏེ། །ཁོར་ཡུག་རི་བོའི་ཁོངས་སུ་ཡང༌། །ཁྱོད་ཀྱི་ཡོན་ཏན་ཀུནྡ་དཀར། །ཞེས་པ་སྟེ།
རྒྱུའོ། །སུ་ཞིག་གང་དུ་རྒྱུ་ན། ཆུ་གཏེར་བཞིའི་ངོགས་ཀྱི་སྐྱེད་མོས་ཚལ་དུ་སོ་ཅན་ཏེ་ཕྱོགས་ཀྱི་གླང་
པོ་ཆེ་བརྒྱད་རྣམས་སོ །དེར་མ་ཟད།ཁོར་ཡུག་ལྕགས་ཀྱི་རི་བོའི་ཁོངས་སུ་ཡང་རྒྱལ་པོ་ཁྱོད་ཀྱི་
ཡོན་ཏན་ཀུནྡ་ལྟར་དཀར་བ་རྣམས་ཀྱང་ངོ༌། །གསུམ་པ་ཡོན་ཏན་ཐོག་གསལ་ནི། སྔོ་སངས་ཉིད་དོ་
ཕྱོགས་རྣམས་ནི། །དབྱར་སྐྱེས་སྤྲིན་གྱི་ཕྲེང་བ་ཡིས། །ས་ཡང་རྩྭ་སྔོན་གསར་པ་ནི། །ཤིན་ཏུ་གཞོན་
པའི་འཕྲེང་བས་། །ཞེས་པ་སྟེ སྔོ་སངས་ཉིད་དོ། །ནམ་མཁའི་ཕྱོགས་རྣམས་ནི་དབྱར་སྐྱེས་སྤྲིན་
གྱི་ཕྲེང་བ་འཁྲིགས་པ་ཡིས་། །ནམ་མཁར་མ་ཟད། ས་གཞིའི་ཁྱོན་འདིའང་རྩྭའི་མྱུ་གུ་སྔོན་པོ་ལང་
ཚོ་གསར་པ་ཅན་ཤིན་ཏུ་གཞོན་པའི་ཕྲེང་བས་སོ །བཞི་པ་རྫས་ཐོག་གསལ་ནི། ཁྱབ་འཇུག་རྣམ་
369

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གནོན་ལ་གནས་པས། །དཱ་ནུའི་བུ་ཡི་འབྱོར་པ་དག །གང་དུ་བཏང་ཞིང་ལྷ་རྣམས་ཀྱི། །ཕུན་ཚོགས་
གང་ན་གནས་པ་བླངས། །ཞེས་པ་སྟེ།ལྷ་ཁྱབ་འཇུག་ཕ་རོལ་རྣམ་པར་གནོན་པ་ལ་གནས་པས།དཱ་
ནུའི་བུ་ལྷ་མིན་གྱི་འབྱོར་པ་དག །གང་དུ་མིང་མི་གྲགས་པར་བཏང་ཞིང་། ལྷ་རྣམས་ཀྱི་ཕུན་སུམ་
ཚོགས་པའི་དཔལ་གང་ན་གནས་པ་ཐམས་ཅད་བླངས་སོ། །ལྔ་པ་རིགས་བར་གསལ་ལ། བཤད་
ཟིན་དང་འཆད་འགྱུར་མཚམས་སྦྱར་བ་དང་། དངོས་སོ། །དང་པོ་ནི། ཞེས་པ་དང་པོའི་གསལ་བྱེད་
བསྟན། དེ་བཞིན་བར་དང་མཐའ་ཡི་ཡང༌། །ཚིག་དག་བདག་གིས་བསྟན་པར་བྱ། །དེ་དག་འགའ་
ཞིག་འདི་ལྟ་སྟེ། །ཞེས་པ་སྟེ། གོང་དུ་བརྗོད་པའི་ལྷོ་ཡི་རླུང་གིས་ཞེས་པ་ལ་སོགས་པ་དེ་དག་ནི
རིགས་ཐོག་གསལ་སོགས་དང་པོའི་གསལ་བྱེད་རྣམས་བསྟན་པ་སྟེ། ཚུལ་དེ་བཞིན་དུ་བར་དང་
མཐའི་གསལ་བྱེད་ཀྱི་ཚིག་དག་ཀྱང་བདག་གིས་བསྟན་པར་བྱ་བ་དེ་དག་འགའ་ཞིག་བརྗོད་པ་འདི་
ལྟ་སྟེ་ཞེས་སོ །གཉིས་པ་ནི། གར་བྱེད་ནི་ཙུ་ལ་པང་དུ། །གླུ་ཡང་ལེན་ནོ་མཇུག་སྒྲོ་ཅན། །དགའ་
བས་རྒྱས་པའི་མིག་དག་ཀྱང་། །ཆུ་འཛིན་ལ་ནི་གཏོད་པར་བྱེད།།ཅེས་པ་།ཤིང་ནི་ཙུ་ལའི་པང་དུ་
གར་བྱེད་ཅིང་གླུ་ཡང་ལེན་། །སུ་ཞིག་གླུ་གར་བྱེད་ཅེ་ན། །མཇུག་སྒྲོ་ཅན་རྨ་བྱའི་ཚོགས་རྣམས་
སོ། །དེར་མ་ཟད་དགའ་བས་རྒྱས་པའི་མིག་དག་ཀྱང་ཆུ་འཛིན་གྱི་ཕྲེང་བ་འཁྲིགས་པ་ལ་ནི་གཏོད
པར་བྱེད་། །
དྲུག་པ་བྱ་བ་བར་གསལ་ནི། དྲི་གཞོན་དལ་བུ་འགྱུར་བྱེད་དེ། །ཟླ་བ་དག་ཀྱང་མེ་རུ་
འགྱུར། །ཙནྡན་བྱུག་པ་ལྷུང་བ་ཡང༌། །མཚོན་ལྷུང་འཁྱམས་པ་རྣམས་ལའོ །ཞེས་པ་སྟེ། དྲི་གཞོན་
ཏེ་རླུང་བསིལ་བ་དལ་བུར་རྒྱུ་བ་དག་ཀྱང་འགྱུར་བྱེད་དེ་བྱ་བ་ཚ་བ་མེའི་རང་བཞིན་དང་། ཟླ་བའི་
འོད་ཟེར་བསིལ་བ་དག་ཀྱང་མེ་རུ་འགྱུར་བ་ཡིན་། །གཞན་ཡང་ཙནྡན་གྱི་བྱུག་པ་ལྷུང་བ་ཡང་
མཚོན་ལྷུང་བ་བཞིན་དུའོ། །སུ་ཞིག་ལ་ཞེ་ན་བུད་མེད་དང་བྲལ་ཏེ་བྱེས་སུ་འཁྱམས་པ་རྣམས་ལའོ །
བདུན་པ་རིགས་མཐའ་གསལ་ནི། ཆུ་འཛིན་གྱིས་ནི་རབ་གཏོར་ཆུ། །ཁྱིམ་གྱི་གཙུག་ཕུད་ལྡན་པའི་
ཚོགས །གློག་གི་ཐག་པ་གཡོ་བ་ཡང་། །མེ་ཏོག་གཞུ་ཅན་དག་གི་དཔུང༌། །ཞེས་པ་སྟེ། ཆུ་འཛིན་
གྱིས་རབ་ཏུ་གཏོར་བ་ཆར་གྱི་ཆུ་དང༌། ཁྱིམ་གྱི་གཙུག་ཕུད་ལྡན་པའི་ཚོགས་གར་བྱེད་པ་གློག་གི་
370

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཐག་པ་ཕན་ཚུན་དུ་གཡོ་ཞིང་འཁྱུག་པ་ཡང་སྟེ དེ་རྣམས་ནི་མེ་ཏོག་གཞུ་ཅན་འདོད་ལྷ་དག་གི་
དཔུང་ཡིན་ནོ། །བརྒྱད་པ་བྱ་བ་མཐའ་གསལ་ནི། ཁྱོད་ཀྱི་ཨུཏྤལ་རྣ་བ་ལ། །འདོད་པའི་མདའ་ནི་
མདའ་བསྟན་ལ། །ངས་ཀྱང་སེམས་ནི་འཆི་བ་ལ། །གསུམ་པོ་དེ་ནི་མཉམ་དུ་བྱས། །ཞེས་པ་སྟེ།
མཛེས་མ་ཁྱོད་ཀྱི་རྣ་བ་ལ་ཨུཏྤལ་རྒྱན་དུ་དང་། འདོད་པའི་ལྷའི་མདའ་ལྔ་ནི་མདའ་སྟན་གཞུ་ལ་དང༌།
ངས་ཀྱང་སེམས་ནི་ཆགས་པས་ནོན་ཏེ་འཆི་བ་ལ་ཐུག་པ་། གསུམ་པོ་འདི་ནི་དུས་མཉམ་དུ་
བྱས་སོ།།
གཉིས་པ་ཕྲེང་བའི་གསལ་བྱེད་ལ། དཔེར་བརྗོད་ནི། དཀར་ཕྱོགས་ཀྱིས་ནི་འོད་དཀར་
ཅན།།འཕེལ་བྱེད་དེ་ཡིས་མདའ་ལྔ་པ། །དེས་ཀྱང་ཆགས་པ་ཆགས་པས་ཀྱང༌། །ན་ཆུང་དགའ་བའི་
དགའ་སྟོན་དཔལ། །ཞེས་པ་སྟེ། དཀར་ཕྱོགས་ཀྱི་དུས་ཀྱིས་ནི་འོད་དཀར་ཅན་ཏེ་ཟླ་བའི་ཆ་ཤས་
འཕེལ་བར་བྱེད་དོ། །འོད་དཀར་ཅན་དེ་ཡིས་མདའ་ལྔ་པ་འདོད་ལྷའི་སྟོབས་སོ། །མདའ་ལྔ་པ་
དེས་ཀྱང་ལང་ཚོ་ཅན་གྱི་ཆགས་པའི་སེམས་སོ །ཆགས་པས་ཀྱང་ན་ཆུང་གི་དགའ་བའི་དགའ་སྟོན་
འཁྲིག་པའི་དཔལ་རྣམ་པར་འབྱོར་བའི་བོའོ །དོན་བཤད་ནི།ཞེས་སོགས་གསལ་བྱེད་ཡིན་མོད་
ཀྱང༌། །སྔ་མ་སྔ་མ་ལ་ལྟོས་པའི། །ངག་གི་ཕྲེང་བར་རབ་ལྡན་ཕྱིར། །དེ་ནི་ཕྲེང་བའི་གསལ་བྱེད་
འདོད། །ཅེས་པ་སྟེ། ཞེས་སོགས་སྤྱིར་གནས་གསུམ་གསལ་བྱེད་དུ་འདུས་པ་ཡིན་མོད་ཀྱང་། ཁྱད་
པར་ཚིག་སྔ་མ་སྔ་མ་ལ་ཕྱི་མ་ཕྱི་མ་ལྟོས་པའི་ངག་ཕྲེང་བར་རབ་ཏུ་ལྡན་པའི་ཕྱིར་བཤད་མ་ཐག་
པ་དེ་ནི་ཕྲེང་བའི་གསལ་བྱེད་དུ་འདོད་། །གསུམ་པ་འགལ་དོན་གསལ་བྱེད་ལ། དཔེར་བརྗོད་ནི
རླུང་གིས་བཙུབས་པའི་ཆུ་ཐིགས་ཅན། །སྤྲིན་གྱི་ལུས་མེད་དག་གིས་ནི། །ཨ་བ་ལེ་བ་འཕེལ་བར་
བྱེད། །རྡུལ་གྱི་དག་ནི་སེལ་བར་བྱེད། །ཅེས་པ་སྟེ། རླུང་ཤིན་ཏུ་བསིལ་བ་དལ་བུར་བ་དག་གིས་
གཙུབས་ཤིང་བསྐྱོད་པའི་ཆུ་ཐིགས་ཅན་ཆར་སྤྲིན་གྱི་ལུས་མེད་འདོད་ལྷ་དག་གིས་ནི་འདོད་ཆགས་
ཀྱི་ཨ་བ་ལེ་བ་འཕེལ་བར་བྱེད་དོ །ཚ་བས་གདུངས་པ་ལས་བྱུང་བའི་རྡུལ་གྱི་དག་ནི་སེལ་བར་
བྱེད་དོ། །དོན་བཤད་ནི། འདིར་ནི་སྤྲིན་གྱི་ཚིག་དག་དང༌། །ཨ་བ་ལེ་བའི་ཚིག་དག་གིས། །བྱ་བ་
འགལ་བ་ལྡན་པ་དེས། །འགལ་བའི་དོན་གྱི་གསལ་བྱེད་། །ཞེས་པ་སྟེ། འདིར་ནི་བྱེད་པ་པོ་སྤྲིན་
371

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གྱི་ཚིག་དག་དང་། ལས་སུ་གྱུར་པ་ཨ་བ་ལེ་བ་སྟེ་ངེས་པར་ཞེན་པའམ་དྲེགས་པ་ཞེས་པའི་དོན་ལ་
འཇུག་པའི་ཚིག་དག་གིས་བྱ་བ་འགལ་བ་དང་ལྡན་པ་འཕེལ་བ་དང་སེལ་བ་དག་སྦྱར་བས་དེ་ནི་
འགལ་བའི་དོན་གྱི་གསལ་བྱེད་དོ། །བཞི་པ་དོན་གཅིག་གསལ་བྱེད་ལ། དཔེར་བརྗོད་ནི། ཆུ་འཛིན་
དག་གི་ཕྲེང་བ་འདིས། །ཕྱོགས་རྣམས་ཀྱི་ནི་གོ་སྐབས་ཕྲོགས། །སྐར་མ་ཡི་ནི་ཚོགས་རྣམས་བཟུང༌། །
དེང་ཡང་བདག་གི་སྲོག་རྣམས་ལེན། །ཞེས་པ་སྟེ།ཆུ་འཛིན་དག་གི་ཕྲེང་བ་འཐུག་པོར་འཁྲིགས་པ་
འདིས་ཕྱོགས་རྣམས་ཀྱི་ནི་གསལ་བའི་གོ་སྐབས་ཕྲོགས། སྐར་མ་ཡི་ནི་ཚོགས་རྣམས་བསྒྲིབས་ཏེ
བཟུང་། །དེང་ཡང་བདག་གི་སྲོག་རྣམས་ཀྱང་ལེན་པར་བྱེད་། །དོན་བཤད་ནི།གང་ཕྱིར་ཆུ་འཛིན་
ཕྲེང་བ་ཡི། །བྱ་བ་གཅིག་ཉིད་གསལ་བྱེད་འདིར། །དུ་མའི་སྒྲ་ཡིས་ཉེར་བླངས་པ། །དེ་ཕྱིར་དོན་
གཅིག་གསལ་བྱེད་དོ། །ཞེས་པ་སྟེ། གང་གི་ཕྱིར་ཆུ་འཛིན་ཕྲེང་བའི་བྱ་བ་གཅིག་ཉིད་གསལ་བར་
བྱེད་པ་ལ་སྐབས་འདིར། ཕྲོགས། བཟུང༌། ལེན་ཞེས་དུ་མའི་སྒྲ་ཡིས་ཉེ་བར་བླངས་པ་དེ་ཕྱིར་དོན་
གཅིག་གི་གསལ་བྱེད་དོ། །ལྔ་པ་སྦྱར་བའི་གསལ་བྱེད་ལ། དཔེར་བརྗོད་ནི།དྲི་ཡི་བཞོན་པ་ཡིད་
འོང་མཐོ། །སྔོ་སངས་ཏ་མ་ལ་ཡིད་འོད། །སྤྲིན་ནི་མཁའ་ལ་རྒྱུ་བྱེད་དེ། །གླང་ཆེན་འདི་དག་ས་ལའོ། །
ཞེས་པ་སྟེ། དེ་ལ་འདིར་སྦྱར་གཞི་སྤྲིན་དང་གླང་པོ་གཉིས་ཏེ། བ་ཧའི་སྒྲ་བཞོན་པ་དང་འཐོབ་བྱེད་
གཉིས་ཀ་ལ་འཇུག་པས་སྤྲིན་ལ་སྦྱར་སྐབས་དྲིའི་བཞོན་པ་རླུང་ཡིད་དུ་འོང་བ་དང་ལྡན་ཞེས་དང་།
གླང་པོ་ཆང་གི་དྲི་ཐོབ་པ་ཡིད་གར་འོང་ཞེས་སྒྲ་སྦྱར། གཉིས་ཀ་དཔངས་མཐོ་ཞིང་ཁ་དོག་སྔོ་སངས་
ཤིང་ཏ་མ་ལའི་འོད་དང་འདྲ་བ་དོན་སྦྱར། དེ་ལྟ་བུའི་སྤྲིན་ནི་ནམ་མཁའ་ལ་རྒྱུ་བར་བྱེད་དེ། གླང་
ཆེན་འདི་དག་ནི་ས་གཞིའི་ངོས་ལའོ། །དོན་བཤད་ནི། འདི་ནི་ཆོས་རྣམས་ཐ་དད་མིན། །སྤྲིན་དང་
གླང་པོ་རྣམས་དག་ཀྱང་། །རྒྱུ་བ་ཉིད་ཀྱིས་འབྲེལ་བའི་ཕྱིར། །སྦྱར་བའི་དོན་གྱི་གསལ་བྱེད་དོ། །
ཞེས་པ་སྟེ། འདིར་ནི་ཁྱད་གཞི་གཉིས་ཀྱི་ཁྱད་ཆོས་རྣམས་ཐ་དད་མིན་པར་སྦྱར་ཞིང་སྤྲིན་དང་གླང་
པོ་རྣམས་དག་ཀྱང་རྒྱུ་བ་ཉིད་ཀྱི་སྒྲས་གསལ་བྱེད་དུ་འབྲེལ་བའི་ཕྱིར་སྦྱར་བའི་དོན་གྱི་གསལ་
བྱེད་དོ། །གསུམ་པ་མ་བཤད་པ་བསླབ་ཚུལ་ནི། རྣམ་པ་འདི་ཉིད་ན་ཡི། །གསལ་བྱེད་ལ་ནི་རྣམ་
རྟོག་པ། །ལྷག་མ་རྣམས་ཀྱང་རྗེས་མཐུན་པར། །མཁས་པ་རྣམས་ཀྱིས་རྟོགས་པར་བྱ །ཞེས་པ་སྟེ།
372

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ།
གོང་དུ་བཤད་མ་ཐག་པའི་རྣམ་པ་འདི་ཉིད་ཁོ་ན་ཡིས་རྗེས་སུ་དཔགས་ཏེ་འདིར་མ་བརྗོད་པའི
གསལ་བྱེད་ཀྱི་རྒྱན་ལ་རྣམ་པར་རྟོག་པ་ལྷག་མ་རྣམས་ཀྱང་སྔར་བཤད་པ་དེ་དག་གི་རྗེས་སུ་མཐུན་
པར་མཁས་པ་རྣམས་ཀྱིས་རྟོགས་པར་བྱའོ།།
ལྔ་པ་བསྐོར་བ་ཅན་གྱི་རྒྱན་ལ་གཉིས། མཚན་ཉིད་དང་། དཔེར་བརྗོད་། །དང་པོ་ནི།
གསལ་བྱེད་ཀྱི་ནི་གནས་ཉིད་དུ །དོན་བསྐོར་དང་ནི་ཚིག་བསྐོར་དང༌། །གཉིས་ཀ་བསྐོར་བ་
ཞེས་པ་ཡི །རྒྱན་གསུམ་པོ་དག་འདོད་དེ་དཔེར། །ཞེས་པ་སྟེ། གསལ་བྱེད་ཀྱི་གནས་ཐོག་མཐའ་
བར་གསུམ་གང་རུང་ཉིད་དུ་དོན་བསྐོར་བ་དང་།ཚིག་བསྐོར་བ་དང༌།ཚིག་དོན་གཉིས་ཀ་བསྐོར་བ་
ཞེས་པའི་རྒྱན་གསུམ་པོ་འདི་དག་སྔོན་གྱི་མཁས་པ་རྣམས་ཀྱིས་འདོད་དེ།དཔེར་ན་ཞེས་སོ །
གཉིས་པ་ལ། དང་པོ་དོན་བསྐོར་ནི། ཀ་དམྤ་ནི་རྣམ་པར་རྒྱལ། །ཀུ་ཌ་ཛོདྒ་མ་རབ་
གསལ། །ཀནྡ་ལྱ་ནི་རབ་ཏུ་བྱེ།།ཀ་ཀུ་བྷ་ཡང་གྱེས་པར་གྱུར།།ཅེས་པ་སྟེ།དེ་ལ་ཤིང་ཀ་དམ།ཀུ་ཊ་
ཛོངྒ་མ ཀནྡ་ལྱ། ཀ་ཀུ་བྷ་ཞེས་པ་བཞི་པོ།རྣམ་པར་རྒྱས། རབ་ཏུ་གསལ། རབ་ཏུ་བྱེ། གྱེས་པར་
གྱུར་ཅེས་ཚིག་ཐ་དད་ཀྱང་དོན་རྒྱས་པ་གཅིག་པུ་བསྐོར་ཏེ་བརྗོད་པ་ལྟ་བུའོ། །གཉི་པ་ཚིག་བསྐོར་།
སྤྲིན་གྱི་ཕྲེང་བ་དག་གི་ནི། །རྨ་བྱའི་ཚོགས་རྣམས་འདོད་ལྡན་བྱེད། །ཆུ་སྲིན་རྒྱལ་མཚན་ཅན་གྱིས་
དེང༌། །ན་ཆུང་རྣམས་ཡིད་འདོད་ལྡན་བྱེད། །ཅེས་པ་སྟེ། ཆར་སྤྲིན་གྱི་ཕྲེང་བ་འཁྲིགས་པ་དག་གིས་
འཀུཪྻནམས ད་འདད་ལྡན
ནི་རྨ་བྱའི་ཚོགས་རྣམས་དགའ་བས་འདོད་ལྡན་དུ་བྱེད་ལ།ཆུ་སྲིན་རྒྱལ་མཚན་ཅན་གྱིས་ནི་དེང་དུས
ན་ཆུང་རྣམས་ཀྱི་ཡིད་འདོད་ལྡན་དུ་བྱེད་ཅེས་སོ །སྐབས་འདིར་འདོད་ལྡན་བྱེད་ཅེས་སྒྲ་བཟླས་པ་
རྣམ་པ་གསལ་བར་བྱས་ནས་དེ་ལྟར་བསྒྱུར་བ་སྟེ།གཞན་རྒྱ་དཔེར། འདོད་ལྡན་བྱེད་གཉིས་ཀྱི་སྐད་
དོད།ཨུརྐནྟ་ཡ་ཏི་ཞེས་ཡོད་པས་ཚིག་བསྐོར་ལ། དོན་སྤྲིན་ཕྲེང་གི་རྨ་བྱ་སྒྲ་སྒྲོག་པ་དང་འདོད་ལྷས་
ན་ཆུང་འདོད་ལྡན་དུ་བྱེད་པ་གཉིས་མི་གཅིག་པ་ལྟ་བུའོ །གསུམ་པ་གཉིས་ཀ་བསྐོར་བ་། ཀུན་
ལས་རྒྱལ་ནས་དེ་རིང་ཁྱོད། །བཙུན་མོ་རྣམས་དང་བརྩེ་བར་བྱེད། །ཁྱོད་ཀྱི་དགྲ་སྡེ་མཐོ་རིས་སོང༌། །
ལྷ་མོ་རྣམས་དང་བརྩེ་བར་བྱེད། །ཅེས་པ་སྟེ། མི་མཐུན་ཕྱོགས་ཀུན་ལས་རྒྱལ་ནས་དེ་རིང་མིའི་
བདག་པོ་ཁྱོད་ནི་བཙུན་མོ་རྣམས་དང་ལྷན་ཅིག་བརྩེ་བར་བྱེད་ལ། ཁྱོད་ཀྱི་དགྲ་སྡེ་རྣམས་གཡུལ་
373

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
།ེ་བས་མཐོ་རིས་སུ་སོང་སྟེ་ལྷ་མོ་རྣམས་དང་བརྩེ་བར་བྱེད་དོ་ཞེས་དགྲ་ལས་རྒྱལ་བར་དོན་
གཅིག་པས་དོན་བསྐོར་ལ།བརྩེ་བར་བྱེད་ཅེས་ཚིག་བསྐོར་བ་ལྟ་བུའོ།།
དྲུག་པ་འགོག་པའི་རྒྱན་ལ་གསུམ།མཚན་ཉིད། དཔེར་བརྗོད།དོན་བསྡུ་བའོ། །དང་པོ་ནི།
དགག་པ་བརྗོད་པ་འགོག་པ་སྟེ། །དུས་གསུམ་ལ་ལྟོས་རྣམ་པ་གསུམ། །དེ་ནས་དེ་ཡང་དགག་བྱ་
ཡིས །དབྱེ་བ་མཐའ་ཡས་ཕྱིར་མཐའ་ཡས། །ཞེས་པ་སྟེ། དགག་བྱའི་ཡུལ་འགྲོ་བ་ལྟ་བུ་གང་ཡང་
རུང་བ་ལ། འགོག་བྱེད་ཀྱི་ཚིག་མ་འགྲོ་ཞེས་སོགས་བརྗོད་པའི་ཚུལ་ནི་འགོག་པ་སྟེ། དེའང་དུས་
གསུམ་ལ་ལྟོས་ཏེ་བྱུང་བ། ད་ལྟར། མ་འོངས་འགོག་པ་སྟེ་རྣམ་པ་གསུམ་དང་། དེ་ནས་དེ་ཡང་ཕྱེ་ན་
དགག་བྱའི་དབྱེ་བ་མཐའ་ཡས་པའི་ཕྱིར་འགོག་པ་ཡང་མཐའ་ཡས་སོ། །གཉིས་པ་ལ། དང་པོ་བྱུང་
བ་འགོག་པ་ལས། དཔེར་བརྗོད་ནི། ལུས་མེད་ཀྱི་ནི་མེ་ཏོག་གི །མདའ་ལྔས་ཀུན་ལས་རྒྱལ་བར་
གྱུར །ཅེས་པ་མི་སྲིད་ཡང་ན་ནི། །དངོས་པོའི་ནུས་པ་རྣམ་པར་བཀྲ། །ཞེས་པ་སྟེ།ལུས་མེད་འདོད་
ལྷ་ཁྱོད་ཀྱི་འཇམ་ཞིང་གྲངས་ཉུང་བའི་མེ་ཏོག་གི་མདའ་ལྔས་འགྲོ་བ་ཀུན་ལས་རྒྱལ་བར་གྱུར་ཅེས་
པ་མི་སྲིད་དོ། །ཡང་ན་ནི་དངོས་པོའི་ནུས་པ་རྣམ་པར་བཀྲ་བ་སྟེ་བསམ་གྱིས་མི་ཁྱབ་པའི་ཕྱིར་དེ་
འདྲ་སྲིད་དུའང་རུང་། །དོན་བཤད་ནི། ཞེས་པ་འདི་ནི་རྒྱུ་སྟོབས་ཀྱིས །ལུས་མེད་རྒྱལ་བར་མི་
རིགས་བློ། །དེ་ལྟར་གྱུར་བཀག་དེ་ཡི་ཕྱིར། །འདི་འདྲ་དེ་ནི་བྱུང་བ་འགོག །ཅེས་པ་སྟེ། བརྗོད་མ་
ཐག་པ་འདི་ནི་དངོས་པོའི་ནུས་པ་རྣམ་པར་བཀྲ་བའི་རྒྱུ་སྟོབས་ཀྱིས་ལུས་མེད་རྒྱལ་བར་མི་རིགས་
པའི་བློ་སྔར་དེ་ལྟར་གྱུར་པ་བཀག་པ་སྟེ།རྒྱུ་མཚན་དེའི་ཕྱིར་ཚུལ་འདི་འདྲ་བ་དེ་ནི་འབྱུང་བ་འགོག་
པའི་རྒྱན་ནོ། །གཉིས་པ་མངོན་གྱུར་འགོག་པ་ལ་དཔེར་བརྗོད་ནི། སྙན་སྒྲོག་མ་དག་ཅི་ཡི་ཕྱིར། །རྣ་
བ་ལ་ནི་ཨུཏྤལ་འཇུག །ལས་འདི་ལ་ནི་མིག་ཟུར་དག །ཡོངས་རྫོགས་མིན་པར་སེམས་སམ་ཅི། །
ཞེས་པ་སྟེ། ཀྱཻ་སྙན་པར་སྒྲོག་མ་དག་ཅེས་བོས་ནས།ཅིའི་ཕྱིར་རྣ་བ་ལ་ཨུཏྤལ་འཇུག་པར་བྱེད་དེ།
ཨུཏྤལ་གྱི་ལས་འདི་ལ་ནི་ཁྱོད་ཀྱི་མིག་ཟུར་དག་ལ་ཡོངས་སུ་རྫོགས་ན་དེ་ལྟར་མ་ཡིན་པར་སེམས་
སམ་ཅི་ཞེས་སོ། །དོན་བཤད་།འགའ་ཞིག་དཀར་མིན་ཨུཏྤལ་ལ། །རྣ་བར་བྱེད་ལ་མཛའ་བོ་ཡིས། །
དེ་ལྟར་བསྟོད་པས་འགོག་བྱེད་པ། །འདི་ནི་མངོན་གྱུར་འགོག་པའོ། །ཞེས་པ་སྟེ། མཛེས་མ་འགའ་
374

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཞིག་དཀར་མིན་ཨུཏྤལ་རྣ་བའི་རྒྱན་དུ་བྱེད་བཞིན་པ་ལ། མཛའ་བོས་དེ་ལྟར་མིག་ཟུར་ལ་བསྟོད་
པའི་སྒོ་ནས་འགོག་པར་བྱེད་པ་འདི་ནི་མངོན་གྱུར་འགོག་པའོ། །གསུམ་པ་འབྱུང་འགྱུར་འགོག་པ་ལ།
དཔེར་བརྗོད་ནི།ཇོ་བོ་བདེན་པར་སྨྲའོ་བདག །གཞན་དང་ཙུམྦ་ནས་འཕོས་པའི །རྒྱ་སྐྱེགས་ཀྱིས་
དམར་མིག་གིས་ནི། །ནམ་ཡང་མཐོང་བར་འགྱུར་མ་ལགས །ཞེས་པ་། ཇོ་བོ་ཞེས་བོས་ནས།
བདག་ནི་བདེན་པར་སྨྲའོ། །ཇི་ལྟར་སྨྲ་ན། ཁྱོད་བུད་མེད་གཞན་དང་ཙུམྦ་ན་སྟེ་ཁ་སྤྲད་པ་ལས་
འཕོས་པའི་རྒྱ་སྐྱེགས་ཀྱིས་བྱུགས་པ་ལྟར་དམར་བའི་མིག་གིས་ནི་ནམ་ཡང་བདག་མཐོང་བར་
འགྱུར་བ་མ་ལགས་ཏེ། དེ་ལྟ་བུ་ཁོ་མོས་མི་བཟོད་པས་དེ་མ་ཐག་ཚེའི་དུས་བྱེད་པས་སོ། །དོན་
བཤད་ནི། སྔར་ཉིད་ཤིན་ཏུ་ཁེངས་ལྡན་མས། །ནམ་ཞིག་འདི་ཡི་གནོད་པ་དག །འབྱུང་བ་དེ་ལྟར་
འགོག་བྱེད་པ། །འདི་ནི་འབྱུང་འགྱུར་འགོག་པའོ །ཞེས་པ་སྟེ།སྔར་ཉིད་ཤིན་ཏུ་ཁེངས་པ་དང་ལྡན་
པའི་དགའ་མས་ནམ་ཞིག་རང་གི་མཛའ་བོ་འདི་བུད་མེད་གཞན་དང་འགྲོགས་པའི་གནོད་པ་དག
འབྱུང་བར་འགྱུར་དུ་དོགས་པ་ལ།ཚུལ་དེ་ལྟར་རང་གི་གནས་སྐབས་གསལ་བའི་སྒོ་ནས་འགོག་
པར་བྱེད་པ་འདི་ནི་འབྱུང་འགྱུར་འགོག་པའོ །བཞི་པ་ཆོས་འགོག་པ་ལ།དཔེར་བརྗོད་ནི།ལུས་ཕྲ་
ཁྱོད་ཀྱི་ཡན་ལག་རྣམས། །འཇམ་པ་ཉིད་དུ་གནས་པ་རྫུན། །གལ་ཏེ་བདེན་པར་འཇམ་པ་ན། །གློ་
བུར་དུ་བདག་ཅི་ལ་གདུང༌། །ཞེས་པ་སྟེ ལུས་ཕྲ་མ་ཁྱོད་ཀྱི་ཡན་ལག་རྣམས་འཇམ་པ་ཉིད་དུ་
གནས་སོ་ཞེས་པ་ནི་རྫུན་ཏེ། གལ་ཏེ་བདེན་པར་འཇམ་པ་ཡིན་ན་གློ་བུར་དུ་བདག་འདོད་མྱོས་ཀྱི་
ཚོར་བ་རྩུབ་མོས་ཅི་ལ་གདུང་སྟེ་གདུང་མི་རིགས་སོ། །དོན་བཤད་ནི། གང་ཕྱིར་དེ་ལྟར་འདོད་ལྡན་
གྱིས །དེ་དང་འགལ་བའི་ཆོས་ཀྱིས་འདིར། །བུད་མེད་ལུས་ནི་འཇམ་པ་དག །འགོག་པ་འདི་ནི་
ཆོས་འགོག་པའོ །ཞེས་པ་སྟེ། གང་གི་ཕྱིར་ཚུལ་དེ་ལྟར་འདོད་ལྡན་གྱིས་འཇམ་པ་དེ་དང་འགལ་
བའི་ཆོས་གདུང་བ་བསྐྱེད་ཚུལ་གྱིས་སྐབས་འདིར་བུད་མེད་ཀྱི་ལུས་འཇམ་པ་དག་འགོག་པར་བྱེད་
པ་འདི་ནི་ཆོས་འགོག་པའོ། །ལྔ་པ་ཆོས་ཅན་འགོག་པ་ལ། དཔེར་བརྗོད་ནི། དེ་ནི་མཛེས་སམ་མ་
ཡིན་ཞེས།།རྣམ་རིག་འདི་ནི་ཅི་ལས་སྐྱེས།།དེར་ནི་འོད་ཙམ་གཡོ་བ་ཉིད།།མཐོང་བར་གྱུར་གྱི་རྟེན་
མ་ཡིན། །ཞེས་པ་སྟེ། འདོད་ལྡན་ཀུན་ཡིད་འཕྲོག་པའི་ན་ཆུང་དེ་ནི་མཛེས་སམ་མཛེས་པ་མ་ཡིན་
375

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཞེས་པའི་རྣམ་རིག་འདི་ནི་རྒྱུ་ཅི་ལས་སྐྱེས་ཏེ། དེར་ནི་འོད་ཙམ་གཡོ་བ་ཉིད་མཐོང་བར་གྱུར་གྱི་རྟེན་
དངོས་ནི་མ་ཡིན་།དོན་བཤད་ནི།གང་ཕྱིར་གཟུགས་ཅན་མ་མཚར། །བརྗོད་པར་འདོད་པས་
འོད་ཅེས་པའི། །ཆོས་འདི་ཁས་བླངས་ཆོས་ཅན་དག །འགོག་འདི་ཆོས་ཅན་འགོག་པའོ །ཞེས་པ་སྟེ
གང་ཕྱིར་གཟུགས་ཅན་མ་དེའི་མཚར་བརྗོད་པར་འདོད་པས་དེ་གནས་པའི་སར་འོད་ཙམ་གཡོ་
ཞེས་པའི་ཆོས་འདི་ཁས་བླངས་ནས། ཆོས་ཅན་གཟུགས་ཅན་མ་དངོས་མ་མཐོང་བའི་ཚུལ་དག་
བརྗོད་པས་འགོག་པའི་ཆོས་ཅན་འགོག་པའོ། །དྲུག་པ་འགོག་པ་ལ། དཔེར་བརྗོད་ནི། ཁྱོད་ཀྱི་
མིག་དག་དམར་གྱུར་ཅིང༌། །མཆུ་ཡི་ཡལ་འདབ་གཡོ་བ་དང༌། །སྨིན་མ་འཁྱོག་སྟེ་དེ་ལྟ་ནའང༌། །
ཉེས་པ་མེད་པས་བདག་མི་འཇིགས། །ཞེས་པ་སྟེ།མཛའ་ཁྱོད་ཀྱི་མིག་དག་དམར་པོར་གྱུར་ཅིང༌།
མཆུའི་ཡལ་འདབ་འདར་ཞིང་གཡོ་བ་དང་། སྨིན་མ་འཁྱོག་པ་ལ་སོགས་པ་བྱེད་དེ།ཁྲོ་བའི་རྣམ་
འགྱུར་གསལ་བ་དེ་ལྟ་ནའང་ཉེས་པ་མེད་པས་བདག་མི་འཇིགས་སོ། །དོན་བཤད་ནི། གང་ཕྱིར་
མཛའ་བོ་མཁས་པ་ཡིས །འཇིགས་པ་ཡི་ནི་རྒྱུ་ཡི་གཙོ། །རང་གི་ཉེས་པ་འགོག་བྱེད་པ། །འདི་དག་
འདིར་ནི་འགོག་པའོ། །ཞེས་པ་སྟེ། གང་ཕྱིར་མཛའ་བོ་སྐྱོན་སྤོང་བ་ལ་མཁས་པས་མཛེས་མ་ཁྲོ་
བའི་རྣམ་འགྱུར་ཤེས་ནས་འཇིགས་པ་འབྱུང་བའི་རྒྱུའི་གཙོ་བོ་རང་གི་ཉེས་པ་འགོག་པར་བྱེད་པ་འདི་
དག་སྐབས་འདིར་རྒྱུ་འགོག་པ་ཞེས་བྱའོ །བདུན་པ་འབྲས་བུ་འགོག་པ་ལ། དཔེར་བརྗོད་ནི།
མཛའ་བོ་དག་ནི་རིང་ན་གནས། །ཆུ་འཛིན་བགྲོད་ལྡན་འདི་ནི་འོངས །ནི་ཙུ་ལ་ཡང་རྒྱས་པར་
མཐོང་། །བདག་ཤི་མིན་པ་འདི་ག །ཞེས་པ་སྟེ། མཛའ་བོ་དག་ནི་ཡུལ་ཐག་རིང་པོ་ན་གནས་པ་
དང་། ཆུ་འཛིན་གྱི་ཕྲེང་བ་བགྲོད་ལྡན་ལང་ལོང་དུ་གཡོ་བ་ཅན་འདི་ནི་འོང་པ་དང་། ཤིང་ནི་ཙུ་ལ་
ཡང་རྒྱས་པ་སྟེ་འབྲས་བུ་ཆགས་པས་ནོན་ནས་འཆི་བའི་རྒྱུ་མི་ཉུང་ཙམ་ཞིག་མཐོང་ཡང་ད་དུང་
བདག་ཤི་བ་མིན་པ་འདི་ཅི་ག་ཞེས་སོ།།དོན་བཤད་ནི།དེ་རྒྱུ་ཆུ་འཛིན་བགྲོད་པ་སོགས།།མི་བཟད་
པ་དག་ཉེར་བཀོད་ནས། །འབྲས་བུ་འཆི་བ་བཟློག་པའི་ཕྱིར། །དེ་ནི་འབྲས་བུ་འགོག་པའོ །ཞེས་
པ་ཏེ། འཆི་བ་དེའི་རྒྱུ་ཆུ་འཛིན་བགྲོད་པ་ལ་སོགས་པ་མི་བཟད་པ་ཤིན་ཏུ་བཟོད་དཀའ་བ་དག་ཉེ་
བར་བཀོད་ནས་འབྲས་བུ་འཆི་བ་བཟློག་སྟེ་བརྗོད་པའི་ཕྱིར་དེ་ནི་འབྲས་བུ་འགོག་པའོ། །བརྒྱད་པ་
376

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ།
རྗེས་གནང་འགོག་པ་ལ། དཔེར་བརྗོད་ནི། གལ་ཏེ་གཤེགས་ན་གཤེགས་པར་མཛོད། ཁྱོད་ཀྱི་
བགྲོད་པས་བདག་ལ་ནི། །གདུང་བ་ཡུན་རིང་འབྱུང་མི་འགྱུར། །འདི་ལ་ཁྱོད་ནི་དོགས་མི་འཚལ། །
ཞེས་པ་སྟེ། མཛའ་བོ་ཁྱོད་གལ་ཏེ་ཡུལ་གཞན་དུ་གཤེགས་ན་གཤེགས་པར་མཛོད་ཅིག ཁྱོད་ཀྱི་
བགྲོད་པས་བདག་ལ་གདུང་བ་ཡུན་རིང་འབྱུང་བར་མི་འགྱུར་ཏེ་བྲལ་མ་ཐག་འཆི་བས་འདི་ལ་ཁྱོད་
ནི་ཐེ་ཚོམ་མེད་ཀྱི་དོགས་པ་མཛད་མི་འཚལ་ལོ །དོན་བཤད་ནི།ཞེས་པ་འཆི་བ་གསལ་བྱེད་པས །
རྗེས་གནང་ཉིད་ཀྱི་སྒོ་ནས་ནི། །མཛའ་བོའི་བགྲོད་པ་འགོག་བྱེད་པ། །དེ་ནི་རྗེས་གནང་འགོག་པའོ། །
ཞེས་པ་སྟེ། རང་གི་གནས་སྐབས་འཆི་བ་གསལ་བར་བྱེད་པས་མཛའ་ལ་རྗེས་སུ་གནང་བ་ལྟར་
བྱེད་པ་ཉིད་ཀྱི་སྒོ་ནས་མཛའ་བོའི་བགྲོད་པ་འགོག་པར་བྱེད་པ་དེ་ནི་རྗེས་གནང་འགོག་པའོ། །དགུ་
པ་དབང་གིས་འགོག་པ་ལ། དཔེར་བརྗོད་ནི། ནོར་ནི་མང་པོ་རྙེད་གྱུར་ཅིང༌། །ལམ་དུ་ཡང་ནི་བདེ་
ཞིང་དགེ །བདག་སྲོག་ལ་ཡང་ཐེ་ཚོམ་མེད། །འོན་ཀྱང་མཛའ་བོ་འགྲོ་མི་བྱ། །ཞེས་པ་སྟེ།བྱེས་སུ་
ཕྱིན་ན་ནོར་ནི་མང་པོ་རྙེད་པར་གྱུར་ཅིང་། ལམ་དུ་ཡང་ནི་བགྲོད་བདེ་ཞིང་དགེ་ལ། བདག་གི་སྲོག་
ལ་ཡང་སྐྱོན་མི་འབྱུང་བར་ཐེ་ཚོམ་མེད་མོད། འོན་ཀྱང་མཛའ་བོ་ཁྱོད་ཡུལ་གཞན་དུ་འགྲོ་བར་མི་
བྱའོ། །དོན་བཤད་ནི། མཛའ་བོ་འགྲོ་བར་སྦྱོར་བ་ཡིས། །རྒྱུ་རྣམས་དག་ནི་རབ་བཤད་ནས། །
དབང་ཉིད་ཀྱིས་ནི་དེ་འགོག་པ། །འདི་འདྲ་དབང་གིས་འགོག་པའོ། །ཞེས་པ་སྟེ མཛའ་བོ་ཡུལ་
གཞན་དུ་འགྲོ་བར་སྦྱོར་བའི་རྒྱུ་རྣམས་དག་ནི་རབ་ཏུ་བཤད་ནས་དབང་ཆེ་བ་ཉིད་ཀྱིས་དེ་ལྟར་
མཛའ་བོའི་བགྲོད་པ་འགོག་པར་བྱེད་པ་འདི་འདྲ་བ་དེ་ནི་དབང་གིས་འགོག་པའོ །བཅུ་པ་མ་གུས་
པས་འགོག་པ་ལ། དཔེར་བརྗོད་ནི། བདག་ནི་གསོན་རེ་སྟོབས་དང་ལྡན། །ནོར་གྱི་བསམ་པ་
སྟོབས་ལྡན་མིན། །མཛའ་བོ་གཤེགས་སམ་བཞུགས་ལགས་སམ། །རང་གི་གནས་སྐབས་སྨོས་པ་
ལགས། །ཞེས་པ་སྟེ། བདག་ནི་གསོན་དུ་རེ་བའི་བསམ་པ་སྟོབས་དང་ལྡན་ལ་ནོར་སྒྲུབ་འདོད་ཀྱི་
བསམ་པ་སྟོབས་དང་ལྡན་པ་མིན་མོད། མཛའ་བོ་ཁྱོད་ཡུལ་གཞན་དུ་ནོར་སྒྲུབ་པའི་ཕྱིར་གཤེགས་
སམ་འདི་ཉིད་དུ་བཞུགས་ལགས་སམ་ཇི་ལྟར་མཛད་ཤེས་མོད་ཀྱི། བདག་གིས་ནི་རང་གི་གནས་
སྐབས་ཙམ་སྨོས་པ་ལགས་སོ །དོན་བཤད་ནི། གང་ཕྱིར་འདིར་ནི་ཆགས་ལྡན་མས། །མ་གུས་
377

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཞིན་དུ་ཚོགས་སྦྱར་ནས། །མཛའ་བོའི་བགྲོད་པ་འགོག་བྱེད་པ། །འདི་ནི་མ་གུས་འགོག་པའོ། །
ཞེས་པ་། གང་གི་ཕྱིར་སྐབས་འདིར་ཆགས་ལྡན་མས་མ་གུས་པ་བཞིན་དུ་བྱས་པའི་ཚིག་སྦྱར་ནས་
མཛའ་བོའི་བགྲོད་པ་འགོག་པར་བྱེད་པ་འདི་ནི་མ་གུས་པས་འགོག་པའོ །བཅུ་གཅིག་པ་ཤིས་
བརྗོད་ཀྱིས་འགོག་པ་ལ།དཔེར་བརྗོད་ནི། མཛའ་བོ་གལ་ཏེ་གཤེགས་ན་བཞུད། །ཁྱོད་ཀྱི་ལམ་ནི་
ཤིས་གྱུར་ཅིག །གང་དུ་ཁྱོད་ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག །ཅེས་པ་སྟེ
མཛའ་བོ་ཁྱོད་གལ་ཏེ་ཡུལ་གཞན་དུ་གཤེགས་ན་ཅི་བདེར་བཞུད་ཅིག ཁྱོད་ཀྱི་ལམ་དེ་ཡང་ཤིས་
པར་གྱུར་ཅིག གང་དུ་ཁྱོད་གཤེགས་པ་དེར་བདག་ཀྱང་སྐྱེ་བ་ཉིད་དུ་གྱུར་ཅིག དོན་བཤད་ནི། དེ་
ལྟར་ཤིས་བརྗོད་ལམ་གྱི་གང༌། །རང་གི་གནས་སྐབས་གསལ་བྱེད་པས། །མཛའ་བོའི་བགྲོད་པ་
འགོག་བྱེད་པ། །འདི་ནི་ཤིས་བརྗོད་ཀྱིས་འགོག་པའོ། །ཞེས་པ་སྟེ།ཚུལ་ལྟར་ཤིས་པ་བརྗོད་པའི་
ལམ་སྲོལ་གྱིས་གང་དུ་རང་གི་གནས་སྐབས་གསལ་བར་བྱེད་པས་མཛའ་བོའི་བགྲོད་པ་འགོག་པར
བྱེད་པ་འདི་ནི་ཤིས་བརྗོད་ཀྱི་འགོག་པའོ །བཅུ་གཉིས་པ་རྩུབ་མོས་འགོག་པ་ལ། དཔེར་བརྗོད་ནི
གལ་ཏེ་ཁྱོད་འགྲོ་བདེན་ཉིད་ན། །ཁྱོད་ཀྱིས་གཞན་པ་འགའ་ཞིག་ཚོལ། །བདག་ནི་གླགས་འཚོལ་
འཆི་བ་ཡིས། །དེ་རིང་ཉིད་དུ་འགོག་པར་གྱུར། །ཅེས་པ་སྟེ། གལ་ཏེ་མཛའ་བོ་ཁྱོད་ཡུལ་གཞན་དུ་
འགྲོ་བ་བདེན་པ་ཉིད་ཡིན་ན་ཁྱོད་ཀྱིས་དགའ་མ་གཞན་པ་འགའ་ཞིག་ཚོལ་བར་རིགས་ཏེ། བདག་
ནི་ཁྱོད་དང་བྲལ་བས་གླགས་འཚོལ་བའི་འཆི་བས་དེ་རིང་ཉིད་དུ་འཚོ་བ་འགོག་པར་འགྱུར་རོ། །
དོན་བཤད་ནི། གང་ཕྱིར་མཛའ་བའི་དབང་གྱུར་མས། །མཛའ་བོའི་བགྲོད་པ་འགོག་བྱེད་པ། །ཚིག་
རྩུབ་ཡི་གེ་སྔོན་འགྲོ་ཅན། །དེ་ནི་རྩུབ་མོས་འགོག་པའོ། །ཞེས་པ་སྟེ། གང་གི་ཕྱིར་མཛའ་བ་བརྟན་
པོའི་དབང་དུ་གྱུར་པའི་དགའ་མས་མཛའ་བོའི་བགྲོད་པ་འགོག་པར་བྱེད་པའི་ཚུལ་ཚིག་རྩུབ་མོའི་
ཡི་གེ་སྔོན་དུ་འགྲོ་བ་ཅན་དེ་ནི་རྩུབ་མོས་འགོག་པའོ །བཅུ་གསུམ་པ་གྲོགས་ཀྱིས་འགོག་པ་ལ།
དཔེར་བརྗོད་ནི། གལ་ཏེ་གཤེགས་ན་མྱུར་དུ་བཞུད། །ཕྱི་ནས་གཉེན་འདུན་འཁྲུགས་པའི་ཁས། །
བསྒྲགས་པའི་ཆོ་ངེས་འགྲོ་བ་ཡི། །གེགས་གྱུར་ཁྱོད་ཀྱི་རྣ་བར་འོང༌། །ཞེས་པ་སྟེ། གལ་ཏེ་མཛའ་བོ་
ཡུལ་གཞན་དུ་གཤེགས་ན་མྱུར་དུ་བཞུད་ཅིག་ཕྱི་ནས་ཁོ་མོ་ཤི་བས་གཉེན་འདུན་རྣམས་འཁྲུགས་
378

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
པའི་ཁས་བསྒྲགས་པའི་ཆོ་ངེས་འགྲོ་བའི་གེགས་སུ་གྱུར་པ་དག་ཁྱོད་ཀྱི་རྣ་བར་འོང་ངོ་། །དོན་
བཤད་།གང་ཕྱིར་འདིར་ནི་མཐའ་གཅིག་།།ཆགས་མས་གྲོགས་ཉིད་བྱེད་པ་ཡིས། །མཛའ་བའི་
བགྲོད་པ་འགོག་པ་འདི། །གྲོགས་ཉིད་ཀྱིས་ནི་འགོག་པའོ །ཞེས་པ་སྟེ།གང་གི་ཕྱིར་སྐབས་འདིར་
མཐའ་གཅིག་ཏུ་ཆགས་ལྡན་མས་འགྲོ་བ་ལ་གྲོགས་ཉིད་བྱེད་པ་ལྟ་བུ་ཡིས་མཛའ་བོའི་བགྲོད་པ་
འགོག་པ་འདི་ནི་གྲོགས་ཉིད་ཀྱིས་འགོག་པ་ཞེས་བྱའོ །བཅུ་བཞི་པ་འབད་པས་འགོག་པ་ལ
དཔེར་བརྗོད་ནི།བཞུད་ཅེས་ཁྱོད་དགྱེས་བརྗོད་འདོད་ཀྱང༌། །བདག་ཉིད་དགའ་བར་བྱེད་པའི་ཚིག །
མ་གཤེགས་ཞེས་པ་ཁ་ནས་ནི། །བྱུང་བར་གྱུར་ལ་བདག་ཅི་བྱེད། །ཅེས་པ་སྟེ། མཛའ་བོ་ཁྱོད་ཅི་
བདེར་བཞུད་ཅེས་ཁྱོད་དགྱེས་པའི་ཚིག་བརྗོད་པར་འདོད་ཀྱང་བདག་ཉིད་དགའ་བར་བྱེད་པའི་
ཚིག་མ་གཤེགས་ཤིག་ཅེས་པ་ཁ་ནས་རང་དབང་མེད་པར་བྱུང་བར་གྱུར་པ་ལ་བདག་ཅི་ཞིག་བྱེད་
ཅེས་སོ། །དོན་བཤད་།མི་འདོད་དངོས་ལ་འབད་བྱས་པས། །འབྲས་བུ་ཕྱིན་ཅི་ལོག་སྐྱེད་པའི། །
དོན་མེད་ཉེ་བར་བསྟན་པའི་ཕྱིར།།དེ་འབད་པས་འགོག་པའོ།།ཞེས་པ་སྟེ།མི་འདོད་པའི་དངོས་
པོ་མཛའ་བོ་འགྲོ་བར་སྦྱོར་བ་ལ་འབད་པར་བྱས་པས་འབྲས་བུ་ཕྱིན་ཅི་ལོག་འགྲོ་བ། འགོག་པ་
བསྐྱེད་པའི་རྒྱུ་མཚན་གྱིས་འབད་པ་དོན་མེད་དུ་ཉེ་བར་བསྟན་པའི་ཕྱིར་དེ་ནི་འབད་པས་འགོག་པ་
ཞེས་བྱའོ། །བཅོ་ལྔ་པ་གཞན་དབང་གིས་འགོག་པ་ལ། དཔེར་བརྗོད་ནི། སྐད་ཅིག་ལྟ་ལ་གེགས་
བྱེད་པའི། །རྫི་མ་བསྐྱོད་པ་ལ་ཁྲོ་བ། །ཁྱོད་ཀྱིས་མཛའ་ལ་འགྲོ་བ་སྨོས། །བདག་ནི་དེ་ཡི་འདོད་པ་
འདོད། །ཅེས་པ་སྟེ། སྐད་ཅིག་ཙམ་ལྟ་བ་ལ་གེགས་བྱེད་པའི་རྫི་མ་བསྐྱོད་ཅིང་གཡོ་བ་ལ་ཡང་ཁྲོ་
བའི་བསམ་པ་སྟོབས་ལྡན་འདི་ལ་ཁྱོད་ཀྱིས་ཡུལ་གཞན་དུ་འགྲོ་བའི་ཚུལ་སྨྲོས་ཤིག །བདག་དེ་
འདོད་པ་དང་མཐུན་པར་འདོད་དོ། །དོན་བཤད་ནི།གང་ཕྱིར་མཛའ་བའི་གཞན་དབང་མས། །དོན་
འདི་ཉེ་བར་གསལ་བྱས་ནས། །མཛའ་བོའི་བགྲོད་པ་འགོག་བྱེད་པ། །འདི་ནི་གཞན་དབང་འགོག་
པའོ །ཞེས་པ་སྟེ། གང་ཕྱིར་མཛའ་བའི་གཞན་དབང་དུ་གྱུར་པའི་དགའ་མས་དོན་འདི་ཉེ་བར་
གསལ་བར་བྱས་ནས་མཛའ་བོའི་འགྲོད་པ་འགོག་པར་བྱེད་པའི་ཚུལ་འདི་ནི་གཞན་དབང་གིས་
འགོག་པའོ །བཅུ་དྲུག་པ་ཐབས་ཀྱིས་འགོག་པ་ལ། དཔེར་བརྗོད་ནི། མགོན་པོ་བྲལ་བ་བཟོད་
379

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པར་བགྱི། །གང་གིས་མིག་བསྒོས་བདག་ལ་ནི། །འདོད་པས་བསྣུན་དུ་མི་མཐོང་བའི། །མཐོང་མིན་
མིག་སྨན་བདག་ལ་སྩོལ། །ཅེས་པ་། མགོན་ཞེས་མཛའ་བོ་ལ་བོས་ནས་ཁྱོད་དང་བྲལ་བའི་
གདུང་བ་བཟོད་པར་བགྱི་མོད།འོན་ཀྱང་གང་གིས་མིག་ལ་བསྒོས་པ་ཙམ་གྱིས་བདག་ལ་འདོད་
པའི་ལྷའི་མདའ་ལྔས་བསྣུན་པའི་ཡུལ་དུ་མི་མཐོང་བའི་མཐོང་བྱ་མིན་པའི་མིག་སྨན་སྔོན་མེད་པ
ཞིག་བདག་ལ་སྩོལ་བར་མཛོད་ཅིག་པའོ། །དོན་བཤད་། འཚོ་བའི་ཐབས་ནི་དཀའ་བ་དག །ཉེ་
བར་བཀོད་ནས་བདག་པོ་ནི། །འགྲོ་བ་འགོག་པར་བྱེད་པའི་ཕྱིར། །འདི་འདྲ་ཐབས་ཀྱིས་འགོག་
པར་བརྗོད།།ཅེས་པ་སྟེ།འཚོ་བའི་ཐབས་རྙེད་པར་དཀའ་བ་དག་ཉེ་བར་བཀོད་ནས་བདག་པོ་བྱེས་
སུ་འགྲོ་བ་འགོག་པར་བྱེད་པའི་ཕྱིར་འདི་འདྲ་བ་ནི་ཐབས་ཀྱིས་འགོག་པ་ཞེས་བྱ་བར་བརྗོད་དོ། །
བཅུ་བདུན་པ་ཁྲོ་བས་འགོག་པ་ལ། དཔེར་བརྗོད་ནི། ཇོ་བོ་ཁྱོད་ཀྱི་ཞལ་ནས་ཚིག །བདག་འགྲོ་
ཞེས་པ་ངེས་པར་བྱུང༌། །མཛའ་བ་དམན་པ་ཁྱོད་ཀྱིས་ད། །མ་ཕྱིན་ན་ཡང་བདག་ལ་ཅི། །ཞེས་པ་སྟེ།
ཇོ་བོ་ཞེས་བོས་ནས། ཁྱོད་ཀྱི་ཞལ་ནས་བརྗོད་མི་རུང་བའི་ཚིག་བདག་འགྲོ་ཞེས་པ་ངེས་པར་བྱུང་
ཟིན་མོད།རྒྱུ་མཚན་དེ་ཕྱིར་མཛའ་བ་དམན་པ་ཁྱོད་ཀྱིས་ད་ནི་མ་ཕྱིན་ན་ཡང་བདག་ལ་ཅི་ཞིག་བྱ་སྟེ་
ཁྱད་པར་མེད་། །དོན་བཤད་ནི། མཛའ་བ་རྒྱས་པས་མ་བསྡམས་པའི། །བདག་ཉིད་ཁྲོ་བས་
མཛའ་བོ་ཡི། །འགྲོ་བ་རྩོམ་པ་བཟློག་པ་གང༌། །དེ་ནི་ཁྲོ་བས་འགོག་པའོ། །ཞེས་པ་སྟེ། མཛའ་བ་
རྒྱས་པའི་སྙིང་ཉེ་བས་མ་བསྡམས་པའི་མཛེས་མས་བདག་ཉིད་ཁྲོ་བའི་ཚིག་སྦྱར་བས་མཛའ་བོའི་
འགྲོ་བ་རྩོམ་པ་བཟློག་སྟེ་འགོག་པ་གང་ཡིན་པ་དེ་ནི་ཁྲོ་བས་འགོག་པའོ། །བཅོ་བརྒྱད་པ་མྱ་ངན་
གྱིས་འགོག་པ་ལ། དཔེར་བརྗོད་ནི། མ་སྣོམ་བུ་མོའི་རྣ་བ་ལ། །མ་བྱས་ཆང་ལ་མ་བཏབ་པར། །
ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར། །ཅེས་པ་སྟེ།དྲི་ཞིམ་མ་སྣོམ་པ་དང༌།
བུ་མོའི་རྣ་བ་ལ་རྒྱན་དུ་མ་བྱས་པ་དང༌།ཆང་ལ་ཡང་མ་བཏབ་པར་ཁྱོད་ཀྱི་དགྲའི་རྫིང་ཉིད་དུ་ཨུཏྤལ་
སྔོན་པོའི་མེ་ཏོག་རྣམས་ཟེགས་པར་གྱུར་ཏོ །དོན་བཤད་ནི། མྱ་ངན་བཅས་ཤིང་ཨུཏྤལ་ལ། །དེ་
འོས་ལས་ནི་བཟློགས་བྱས་ནས །མྱ་ངན་འོས་པའི་སྐབས་སྟོན་ཕྱིར །འདི་ནི་མྱ་ངན་གྱིས་འགོག་
པའོ། །ཞེས་པ་སྟེ།ཨུཏྤལ་གྱི་ཡུལ་ལ་མྱ་ངན་དང་བཅས་ཤིང་དེའི་འོས་པའི་བྱ་བ་ལས་བཟློགས་པར་
380

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བྱས་ནས་མྱ་ངན་འོས་པའི་གནས་སྐབས་སྟོན་པའི་ཕྱིར་ཚུལ་འདི་ནི་མྱ་ངན་གྱིས་འགོག་པའོ །བཅུ་
དགུ་པ་འགྱོད་པས་འགོག་པ་ལ། དཔེར་བརྗོད་ནི། དོན་ནི་འགའ་ཡང་ཚོགས་མ་བྱས། །རིག་པ་
འགའ་ཡང་མ་བསྒྲུབས་ཤིང་། །དཀའ་ཐུབ་འགའ་ཡང་མ་བསགས་པར། །ན་ཚོད་མཐའ་དག་སོང་
བར་གྱུར། །ཅེས་པ་སྟེ། རང་གཞན་གྱི་དོན་ནི་འགའ་ཡང་ཚོགས་པར་མ་བྱས་ལ།ཕྱི་ནང་གི་རིག་པ་
འགའ་ཡང་མ་བསྒྲུབས་ཤིང༌། དཀའ་ཐུབ་ཏུ་གྱུར་པ་འགའ་ཡང་མ་བསགས་པའི་ངང་དེར་ན་ཚོད་
མཐའ་དག་སོང་བར་གྱུར་། །དོན་བཤད་ནི། གང་ཕྱིར་འདིར་ནི་ཚེ་སོང་བས། །དོན་སྒྲུབ་ལ་
སོགས་འགོག་པ་ནི། །འགྱོད་པ་གཙོ་བོར་སྟོན་བྱེད་པ། །འདི་ནི་འགྱོད་པས་འགོག་པའོ །ཞེས་པ་སྟེ
གང་གི་ཕྱིར་འདིར་ནི་ཚེ་སྟོང་ཟད་དུ་སོང་བས་དོན་སྒྲུབ་པ་ལ་སོགས་པའི་བྱ་བ་རྣམས་འགོག་པ་ནི་
འགྱོད་པ་གཙོ་བོར་སྟོན་པར་བྱེད་པ་དེའི་ཕྱིར་འདི་ནི་འགྱོད་པས་འགོག་པའོ། །ཉི་ཤུ་པ་ཐེ་ཚོམ་གྱིས་
འགོག་པ་ལ། དཔེར་བརྗོད་ནི།ཅི་འདི་སྟོན་གྱི་ཆུ་འཛིན་ནམ། །ཡང་ན་ངང་པའི་ཚོགས་སམ་ཅི། །
སྒྲ་ནི་རྐང་གདུབ་ཀྱི་འདྲ་བ།།ཐོས་པ་དེ་ནི་ཆུ་འཛིན་མིན། །ཞེས་པ་སྟེ།ཅི་ནམ་མཁར་རྒྱུ་བའི་དཀར་
གསལ་མཛེས་པ་འདི་དག་སྟོན་གྱི་ཆུ་འཛིན་ནམ། ཡང་ན་ངང་པའི་ཚོགས་སམ་ཅི་ཞིག་ཡིན་སྙམ་དུ
བདག་ཡིད་ཐེ་ཚོམ་དུ་གྱུར་མོད།འོན་ཀྱང་རྐང་གདུབ་ཀྱི་སྒྲ་འདྲ་བ་ཐོས་པ་ནི་ཆུ་འཛིན་མིན་ཏེ
ངང་པའོ །དོན་བཤད་ནི།ཆོས་འདི་ངང་པ་ལ་ཡོད་ཅིང༌། །སྤྲིན་གྱི་རིགས་ལ་མ་རེག་པས །གང་
ཞིག་ཐེ་ཚོམ་བཟློག་བྱེད་པ། །འདི་ནི་ཐེ་ཚོམ་འགོག་པའོ། །ཞེས་པ་སྟེ། རྐང་གདུབ་ཀྱི་སྒྲ་འཁྲོལ་
བའི་ཆོས་འདི་ངང་པ་ལ་ཡོད་ཅིང་སྤྲིན་གྱི་རིགས་ལ་མ་རེག་པས་གང་ཞིག་སྤྲིན་དང་ངང་པ་གང་ཡིན་
ཐེ་ཚོམ་གྱི་བློ་མངོན་གྱུར་ཟློག་པར་བྱེད་པ་འདི་ནི་ཐེ་ཚོམ་འགོག་པའོ། །ཉེར་གཅིག་པ་སྦྱར་བས་
འགོག་པ་ལ། དཔེར་བརྗོད་ནི། བདུད་རྩིའི་བདག་ཉིད་པདྨ་ལ། །སྡང་ཞིང་སྣུམ་པའི་སྐར་འབྲས་
ཅན། །ཁྱོད་གདོང་ཟླ་བ་འདི་ཡོད་བཞིན། །ཟླ་བ་གཞན་གྱིས་ཅི་ཞིག་བྱ། །ཞེས་པ་སྟེ། དེ་ལ་སྦྱར་
གཞི་གདོང་དང་ཟླ་བ་སྟེ། གཉིས་ཀ་བདུད་རྩིའི་བདག་ཉིད་ཅན་ཡིན་པ་དང་། གདོང་གིས་པདྨའི་
མཛེས་པ་འཕྲོག་ཅིང་ཟླ་བས་པདྨ་ཟུམ་པར་བྱེད་པ་ན་གཉིས་ཀ་པདྨ་ལ་སྡང་བ་སྦྱར་ཞིང་། སྣུམ་པའི་
ཏཱ་ར་ཀ་ཞེས་གདོང་ལ་མིག་འབྲས་མིག་དབུས་ཀྱི་ཆ་ཅན་དང༌། ཟླ་བ་རྒྱུ་སྐར་གྱི་འཁོར་ཅན་ཞེས་སྒྲ་
381

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྦྱར་བ་སྟེ། དེ་ལྟ་བུའི་ཁྱོད་གདོང་གི་ཟླ་བ་འདི་ཡོད་བཞིན་དུ་ཟླ་བ་གཞན་གྱིས་ཅི་ཞིག་བྱ་ཞེས་སོ། །
དོན་བཤད་ནི། ཕལ་པའི་ཟླ་བ་ལ་བརྟེན་པ། །དེ་མཚུངས་ཡོན་ཏན་བསྟན་བྱས་ནས། །གཙོ་བོའི་ཟླ་
བ་འགོག་བྱེད་པ། །རྣམ་པ་དེ་ལྟར་སྦྱར་བའི་འགོག།ཅེས་པ་སྟེ།ཕལ་པ་བཏགས་པ་གདོང་གི་ཟླ་བ་
ལ་བརྟེན་པ་གཙོ་བོ་ནམ་མཁའི་ཟླ་བ་དེ་དང་མཚུངས་པའི་ཡོན་ཏན་བསྟན་པར་བྱས་ནས་གཙོ་བོའི་
ཟླ་བ་འགོག་པར་བྱེད་པའི་རྣམ་པ་དེ་ལྟར་བཀོད་པ་ནི་སྦྱར་བས་འགོག་པ་ཞེས་བྱའོ །ཉེར་གཉིས་
པ་དོན་གཞན་འགོག་པ་ལ། དཔེར་བརྗོད་ནི།ཐམས་ཅད་མནན་ཡང་ཁྱོད་ཀྱིས་ནི། །རྣམ་གནོན་
ཚིམ་པ་མེད་པ་མཚར། །འོན་ཀྱང་སྲེག་ཟ་འབར་བ་ལ། །ཚིམ་པ་དག་ནི་ནམ་ཞིག་མཐོང༌། །ཞེས་པ་སྟེ།
རྒྱལ་པོ་ཁྱོད་ཀྱིས་ཐམས་ཅད་ཟིལ་གྱིས་མནན་ཡང་ད་དུང་རྣམ་པར་མནོན་པས་ཚིམ་པ་མེད་པ་འདི་
ནི་ཤིན་ཏུ་མཚར་མོད།འོན་ཀྱང་སྲེག་ཟ་སྟེ་མེའི་ཕུང་པོ་འབར་བ་ལའང་ཚིམ་པ་དག་ནི་ནམ་ཞིག་
མཐོང་སྟེ་མ་མཐོང་ངོ༌། །དོན་བཤད་ནི། གང་ཕྱིར་འདིར་ནི་དོན་གཞན་དག །དེ་ཡི་ཆོས་མཚུངས་
བསྟན་བྱས་ནས། །ཡ་མཚན་རྩོམ་པ་འགོག་བྱེད་པ། །འདི་ནི་དོན་གཞན་འགོག་པའོ །ཞེས་པ་སྟེ་
གང་ཕྱིར་གནས་སྐབས་འདིར་ནི་དོན་གཞན་དག་དེ་ཡི་ཆོས་མཚུངས་སུ་གྱུར་པ་མེ་ལ་ཚིམ་པ་མེད་པ་
དག་བསྟན་པར་བྱས་ནས་མི་དབང་རྣམ་པར་མནོན་པས་ཚིམ་པ་མེད་པ་ཡ་མཚན་དུ་རྩོམ་པ་འགོག
པར་བྱེད་པ་འདི་ནི་དོན་གཞན་འགོག་པའོ །ཉེར་གསུམ་པ་རྒྱུས་འགོག་པ་ལ། དཔེར་བརྗོད་ནི།
སྦྱིན་པ་པོ་ཞེས་ནམ་ཡང་ནི། །མི་དབང་ཁྱོད་ལ་མི་བསྟོད་དེ། །གང་ཕྱིར་སློང་བས་ཁྱོད་ཀྱི་ནོར། །།
རང་གི་ཉིད་དུ་བསམས་ནས་ལེན། །ཞེས་པ་སྟེ། སྦྱིན་པ་པོ་ཞེས་དུས་ནམ་ཡང་མི་དབང་ཁྱོད་ལ་མི་
བསྟོད་དེ། གང་ཕྱིར་སློང་བ་པོ་རྣམས་ཀྱིས་ཁྱོད་ཀྱི་ནོར་ལས་རང་གི་ཉིད་དུ་བསམས་ནས་ལེན་པའི
ཕྱིར་རོ། །དོན་བཤད་ནི། ཞེས་པ་ལ་སོགས་འགོག་པ་ནི། །རྒྱུས་འགོག་པ་ཞེས་བཤད་པ་སྟེ། །ཞེས་
པ་སྟེ། བཤད་མ་ཐག་པའི་དཔེར་བརྗོད་མི་དབང་ལ་མི་བསྟོད་པའི་རང་ནོར་དུ་བསམ་པ་བཀོད་
ནས་འགོག་པའི་ཚུལ་དེ་ལྟ་བུ་ལ་སོགས་པ་རྣམས་ལ་ནི་རྒྱུས་འགོག་པ་ཞེས་བཤད་དོ། །སྟེ་ཞེས་པ་
འོག་མ་དྲང་བའི་ཚིག་གོ།གསུམ་པ་དོན་བསྡུ་བ་ནི།ཕྱོགས་འདི་ཉིད་ཀྱིས་རྣམ་པར་རྟོག །གཞན་པ་
དག་ཀྱང་དཔག་པར་ནུས། །ཞེས་པ་སྟེ། བཤད་ཟིན་གྱི་བྱུང་བ་འགོག་པ་ལ་སོགས་པ་ཕྱོགས་འདི་
382

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཉིད་ཀྱིས་འགོག་རྒྱན་གྱི་རྣམ་པར་རྟོག་པ་གཞན་མཐའ་ཡས་པ་དག་ཀྱང་རྗེས་སུ་དཔག་པར་ནུས་
ཞེས་པའི་དོན་ནོ། །
བདུན་པ་དོན་གཞན་བཀོད་པའི་རྒྱན་ལ་གསུམ། མཚན་ཉིད། དབྱེ་བ། དཔེར་བརྗོད་དོ། །
དང་པོ་ནི།གང་ཞིག་དངོས་འགའ་རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན། །དངོས་པོ་གཞན་
དག་འགོད་པ་དེ། །དོན་གཞན་བཀོད་པར་ཤེས་པར་བྱ། །ཞེས་པ་སྟེ། གང་ཞིག་བརྗོད་བྱའི་དོན་གྱི་
དངོས་པོ་འགའ་ཞིག་རབ་ཏུ་བཀོད་ནས། དེའི་སྒྲུབ་བྱེད་དུ་འགྱུར་བའི་དངོས་པོ་ནུས་པ་ཅན་གཞན་
དག་འགོད་པ་དེ་ནི་དོན་གཞན་བཀོད་པའི་རྒྱན་ཞེས་བྱ་བར་ཤེས་པར་བྱའོ། །འོ་ན།རྒྱན་འདི་དང་ཟླ་
བོ་དངོས་པོའི་དཔེ་གཉིས་ལ་ཁྱད་པར་ཅི་ཡོད་ཅེ་ན། ཁྱབ་ཆེ་ཆུང་སྟེ། ཟླ་བོ་དངོས་པོ་ནི།སྒྲུབ་བྱེད་
དུ་གྱུར་ཀྱང་རུང༌། མ་གྱུར་ཀྱང་རུང༌།ངེས་པར་དཔེ་དཔེ་ཅན་དུ་འབྲེལ་བ་ཞིག་དགོས་ལ། འདི་ལ་ནི
དཔེ་དཔེ་ཅན་དུ་གྱུར་མ་གྱུར་ཇི་ལྟར་ཡང་བསྒྲུབ་བྱ་སྒྲུབ་བྱེད་དུ་འབྲེལ་བ་ཞིག་ངེས་པར་དགོས་སོ། །
གཉིས་པ་ནི། ཀུན་ཁྱབ་ཁྱད་པར་ལ་གནས་དང༌། །སྦྱར་བ་ཅན་དང་འགལ་བ་ཅན། །མི་འོས་བྱེད་
དང་འོས་པའི་བདག །འོས་དང་མི་འོས་ལྡོག་པའོ། །འདི་ཡི་དབྱེ་བ་དེ་ལྟ་སོགས། །སྦྱོར་བ་རྣམས་ལ་
རབ་ཏུ་མཚོན། །འདི་རྣམས་རང་བཞིན་གསལ་བྱེད་ཕྱིར། །དཔེར་བརྗོད་ཕྲེང་བ་བསྟན་པར་བྱ། །
ཞེས་པ་སྟེ་གོ་སླའོ །གསུམ་པ་ལ དང་པོ་ཀུན་ཁྱབ་དོན་གཞན་བཀོད་པ་ནི། ལེགས་ལྡན་འགྲོ་བ་
རྣམས་ཀྱི་མིག །ཉི་མ་དང་ནི་ཟླ་བ་ཡང་། །ནུབ་པར་གྱུར་པ་ཉིད་ལ་ལྟོས །ངེས་པ་ལ་ནི་སུ་ཞིག་
འགོངས། །ཞེས་པ་སྟེ། ལེགས་ལྡན་ཡོན་ཏན་གྱི་ཕུང་པོ་འགྲོ་བ་རྣམས་ཀྱི་མིག་ལྟ་བུ་ཉི་མ་དང་ཟླ་བ་
ཡང་ནུབ་པར་གྱུར་པ་ཉིད་ལ་ལྟོས་ཤིག །ཅེས་བསྒྲུབ་བྱ།སྒྲུབ་བྱེད་ནི། སྐྱེ་བ་ཅན་ཐམས་ཅད་འཇིག་
པའི་ངེས་པ་ལ་ནི་སུ་ཞིག་གིས་འགོང་བར་ནུས་ཞེས་དངོས་པོ་ཀུན་ཁྱབ་དོན་གཞན་བཀོད་པ་ཞེས་
བྱའོ།།
གཉིས་པ་ཁྱད་པར་ལ་གནས་དོན་གཞན་བཀོད་པ་ནི།ཆུ་འཛིན་འདི་དག་ལུས་ཅན་གྱི། །
ཡོངས་སུ་གདུང་བ་འཕྲོག་པར་བྱེད། །བདག་ཐོབ་མིན་ནམ་ཆེན་པོ་རྣམས། །གཞན་གྱི་སྡུག་བསྔལ་
ཞི་སླད་དུའོ །ཞེས་པ་སྟེ།ཆུ་འཛིན་གྱི་ཕྲེང་བ་འདི་དག་ལུས་ཅན་འགྲོ་བ་རྣམས་ཀྱི་ཡོངས་སུ་གདུང་
383

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བ་འཕྲོག་པར་བྱེད་དེ། སྐྱེས་བུ་ཆེན་པོ་རྣམས་ནི་གཞན་གྱི་སྡུག་བསྔལ་ཞི་བའི་སླད་དུ་བདག་ཉིད་
ཐོབ་པ་མིན་ནམ་ཅི་སྟེ་གཞན་ཕན་ཁོ་ན་སྒྲུབ་པས་སོ་ཞེས་ཆོས་འདི་སྐྱེས་བུ་ཆེན་པོ་ལ་ཡོད་ཀྱི་ཀུན་
ལ་མ་ཡིན་པས་ཁྱད་པར་ལ་གནས་དོན་གཞན་བཀོད་པ་ཞེས་བྱའོ །གསུམ་པ་སྦྱར
བཀོད་པ་ནི། མ་ལ་ཡ་ཡི་རླུང་གིས་། །འཇིག་རྟེན་དགའ་བ་སྐྱེད་པར་བྱེད། །དཱཀྵི་ཎྱ་དང་ཡང་དག་
ལྡན། །ཀུན་གྱི་སྙིང་སྡུག་མ་ཡིན་ནམ། །ཞེས་པ་སྟེ། མ་ལ་ཡའི་རླུང་བསིལ་བ་དལ་བུར་བ་དག་
གིས་འཇིག་རྟེན་རྣམས་དགའ་བ་བསྐྱེད་པར་བྱེད་དེ། དཱཀྵི་ཎྱ་དང་ཡང་དག་ལྡན་ན་ཀུན་གྱི་སྙིང་
སྡུག་པ་མ་ཡིན་ནམ་སྟེ་ཡིན་པས་སོ། །འདིར་དཱཀྵི་ཎྱ་ཞེས་པའི་སྒྲ་ལྷོའི་རླུང་དང༌། གཡས་ཕྱོགས་
དང༌།རྗེས་སུ་མཐུན་པ་སོགས་དུ་མ་ལ་འཇུག་པ་སྦྱར་བ་ཅན་གྱི་དོན་གཞན་བཀོད་པ་ཞེས་བྱའོ །
བཞི་པ་འགལ་བའི་དོན་གཞན་བཀོད་པ་ནི། མཚན་མོར་བྱེད་འདི་དྲི་མ་དང༌། །ལྡན་ཡང་འགྲོ་བ་
དགའ་བ་བསྐྱེད། །གཉིས་སྐྱེས་དབང་པོ་སྐྱོན་ལྡན་ཡང༌། །གཞན་དག་རྗེས་སུ་འཛིན་པར་ནུས། །
ཞེས་པ་སྟེ། མཚན་མོར་བྱེད་པ་ཟླ་བ་འདི་ནི་ར་རིའི་དྲི་མ་དང་ལྡན་ཡང་འགྲོ་བ་རྣམས་ལ་དགའ་བ་
སྐྱེད་པར་བྱེད་། གཉིས་སྐྱེས་བྲམ་ཟེའི་དབང་པོ་སྐྱོན་འགའ་ཞིག་དང་ལྡན་ཡང་འགྲོ་བ་གཞན་དག་
རྗེས་སུ་འཛིན་པར་ནུས་པས་སོ་ཞེས་སྐྱོན་ལྡན་གྱི་ལེགས་པ་སྒྲུབ་པར་བསྟན་པ་འགལ་བའི་དོན་
གཞན་བཀོད་པ་ཞེས་བྱའོ །ལྔ་པ་ནི་མི་འོས་པའི་དོན་གཞན་བཀོད་པ་ནི།སྦྲང་རྩི་འཐུངས་པའི་
མགྲིན་སྙན་ལས། །བྱུང་བ་བུང་བའི་སྒྲ་དག་ཀྱང༌། །རྣ་བར་རྩུབ་པའི་ཉིད་འགྱུར་བ། །འདོད་ལྡན་
རྣམས་ཀྱི་སྡིག་འདི་འདྲ །ཞེས་པ་སྟེ སྦྲང་རྩི་མེ་ཏོག་གི་རྩི་བཅུད་འཐུངས་བའི་མགྲིན་པ་སྙན་པོ
ལས་བྱུང་བ་བུང་བའི་སྒྲ་དབྱངས་དག་ཀྱང་རྣ་བར་རྩུབ་པ་ཉིད་དུ་འགྱུར་བ་། འདོད་ལྡན་རྣམས་ཀྱི
སྡིག་པའམ་མྱོང་བྱའི་རང་བཞིན་ནི་འདི་དང་འདྲ་བས་སོ་ཞེས་སྙན་པའི་སྒྲ་རྣ་བར་རྩུབ་པ་མི་འོས་
པའི་ཕྱིར་མི་འོས་པའི་དོན་གཞན་བཀོད་པ་ཞེས་བྱའོ། །དྲུག་པ་འོས་པའི་དོན་གཞན་བཀོད་པ་ནི
ཆུ་སྐྱེས་འདབ་མའི་མལ་སྟན་འདིས། །བདག་གི་ལུས་འདི་གདུང་བར་བྱེད། །བསྲེག་པའི་བདག་
ཉིད་སྲེག་ཟ་དང༌། །འདྲ་བས་རིགས་པ་མ་ཡིན་ནམ།།ཞེས་པ་སྟེ།ཆུ་སྐྱེས་འདབ་མའི་མལ་སྟན་ཤིན་
ཏུ་འཇམ་པ་འདིས་ནི་བདག་གི་ལུས་འདི་འདོད་པའི་ཚོར་བས་གདུང་བར་བྱེད་དེ། བསྲེག་པའི་
384

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བདག་ཉིད་པདྨའི་མལ་སྟན་འདི་ནི་ཁ་དོག་དམར་བ་སྲེག་ཟ་མེ་དང་འདྲ་བའི་རྒྱུ་མཚན་
པ་མ་ཡིན་ནམ་ཞེས་འཇམ་པས་འདོད་པ་སྐྱེས་ཏེ་གདུང་བ་འོས་པའི་ཕྱིར་འོས་པའི་དོན་གཞན་
བཀོད་པ་ཞེས་བྱའོ །བདུན་པ་འོས་ཤིང་མི་འོས་པའི་དོན་གཞན་བཀོད་པ་ནི། བསིལ་ཟེར་ཅན་
གྱིས་ཉམས་བྱེད་མོད། །དཔྱིད་ཀྱིས་བདག་ནི་ཅི་ལ་གདུང༌། །དྲི་མ་ཅན་གྱིས་སྤྱོད་པའི་ལས། །དག་
པས་མི་འོས་པ་མིན་ནམ། །ཞེས་པ་སྟེ། བསིལ་ཟེར་ཅན་གྱིས་འདོད་ལྡན་བདག་གདུང་ཞིང་ཉམས་
པར་བྱེད་མོད།དཔྱིད་ཀྱི་དུས་དག་པ་འདིས་བདག་ཅི་ལ་གདུང་སྟེ།དྲི་མ་ཅན་གྱིས་སྤྱོད་པའི་ལས་
གང་ཡིན་པ་དེ་དྲི་མ་དག་པས་བྱེད་མི་འོས་པ་མ་ཡིན་ནམ་ཞེས་སྔ་མ་འོས་ཤིང་ཕྱི་མ་མི་འོས་པས་འོས་
ཤིང་མི་འོས་པའི་དོན་གཞན་བཀོད་པ་ཞེས་བྱའོ །བརྒྱད་པ་མི་འོས་ཤིང་འོས་པའི་དོན་གཞན་
བཀོད་པ་ནི། ཀུ་མུད་ལྡན་ཡང་སྲེག་བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་བས་བཟུང་
རྣམས་རྩུབ་པ་ན། །ཉི་མས་བཟུང་བ་འཇམ་མི་འགྱུར །ཞེས་པ་སྟེ། ཀུ་མུད་ལྡན་པ་ཟླ་བ་ཡང་
བདག་བསྲེག་པའི་བྱ་བ་བྱེད་ན་པདྨའི་འབྱུང་གནས་ཉིན་མོར་བྱེད་པས་གདུང་བར་ཅིས་མི་བྱེད་དེ།
ཟླ་བ་བདུད་རྩིའི་རང་བཞིན་ཅན་གྱིས་བཟུང་བ་རྣམས་ཀྱང་རྩུབ་པར་འགྱུར་ན་ཉི་མ་ཚ་བའི་རེག་བྱ་
ཅན་གྱིས་བཟུང་བ་འཇམ་པར་མི་འགྱུར་བ་ཆོས་ཉིད་ཡིན་པའི་ཕྱིར་ཞེས་སྔ་མ་མི་འོས་ཤིང་ཕྱི་མ་འོས་
པས་མི་འོས་ཤིང་འོས་པའི་དོན་གཞན་བཀོད་པ་ཞེས་བྱའོ །
བརྒྱད་པ་ལྡོག་པ་ཅན་གྱི་རྒྱན་ལ་གཉིས། མཚན་ཉིད་དང༌། དཔེར་བརྗོད་དོ། །དང་པོ་ནི
སྒྲ་འཇུག་པའམ་རྟོགས་པ་ཡིས།།དངོས་པོ་གཉིས་ནི་མཚུངས་གྱུར་པ།།དེ་ཡི་དབྱེ་བ་བརྗོད་པ་གང༌། །
དེ་ནི་ལྡོག་པ་ཅན་ཞེས་བརྗོད། །ཅེས་པ་སྟེ། སྒྲ་དངོས་སུ་འཇུག་པའམ།ཤུགས་ལས་རྟོགས་པའི་སྒོ་
ནས་དངོས་པོ་གཉིས་ཕན་ཚུན་མཚུངས་པར་གྱུར་པ་ལས་གཉིས་པོ་དེའི་ཁྱད་པར་གྱི་དབྱེ་བ་སླར་
བརྗོད་པ་གང་ཡིན་པ་དེ་ནི་ལྡོག་པ་ཅན་གྱི་རྒྱན་ཞེས་བྱ་བར་བརྗོད་དོ། །གཉིས་པ་ལ་བཞི་ལས།
དང་པོ་སྒྲས་ཟིན་མཚུངས་པའི་ལྡོག་པ་ཅན་གྱི་དང་པོ་གཅིག་ལྡོག་ལ། དཔེར་བརྗོད་ནི། བརྟན་དང་
ཆེ་བའི་བདག་ཉིད་དང༌། །ལཱ་བ་ཎྱ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་
ལུས་འདི་འདྲ་ཉིད་ཀྱིས་། །ཞེས་པ་སྟེ། བསྐྱོད་པར་མི་ནུས་པ་བརྟན་པ་དང་། ཡངས་ཤིང་བའི་
385

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བདག་ཉིད་དང༌། ལཱ་པ་ཎྱ་ཞེས་པ་ཟབ་པ་དང་། མཛེས་པ་དང༌། ལན་ཚྭ་ལ་སོགས་པ་ལ་འཇུག་པས་
ཡོན་ཏན་དེ་ལྟ་བུ་དང་ལྡན་པའི་རྒྱུ་མཚན་གྱིས་རྒྱལ་པོ་ཁྱོད་དང་རྒྱ་མཚོ་གཉིས་མཚུངས་པ་ལས་ཐ་
དད་དེ། ཁྱོད་ལུས་སྐྱེས་བུ་ཆེན་པོའི་རང་བཞིན་འདི་འདྲ་ཉིད་ཀྱིས་སོ །དོན་བཤད་ནི། གཅིག་ལ་
གནས་པའི་ཆོས་ཀྱི་ནི །གཉིས་ཀ་ལ་གནས་ཐ་དད་དག།རྟོགས་པའི་ཡུལ་གྱུར་པའི་ཕྱིར། །འདི་
ནི་གཅིག་གི་ལྡོག་པ་ཅན། །ཞེས་པ་སྟེ། སྐྱེས་བུ་གཅིག་པོ་ལ་གནས་པའི་ཆོས་ཀྱིས་རྒྱ་མཚོ་དང་རྒྱལ་
པོ་གཉིས་ཀ་ལ་གནས་པའི་ལྡོག་པ་ཐ་དད་པ་དག་རྟོགས་པའི་ཡུལ་དུ་གྱུར་པ་དེའི་ཕྱིར་འདི་ནི་
གཅིག་གི་ལྡོག་པ་ཅན་ཞེས་བྱའོ །གཉིས་པ་གཉིས་ལྡོག་ལ། དཔེར་བརྗོད་ནི།ཆུ་ཡི་ཕུང་པོ་དག་
དང་ཁྱོད། །མཚམས་ལ་མི་འདའ་ཟབ་པ་སྟེ། །འདི་ནི་མིག་སྨན་དང་མཚུངས་ལ། །ཁྱོད་ནི་གསེར་
གྱིས་འོད་ཅན་ནོ། །ཞེས་པ་སྟེ།ཆུ་ཡི་ཕུང་པོ་རྒྱ་མཚོ་དག་དང་རྒྱལ་པོ་ཁྱོད་གཉིས་མཚམས་ལས་མི་
འདའ་བ་དང༌།ཟབ་ཅིང་གཏིང་དཔག་དཀའ་བའི་རྒྱུ་མཚན་གྱིས་མཚུངས་པ་ཐ་དད་དེ།རྒྱ་མཚོ་འདི་
ནི་ཁ་དོག་སྔོ་ནག་མིག་སྨན་དང་མཚུངས་ལ།རྒྱལ་པོ་ཁྱོད་ནི་གསེར་གྱི་འོད་ཅན་།།དོན་བཤད་ནི།
གང་ཕྱིར་འདིར་ནི་གཉིས་ཀ་ཡི། །འབྱེད་བྱེད་ཡོན་ཏན་ནག་པོ་དང༌། །སེར་པོ་དག་ནི་ཐ་དད་བསྟན། །
འདི་ནི་གཉིས་ཀའི་ལྡོག་པ་ཅན། །ཞེས་པ་སྟེ། གང་ཕྱིར་གནས་སྐབས་འདིར་ནི་རྒྱ་མཚོ་དང་རྒྱལ་པོ་
གཉིས་ཀའི་འབྱེད་བྱེད་ཀྱི་ཡོན་ཏན་ནག་པོ་དང་སེར་པོ་དག་ཐ་དད་དུ་བསྟན་པས་ལྡོག་པ་སོ་སོར་ཕྱེ་
བ་འདི་ནི་གཉིས་ཀའི་ལྡོག་པ་ཅན་ཞེས་བྱའོ། །
གསུམ་པ་སྦྱར་བ་ཅན་གྱི་ལྡོག་པ་ལ། དཔེར་བརྗོད་ནི། ཁྱོད་དང་རྒྱ་མཚོ་དུམྦཱ་རོ །མ་ཧཱ་
ས་ཏྭ་ཏེ་ཛཿབཅས །འདི་ཡིས་ཁྱེད་གཉིས་ཐ་དད་དེ། །དེ་ནི་ཆུ་བདག་ཁྱོད་མཁས་། །ཞེས་པ་སྟེ།
དེ་ལ་སྦྱར་གཞི་རྒྱལ་པོ་ཁྱོད་དང་རྒྱ་མཚོ་གཉིས་ཏེ། སྦྱར་ཆོས་དུམྦཱ་རོ་བཟློག་དཀའ་བ་དང་ཆུ་ངན་པ་
ལ་འཇུག་པས་རྒྱལ་པོ་གཞན་གྱིས་བཟློག་དཀའ་བ་དང་།རྒྱ་མཚོ་བ་ཚྭ་སོགས་ཀྱིས་ངན་པ་སྦྱར།མ་
ཧཱ་ས་ཏྭ་སྙིང་སྟོབས་ཆེན་པོ་དང་སེམས་ཅན་ཆེན་པོ་ལ་འཇུག་པས་རྒྱལ་པོ་སྙིང་སྟོབས་ཆེ་བ་དང་རྒྱ་
མཚོ་སེམས་ཅན་ཆེན་པོ་ཆུ་སྲིན་དང་ལྡན་པ་སྦྱར། ཏེ་ཛཿགཟི་བརྗིད་དང་མེ་ལ་འཇུག་པས་རྒྱལ་པོ་
གཟི་བརྗིད་ཆེ་བ་དང་རྒྱ་མཚོ་རྒོད་མ་ཁའི་མེ་དང་བཅས་པ་སྦྱར།དེ་ལྟར་སྒྲ་སྦྱར་བའི་སྒོ་ནས་རྒྱལ་
386

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
པོ་དང་རྒྱ་མཚོ་གཉིས་མཚུངས་པ་ལས་རྒྱུ་མཚན་འདི་ཡིས་ཁྱོད་གཉིས་ཐ་དད་དེ། དེ་ནི་ཆུའི་བདག་
པོ་ཡིན་ལ། ཁྱོད་ནི་མཁས་ཤིང་རིག་པའི་བདག་ཉིད་དོ། །དོན་བཤད་ནི། འདི་ནི་སྦྱར་བའི་ཚུལ་
ལྡན་ཕྱིར། །སྦྱར་བ་ཅན་ཞེས་བཟུང་བར་མཛོད། །ཅེས་པ་སྟེ།བརྗོད་མ་ཐག་པ་འདི་ནི་སྒྲ་སྦྱར་བའི་
ཚུལ་གསུམ་དང་ལྡན་པ་དེའི་ཕྱིར་སྦྱར་བ་ཅན་གྱི་ལྡོག་པ་ཞེས་བྱ་བར་བཟུང་བར་མཛོད་ཅིག་པའོ། །
བཞི་པ་འགོག་པ་ཅན་གྱི་ལྡོག་པ་ལ དཔེར་བརྗོད་ཕྱི་མ་དང་ལྷན་ཅིག་དམ་བཅའ་བ་དང༌།
དངོས་སོ། །དང་པོ་ནི། འགོག་པ་ཅན་དང་གཏན་ཚིགས་ཅན། །གཉིས་པོ་དེ་ཡང་བསྟན་པར་བྱ། །
ཞེས་སོ །གཉིས་པ་ནི། ལུགས་དང་ལྡན་ཞིང་བརྟན་པ་དང༌། །རིན་ཆེན་འབྱུང་གནས་ཡིན་མོད་
ཀྱང༌། །དྲི་མ་ལྡན་པ་ཆུ་སྲིན་གནས། །ཁྱོད་ཀྱི་འགྲན་ཟླར་འགྱུར་མ་ཡིན། །ཞེས་པ་སྟེ། ལུགས་
བཟང་པོ་དང་ལྡན་ཞིང་། གཞན་གྱིས་བསྐྱོད་མི་ནུས་པས་བརྟན་པ་དང༌། རིན་པོ་ཆེ་དུ་མའི་འབྱུང་
གནས་ཡིན་པས་རྒྱ་མཚོ་དང་རྒྱལ་པོ་གཉིས་མཚུངས་མོད་ཀྱང༌། བ་ཚྭ་ལ་སོགས་པའི་དྲི་མ་དང་ལྡན་
པ་ཆུ་སྲིན་གདུག་པའི་གནས་དེ་ནི། རྒྱལ་པོ་ཁྱོད་ཀྱི་འགྲན་ཟླར་འགྱུར་བ་མ་ཡིན་ནོ་ཞེས་འགོག་པའི་
སྒོ་ནས་ལྡོག་པ་བརྗོད་པ་འདི་ནི་འགོག་པ་ཅན་གྱི་ལྡོག་པ་ཞེས་བྱའོ། །ལྔ་པ་གཏན་ཚིགས་ཅན་གྱི་
ལྡོག་པ་ལ།དངོས་དང་བཤད་ཟིན་རྣམས་ཀྱི་དོན་བསྡུ་བའོ། །དང་པོ་ནི།རི་གླིང་རྒྱ་མཚོར་བཅས་པ་
ཡིས། །ས་གཞི་མཐའ་དག་འཛིན་མོད་ཀྱང༌། །ལག་འགྲོ་རྣམས་ཀྱི་རྗེར་གྱུར་ཕྱིར། །ལྷག་མ་ཅན་ནི་
ཁྱོད་བས་དམན། །ཞེས་པ་སྟེ། རི་གླིང་རྒྱ་མཚོར་བཅས་པའི་ས་གཞི་མཐའ་དག་འཛིན་པ་ལ་རྒྱལ་པོ་
ཁྱོད་དང་ཀླུ་རྒྱལ་གཉིས་མཚུངས་མོད་ཀྱང༌།ཀླུའི་རྒྱལ་པོ་དེ་ནི་ལག་འགྲོ་རྣམས་ཀྱི་རྗེ་བོར་གྱུར་པའི་
ཕྱིར་ལྷག་མ་ཅན་ནི་མི་བདག་ཁྱོད་བས་དམན་ནོ་ཞེས་ལག་འགྲོ་སྟེ་ཀླུའི་མིང་ཡིན་ལ།ཀླུ་དུད་འགྲོ་
ཡིན་པའི་གཏན་ཚིགས་ཀྱིས་མི་བདག་ལས་ཀླུ་རྒྱལ་དམན་ཚུལ་བརྗོད་པས་ལྡོག་པ་སོ་སོར་ཕྱེ་བ་
འདི་ནི་གཏན་ཚིགས་ཅན་གྱི་ལྡོག་པ་ཞེས་བྱའོ། །གཉིས་པ་ནི། སྒྲ་དག་འཇུག་པར་མཚུངས་པ་ཡི། །
ལྡོག་པ་ཅན་ནི་འདི་འདྲ་སྟེ། །ཞེས་པ་སྟེ། སྒྲ་དག་འཇུག་པའམ། སྒྲས་ཟིན་པར་མཚུངས་པའི་ལྡོག་
པ་ཅན་ནི་བཤད་ཟིན་འདི་དག་འདྲ་བ་སྟེ་ཞེས་སོ །གཉིས་པ་རྟོགས་པས་མཚུངས་པའི་ལྡོག་པ་ཅན་
ལ་གསུམ་ལས། དང་པོ་དམ་བཅའ་བ་ནི།རྟོགས་པར་གྱུར་པ་མཚུངས་པ་ཡང༌། །ཡོད་པ་དེ་ནི་རྗེས་
387

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སུ་བསྒྲུབ །ཅེས་པ་སྟེ དངོས་སུ་སྒྲས་མ་ཟིན་ཀྱང་ཤུགས་ཀྱིས་རྟོགས་པར་གྱུར་པ་མཚུངས་པའི་
ལྡོག་པ་ཡང་ཡོད་པ་དེ་ནི་རྗེས་སུ་བསྒྲུབ་པ་སྟེ་བསྟན་པར་བྱའོ། །གཉིས་པ་དཔེར་བརྗོད་ལ།དང་པོ་
རྟེན་གྱི་དབྱེ་བའི་ལྡོག་པ་ཅན་།ཁྱོད་ཀྱི་གདོང་དང་པདྨ་སྟེ། །འདི་གཉིས་ཀྱི་ནི་ཁྱད་པར་ཡང༌། །
པདྨ་ཆུ་ལས་སྐྱེས་པ་དང༌། །ཁྱོད་གདོང་ཁྱོད་ལ་བརྟེན་པའོ། །ཞེས་པ་སྟེ།མཛེས་ལྡན་ཁྱོད་ཀྱི་གདོང་
དང་འདབ་ལྡན་པདྨ་སྟེ། འདི་གཉིས་ཀྱི་ཁྱད་པར་ཡང་གང་ཞེ་ན། པདྨ་ཆུ་ལ་སྐྱེས་པ་དང༌། ཁྱོད་
གདོང་ཁྱོད་ཉིད་ཀྱི་ལུས་ལ་བརྟེན་པའོ། །གཉིས་པ་དཔེ་ཅན་ལྷག་པའི་ལྡོག་པ་ཅན་ནི། རི་དྭགས་
མིག་ལ་སྨིན་སྒེག་དང༌། །མྱོས་པའི་དམར་བས་རེག་པ་མེད། །ཁྱོད་ཀྱི་མིག་ནི་གཉིས་པོ་འདི། །ཡོན་
ཏན་དེ་དག་ཉིད་ཀྱིས་བརྒྱན། །ཞེས་པ་སྟེ། རི་དྭགས་ཀྱི་མིག་ལ་སྨིན་མ་གཡོ་བའི་རོལ་སྒེག་དང༌།
འདོད་པས་མྱོས་པའི་དམར་བའི་མདངས་ཀྱིས་རེག་པ་མེད་ལ། མཛེས་མ་ཁྱོད་ཀྱི་མིག་གཉིས་པོ་
འདི་ནི་ཡོན་ཏན་དེ་དག་ཉིད་ཀྱིས་བརྒྱན་ཏོ། །གསུམ་པ་དཔེར་བརྗོད་གཉིས་ཀྱི་དོན་བསྡུ་བ་ནི། སྔ་
མར་དབྱེ་བ་ཙམ་ཞིག་བསྟན། །འདིར་ནི་ལྷག་པ་ཉིད་བསྟན་། །ཞེས་པ་སྟེ།དཔེར་བརྗོད་སྔ་མར་
དཔེ་དཔེ་ཅན་གཉིས་རྟེན་ཐ་དད་པའི་དབྱེ་བ་ཙམ་ཞིག་བསྟན་ལ།ཕྱི་མ་འདིར་ནི་དཔེ་ལས་དཔེ་ཅན
ཡོན་ཏན་ལྷག་པ་ཉིད་དུ་བསྟན་། །
གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ་གསུམ་ལས། དང་པོ་དམ་བཅའ་བ་ནི།
སླར་ཡང་མཚུངས་པའི་ལྡོག་པ་ཅན། །གཞན་དག་རབ་ཏུ་བསྟན་པར་བྱ། །ཞེས་པ་སྟེ། སླར་ཡང་
མཚུངས་སྒྲས་ཟིན་པ་ལས་འབྱེད་བྱེད་ཀྱང་མཚུངས་པའི་ལྡོག་པ་ཅན་གཞན་དག་རབ་བསྟན་པར་
བྱའོ།།གཉིས་པ་དཔེར་བརྗོད་ལ།དང་པོ་མཚུངས་ཆོས་འབྱེད་བྱེད་གཉིས་ཀ་སྒྲས་ཟིན་པའི་ལྡོག་པ་
ཅན་ནི།ཁྱོད་ཀྱི་གདོང་དང་པདྨ་དཀར། །རྒྱས་ཤིང་དྲི་བཟང་ལྡན་པ་སྟེ། །པདྨ་ལ་ནི་བུང་བ་འཁོར། །
ཁྱོད་ཀྱི་གདོང་ལ་མིག་རབ་གཡོ། །ཞེས་པ་སྟེ།མཛེས་མ་ཁྱོད་ཀྱི་གདོང་དང་པདྨ་དཀར་པོ་གཉིས་ཀ་
རྒྱས་ཤིང་དྲི་བཟང་པོ་ལྡན་པ་སྟེ། པདྨ་ལ་ནི་བུང་བ་འཁོར་ཞིང་ལྡིང་ལ། ཁྱོད་ཀྱི་གདོང་ལ་མིག་ཟུང་
རབ་ཏུ་གཡོ་བར་བྱེད་དོ། །གཉིས་པ་མཚུངས་ཆོསཤུགས་དང་འབྱེད་བྱེད་སྒྲས་ཟིན་པའི་ལྡོག་པ་ཅན་ལ།
དཔེར་བརྗོད་ནི། ཟླ་བ་འདི་ནི་མཁའ་ཡི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་སྐར་ཕྲེང་
388

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བ་ཅན། །ཆུ་འདི་ཀུ་མུད་རྒྱས་པ་ཅན། །ཞེས་པ་སྟེ། ཟླ་བའི་དཀྱིལ་འཁོར་འདི་ནི་ནམ་མཁའི་རྒྱན་
དང༌། ངང་པ་འདི་ནི་ཆུའི་རྒྱན་ཡིན་ནོ། །དེ་བཞིན་ནམ་མཁའ་འདི་རྒྱུ་སྐར་གྱི་ཕྲེང་བ་ཅན་དང་། ཆུ་
པ་ཅན་ནོ། །དོན་བ
འདི་ཀུ་མུད་རྒྱས་པ་ཅན་། །དོན་བཤད་ནི། འདིར་ནི་ཟླ་བ་ངང་པ་དག །དཀར་བ་ཉིད་སོགས་
རྟོགས་པ་དང་། །མཁའ་དང་ཆུ་དག་པར་ཡང་། །རྟོགས་པར་མཚུངས་པའི་དབྱེ་བ་བྱས། །ཞེས་པ་སྟེ
འདིར་ནི་ཟླ་བ་དང་ངང་པ་དག་གི་མཚུངས་ཆོས་དཀར་བ་ཉིད་སོགསཤུགས་ཀྱིས་རྟོགས་པ་དང༌།དེ་
བཞིན་མཁའ་དང་ཆུ་གཉིས་དག་པར་ཡང་རྟོགས་པར་མཚུངས་པའི་དབྱེ་བཤུགས་དང་འབྱེད་བྱེད་
ཟླ་བ་དང་ངང་པ་མཁའ་དང་ཆུའི་རྒྱན་དུ་གྱུར་པ་དང༌། ནམ་མཁའ་རྒྱུ་སྐར་ཕྲེང་ཅན་དང་ཆུ་ཀུ་མུད་
རྒྱས་པ་དངོས་སུ་སྒྲས་ཟིན་པར་བྱས་སོ །གསུམ་པ་ཁྱད་པར་བསྟན་པ་ནི། སྔ་མ་ལ་ནི་སྒྲ་ལྡན་
མཚུངས། །གཉིས་ཀ་ལ་ཡང་ཐ་དད་དབྱེ། །བུང་བ་མིག་ལ་སོགས་པ་མཚུངས། །དེ་ཕྱིར་མཚུངས་
པའི་ལྡོག་པ་ཅན། །ཞེས་པ་སྟེ།དཔེར་བརྗོད་སྔ་མ་ལ་ནི་རྒྱས་ཤིང་དྲི་བཟང་ལྡན་ཞེས སྒྲ་དངོས་སུ་
ལྡན་པར་མཚུངས་ཤིང༌།ཕྱི་མ་ལ་ཤུགས་ཀྱིས་དང༌། སྔ་ཕྱི་གཉིས་ཀ་ལ་ཡང་ཐ་དད་པའི་དབྱེ་བ།
བུང་བ་དང་མིག་ལ་སོགས་པའི་ཁོང་ནས་མཁའ་དང་ཆུ། ཟླ་བ་དང་ངང་པ་སོགས་མཚུངས་པར་
བསྟན་པ་དེ་ཕྱིར་མཚུངས་པའི་ལྡོག་པ་ཅན་ཞེས་བྱའོ །བཞི་པ་རིགས་མཐུན་འབྱེད་པའི་ལྡོག་པ
ཅན་ལ། དཔེར་བརྗོད་ནི། རིན་ཆེན་སྣང་བས་མི་འཕྲོག་ཅིང༌། །ཉི་མའི་འོད་ཀྱིས་མི་བཟློག་པ། །
ལང་ཚོ་ལས་བྱུང་ན་ཆུང་གི །མུན་པས་ལྟ་བ་འགོག་པར་བྱེད། །ཅེས་པ་སྟེ། རིན་ཆེན་ནོར་བུའི་སྣང་
བས་མི་འཕྲོག་ཅིང་། ཉི་མའི་འོད་ཀྱིས་ཀྱང་མི་བཟློག་པའི་ལང་ཚོ་རྒྱས་པ་ལས་བྱུང་བ་ན་ཆུང་གི་
མུན་པས་གཟུགས་ལ་ལྟ་བ་འགོག་པར་བྱེད་། །དོན་བཤད་ནི། མུན་པའི་རིགས་ལས་མུན་པ་འདི། །
ལྟ་བ་འགོག་པ་ཉིད་ཀྱིས་མཚུངས། །གཞན་དག་གིས་ནི་ཐ་དད་བསྟན། །འདི་ནི་རིགས་མཐུན་ལྡོག་
པ་ཅན། །ཞེས་པ་སྟེ། མུན་པའི་རིགས་ལས་ན་ཆུང་གི་མུན་པ་འདི་ནི་ལྟ་བ་འགོག་པ་ཉིད་ཀྱི་ཕྱིའི་
མུན་པ་དང་མཚུངས་ཤིང་རིགས་མཐུན་པ་ལས། ཁྱད་ཆོས་གཞན་རིན་ཆེན་སྣང་བས་མི་འཕྲོག་པ་ལ་
སོགས་པ་དག་གིས་མུན་པ་གཞན་དང་ཐ་དད་པར་བསྟན་པ་དེ་ཕྱིར་འདི་ནི་རིགས་མཐུན་འབྱེད་པ་
འདི་ལྡོག་པ་ཅན་ཞེས་བྱའོ། །
389

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་དང་། དཔེར་བརྗོད་དོ། །དང་པོ་ནི།
རབ་ཏུ་གྲགས་པའི་བཟློགས་ནས། །གང་ཞིག་རྒྱུ་གཞན་ཅུང་ཟད་དམ། །གང་དུ་རང་གི་ངོ་བོ་ཉིད། །
སྟོན་པ་དེ་ནི་སྲིད་པ་ཅན། །ཞེས་པ་སྟེ།འཇིག་རྟེན་ན་རབ་ཏུ་གྲགས་པའི་རྒྱུ་བཟློགས་ནས་གང་ཞིག་
དེ་དང་རྗེས་མཐུན་གྱི་རྒྱུ་གཞན་ཅུང་ཟད་དམ། གང་དུ་རང་གི་ངོ་བོ་དངོས་པོའི་ཆོས་གྲུབ་པ་ཉིད་སྟོན་
པ་དེ་ནི་སྲིད་པ་ཅན་གྱི་རྒྱན་ཞེས་བྱ་བར་བཞེད་། །གཉིས་པ་ལ། དང་པོ་ཕྱིའི་རྒྱུ་ཅུང་ཟད་སྟོན་པའི་
སྲིད་པ་ཅན་ནི། མ་འཐུངས་མྱོས་པའི་ཀཱ་དམྦ། །མ་ཕྱིས་དྲི་མ་མེད་པའི་མཁའ། །བགྲུངས་པར་མ་
བྱས་དྭངས་པའི་ཆུ །འགྲོ་བའི་ཡིད་ནི་འཕྲོག་པར་བྱེད། །ཅེས་པ་སྟེ།མྱོས་འགྱུར་མ་འཐུངས་པར་
མྱོས་པའི་ཀཱ་དམྤ་སྟེ་བྱ་མཐིང་རིལ་དང་། མ་ཕྱིས་པར་ཡང་དྲི་མ་མེད་ཅིང་དག་པའི་མཁའ་དང་། ཀེ་
ཏ་ཀ་སོགས་ཀྱིས་བགྲུངས་པར་མ་བྱས་ཀྱང་དྭངས་པའི་ཆུ་སྟེ དེ་ལྟ་བུའི་སྟོན་གྱི་དུས་འདིས་འགྲོ་
བའི་ཡིད་ནི་འཕྲོག་པར་བྱེད་དོ། །གཉིས་པ་ནང་གི་རྒྱུ་ཅུང་ཟད་སྟོན་པའི་སྲིད་པ་ཅན་ལ། དངོས་
དང་། གཉིས་ཀའི་དོན་བཤད་། །དང་པོ་ནི། སྨན་མ་བསྐུས་པར་དཀར་མིན་མིག །མནན་པ་མིན་
པར་སྨིན་མ་དམའ། །ཚོན་མ་བསྐུས་པར་དམར་བ་། །མཛེས་མ་ཁྱོད་ཀྱི་མཆུ་འདིའོ། །ཞེས་པ་སྟེ།
མིག་སྨན་མ་བསྐུས་པར་དཀར་མིན་གནག་པའི་མིག་དང༌། མནན་པ་མིན་པར་སྨིན་མ་དམའ་བ་
དང༌།ཚོན་གྱིས་མ་བསྐུས་པར་ཤིན་ཏུ་དམར་བ་ནི་མཛེས་མ་ཁྱོད་ཀྱི་མཆུ་སྒྲོས་འདིའོ །གཉིས་པ་ནི།
འཐུངས་ལ་སོགས་སྐྱེས།།མྱོས་པ་ཉིད་སོགས་རྒྱུ་གཞན་ཅནགང་ཕྱིར་མ་འཐུངས་ལ་སོགས་སྐྱེས། །མྱོས་པ་ཉིད་སོགས་གཞན་ཅན། །ཞེས་པ་སྟེ།གང་ཕྱིར་མ་
འཐུངས་པ་ལ་སོགས་པ་ལས་སྐྱེས་པའི་འབྲས་བུ་མྱོས་པ་ཉིད་སོགས་བསྟན་པའི་སྒོ་ནས་མྱོས་འགྱུར་
འཐུངས་པ་སོགས་རབ་ཏུ་གྲགས་པའི་རྣམས་བཟློག་སྟེ་ཕྱི་ནང་གི་གཞན་ཅན་ཅུང་ཟད་སྟོན་པ་
དཔེར་བརྗོད་སྔ་མར་སྟོན་གྱི་དུས་དང༌། ཕྱི་མར་ལང་ཚོ་དར་བ་ཤུགས་ཀྱིས་རྟོགས་པར་བྱས་སོ། །
གསུམ་པ་འབྲས་བུ་རང་གི་ངོ་བོ་ཙམ་སྟོན་པའི་སྲིད་པ་ཅན་ལ། དམ་བཅའ་ནི། རྒྱུ་མེད་དག་ཀྱང་
བརྗོད་འདོད་པ། །དེ་ལ་འདིར་ནི་འགལ་བ་མེད། །ཅེས་པ་སྟེ། གོང་དུ་བཤད་པ་དེར་མ་ཟད་རྒྱུ་མེད་
པ་དག་ཀྱང་བརྗོད་པར་འདོད་པ་དེ་ལ་གནས་སྐབས་འདིར་ནི་འགལ་བ་མེད་ཕྱིར་བསྟན་པར་བྱའོ། །
དཔེར་བརྗོད་ནི།འགོས་པ་མེད་པར་ཁ་དྲི་ཞིམ། །བཅོས་པ་མེད་པར་ལུས་པོ་མཛེས། །རྒྱུ་མེད་དག་
390

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
ཏུ་ཟླ་བ་དགྲ། །རྒྱུ་མཚན་མེད་པར་འདོད་པ་གྲོགས། །ཞེས་པ་སྟེ། ག་བུར་སོགས་ཀྱིས་འགོས་པ་
མེད་པ་ཁ་དྲི་ཞིམ། འབད་པས་བཅོས་པ་མེད་པར་ལུས་པོ་མཛེས་ཤིང་ཡིད་དུ་འོང༌། འཁོན་གྱི་རྒྱུ་
མེད་དག་ཏུ་ཟླ་བ་དགྲ། མཐུན་པའི་རྒྱུ་མཚན་མེད་པར་འདོད་པའི་སྐྱེས་བུ་གྲོགས་ཡིན་ནོ། །དོན་
བཤད་ནི། འགོས་པ་མེད་སོགས་ཚིག་གིས་འདིར།།རྒྱུ་ནི་དངོས་སུ་རབ་བཟློག་ཅིང་། །དྲི་ཞིམ་ཉིད་
སོགས་འབྲས་བུར་བརྗོད། །དེ་ཕྱིར་དེ་ནི་སྲིད་པ་ཅན། །ཞེས་པ་སྟེ། འགོས་པ་མེད་པ་ལ་སོགས་
པའི་ཚིག་གི་སྐབས་འདིར་རྒྱུ་ཐམས་ཅད་ནི་དངོས་སུ་རབ་ཏུ་ཟློག་ཅིང་བཀག་ནས་དྲི་ཞིམ་པ་ཉིད་ལ་
སོགས་པའི་འབྲས་བུ་བརྗོད་པ་དེ་ཕྱིར་དེ་ནི་འབྲས་བུ་རང་གི་ངོ་བོ་ཙམ་སྟོན་པའི་སྲིད་པ་ཅན་ཞེས་བྱ་
བར་ཤེས་པར་བྱའོ། །
བཅུ་པ་བསྡུས་བརྗོད་ཀྱི་རྒྱན་ལ་གཉིས། མཚན་ཉིད་དང༌། དཔེར་བརྗོད་དོ། །དང་པོ་ནི།
དངོས་པོ་འགའ་ལ་བསམས་བྱས་ནས། །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་
གྱིས་རྗོད་བྱེད་པ། །དེ་ནི་བསྡུས་པ་བརྗོད་པར་འདོད། །ཅེས་པ་སྟེ། བརྗོད་བྱའི་དོན་གྱི་དངོས་པོ་
འགའ་ལ་བསམས་པར་བྱས་ནས་དེ་དང་ཕྱོགས་མཚུངས་པའི་དངོས་པོ་གཞན་ཞིག་བརྗོད་དོན་
བསྡུས་པའི་ཚུལ་གྱིས་རྗོད་པར་བྱེད་པ་དེ་ནི་བསྡུས་པ་བརྗོད་པའི་རྒྱན་ཞེས་བྱ་བར་འདོད་དོ། །
གཉིས་པ་ལ།སྤྱིའི་བསྡུས་བརྗོད་དང་། ཁྱད་པར་གྱི་བསྡུས་བརྗོད་དོ།།དང་པོ་ལ།དཔེར་བརྗོད་ནི།
བུང་བ་ཇི་ལྟར་འདོད་པ་བཞིན། །པདྨ་རྒྱས་ལ་སྦྲང་རྩི་འཐུངས། །དྲི་ཞིམ་རྒྱས་པ་མ་ཡིན་ཡང༌། །མེ་
ཏོག་ཁ་མ་བྱེ་སྦྱོར་ལྟོས །ཞེས་པ་སྟེ། བུང་བ་དག་ཇི་ལྟར་འདོད་པ་བཞིན་དུ་པདྨ་རྒྱས་པ་ལ་སྤྱོད་
ཅིང་སྦྲང་རྩིའི་བཅུད་འཐུངས་ལ།དེས་མ་ཚིམ་པར་དྲི་ཞིམ་རྒྱས་པ་མ་ཡིན་པའི་མེ་ཏོག་ཁ་མ་བྱེ་བ་ལ་
ཡང་མཆུ་སྦྱོར་བ་ལ་ལྟོས་ཤིག་པའོ །དོན་བཤད་ནི། ཆགས་ལྡན་བུད་མེད་དར་མ་ལ། །དགའ་བའི་
བརྩེ་དགས་བཅིངས་པ་དག །བུ་མོ་འགའ་ཞིག་དག་ལ་ཡང་། །འདོད་པ་འཕེལ་བ་སྟོན་པར་བྱེད། །
ཅེས་པ་སྟེ། ཆགས་ལྡན་དག་བུད་མེད་ལང་ཚོ་དར་མ་ལ་དགའ་བའི་བརྩེ་དགའི་བྱ་བས་བཅིངས་པ་
དག་ནི།བུ་མོ་ཆུང་ངུ་འགའ་ཞིག་དག་ལ་ཡང་འདོད་པ་འཕེལ་བའི་རྣམ་འགྱུར་སྟོན་པར་བྱེད་ཅེས་
པའི་དོན་ནོ། །གཉིས་པ་ལ།དབྱེ་བ་དང་། དཔེར་བརྗོད་། །དང་པོ་ནི། ཁྱད་པར་ཅན་ཙམ་ཐ་དད་
391

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཅིང༌། །ཁྱད་པར་རྣམ་པ་མཚུངས་པའང་ཡོད། །ཁྱད་པར་ཐ་དད་ཐ་དད་མིན། །འདི་ནི་གཞན་པ་དག་
ཀྱང་ཡོད། །ཅེས་པ་སྟེ། གོ་སླའོ། །གཉིས་པ་ལ། དང་པོ་ཁྱད་གཞི་ཐ་དད་ཁྱད་ཆོས་མཚུངས་པའི་
བསྡུས་བརྗོད་ནི། རྩ་བརྟན་འབྲས་བུའི་ཁུར་གྱིས་ནི། །སློང་རྣམས་རྟག་ཏུ་རྒྱས་པར་བྱེད། །གྲིབ་མ་
སྣུམ་པའི་ལྗོན་པ་ཆེ། །འདི་ནི་བདག་གིས་ཡང་དག་ཐོབ། །ཅེས་པ་སྟེ།དཔག་བསམ་ལྗོན་ཤིང་རྩ་བ་
བརྟན་ཅིང་འབྲས་བུའི་ཁུར་ལྕི་བ་དག་གིས་སློང་བ་རྣམས་རྟག་ཏུ་དགའ་བ་རྒྱས་པར་བྱེད་ལ། གྲིབ་
མ་ཤིན་ཏུ་སྣུམ་པའི་ལྗོན་པ་ཆེན་པོ་འདི་ནི་བདག་གིས་ཡང་དག་ཐོབ་ཅེས་པའི་དོན་རང་བཞིན་བཟང་
པོའི་རྩ་བ་བརྟན་ཅིང་སྡེ་བཞིའི་འབྲས་བུའི་ཁུར་གྱིས་སློང་བ་རྣམས་རྟག་ཏུ་རྒྱས་པར་བྱེད་པ་ཕན་
བདེའི་གྲིབ་མ་སྣུམ་པའི་སྐྱེས་བུ་ཆེན་པོ་འདི་ནི་བདག་གིས་ཡང་དག་ཐོབ་ཅེས་པའོ །གཉིས་པ་ཁྱད་
གཞི་ཐ་དད་ཁྱད་ཆོས་མཚུངས་ཤིང་མི་མཚུངས་པའི་བསྡུས་བརྗོད་ལ།དངོས་དང༌།གཉིས་ཀའི་དོན་
བཤད་དོ། །དང་པོ་ནི། ཡལ་གའི་ཁྱོན་ནི་མི་ནུས་ཤིང༌། །མེ་ཏོག་འབྲས་བུ་ཕུན་སུམ་ཚོགས། །དམ་
པའི་གྲིབ་བསིལ་བརྟན་ལྡན་པའི། །ཤིང་འདི་བདག་གི་སྐལ་བས་རྙེད། །ཅེས་པ་སྟེ།ཡལ་གའི་ཁྱོན་
ནི་མི་ཆུང་བར་རྒྱ་ཆེ་ཞིང༌།ཤིན་ཏུ་མཛེས་པའི་མེ་ཏོག་དང་འབྲས་བུ་ཕུན་སུམ་ཚོགས་པ་དང་ལྡན་ལ་
དམ་པའི་གྲིབ་བསིལ་གྱིས་གཞན་གྱི་ཚ་གདུང་སེལ་ཞིང་། རྩ་བ་བརྟན་པ་དང་ལྡན་པའི་ཤིང་འདི་ནི་
བདག་གི་སྐལ་བས་རྙེད་ཅེས་པའི་དོན་རྐང་པ་སྔ་མ་གཉིས་ལ་ཤིང་ཁོ་ནའི་ཁྱད་པར་བརྗོད་ཅིང༌། ཕྱི་
མ་གཉིས་ཕན་བདེ་དམ་པའི་གྲིབ་བསིལ་དང་།རང་བཞིན་བརྟན་པ་དང་ལྡན་པའི་སྒོ་ནས་སྐྱེས་བུ་
དང་ཤིང་གཉིས་ཀའི་ཁྱད་པར་ལྷན་ཅིག་ཏུ་བསྡུས་ནས་བརྗོད་པའི་ཚུལ་གྱིས་དེ་ལྟ་བུའི་སྐྱེས་བུ་ཆེན་
པོ་འདི་ནི་བདག་གི་སྐལ་བས་རྙེད་ཅེས་པའོ། །གཉིས་པ་ནི། གཉིས་ཀ་ལ་ཡང་སྐྱེས་བུ་འགའ། །
ལྗོན་པ་ཉིད་ཀྱིས་ཉེ་བར་བསྔགས །ཆོས་རྣམས་ཐམས་ཅད་སྔ་མ་ལ། །ཐུན་མོང་གཞན་ལ་རྣམ་པ་
གཉིས །ཞེས་པ་སྟེ་དཔེར་བརྗོད་སྔ་ཕྱི་གཉིས་ཀ་ལ་ཡང་སྐྱེས་བུ་ཁྱད་པར་ཅན་འགའ་ལྗོན་པར་
བསྡུས་པ་ཉིད་ཀྱིས་ཉེ་བར་བསྔགས་ལ། དེ་ཡང་ཁྱད་གཞི་ལྗོན་པ་དང་སྐྱེས་བུ་གཉིས་ཐ་དད་པར་སྔ་
ཕྱི་གཉིས་ཀར་མཚུངས་ཤིང་།ཁྱད་པར་གྱི་ཆོས་རྣམས་ཐམས་ཅད་སྔ་མ་ལ་ཐུན་མོང་དང༌།གཞན་ཕྱི་
མ་ལ་རྐང་པ་དང་པོ་གཉིས་ཐ་དད་དང་ཕྱི་མ་གཉིས་ཐ་དད་མིན་པས་རྣམ་པ་གཉིས་སོ །གསུམ་པ་
392

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
སྔོན་མེད་བསྡུས་བརྗོད་ལ། དཔེར་བརྗོད་ནི། སྦྲུལ་ངན་འགྲོགས་པ་དང་བྲལ་ཞིང༌། །རང་བཞིན་
གྱིས་ནི་མངར་བའི་ནང༌། །ཀྱེ་མ་ཆུ་ཡི་གཏེར་འདི་ནི། །དུས་ཀྱི་ཡོངས་སུ་སྐམ་པར་འགྱུར། །ཞེས་པ་སྟེ།
སྦྲུལ་ངན་འགྲོགས་པ་དང་བྲལ་ཞིང༌། བ་ཚྭ་ལ་སོགས་པའི་སྐྱོན་གྱིས་མ་གོས་པར་རང་བཞིན་གྱིས་
མངར་བའི་ནང་ཞེས་སྔོན་མེད་ཀྱི་རྒྱུ་བརྗོད་ནས། ཀྱཻ་མ་དེ་ལྟ་བུའི་ཆུའི་གཏེར་ཕུན་སུམ་ཚོགས་པ་
འདི་ནི་དུས་ཀྱིས་ཡོངས་སུ་སྐམ་པར་འགྱུར་ཞེས་པའོ། །དོན་བཤད་ནི། རྒྱ་མཚོ་ལ་ནི་དེ་
མཚུངས་པ། །སྐྱེས་བུའི་ལྡོག་པ་གསལ་བྱེད་ཅིང༌། །སྔ་མའི་ཆོས་ནི་བཟློག་པའི་ཕྱིར། །འདི་ནི་སྔོན་
མེད་བསྡུས་པ་བརྗོད། །ཅེས་པ་སྟེ། རྒྱ་མཚོ་ལ་སྦྲུལ་ངན་འགྲོགས་པ་ལ་སོགས་པའི་སྐྱོན་མེད་པར་
བརྗོད་པས་བསམ་བྱ་དེ་དང་མཚུངས་པའི་སྐྱེས་བུའི་ལྡོག་པ་སྐྱེ་བོ་ངན་པ་དང་མི་འགྲོགས་ཤིང༌།རང་
བཞིན་གྱིས་མངར་བའི་ནང་གི་བསམ་པ་ཅན་དེ་ལྟ་བུའི་སྐྱེས་བུ་འདི་ནི་དུས་ཀྱིས་ཡོངས་སུ་འདའ་
ཞེས་པའི་དོན་གསལ་བར་བྱེད་ཅིང༌། སྔ་མ་རྒྱ་མཚོའི་ཆོས་སྦྲུལ་དང་བ་ཚྭ་ལྡན་པ་བཟློགས་ཏེ་བརྗོད་
པའི་ཕྱིར་ཚུལ་འདི་ནི་སྔོན་མེད་བསྡུས་པ་བརྗོད་པ་ཞེས་བྱའོ། །
བཅུ་གཅིག་པ་ཕུལ་བྱུང་གི་རྒྱན་ལ་གསུམ། མཚན་ཉིད། དཔེར་བརྗོད།དོན་བསྡུ་བའོ། །
དང་པོ་ནི། ཁྱད་པར་གྱི་ནི་བརྗོད་འདོད་གང༌། །འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་
བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར། །ཞེས་པ་སྟེ། ཁྱད་པར་གྱི་ཚིག་བརྗོད་
འདོད་ཀྱི་དངོས་པོ་གང་འཇིག་རྟེན་ན་ཇི་ལྟར་གནས་པའི་མཚམས་ལས་བརྒལ་བར་གྱུར་པ་འུད་
ཆེན་པོའི་སྒོ་ནས་ཤིན་ཏུ་ཕུལ་དུ་བྱུང་བར་བརྗོད་པ་འདི་ནི་དམ་པ་ཡིན་ཏེ། དཔེར་ན་ཞེས་སོ། །
གཉིས་པ་ལ། དང་པོ་ཁྱད་འཕགས་ཕུལ་བྱུང་ལ། དཔེར་བརྗོད་ནི། མལླི་ཀཱ་ཡི་ཕྲེང་ཚོགས་ཅན། །
ལུས་ཀུན་ཁྱབ་པའི་ཙནྡན་གཤེར། །དཀར་བའི་གོས་ཅན་སྔོན་འགྲོ་མ། །ཟླ་བའི་འོད་ཀྱིས་མཚོན་མ་
ཡིན།།ཞེས་པ་སྟེ།མེ་ཏོག་དཀར་པོ་མལླི་ཕྲེང་བའི་ཚོགས་ཅན།ལུས་ཀུན་ཁྱབ་པའི་ཙན་དན་དཀར་
པོའི་བྱུག་པ་གཤེར་བ། ཤིན་ཏུ་དཀར་བའི་གོས་ཅན་མཛའ་བོའི་སྔོན་དུ་འགྲོ་མ་ཁྱོད་ཀྱི་མཚར་སྡུག་
ནི་ཟླ་བའི་འོད་ཀྱིས་ཀྱང་ཆ་ཙམ་མཚོན་པར་ནུས་པ་མ་ཡིན་ནོ།།དོན་བཤད་ནི། ཟླ་བའི་འོད་ནི་ལྷག་
པ་ཉིད། །ཁྱད་འཕགས་ལྡན་བརྗོད་ཅེས་པ་སྟེ། །འཇིག་རྟེན་ན་ཟླ་བའི་འོད་ནི་མཛེས་ཤིང་དཀར་བ་
393

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སོགས་ཆེས་ལྷག་པ་ཉིད་ཡིན་ལ། དེ་ལས་ཀྱང་མཛེས་མའི་ལུས་ཁྱད་པར་འཕགས་པའི་ཡོན་ཏན་
ལྡན་པ་བརྗོད་པ་དེ་འདྲ་བ་ནི་ཁྱད་འཕགས་ཕུལ་བྱུང་ཞེས་བྱ་བར་བརྗོད་དོ། །གཉིས་པ་ཐེ་ཚོམ་ཕུལ་
བྱུང་ལ།དཔེར་བརྗོད་ཕྱི་མ་རྣམས་ཀྱི་དམ་བཅའ་བ་དང༌། དངོས་སོ། །དང་པོ་ནི།དེ་བཞིན་དུ།།ཐེ་
ཚོམ་ཕུལ་བྱུང་ལ་སོགས་ཀྱང་། །གསལ་ཕྱིར་ཅུང་ཟད་བསྟན་པར་བྱ། །ཞེས་པ་སྟེ། བཤད་མ་ཐག་
པའི་ཁྱད་འཕགས་ཕུལ་བྱུང་དེ་བཞིན་དུ་ཐེ་ཚོམ་ཕུལ་བྱུང་ལ་སོགས་པ་གཞན་དག་ཀྱང་གསལ་ཞིང་
རྟོགས་པའི་ཕྱིར་ཅུང་ཟད་བསྟན་པར་བྱའོ །གཉིས་པ་ནི། དགའ་མ་ཁྱོད་ཀྱི་ནུ་མ་དང་། །དཔྱི་ཡི་
བར་ན་སྐེད་པ་ནི། །ཡོད་དམ་མེད་ཅེས་བདག་གི་ནི། །ཐེ་ཚོམ་ད་དུང་བཟློག་མ་གྱུར། །ཅེས་པ་སྟེ
དགའ་མ་ཁྱོད་ཀྱི་ནུ་མ་གཉིས་དང་དཔྱི་མགོ་སྟེ་ཚང་རའི་བར་ན་སྐེད་པ་ནི་ཡོད་དམ་མེད་ཅེས་བདག་
གི་ཐེ་ཚོམ་གྱི་སེམས་ད་དུང་བཟློག་པར་མ་གྱུར་ཏོ་ཞེས་དེ་འདྲའི་ཐེ་ཚོམ་སྐྱེ་མི་སྲིད་ཀྱང་སྐེད་པ་ཤིན་
ཏུ་ཕྲ་བ་སྟོན་པའི་ཕྱིར་ཚིག་སྦྱོར་དེ་ལྟར་བཀོད་པས་ཐེ་ཚོམ་ཕུལ་བྱུང་ཞེས་བྱའོ །གསུམ་པ་ངེས་པ་
ཕུལ་བྱུང་ནི། ནི་ཏམྦི་ནི་ཁྱོད་ལ་ནི། །སྐེད་པ་ཡོད་ཅེས་ངེས་པར་ནུས །འོ་མ་འཛིན་པའི་ཁུར་
གནས་པ། །རྣམ་པ་གཞན་དུ་སྲིད་མ་ཡིན། །ཞེས་པ་སྟེ།ནི་ཏམྦི་ནིའི་སྒྲ་ལས་ཚང་ར་རྒྱས་མ་ཁྱོད་ལ་
སྐེད་པ་ཡོད་ཅེས་ངེས་པར་ནུས་ཏེ། འོ་མ་འཛིན་པའི་ཁུར་ལྕི་བ་འདི་ལྟ་བུ་རྟེན་མེད་ནམ་མཁར་
གནས་པ་ནི་རྣམ་པ་གཞན་དུ་སྲིད་པ་མ་ཡིན་པས་སོ་ཞེས་སྐེད་པ་ཤིན་ཏུ་ཕྲ་བས་དངོས་སུ་མ་
མཐོང་ལ། གཏན་ཚིགས་ཀྱི་སྒོ་ནས་ཡོད་པར་ངེས་པ་རྙེད་ཚུལ་བརྗོད་པས་ངེས་པ་ཕུལ་བྱུང་ཞེས་
བྱའོ། །བཞི་པ་གྲགས་པ་ཕུལ་བྱུང་ནི། ཁྱོད་ཀྱི་གྲགས་པའི་ཕུང་པོ་ནི། །དཔག་ནུས་མིན་ཡང་འདིར་
ཤོང་བ། །ས་སྐྱོང་སྲིད་པ་གསུམ་གྱི་ནི། །ཁོང་དག་ཨེ་མ་ཤིན་ཏུ་ཡངས། །ཞེས་པ་སྟེ ས་སྐྱོང་ཞེས་
བོས་ནས། ཁྱོད་ཀྱི་ཡོན་ཏན་གྱི་གྲགས་པའི་ཕུང་པོ་འདི་ཙམ་ཞེས་དཔག་པར་ནུས་པ་མ་ཡིན་ཡང་
འཇིག་རྟེན་འདིར་ཤོང་བའི་ཕྱིར་སྲིད་པ་གསུམ་གྱི་ཁོངས་དག་ཨེ་མ་ཤིན་ཏུ་ཡངས་སོ་ཞེས་གྲགས་པ་
ཤོང་བའི་གཏན་ཚིགས་ཀྱིས་འཇིག་རྟེན་ཡངས་པར་བསྒྲུབས་པས་གྲགས་པ་ཕུལ་བྱུང་ཞེས་བྱའོ །
གསུམ་པ་ནི།རྒྱན་ནི་གཞན་པ་དག་ལས་ཀྱང༌། །ངག་གི་དབང་པོས་མཆོད་གྱུར་པ།།ཕུལ་བྱུང་ཞེས་
ནི་བརྗོད་པ་འདི། །གཅིག་པུ་ཉིད་ནི་མཆོག་ཏུ་བརྗོད། །ཅེས་པ་སྟེ། རྒྱན་གཞན་ཇི་སྙེད་པ་དག་ལས་
394

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཀྱང་ངག་གི་དབང་པོ་སྙན་ངག་རིག་པ་རྣམས་ཀྱིས་མཆོད་པར་གྱུར་པ་ཕུལ་བྱུང་ཞེས་བརྗོད་པའི
རྒྱན་འདི་གཅིག་པུ་ཉིད་ནི་མཆོག་ཏུ་བརྗོད་དོ།།
བཅུ་གཉིས་པ་རབ་རྟོག་གི་རྒྱན་ལ་བཞི།མཚན་ཉིད།དཔེར་བརྗོད།ལོག་རྟོག་དགག་པ།
གསལ་བྱེད་ཀྱི་སྒྲ་བཤད་པའོ། །དང་པོ་ནི། སེམས་ལྡན་དག་གམ་ཅིག་ཤོས་ཀྱི། །རྣམ་པ་གཞན་དུ་
གནས་པའི་ཚུལ། །གང་དུ་རྣམ་གཞན་རབ་རྟོག་པ། །དེ་ནི་རབ་རྟོག་ཏུ་རིག་དཔེར། །ཞེས་པ་སྟེ།
སེམས་ལྡན་སྲོག་ཆགས་དག་གམ་དེའི་ཅིག་ཤོས་སེམས་མེད་དག་ཀྱང་རུང་སྟེ། དེ་དག་གི་རྣམ་པ་
རབ་རྟོག་བརྗོད་འདོད་ལས་གཞན་དུ་གྱུར་པ་དངོས་པོའི་གནས་ལུགས་ཇི་ལྟར་ཡིན་པའི་ཚུལ་དེ་
ཉིད་ཚིག་སྦྱོར་གང་དུ་རྣམ་པ་གཞན་དུ་རབ་ཏུ་རྟོག་པ་སྒྲོ་འདོགས་ཀྱི་སྒོ་ནས་བརྗོད་པ་དེ་ནི་རབ་རྟོག་
གི་རྒྱན་དུ་རིག་སྟེ། དཔེར་ན་ཞེས་། །གཉིས་པ་ལ དང་པོ་སེམས་ལྡན་རབ་རྟོག་ལ། དཔེར་
བརྗོད་ནི། ཉིན་གུང་ཉི་མས་གདུངས་པ་ཡི། །གླང་པོ་དག་མཚོར་འཇུག་པ། །ཉི་མའི་ཕྱོགས་གྱུར
པདྨ་རྣམས། །གཞོམ་པར་འདོད་པ་ཡིན་ནམ་སྙམ། །ཞེས་པ་སྟེ། ཉིན་གུང་གི་དུས་ཉི་མའི་འོད་ཟེར་
གྱིས་གདུངས་པའི་གླང་པོ་ཆེ་དག་པད་མཚོར་འཇུག་པ་འདི་ནི་ཚ་བས་གདུངས་པའི་ལན་ཉི་མ་ལ་
གླན་པར་མ་ནུས་ནས་དེའི་ཕྱོགས་སུ་གྱུར་པའི་པདྨ་རྣམས་གཞོམ་པར་འདོད་པ་མིན་ནམ་སྙམ་མོ། །
དོན་བཤད་ནི།ཁྲུས་དང་བཏུང་དང་པད་རྩ་དག །བཟའ་ཕྱིར་ལག་ལྡན་ཆུར་འཇུག་པ། །དེ་ནི་
འཁོན་ལན་གླན་ཕྱིར་ཞེས །སྙན་ངག་མཁན་གྱིས་རབ་བཏགས་བརྗོད། །ཅེས་པ་སྟེ། ཁྲུས་བྱ་བ་
དང༌།ཆུ་བཏུང་བ་དང༌།པད་རྩ་དག་བཟའ་བའི་ཕྱིར་ལག་ལྡན་དག་ཆུར་འཇུག་པ་ཡིན་པ་ལ།དེ་ནི་
ཉི་མ་ལ་འཁོན་ལན་གླན་ཕྱིར་ཉི་མའི་གྲོགས་པདྨ་རྣམས་གཞོམ་པར་འདོད་པ་ཡིན་ཞེས་སྙན་ངག་
མཁན་གྱིས་གཞན་དུ་རབ་ཏུ་བཏགས་ནས་བརྗོད་། །གཉིས་པ་སེམས་མེད་རབ་རྟོག་ལ།དཔེར་
བརྗོད་ནི། འདི་ནི་བདག་གི་རིང་བ་དག །འགོག་བྱེད་རྣ་བའི་རྒྱན་ཞེས་ཏེ། །ཁྱོད་ཀྱི་མིག་གིས་རྣ་
བ་ཡི། །ཨུཏྤལ་དག་ལ་འགོངས་པ་འདྲ། །ཞེས་པ་སྟེ། ཨུཏྤལ་གྱི་ཆུན་པོ་འདི་ནི་མིག་བདག་གི་རིང་
བ་དག་འགོག་པར་བྱེད་ཕྱིར་བདག་ནི་རྣ་བའི་རྒྱན་ཞེས་བརྗོད་དེ་འོངས་པ་འདྲའོ །དེར་མ་ཟད།
ཁྱོད་ཀྱི་མིག་གིས་རྣ་བའི་ཨུཏྤལ་གྱི་མཛེས་པ་དག་ལ་འགོངས་ཤིང་རྫི་བར་བྱེད་པ་འདྲའོ། །དོན་
395

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཤད་ནི། མིག་ཟུར་ཆར་ནི་ལྷུང་གྱུར་པ། །མིག་གི་འོད་ཀྱིས་ཨུཏྤལ་ལ། །རེག་པ་མིན་ཡང་སྙན་
ངག་མཁན། །དེ་ལྟར་རབ་ཏུ་བཏགས་ཏེ་བརྗོད། །ཅེས་པ་སྟེ།མིག་ཟུར་ཆར་ནི་ལྷུང་བར་གྱུར་པ་
ཙམ་རབ་རྟོག་ས་བོན་དུ་བྱས་ནས། མིག་གི་འོད་ཀྱིས་ཨུཏྤལ་ལ་འགོང་ཞིང་རེག་པ་མིན་ཡང་སྙན་
ངག་མཁན་གྱིས་དེ་ལྟར་སྒྲོ་རབ་ཏུ་བཏགས་ཏེ་བརྗོད་དོ། །གསུམ་པ་བཞིན་སྒྲ་ཅན་ནི།མུན་པ་ལུས་
ལ་འབྱུག་པ་བཞིན། །མཁའ་ནི་མིག་སྨན་ཆར་འབེབས་བཞིན། །ཞེས་འདི་ཡང་རབ་རྟོག་གི །
མཚན་ཉིད་ལྡན་པ་ཤིན་ཏུ་མང་། །ཞེས་པ་སྟེ། མཚན་དུས་ཀྱི་མུན་པ་འདི་ནི་རང་ལུས་ལ་འབྱུག་པ་
བཞིན་ནོ། །ནམ་མཁའ་ནི་མིག་སྨན་གྱི་ཆར་འབེབས་པ་བཞིན་ནོ། །ཞེས་པ་འདི་ཡང་རབ་རྟོག་ཏུ
འགྱུར་ཏེ་ཚུལ་དེ་ལྟར་རབ་རྟོག་གི་མཚན་ཉིད་ལྡན་པ་ཤིན་ཏུ་མང་ངོ༌། །གསུམ་པ་ནི། འདིར་ནི་
བཞིིན་གྱི་སྒྲ་ཡིས་འགའ། །དཔེ་འདི་ཉིད་དུ་འཁྲུལ་པས་སྐྱེད། །ཏིང་ངའི་མཐའ་ཡིས་དཔེ་མ་ཡིན།
ཞེས་པ་ཡིད་ཆེས་གསུང་འདས་ནས །ཞེས་པ་སྟེ མུན་པ་ལུས་ལ་འབྱུག་པ་བཞིན་ཞེས་སོགས་
བརྗོད་མ་ཐག་པའི་དཔེར་བརྗོད་འདིར་ནི་བཞིན་སྒྲ་དང་ལྡན་པས་འགའ་ཞིག་དཔེ་རྒྱན་ཉིད་དུ་
འཁྲུལ་པ་བསྐྱེད་དེ། དེ་ལྟ་ན་རྒྱ་དཔེར། འབྱུག་པ་བཞིན་ཞེས་པ་ལ་ལིམྦ་ཏི་ཞེས་དང༌། ཆར་
འབེབས་བཞིན་ཞེས་པ་ལ་ཝཪྵ་ཏི་ཞེས་གཉིས་ཀ་ཏིང་ངའི་མཐའ་ཅན་ཡིན་པས་དཔེ་རྒྱན་དུ་འགྱུར་
བ་མ་ཡིན་ཏེ། གལ་ཏེ་ཡིན་ན་དེ་ཕན་གྱི་རྐྱེན་སྟེར་དགོས་སོ་ཞེས་ཙནྡྲ་གོ་མི་ལ་སོགས་པ་ཡིད་ཆེས་
ཀྱི་མཁས་པ་དུ་མའི་གསུང་ངག་ལས་འབྱུང་བའི་ཕྱིར་དེ་དག་ལས་འདས་ནས་བརྗོད་པ་མི་རིགས་
པས་སོ། །གཞན་ཡང༌། དཔེ་དང་དཔེར་བྱ་ཉིད་དག་ནི། །མཚུངས་པའི་ཆོས་ལ་ལྟོས་པས་ན །
འབྱུག་པ་དང་ནི་མུན་པ་ལ། །ཆོས་འདི་མངོན་པར་གྱུར་ཏམ་ཅི། །ཞེས་པ་སྟེ། ལུང་དང་འགལ་བར་
མ་ཟད། རིགས་པ་དང་ཡང་འགལ་ཏེ། དཔེ་རྒྱན་ཡིན་ན། དཔེ་དང་དཔེར་བྱ་ཉིད་དག་ཕན་ཚུན་
མཚུངས་པའི་ཆོས་ལ་ལྟོས་དགོས་ལ། འདིར་དེ་མེད་པས་དཔེ་རྒྱན་དུ་འགྱུར་བ་མ་ཡིན་། །གལ་ཏེ་
འབྱུག་པ་དང་མུན་པ་གཉིས་དཔེ་དང་དཔེར་བྱར་འགྱུར་རོ་ཞེ་ན་དཔེ་དཔེ་ཅན་དུ་འགྱུར་བ་ལ་ཁ་དོག
དབྱིབས། བྱེད་ལས་སོགས་གཉིས་ཀ་ལ་ཐུན་མོང་དུ་ཡོད་པའི་མཚུངས་ཆོས་གང་རུང་ཞིག་མཐོང་
དགོས་པ་ལས། འདིར་དེ་ལྟ་བུའི་ཆོས་གང་ཡང་མངོན་པར་མཐོང་བར་གྱུར་ཏམ་ཅི་སྟེ་མ་མཐོང་བས་
396

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ན་དཔེ་རྒྱན་མ་ཡིན་ནོ། །དེར་མ་ཟད།གལ་ཏེ་འབྱུག་པ་ཉིད་འདོད་ན། །འབྱུག་ཅེས་བྱ་བ་གཞན་
པ་། །དེ་ཉིད་ཆོས་དང་ཆོས་ཅན་ཡང༌། །ཞེས་པ་མ་མྱོས་འཆད་མ་ཡིན། །ཞེས་པ་སྟེ། གལ་ཏེ་
འབྱུག་པར་བྱ་བའི་ངོ་བོ་ཉིད་མཚུངས་ཆོས་སུ་འདོད་དོ་ཞེ་ན། འབྱུག་ཅེས་བྱ་བ་གཅིག་པུ་དེ་ལས་
གཞན་པའི་འབྱུག་པ་གཉིས་པ་ཅི་ཞིག་མཆིས། ཡང་འབྱུག་པ་དེ་ཉིད་ཆོས་དང་ཆོས་ཅན་གཉིས་ཀ་
ཡང་ཡིན་ནོ་ཞེ་ན་དེ་ལྟ་བུ་སྨྱོན་པ་སྨྲ་སྲིད་ཀྱི། མ་མྱོས་པ་སེམས་རང་བཞིན་དུ་གནས་པ་རྣམས་ནི་
ལྟར་འཆད་པ་མ་ཡིན་ཏེ།ཆོས་དང་ཆོས་ཅན་གཉིས་པོ་ཐ་དད་པར་འཇིག་རྟེན་དང་བསྟན་བཅོས་
ཀུན་ཏུ་གྲགས་པས་སོ །ཡང་།གལ་ཏེ་བྱེད་པ་དཔེ་ཡིན་ན། །བྱ་ཚིག་ལ་འདི་དབང་བྲལ་འགྱུར། །
རང་གི་བྱ་བསྒྲུབ་མི་ནུས་པ། །གཞན་གྱི་བལྟོས་བྱ་མི་འགྱུར་རོ །ཞེས་པ་སྟེ། གལ་ཏེ་འབྱུག་པར་
བྱེད་པའི་བྱེད་པ་དཔེ་ཡིན་ནོ་ཞེ་ན་འབྱུག་ཅེས་བྱ་བའི་བྱ་ཚིག་ཏིང་ངའི་མཐའ་ཅན་ལ་བྱེད་ཚིག་འདི་
ནི་དབང་བྲལ་དུ་འགྱུར་བས་རང་གི་བྱ་བ་འབྱུག་པ་ཉིད་ཀྱང་བསྒྲུབ་མི་ནུས་པ་ཡིན་ན།གཞན་མུན་
པ་སོགས་ཀྱི་བལྟོས་བྱ་དཔེར་མི་འགྱུར་རོ། །ཡང་གང་གིས་འབྱུག་པ་འདི་དང་ནི། །མུན་པ་མཚུངས་
ཞེས་སྨྲ་ན་ཡང༌། །ལུས་ལ་ཞེས་པ་མ་འབྲེལ་ཏེ། །དེ་ཡང་ཡོན་ཏན་མཚུངས་པ་བལྟ། །ཞེས་པ་སྟེ།
རྒོལ་བ་པོ་གང་གིས་དོན་དུ་བྱས་པའི་འབྱུག་པ་འདི་དང་། དཔེར་བྱས་པའི་མུན་པ་གཉིས་པོ་
མཚུངས་སོ་ཞེས་སྨྲ་ན་ཡང་ལུས་ལ་ཞེས་པའི་ཚིག་དེ་བར་ན་ཡོད་པས་དཔེ་དོན་མ་འབྲེལ་ཏེ། དེ་ཡང་
དཔེ་དཔེ་ཅན་ཡོན་ཏན་མཚུངས་པར་བལྟ་དགོས་ལ་འདིར་དེ་མེད་པའི་ཕྱིར་དཔེ་རྒྱན་དུ་མི་འགྱུར་། །
ཡང་། དཔེར་ན་ཁྱོད་གདོང་ཟླ་བ་བཞིན། །ཞེས་པས་མཛེས་པ་རྟོགས་འགྱུར་ཏེ། །དེ་བཞིན་འབྱུག་
པ་འདི་ལ་ནི། །འབྱུག་པ་ལས་གཞན་རྟོགས་མ་ཡིན། །ཞེས་པ་སྟེ།དེ་ཡང་དཔེས་སྒྲུབ་ན།དཔེར་ན་
ཁྱོད་གདོང་ཟླ་བ་བཞིན་ཞེས་པ་ཟླ་བ་དང་གདོང་པ་གཉིས་དཔེ་དཔེ་ཅན་དུ་སྦྱར་བའི་སྒོ་ནས་གདོང་
ཤིན་ཏུ་མཛེས་པ་ཟླ་བ་དང་མཚུངས་པར་རྟོགས་པར་འགྱུར་ཏེ། ཚུལ་དེ་བཞིན་དུ། འབྱུག་པ་འདི་ལ་
ནི་འབྱུག་པའི་ཆོས་ལས་གཞན་དུ་གྱུར་པའི་མུན་པ་དང་མཚུངས་ཆོས་རྟོགས་རྒྱུ་ཡོད་པ་མ་ཡིན་ནོ། །
དེ་ཕྱིར་འབྱུག་པ་འདི་དང་ནི། །མུན་པ་བྱེད་པ་ལུས་ཀྱང་ལས །ཉེ་བར་སྦྱར་དོན་སྐྱེས་བུ་ཡིས། །དེ་
ལྟར་རབ་བཏགས་ཞེས་འདོད་བྱ། །ཞེས་པ་སྟེ།རྒྱུ་མཚན་དེ་ཕྱིར་འབྱུག་པ་འདི་དང༌།མུན་པ་བྱེད་པ་
397

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པོར་སྦྱར། ལུས་ཀྱང་ལས་སུ་ཉེ་བར་སྦྱར་བའི་དོན་ཅན་གྱི་ཚིགས་སྐྱེས་བུ་སྙན་ངག་མཁན་མཁས་
པས་དངོས་པོའི་གནས་ཚུལ་ལ་མུན་པ་ཤིན་ཏུ་གནག་པས་ལུས་མི་མཐོང་བ་ལས་གཞན་མུན་པས་
སྐྱེས་བུའི་ལུས་ལ་འབྱུག་རྒྱུ་མེད་པ་དེ་ལྟ་ནའང་མུན་པ་ལུས་ལ་འབྱུག་པ་བཞིན་ཞེས་དེ་ལྟར་གཞན་
དུ་སྒྲོ་བཏགས་ནས་བརྗོད་པ་འདི་ལྟ་བུ་རྣམས་ལ་དཔེ་རྒྱན་དུ་འཁྲུལ་བར་མི་བྱ་སྟེ། རབ་བཏགས་
ཞེས་བྱ་བའི་རྒྱན་དུ་འདོད་པར་བྱའོ །བཞི་པ་ནི། སྙམ་དང་དོགས་དང་ངེས་དང་འདྲ། །མིན་ནམ་
ཞེས་པ་ལ་སོགས་པའི །སྒྲ་ཡིས་རབ་བཏགས་གསལ་བར་བྱེད། །བཞིན་གྱི་སྒྲ་ཡང་དེ་དང་འདྲ། །
ཞེས་པ་སྟེ། སྙམ་དང༌།དོགས་དང་།ངེས་དང་། འདྲ་དང༌།མིན་ནམ་ཞེས་པ་དང༌། ལ་སོགས་པའི་
ཁོང་ནས་རྟོག་དང་། རྣམ་པར་རྟོག་དང་། ཆོས་མཐོང་དང་། ཇི་ལྟ་བུ་ལ་སོགས་པའི་སྒྲ་དུ་མས་རབ་
བཏགས་གསལ་བར་བྱེད་ཅིང༌།བཞིན་གྱི་སྒྲ་ཡང་དེ་དང་འདྲ་བར་ཤེས་པར་བྱའོ །
བཅུ་གསུམ་པ་རྒྱུའི་རྒྱན་ལ་གཉིས རྒྱན་གསུམ་གྱི་བསྔགས་པ་སྤྱིར་བརྗོད་པ་དང༌།རྒྱུ་
རྒྱན་དངོས་སོ། །དང་པོ་ནི།རྒྱུ་དང་ཕྲ་མོ་ཆ་དག་ནི།།ཚིག་རྣམས་དག་གི་རྒྱན་གྱི་མཆོག།ཅེས་པ་སྟེ
གོ་སླའོ །གཉིས་པ་ལ།མཚན་ཉིད།དཔེར་བརྗོད།དོན་བསྡུ་བའོ། །དང་པོ་ནི།རྒྱུ་ནི་བྱེད་པོ་ཤེས་
བྱེད་དེ། །དེ་དག་རྣམ་པ་དུ་མ་དཔེར། །ཞེས་པ་སྟེ།སྤྱིར་རྒྱུའི་རྒྱན་ནི་བྱེད་པོ་དང་ཤེས་བྱེད་གཉིས་སུ་
འགྱུར་ལ། དེ་ཡང་བྱེད་པོའི་འབྲས་བུ་སྔར་མེད་གསར་དུ་བསྐྱེད་པ་ས་བོན་ལས་མྱུ་གུ་ལྟ་བུ་དང་།
ཤེས་བྱེད་ཀྱི་དུ་བ་ལས་མེར་ཤེས་པ་ལྟ་བུ་སྟེ། དེ་དག་གི་དབྱེ་བ་རྣམ་པ་དུ་མ་དཔེར་བརྗོད་ན་
ཞེས་། །གཉིས་པ་ལ དངོས་པོའི་རྒྱུ། དངོས་མེད་ཀྱི་རྒྱུ། མཚར་བའི་རྒྱུ་དང་གསུམ། དང་པོ་ནི
བྱེད་པའི་དང༌། ཤེས་བྱེད་ཀྱི་རྒྱུ་གཉིས། དང་པོ་ལ། སྐྱེད་བྱེད་ཀྱི་རྒྱུ།ཉམས་བྱེད་ཀྱི་རྒྱུ ལས་ཀྱི་
རྒྱུ་དང་གསུམ། དང་པོ་ལ། དཔེར་བརྗོད་ནི། མ་ལ་ཡ་ཡི་རླུང་གིས་ནི། །ཙནྡན་ལྗོན་པ་གསར་པ་ཡི། །
ཡལ་འདབ་སྐྱོད་པར་བྱེད་པ་འདི། །ཀུན་གྱི་དགའ་བ་སྐྱེད་པར་བྱེད། །ཅེས་པ་སྟེ།ལྷོ་ཕྱོགས་མ་ལ་
ཡའི་རླུང་བསིལ་བ་དག་གིས་ཙནྡན་གྱི་ལྗོན་པ་གསར་པའི་ཡལ་འདབ་སྐྱོད་པར་བྱེད་པ་འདི་ནི་ཀུན་
གྱི་ཡིད་ལ་དགའ་བ་སྐྱེད་པར་བྱེད་དོ། །དོན་བཤད་ནི། དགའ་བ་བསྐྱེད་པར་འོས་པ་ཡི། །རང་
བཞིན་བར་སྦྱར་བ་འདིར། །རྒྱན་ཉིད་དུ་ནི་རབ་བསྟན་ཏེ། །ལྡོག་པ་དག་ཀྱང་དེ་དང་མཚུངས། །
398

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཞེས་པ་། དྲི་བསུང་བཟང་པོ་འཐུལ་བའི་རླུང་བསིལ་ལྡན་དགའ་བ་བསྐྱེད་པར་འོས་པའི་རང་
བཞིན་ཉེ་བར་སྦྱར་བའི་ངག་ཚིག་འདིར་བཀོད་པ་དང་ཚུལ་མཐུན་པ་རྣམས་ནི་སྐྱེད་བྱེད་ཀྱི་རྒྱུའི་རྒྱན་
ཉིད་དུ་རབ་ཏུ་བསྟན་ཏེ། དེ་ལས་ལྡོག་པ་ཉམས་བྱེད་དག་ཀྱང་དེ་དང་མཚུངས་ཞེས་པའོ །གཉིས་
པ་ལ། དངོས་དང༌། ཞར་བྱུང་གཉིས། དང་པོ་ལ། དཔེར་བརྗོད་ནི། མ་ལ་ཡ་ཡི་ཆུ་རྒྱུན་ལ། །རེག་
ཅིང་ཙནྡན་ནགས་བསྐྱོད་པ། །རླུང་འདི་མགྲོན་པོ་རྣམས་དག་ནི། །ཉམས་པར་བྱེད་ཕྱིར་ཉེ་བར་
གནས། །ཞེས་པ་སྟེ། མ་ལ་ཡའི་རི་ངོས་ནས་བབས་པའི་ཆུ་རྒྱུན་ལ་རེག་ཅིང་ཙནྡན་གྱི་ནགས་ཚལ་
བསྐྱོད་པ་བསིལ་ལྡན་དྲི་བཟང་འཐུལ་བའི་རླུང་འདི་མགྲོན་པོ་བུད་མེད་དང་བྲལ་བ་རྣམས་དག་ནི་
ཉམས་ཏེ་འཆི་བར་བྱེད་ཕྱིར་བར་གནས་སོ། །དོན་བཤད་ནི། དེ་ལྟར་བྱུང་བའི་རླུང་གིས་ནི། །
འབྲལ་བའི་རིམས་ལས་བྱུང་གྱུར་པ། །ཡིད་འོང་ལ་སྲིད་སྐྱེ་བོ་ལ། །ཉམས་པ་སྒྲུབ་པར་བྱེད་པར་
ནུས །ཞེས་པ་སྟེ། དེ་ལྟར་བྱུང་བའི་རླུང་གིས་ནི་འབྲལ་བའི་རིམས་ནད་འཕེལ་བ་ལས་བྱུང་བར་
གྱུར་པ་ཡིད་འོང་མ་ལ་སྲེད་པའི་སྐྱེ་བོ་རྣམས་ལ་ཉམས་པ་སྒྲུབ་པར་བྱེད་པར་ནུས་། །གཉིས་པ་ནི།
འགྲུབ་པར་བྱེད་དང་རྣམ་འགྱུར་ལ། །དེ་ཉིད་ལ་ལྟོས་རྒྱུ་ཉིད་། །ཐོབ་པའི་ལས་ལ་ཕལ་ཆེར་ནི། །
བྱ་བ་ལ་ལྟོས་རྒྱུ་ཉིད་དོ །ཞེས་པ་སྟེ།རྒྱུ་ལས་འབྲས་བུ་སྔར་མེད་གསར་དུ་བསྐྱེད་པ་འགྲུབ་པར་
བྱེད་པའི་དང༌། སྔར་ཡོད་གཞན་དུ་འགྱུར་བ་རྣམ་འགྱུར་གྱི་རྒྱུ་ཡིན་ལ། དེ་ཉིད་ཀྱང་བྱེད་པོ་ལ་
ལྟོས་པའི་རྒྱུ་ཉིད་དོ། །ཐོབ་པའི་ལས་ལ་ཕལ་ཆེར་རིག་བྱེད་བཀླགས་པས་འཐོབ་པར་བྱ་བ་ལྟ་བུ་བྱ་
བ་ལ་ལྟོས་པའི་ཉིད་དོ །གསུམ་པ་ལ མཚམས་སྦྱར་བའི་སྒོ་ནས་ཤེས་བྱེད་ཀྱི་རྒྱུ་དང་ལྷན་ཅིག་
དམ་བཅའ་བ་དང་། དངོས་སོ། །དང་པོ་ནི། འགྲུབ་པར་བྱེད་པའི་རྒྱུ་དག་ནི། །བསྟན་ཏེ་ལྷག་མ་
གཉིས་པོ་ཡིན། །དཔེར་བརྗོད་གཉིས་ནི་བཀོད་བྱས་ནས། །ཤེས་པར་བྱེད་པ་བསྟན་པར་བྱ། །ཞེས་
པ་སྟེ དེ་ལྟར་འགྲུབ་པར་བྱེད་པའི་རྒྱུ་དག་བསྟན་ཏེ། ད་ནི་དེའི་ལྷག་མ་རྣམ་འགྱུར་གྱི་རྒྱུ་དང༌།
འཐོབ་བྱའི་རྒྱུ་གཉིས་པོའི་དཔེར་བརྗོད་དག་ཀྱང་དེ་གཉིས་མ་འདྲེས་པར་སོ་སོར་བཀོད་པར་བྱས་
ནས།དེ་རྗེས་ཤེས་པར་བྱེད་པའི་ཡང་བསྟན་པར་བྱའོ།།
གཉིས་པ་ལ་གཉིས་ལས། དང་པོ་རྣམ་འགྱུར་གྱི་རྒྱུ་ནི། ལོ་འདབ་གསར་འཁྲུངས་ནགས་
399

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཚལ་དང༌། །འདབ་བརྒྱ་རབ་ཏུ་རྒྱས་པའི་རྫིང༌། །ཟླ་བ་རྒྱས་པ་འདོད་པ་ཡི། །མགྲོན་པོ་ལྟ་བའི་དུག་
ཏུ་བྱས། །ཞེས་པ་སྟེ།ལོ་འདབ་གསར་པ་འཁྲུངས་པའི་ནགས་ཚལ་དང༌། འདབ་བརྒྱ་རབ་ཏུ་རྒྱས་
པའི་རྫིང་བུ་དང་ཟླ་བ་རྒྱས་པ་སྟེ་གསུམ་པོ་དེས་ནི་འདོད་པས་མྱོས་པའི་མགྲོན་པོ་བྲལ་བས་ཉེན་པ་
རྣམས་ལ་ལྟ་བའི་དུག་ཏུ་བྱས་སོ །གཉིས་པ་འཐོབ་བྱའི་རྒྱུ་ནི།ཁེངས་པ་གོམས་པར་བྱ་འོ་ཞེས། །
གྲོགས་མོ་མཛའ་བོའི་གནས་བཀོད་ལ། །བུ་མོ་སྨིན་འཁྱོག་མིག་གཡོན་གྱིས། །མཆུ་ནི་གཡོ་ཞིང་ལྟ་
བར་བྱེད། །ཅེས་པ་སྟེ། མཛའ་བོ་དང་མི་མཐུན་པའི་ཁེངས་པ་གོམས་པར་བྱའོ་ཞེས་གྲོགས་མོ་
མཛའ་བོའི་གནས་སུ་བཀོད་པ་ལ་བུ་མོ་དེ་ཡིད་མ་རངས་ནས་སྨིན་མ་འཁྱོག་པའི་མིག་ཟུར་གཡོན་
པོ་དང༌།མཆུ་སྒྲོས་གཡོ་ཞིང་འདར་བ་དང་བཅས་ཁྲོ་བའི་ཚུལ་གྱིས་ལྟ་བར་བྱེད་དོ། །གཉིས་པ་ཤེས་
བྱེད་ཀྱི་རྒྱུ་ལ། དང་པོ་ཕྱི་ཤེས་བྱེད་ཀྱི་རྒྱུ་ནི། ཉི་མ་ནུབ་གྱུར་ཟླ་བ་མཛེས། །འདབ་ཆགས་རྣམས་ནི་
གནས་སུ་སོང༌། །ཞེས་པ་འདི་ཡང་དུས་ཀྱི་སྐབས། །གོ་བར་བྱེད་པ་ལེགས་པ་ཉིད། །ཅེས་པ་སྟེ།ཉི་
མའི་དཀྱིལ་འཁོར་ནུབ་པར་གྱུར་ཅིང༌། ཟླ་བ་འོད་ཟེར་གསལ་བའི་མཛེས་པ་ངོམ་པ་དང་། འདབ་
ཆགས་རྣམས་ནི་རང་རང་གི་གནས་སུ་ཉལ་བ་ལ་སོང་ངོ་ཞེས་པ་འདི་ཡང་སྲོད་དུས་ཀྱི་སྐབས་གོ་
བར་བྱེད་པ་ལེགས་པའི་རྒྱན་ཉིད་ཡིན་། །གཉིས་པ་ནང་ཤེས་བྱེད་ཀྱི་རྒྱུ་ནི། གྲོགས་མོ་འདོད་པས་
གཟིར་བའི་ཡིད། །ཟླ་བའི་འོད་ཀྱིས་མི་བཟློག་ཅིང༌། །ཙནྡན་ཆུ་ཡིས་མི་བཟོད་པ། །ལུས་ཀྱི་དྲོད་ཀྱི་
གདུང་བ་འཛིན། །ཅེས་པའི་སྦྱོར་བ་རྣམས་ལ་ནི། །ཡིད་འོང་ཤེས་བྱེད་རྒྱུ་དག་མཚོན། །ཞེས་པ་སྟེ།
གྲོགས་མོ་ཁྱོད་འདོད་པས་གཟིར་བའི་ཡིད་དེ་ནི་ཟླ་བའི་འོད་ཟེར་གྱིས་རེག་པས་ཀྱང་མི་བཟློག
ཅིང༌།ཙནྡན་གྱི་ཆུས་བཏབ་པས་ཀྱང་མི་བཟོད་པ་ལུས་ཀྱི་དྲོད་ཀྱི་གདུང་བ་འཛིན་ཅེས་པའི་ཚིག་
སྦྱོར་བ་རྣམས་ལ་ཡིད་དུ་འོང་བ་ནང་ཤེས་བྱེད་ཀྱི་རྒྱུ་དག་མཚོན་།གཉིས་པ་དངོས་མེད་ཀྱི་རྒྱུ་ལ
དམ་བཅའ། དཔེར་བརྗོད། དོན་བསྡུ་བའོ། །དང་པོ་ནི། དངོས་མེད་ཀྱི་ནི་ཡིད་འཕྲོག་པ། །
འགའ་ཞིག་རབ་ཏུ་བསྟན་པར་བྱ། །ཞེས་པ་སྟེ།གོ་སླའོ །གཉིས་པ་ལ།རྒྱུ་མེད་པས་འབྲས་བུ་ཡོད་
པ་བསྐྱེད་པ་དང་རྒྱུ་མེད་པས་འབྲས་བུའང་མེད་པ་བསྐྱེད་པ་གཉིས།དང་པོ་ལ་བཞི་ལས།དང་པོ་སྔ་
ན་མེད་པའི་བྱེད་རྒྱུ་ནི། །རིག་པ་རྣམས་ནི་མ་གོམས་དང༌། །བློ་ལྡན་རྣམས་དང་མ་འགྲོགས་དང༌། །
400

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དབང་པོ་རྣམས་ནི་མ་བསྡམས་པས །མི་རྣམས་རབ་ཏུ་གདུང་བར་འགྱུར། །ཞེས་པ་སྟེ། ཤེས་བྱ་
རིག་པའི་གནས་རྣམས་ལ་ནི་མ་གོམས་པ་དང་། བློ་ལྡན་མཁས་པ་རྣམས་དང་མ་འགྲོགས་པ་དང༌།
བང་པོའི་སྒོ་རྣམས་ནི་མ་བསྡམས་པས་མི་རྣམས་རབ་ཏུ་གདུང་བར་འགྱུར་རོ་ཞེས་རྒྱུ་སྔ་ན་བྱས་པ་
མེད་པས་འབྲས་བུ་སྡུག་བསྔལ་བསྐྱེད་པས་སྔ་ན་མེད་པའི་བྱེད་རྒྱུའོ། །གཉིས་པ་ཞིག་ནས་མེད་པའི་
བྱེད་རྒྱུ་ནི། འདོད་པའི་གཏམ་གྱི་མྱོས་པ་སོང་། །ལང་ཚོ་ཡི་ནི་རིམས་དག་ཉམས །རྨོངས་པ་ཟད་
ཅིང་སྲེད་པ་འཕོས། །བསོད་ནམས་གནས་ལ་ཡིད་དག་བྱས། །ཞེས་པ་སྟེ། སྔར་འདོད་པའི་གཏམ་
གྱིས་ཀྱང་མྱོས་པ་ནི་སོང་སྟེ་ཞིག ལང་ཚོ་རྒྱས་པའི་ཆགས་པའི་གདུང་བ་རིམས་ནད་དུ་གྱུར་པ་དག
ནི་ཉམས་ཤིང་ཞིགའཁོར་བ་བདེན་འཛིན་གྱི་རྨོངས་པ་ཟད་ཅིང༌།ཆགས་ཡུལ་ལ་སྲེད་པའང་འཕོས་
ནས་ཞིག་པས་བསོད་ནམས་ཀྱི་གནས་ཆགས་བྲལ་དག་ལ་ཡིད་དག་བྱས་སོ་ཞེས་སྔ
པའི་རྒྱུས་འབྲས་བུ་ཆོས་བློ་བསྐྱེད་པས་ཞིག་ནས་མེད་པའི་བྱེད་རྒྱུའོ། །གསུམ་པ་ཕན་ཚུན་མེད་པའི་
བྱེད་རྒྱུ་ནི། ནགས་ཚལ་འདི་དག་ཁྱིམ་མ་ཡིན། །ཆུ་ཀླུང་འདི་དག་བུད་མེད་མིན། །རི་དྭགས་འདི་
དག་བུ་ཚ་མིན།།དེ་ཕྱིར་བདག་ནི་ཡིད་དགའོ །ཞེས་པ་སྟེ།ནགས་ཚལ་མཛེས་པ་འདི་དག་ཁྱིམ་གྱི་
གནས་མ་ཡིན་ལ། ཆུ་ཀླུང་འབབ་པ་འདི་དག་བུད་མེད་མིན་ཞིང༌། རི་དྭགས་རྒྱུ་བ་འདི་དག་བུ་ཚ
མིན་ཏེ། རྒྱུ་མཚན་དེ་ཕྱིར་བདག་ནི་ཡིད་དགའོ་ཞེས་ནགས་དང་ཁྱིམ་སོགས་ཕན་ཚུན་
འ་བ་བསྲེད་པ
པའི་རྒྱུས་འབྲས་བུ་དགའ་བ་བསྐྱེད་པས་ཕན་ཚུན་མེད་པའི་བྱེད་རྒྱུའོ །བཞི་པ་སྤངས་ནས་མེད་
པའི་བྱེད་རྒྱུ་ནི།ཤིན་ཏུ་མ་བརྟགས་སྤྱོད་པ་ནི། །འཕགས་པ་རྣམས་ལ་ཡོད་མ་ཡིན།།དེ་ཕྱིར་དེ་དག་
རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ་འཕེལ།།ཞེས་པ་སྟེ།ཤིན་ཏུ་མ་བརྟགས་པ་གྱ་ཚོམ་དུ་
སྤྱོད་པ་ནི་འཕགས་པ་རྣམས་ལ་ཡོད་པ་མ་ཡིན་ཏེ།རྒྱུ་མཚན་དེ་ཕྱིར་དེ་དག་རྣམས་ཀྱི་ཕུན་སུམ་
ཚོགས་པའི་དཔལ་ཐམས་ཅད་རྟག་ཏུ་འཕེལ་ལོ་ཞེས་མ་བརྟགས་སྤྱོད་པ་སྤངས་པའི་རྒྱུས་ཕུན་
ཚོགས་འཕེལ་བ་སྟོན་པས་སྤངས་ནས་མེད་པའི་བྱེད་རྒྱུའོ། །གཉིས་པ་ནི། སྐྱེད་ཚལ་ས་ཧཱ་ཀཱ་ར་
རྣམས། །སྙེ་མ་མ་འཁྲུངས་པ་མིན་ན། །མགྲོན་པོ་རྣམས་ཀྱི་བུད་མེད་ནི། །ཏིལ་བཅས་ཁྱོར་ཆུ་སྦྱིན་
བྱར་འགྱུར། །ཞེས་པ་སྟེ། སྐྱེད་མོས་ཚལ་གྱི་ཤིང་ས་ཧཱ་ཀཱ་ར་རྣམས་སྙེ་མ་མ་འཁྲུངས་པ་མིན་ན་
401

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མགྲོན་པོ་རྣམས་ཀྱི་བུད་མེད་ཆགས་པས་མྱོས་པ་རྣམས་ལ་ཏིལ་དང་བཅས་པའི་ཁྱོར་ཆུ་སྦྱིན་བྱར་
འགྱུར་རོ་ཞེས་རྒྱུ་དགག་པ་དངོས་མེད་དེས་འབྲས་བུ་དངོས་མེད་དྲན་པ་ཉམས་པ་བསྐྱེད་པ་ལྟ་བུའོ །
གསུམ་པ་ནི། ཡོད་དང་མེད་པའི་རང་བཞིན་གྱི། །འབྲས་བུ་བསྐྱེད་པ་དག་ལ་འདིར། །སྔར་མེད་ལ་
སོགས་རང་བཞིན་གྱིས། །དངོས་པོ་ཡི་ནི་རྒྱུ་ཉིད་དོ། །ཞེས་པ་སྟེ། ཡོད་པ་བསྒྲུབ་པ་དང༌།མེད་པ་
དགག་པའི་རང་བཞིན་གྱི་འབྲས་བུ་བསྐྱེད་པ་དག་ལ་སྐབས་འདིར་སྔར་མེད་ལ་སོགས་པའི་རང་
བཞིན་གྱི་དངོས་པོའི་རྒྱུ་ཉིད་དོ།།གསུམ་པ་མཚར་བའི་རྒྱུ་ལ།དབྱེ་བ་དང༌།དཔེར་བརྗོད་། །དང་
པོ་ནི། རིང་འབྲས་དེ་དང་ལྷན་ཅིག་སྐྱེས། །དེ་བཞིན་འབྲས་མ་ཐག་སྐྱེད་དང༌། །རིགས་མིན་རིགས་
པ་བྱེད་ཅེས་པ། །མཚར་བའི་རྒྱུ་རྣམས་གྲངས་མེད་དོ། །འདི་རྣམས་སྦྱོར་བའི་ལམ་རྣམས་ལ། །
བཏགས་པའི་འཇུག་པ་ལ་བརྟེན་པ། །ཤིན་ཏུ་མཛེས་པ་དག་མཐོང་སྟེ། །དེ་ཡི་དཔེར་བརྗོད་ཇི་
ལྟར་ན། །ཞེས་པ་སྟེ།ཚིགས་བཅད་སྔ་མ་གོ་སླ་ཞིང༌། ཕྱི་མའི་དོན་རིང་འབྲས་ལ་སོགས་པ་མཚར་
བའི་འདི་རྣམས་སྦྱོར་བའི་ལམ་སྙན་ངག་རྣམས་ལ་དངོས་མིན་ཡང་རྒྱུར་བཏགས་པའི་འཇུག་པ་
ཤིན་ཏུ་མཛེས་པ་དག་མཐོང་སྟེ། དེའི་དཔེར་བརྗོད་ཀྱི་རིམ་པ་ཇི་ལྟར་ན་ཞེས་སོ །གཉིས་ལ་ལྔ་
ལས དང་པོ་རིང་འབྲས་ཀྱི་རྒྱུ་ནི། ལུས་ཅན་ཁྱོད་མིག་ཟུར་ཅེས་པ། །རྒྱལ་བྱེད་ལུས་མེད་དག་གི་
མཚོན། །གང་དེ་གཞན་ལ་རབ་འཕངས་པ། །དེ་ཡིས་བདག་གི་ཡིད་ཀྱང་བཅོམ། །ཞེས་པ་སྟེ།ལུས་
ཟད་ལས་བདག
ཅན་མ་ཞེས་བོས་ནས ཁྱོད་ཀྱི་མིག་ཟུར་ཞེས་པ་འགྲོ་བ་ཀུན་ལས་རྒྱལ་བྱེད་ལུས་མེད་འདོད་ལྷ་
དག་གི་མཚོན་ཆར་གྱུར་པ་གང་དེ་གཞན་ལ་རབ་འཕངས་པ་དེ་ཡིས་རིང་ན་གནས་པ་བདག་གི་
ཡིད་ཀྱང་བཅོམ་མོ་ཞེས་མིག་ཟུར་འཕངས་པའི་རྒྱུས་འབྲས་བུ་དམིགས་ཡུལ་མྱོས་པར་མ་ཟད་རིང་
ན་གནས་པ་དག་ཀྱང་མྱོས་པར་བསྟན་པ་ལྟ་བུའོ །གཉིས་པ་འབྲས་ལྷན་ཅིག་པ་། སྐྱེས་བུ་
ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་ཚོགས་ལྷན་ཅིག་ཉིད། །བུད་མེད་རྣམས་ལ་བུ་མོ་ནི། །
ཡོངས་སུ་ནུབ་པའི་ན་ཚོད་སྐྱེས །ཞེས་པ་སྟེ སྐྱེས་བུ་འགའ་ཞིག་ལུས་སྐྱེས་ཀྱིས་མྱོས་པའི་རྣམ་
འཕྲུལ་སྣ་ཚོགས་གསལ་བ་དང་ལྷན་ཅིག་ཉིད་དུ་བུད་མེད་རྣམས་ལ་བུ་མོ་གཞོན་ནུའི་གནས་སྐབས་
ཡོངས་སུ་ནུབ་པའི་ན་ཚོད་དར་བ་སྐྱེས་སོ་ཞེས་རྒྱུ་ལང་ཚོ་དར་བ་དང་འབྲས་བུ་ཆགས་པའི་རྣམ་
402

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
འགྱུར་གསལ་བ་ལྷན་ཅིག་པར་བསྟན་པ་ལྟ་བུའོ། །གསུམ་པ་འབྲས་བུ་སྔ་བའི་ནི། སྔར་ཉིད་རི་
དྭགས་མིག་ཅན་གྱིས། །ཆགས་པའི་རྒྱ་མཚོ་རྒྱས་པར་གྱུར། །ཕྱིས་ནས་འོད་ཟེར་རབ་འཕྲོ་བའི། །ཟླ་
བ་ཡི་ནི་དཀྱིལ་འཁོར་ཤར །ཞེས་པ་སྟེ།སྔར་ཉིད་དྭགས་མིག་ཅན་གཞོན་ནུ་མ་རྣམས་ཀྱི་ཆགས་
པའི་རྒྱ་མཚོ་རྒྱས་པར་གྱུར་ལ།ཕྱིས་ནས་ཤིན་ཏུ་བསིལ་བའི་འོད་ཟེར་རབ་ཏུ་འཕྲོ་བའི་ཟླ་བའི
དཀྱིལ་འཁོར་ཤར་བར་གྱུར་ཏོ་ཞེས་རྒྱུ་ཟླ་བ་ཤར་བ་ལས་འབྲས་བུ་ཆགས་པ་འཕེལ་བ་སྔ་བར་
བསྟན་པ་ལྟ་བུའོ །བཞི་པ་རིགས་མིན་གྱི་རྒྱུ་ནི། ལྷ་གཅིག་ཁྱོད་ཀྱི་ཞབས་གཉིས་པོ། །དམར་བའི་
ཉི་གཞོན་ལ་རེག་པས །རྒྱལ་པོ་རྣམས་ཀྱི་ལག་པ་ཡི། །པདྨ་ཟུམ་པར་བྱེད་པ་ཅི །ཞེས་པ་སྟེ།ལྷ་
གཅིག་རྒྱལ་པོ་ཁྱོད་ཀྱི་ཞབས་གཉིས་པོ་དམར་བའི་ཉི་གཞོན་འདི་ལྟ་བུ་ལ་རེག་པས་ས་སྐྱོང་བའི་
རྒྱལ་པོ་གཞན་རྣམས་ཀྱི་ཕྱག་འཚལ་བའི་ལག་པའི་པདྨ་ཟུམ་པར་བྱེད་པ་ཅི་ཞིག་ཡིན་ཞེས་རྒྱལ་པོའི་
ཞབས་དང་ས་སྐྱོང་གཞན་གྱི་ལག་པ་ཉི་མ་དང་པདྨར་བཀོད་ཅིང་། ཉི་མས་པདྨ་ཟུམ་པ་མི་རིགས་པ་
ལྟ་བུའོ། །ལྔ་པ་རིགས་པའི་རྒྱུ་ནི། ཁྱོད་ཀྱི་ཞབས་སེན་ཟླ་བ་ཡིས། །འོད་ཟེར་ཀུནྡ་དྲི་མེད་རྣམས། །
ས་སྐྱོང་རྣམས་ཀྱི་ལག་པ་། །པདྨ་ཟུམ་པར་བྱེད་ལ་དབང་། །ཞེས་པ་སྟེ རྒྱལ་པོ་ཁྱོད་ཀྱི་ཞབས་
སེན་ཟླ་བའི་དཀྱིལ་འཁོར་འདི་ཡིས་འོད་ཟེར་ཀུནྡ་དྲི་མ་མེད་པའི་མདངས་འཕྲོ་བ་རྣམས་ནི།ས་སྐྱོང་
རྣམས་ཀྱི་ལག་པའི་པདྨ་ཟུམ་པར་བྱེད་པ་ལ་དབང་ཞེས་རྒྱལ་པོའི་ཞབས་སེན་ཟླ་འོད་དང་རྒྱལ་
ཕྲན་རྣམས་ཀྱི་ལག་པ་པདྨར་བཀོད་ཅིང་། ཟླ་བས་པདྨ་ཟུམ་པ་རིགས་པ་ལྟ་བུའོ །གསུམ་པ་དོན་
བསྡུ་བ་ནི།ཞེས་པ་རྒྱུ་ཡི་རྣམ་རྟོག་རྣམས། །ལུགས་ནི་འདི་འདྲ་དག་ཏུ་བསྟན།།ཞེས་པ་སྟེ། ཚུལ་དེ
ལྟར་རྒྱུའི་རྒྱན་གྱི་རྣམ་པར་རྟོག་པ་རྣམས་ཀྱི་ལུགས་ནི་དངོས་པོའི་ལ་སོགས་པ་རྣམ་པ་གསུམ་པོ་
འདི་འདྲ་བ་དག་ཏུ་བསྟན་ཏོ།།
བཅུ་བཞི་པ་ཕྲ་མོའི་རྒྱན་ལ་གཉིས།མཚན་ཉིད་དང༌། དཔེར་བརྗོད་དོ།།དང་པོ་ནི།ཟུར་
དང་རྣམ་པས་མཚོན་པའི་དོན། །ཕྲ་ཕྱིར་ཕྲ་མོ་ཞེས་པར་བརྗོད། །ཅེས་པ་སྟེ། བློ་སྔོན་དུ་བཏང་ནས་
ལུས་ཀྱིས་བརྡ་སྟོན་པ་ལྟ་བུ་ཟུར་དང་། བློ་སྔོན་དུ་མ་བཏང་ཡང་ཕྱི་རོལ་གྱི་རྣམ་པས་ནང་མཚོན་པའི་
དོན་སྟོན་པ་སྟེ། དེ་དག་ཕྲ་ཞིང་རྟོགས་དཀའ་བའི་ཕྱིར་ཕྲ་མོའི་རྒྱན་ཞེས་བྱ་བར་བརྗོད་། །གཉིས་
403

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་ལ་གཉིས་ལས། དང་པོ་ཟུར་གྱི་ཕྲ་མོ་ལ། དཔེར་བརྗོད་། ནམ་ཞིག་ཡུ་ཅག་འགྲོག་འགྱུར་ཞེས། །
ཚོགས་སུ་བརྗོད་པར་མ་བཟོད་པའི། །མཛའ་བོ་རིག་ནས་བུད་མེད་ཀྱིས། །བརྩེ་དགའི་པདྨ་ཟུམ་
པར་བྱས།།ཞེས་པ་སྟེ།ནམ་ཞིག་གི་ཚེ་ཡུ་བུ་ཅག་གཉིས་ལྷན་ཅིག་འགྲོག་པར་འགྱུར་ཞེས་མང་པོའི་
ཚོགས་སུ་བརྗོད་པར་མ་བཟོད་པའི་མཛའ་བོའི་བསམ་པ་བུད་མེད་ཀྱིས་རིག་ནས་བརྩེ་དགའི་རྒྱན
གྱི་པདྨ་ལག་སོར་གྱིས་ཟུམ་པར་བྱས་སོ །དོན་བཤད་ནི། ལུས་སྐྱེས་དག་གིས་གཟིར་བ་ཡི། །
མཛའ་དབུགས་དབྱུང་འདོད་པ་ཡིས། །པདྨ་ཟུམ་པར་བྱས་པ་ལས། །འདིར་ནི་མཚན་མོ་འགྲོག་
པར་བསྟན། །ཞེས་པ་སྟེ ལུས་སྐྱེས་དག་གིས་གཟིར་བར་གྱུར་པའི་མཛའ་བོ་ལ་དབུགས་དབྱུང་
བར་འདོད་པའི་བསམ་པས་རྒྱན་གྱི་པདྨ་ཟུམ་པར་བྱས་པའི་བརྡ་ལས། འདིར་ནི་པདྨ་ཟུམ་པའི་དུས་
མཚན་མོ་འགྲོག་པར་ཟུར་གྱིས་བསྟན་ནོ། །གཉིས་པ་རྣམ་པའི་ཕྲ་མོ་ལ།དཔེར་བརྗོད་།གླུ་ཡི་
མདུན་སར་ཁྱོད་ལ་མིག།གཏད་པ་དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་
པ་ཅི་ཡང་བྱུང་བར་གྱུར། །ཅེས་པ་སྟེ། སྐྱེ་བོ་མང་པོ་གླུ་གར་བྱེད་པའི་མདུན་སར་མཛེས་མ་ཁྱོད་ལ་
མིག་གཏད་པའི་སྐྱེས་བུ་དེའི་གདོང་པའི་ཆུ་སྐྱེས་ལ་དམར་ཞིང་མདངས་གསལ་བ་དང༌།སྤུ་ལོང་
རྒྱས་པའི་མཛེས་པ་ཅི་ཡང་བྱུང་བར་གྱུར་། །དོན་བཤད་ནི། འདིར་ཡང་རང་བཞིན་མ་བརྗོད་པར། །
དགའ་བའི་དགའ་སྟོན་འདོད་པ་དག །ངེས་པར་གནས་པ་ཉིད་གྱུར་པ། །ཕྲ་མོ་ཉིད་ལས་བརྒལ་མ་
ཡིན། །ཞེས་པ་སྟེ། འདིར་ཡང་འདོད་པའི་དོན་གྱི་རང་བཞིན་དངོས་སུ་མ་བརྗོད་པར། དགའ་བའི་
དགའ་སྟོན་འདོད་པའི་སྐྱེས་བུ་དག་རྣམ་པ་ཁོ་ནས་ངེས་པར་གནས་པ་ཉིད་དུ་གྱུར་པ་ཕྲ་མོ་ཉིད
ལས་བརྒལ་བ་མ་ཡིན་། །
བཅོ་ལྔ་པ་ཆའི་རྒྱན་ལ་གཉིས མཚན་ཉིད་དང་། དཔེར་བརྗོད་དོ། །དང་པོ་ནི། ཆ་ནི་ཆ་
ཡི་དངོས་པོ་ཡི། །རང་བཞིན་ངེས་པར་གསལ་བ་བསྒྲིབ། །དཔེར་བརྗོད་ཉིད་ཀྱིས་འདི་ཡི་ནི། །རང་
བཞིན་ངེས་པར་གསལ་བར་བྱ། །ཞེས་པ་སྟེ། ཆའི་རྒྱན་ནི་སྙད་ཀ་བྱ་བའི་ཡུལ་གྱི་ཆའི་དངོས་པོའི་
རང་བཞིན་མི་མཛེས་པ་ངེས་པར་གསལ་བ་ཟོལ་གྱིས་སྒྲིབ་ཅིང་སྦེད་པ་སྟེ། དཔེར་བརྗོད་ཉིད་ཀྱིས་
འདིའི་རང་བཞིན་ངེས་པར་གསལ་བར་བྱ་ཞེས་པའོ །གཉིས་པ་ལ།ཟོལ་གྱིས་སྦེད་པའི་ཆ་དང༌།
404

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
ཟོལ་གྱིས་སྨད་པ་དང་བསྟོད་པའི་ཆ་གཉིས་ལས་དང་པོ་ལའང་གཉིས་ལས། དང་པོ་འོས་པའི་ཆ་།
རྒྱལ་པོའི་བུ་མོ་ལ་ཆགས་བདག །སྤུ་ལོང་རྒྱས་པ་སྲུང་བ་པོས །རིག་པར་གྱུར་ལ་ཀྱེ་མ་ཚལ། །
བསིལ་བའི་རླུང་ལྡན་ཡིན་པར་ཤེས། །ཞེས་པ་སྟེ། རྒྱལ་པོའི་བུ་མོ་མཚར་སྡུག་ཅན་ལ་ཆགས་པ་
བདག་གི་ལུས་ལ་ཆགས་པའི་སྤུ་ལོང་རྒྱས་པ་དེ་བུ་མོ་སྲུང་བ་པོ་རྣམས་ཀྱིས་རིག་པ་གྱུར་པ་ལ་ཀྱེ་མ་
ཚལ་འདི་ནི་བསིལ་བའི་རླུང་དང་ལྡན་པ་ཡིན་པར་ཤེས་སོ་ཞེས་གྲང་བའི་སྤུ་ལོང་གི་ཟོལ་གྱིས་
བསྒྲིབས་ཤིང་གཉིས་ཀས་སྤུ་ལོང་བསྐྱེད་པ་འོས་པ་ལྟ་བུའོ །གཉིས་པ་མི་འོས་པའི་ཆ་ལ། དངོས་
དང༌། གཉིས་ཀའི་དོན་བསྡུ་བའོ། །དང་པོ་ནི། ཅི་ལྟར་བུ་མོ་མཐོང་ཉིད་ན། །བདག་ལ་དགའ་བའི་
མཆི་མ་བྱུང༌། །རླུང་གིས་གཙུབས་པའི་མེ་ཏོག་གི།རྡུལ་གྱིས་བདག་མིག་སུན་ཕྱུང་།ཞེས་པ་སྟེ
ཅི་ལྟར་བུ་མོ་མཚར་སྡུག་ཅན་མཐོང་བ་ཉིད་ན་བདག་ལ་དགའ་བ་རྒྱས་པའི་དབང་གིས་མཆི་མ་བྱུང་
བ་ལ་རླུང་གིས་གཙུབས་ཤིང་སྐྱོད་པའི་མེ་ཏོག་གི་རྡུལ་གྱིས་བདག་གི་མིག་ལ་སུན་ཕྱུང་ཞེས་
དགའ་བས་མཆི་མ་བྱུང་བ་མི་འོས་པ་ལྟ་བུའོ །གཉིས་པ་ནི།ཞེས་པ་ལ་སོགས་སྐབས་སུ་། །རྒྱན་
འདི་ཤིན་ཏུ་མཛེས་པ་ཡིན། །ཞེས་པ་སྟེ གོང་དུ་བཀོད་པ་དེ་ལྟ་བུ་ལ་སོགས་པ་སྐྱོན་གྱི་ཆ་ཤས་དག་
སྒྲིབ་པའི་སྐབས་སུ་རྒྱན་འདི་ནི་ཤིན་ཏུ་མཛེས་པ་ཡིན་ནོ། །གཉིས་པ་ལ་བསྟན་བཤད་གཉིས་ལས
དང་པོ་ནི།ཁ་ཅིག་ཆ་ལ་སྨད་པའམ། །བསྟོད་པར་བྱས་ལ་ཆ་ཞེས་བརྗོད།།ཅེས་པ་སྟེ།གོ་སླའོ།།
གཉིས་པ་ལ། དང་པོ་སྨད་པའི་ཆ་ལ། དཔེར་བརྗོད་ནི། གང་ཡིད་གཡུལ་གྱི་དགའ་
སྟོན་ལ། །འདོད་པའི་དགའ་སྟོན་པས་ཀྱང་ཆགས། །གཟི་ལྡན་ལང་ཚོ་ཡོན་ཏན་ཅན། །རྒྱལ་འདི
ཁྱོད་ཀྱི་བདག་པོར་འོས། །ཞེས་པ་སྟེ།སྐྱེས་བུ་གང་གི་ཡིད་གཡུལ་གྱི་དགའ་སྟོན་འཐབ་རྩོད་ཀྱི་བྱ་
བ་ལ་ཆགས་ལྡན་འདོད་པའི་དགའ་སྟོན་སེམས་པ་ལས་ཀྱང་ཆགས་ལ། གཟི་བྱིན་དང་ལྡན་ཞིང་
ལང་ཚོ་ལ་བབ་པའི་ཡོན་ཏན་ཅན་གྱི་རྒྱལ་པོ་འདི་ནི་གཞོན་ནུ་མ་ཁྱོད་ཀྱི་བདག་པོར་འོས་སོ། །དོན་
བཤད་ནི།བརྩོན་འགྲུས་ཁྱད་འཕགས་བསྟོད་པ་འདིར། །སྨད་པ་ཉིད་དེ་ལོངས་སྤྱོད་ལ། །རྒྱུན་དུ་
སྤྱོད་འདོད་བུ་མོ་ཡི། །བསམ་པ་དག་ནི་བཟློག་པར་ནུས །ཞེས་པ་སྟེ། གཡུལ་གྱི་དགའ་སྟོན་ལ་
བརྩོན་འགྲུས་ཁྱད་འཕགས་ལྡན་པར་བསྟོད་པའི་ཚུལ་འདི་སྐབས་འདིར་སྨད་པ་ཉིད་དེ།རྒྱུ་མཚན་
405

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདོད་པའི་ལོངས་སྤྱོད་ལ་རྒྱུན་དུ་སྤྱོད་པར་འདོད་པའི་བུ་མོའི་བསམ་པ་དག་ནི་བཟློག་པར་ནུས་
པས་སོ །གཉིས་པ་བསྟོད་པའི་ཆ་ལ། དཔེར་བརྗོད་ནི། གནོད་པ་རབ་གཞིལ་ཉིད་ཀྱི་ཕྱིར། །གང་
གི་སྙན་པར་སྨྲ་བ་བསླབ། །སྐྱེ་བོ་འདི་ནི་བརྩེ་མེད་གཡོ། །གྲོགས་པོ་དེ་ཡིས་བདག་ལ་ཅི། །ཞེས་པ་སྟེ།
རང་ལ་གནོད་པ་རབ་ཏུ་གཞིལ་བ་ཉིད་ཀྱི་ཕྱིར། གང་གིས་ངག་སྙན་པར་སྨྲ་བ་དག་བསླབ་ཀྱི་གཞན་
དུ་སྐྱེ་བོ་འདི་ནི་བརྩེ་བ་མེད་པར་མ་ཟད་གཡོ་སྒྱུའི་རང་བཞིན་ཅན་། དེ་ལྟ་བུའི་གྲོགས་མོ་དེ་ཡིས་
བདག་ལ་ཅི་ཞིག་བྱ་ཞེས་སོ །དོན་བཤད་ནི། སྐྱེ་བོ་གྲོགས་མོས་རབ་བསྟན་ཁེངས། །ཆགས་ཕྱིར་
བྱེད་པར་མ་ནུས་ནས། །སྐྱོན་ལྟར་སྣང་བས་ཡོན་ཏན་གང༌། །སྙན་པར་སྨྲ་བ་ཉིད་ཀྱང་བསྟན།།ཞེས་
པ་སྟེ སྐྱེ་བོ་འདི་མགུ་བར་མ་བྱེད་ཅེས་གྲོགས་མོས་རབ་ཏུ་བསྟན་པའི་ཁེངས་པ་ལྟ་བུ་རང་ལ་
ཆགས་པའི་ཕྱིར་བྱེད་པར་མ་ནུས་ནས། སྐྱོན་བརྗོད་པ་ལྟར་སྣང་བའི་ཚུལ་གྱིས་ཡོན་ཏན་གང་དང་
སྙན་པར་སྨྲ་བ་ཉིད་ཀྱིས་ཀྱང་བསྟན་། །
བཅུ་དྲུག་པ།རིམ་པ་ཅན་གྱི་རྒྱན་ལ་གཉིས།མཚན་ཉིད་དང༌།དཔེར་བརྗོད་། །དང་
པོ་ནི། དངོས་པོ་རབ་ཏུ་བསྟན་པ་རྣམས །རིམ་པ་བཞིན་དུ་རྗེས་སྟོན་པ། །གྲངས་དང་རིམ་པ་
བཞིན་ཞེས་པ། །གྲངས་བཞིན་ཞེས་པར་རབ་ཏུ་བརྗོད། །ཅེས་པ་སྟེ། བརྗོད་བྱའི་དོན་གྱི་དངོས་པོ་
རབ་ཏུ་བསྟན་པ་རྣམས་རིམ་པ་བཞིན་དུ་དེ་དང་འབྲེལ་བའི་དོན་རྣམས་རྗེས་སུ་སྟོན་པའི་ཚུལ་
གྲངས་དང་རིམ་པ་མ་ནོར་བར་བཀོད་པ་བཞིན་ཞེས་པ་གྲངས་བཞིན་ནམ་རིམ་པ་ཅན་གྱི་རྒྱན་ཞེས་
པར་རབ་ཏུ་བརྗོད་དོ། །གཉིས་པ་ནི། ཁྲུས་ལ་ཆུར་ནི་རབ་བཞུགས་མ། །ཁྱོད་ཀྱི་འཛུམ་མིག་གདོང་
མཛེས་ནི། །ཀུ་མུད་ཨུཏྤལ་པདྨ་ཡིས། །བརྐུས་པར་ངེས་སོ་གཟུགས་ཅན་མ།།ཞེས་པ་སྟེ།གཟུགས་
ཅན་མ་ཞེས་བོས་ནས་ཁྲུས་ཀྱི་བྱ་བ་ལ་ཆུར་རབ་ཏུ་ཞུགས་མ་ཁྱོད་ཀྱི་འཛུམ་དཀར་དང༌། མིག་དང༌།
གདོང་མཛེས་གསུམ་ནི།ཀུ་མུད་དང༌།ཨུཏྤལ་དང༌།པདྨ་གསུམ་གྱིས་བརྐུས་པར་ངེས་སོ། །
བཅུ་བདུན་པ་དགའ་བའི་རྒྱན་ལ་གཉིས། རྒྱན་ཕྱི་མ་གཉིས་དང་མཚན་ཉིད་ལྷན་ཅིག་ཏུ་
བཤད་པ་དང༌། དཔེར་བརྗོད་པའོ། །དང་པོ་ནི། དགའ་བ་མཆོག་ཏུ་དགའ་བར་བརྗོད། །ཉམས་
ལྡན་ཡིད་འོང་ཉམས་དང་ལྡན། །གཟི་བརྗིད་ང་རྒྱལ་སྐྱེས་པ་སྟེ། །དེ་གསུམ་ཁྱད་འཕགས་དག་དང་
406

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ལྡན།།ཞེས་པ་སྟེ།དགའ་བ་ནི་མཆོག་ཏུ་དགའ་བར་གྱུར་པའི་ཚིག་བརྗོད་པ་དང༌།ཉམས་ལྡན་ཡིད
དུ་འོང་བ་སྒེག་སོགས་ཀྱི་ཉམས་དང་ལྡན་པའི་ཚིག་བརྗོད་པ་དང་། གཟི་བརྗིད་ཅན་ནང་དུ་ང་རྒྱལ་
སྐྱེས་པའི་ཚིག་བརྗོད་པ་སྟེ།རྒྱན་དེ་གསུམ་ནི་ཁྱད་པར་འཕགས་པ་དག་དང་ལྡན་པར་བརྗོད་།།
གཉིས་ལ་གཉིས་ལས དང་པོ་དངོས་ཐོབ་ཀྱི་དགའ་བ་ལ། དཔེར་བརྗོད་ནི། གོ་བིནྡ་
ཁྱོད་ཁྱིམ་འོངས་པ། །དེང་བདག་དགའ་བ་སྐྱེས་པ་གང༌། །དགའ་བ་འདི་ནི་སླར་ཡང་ཁྱོད། །དུས་
ཀྱིས་འོངས་ན་འབྱུང་བར་འགྱུར །ཞེས་པ་སྟེ། གོ་བིནྡ་སྟེ་ཁྱབ་འཇུག་ཁྱོད་ཁྱིམ་འདིར་འོངས་པ་ལ་
བརྟེན་ནས་དེང་གི་དུས་བདག་ལ་དགའ་བ་སྐྱེས་པ་གང་ཡིན་པའི་དགའ་བ་འདི་འདྲ་བ་ནི་སླར་ཡང་
ཁྱོད་དགེ་བའི་དུས་ཀྱིས་འོངས་ན་འབྱུང་བར་འགྱུར་། །དོན་བཤད་ནི། དེ་འདྲའི་དགའ་བ་བི་དུ་
རས། །གཞན་ལས་མིན་ཞེས་རིགས་པར་སྨྲས། །དེ་ལ་གུས་པ་ཙམ་གྱིས་། །རབ་བསྟེན་འཕྲོག་
བྱེད་ཤིན་ཏུ་དགྱེས།།ཞེས་པ་སྟེ།དེ་འདྲའི་དགའ་བ་ཁྱད་པར་དུ་གྱུར་པ་རྨད་དུ་བྱུང་བ་འདི་ནི་གཞན
ལས་བྱུང་བ་མིན་ཞེས་རྒྱལ་པོ་བི་དུ་ར་ཞེས་པས་རིགས་པར་སྨྲས་ཤིང༌། དེ་ལྟར་ན་ཁྱབ་འཇུག་དེ་ལ་
གུས་པ་ཙམ་གྱིས་རབ་བསྟེན་འཕྲོག་བྱེད་ཁྱབ་འཇུག་དེ་ཉིད་ཤིན་ཏུ་དགྱེས་སོ། །གཉིས་པ་གཟུགས་
བརྙན་གྱི་དགའ་བ་ལ། དཔེར་བརྗོད་ནི། ཟླ་བ་ཉི་མ་རླུང་ས་མཁའ། །སྦྱིན་བསྲེག་བྱེད་དང་མེ་
དང་ཆུ། །ཞེས་པའི་གཟུགས་རྣམས་རབ་འདས་ནས།།ལྷ་ཁྱོད་ལྟ་བར་ངེད་ཀྱིས་ཅི། །ཞེས་པ་སྟེ།ཟླ་
བ་དང༌། ཉི་མ་དང་། རླུང་དང་། ས་དང༌།མཁའ་དང་། སྦྱིན་སྲེག་བྱེད་པ་དང༌། མེ་དང་། ཆུ་ཞེས་
པའི་གཟུགས་བརྒྱད་རྣམས་ལས་རབ་ཏུ་འདས་ནས། ལྷ་དབང་ཕྱུག་ཁྱོད་མངོན་སུམ་དུ་ལྟ་བར་
ངེད་ཕལ་པ་རྣམས་ཀྱིས་ཅི་ཞེས་། །དོན་བཤད་ནི། མངོན་སུམ་བྱས་པའི་ལྷ་ལ་ནི །རྒྱལ་པོ་
དགའ་བའི་གོ་ཆ་ཡིས། །དགའ་བ་རབ་ཏུ་གསལ་བྱས་གང་། །དེ་ཡང་དགའ་བར་རྗེས་རྟོགས་བྱ། །
ཞེས་པ་སྟེ།སྤྲུལ་པའི་གཟུགས་བརྒྱད་མངོན་སུམ་དུ་བྱས་པའི་ལྷ་དབང་ཕྱུག་དེ་ལ་རྒྱལ་པོ་དགའ་
བའི་གོ་ཆ་ཞེས་བྱ་བས་དགའ་བ་རབ་ཏུ་གསལ་བར་བྱས་པ་གང་དེ་ཡང་དགའ་བ་ཕུལ་དུ་བྱུང་བ་
སྟོན་པར་རྗེས་སུ་རྟོགས་པར་བྱའོ།།
བཅོ་བརྒྱད་པ་ཉམས་ལྡན་གྱི་རྒྱན་ལ་གཉིས། དངོས་དང༌།དོགས་པ་གཅོད་པའོ། །དང་
407

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པོ་ལ་བརྒྱད་ལས དང་པོ་སྒེག་པའི་ཉམས་ལ། དཔེར་བརྗོད་ནི། ཤི་བ་ཞེས་པ་ཕ་རོལ་དུ། །གང་
དང་འགྲོག་ཕྱིར་བདག་འཆི་འདོད།།ཨ་བནྟེ་དེ་བདག་གིས་ནི། །སྐྱེ་འདི་ཉིད་ལ་ཅི་ལྟར་ཐོབ། །ཅེས་
པ་སྟེ། རྒྱལ་པོ་ཨུ་ད་ཡ་ན་ཞེས་པའི་བཙུན་མོ་ཨ་བནྟེ་བྱ་བ་བློན་པོ་རྣམས་ཀྱིས་ལྐོག་ཏུ་སྦས་ནས་ཤིའོ་
ཞེས་བརྗོད་པའི་ཚེ།རྒྱལ་པོ་སྡུག་བསྔལ་གྱིས་གཟིར་ཏེ།ཤི་བ་ཞེས་པ་འཇིག་རྟེན་ཕ་རོལ་དུ་སོང་བ་
ཡིན་པས། གང་དང་འགྲོག་པའི་ཕྱིར་དུ་བདག་ཀྱང་འཆི་བར་འདོད་དོ་ཞེས་སྨྲ་བ་། བློན་པོ་རྣམས་
ཀྱིས་སྙན་སྦྲན་ཏེ་བཙུན་མོ་བཏད་པས་ཨ་ཝནྟེ་ཟིན་པ་དེ་འདྲ་བདག་གིས་སྐྱེ་བ་འདི་ཉིད་ལ་ཅི་
ལྟར་ཐོབ་ཅེས་པའོ། །དོན་བཤད་ནི། དགའ་བ་ཉིད་ནི་སྔར་བསྟན་ཏེ། །དགའ་བ་སྒེག་པ་ཉིད་
འགྱུར་འདིས།།གཟུགས་མང་དག་དང་ལྡན་པས་ན། །འདི་ནི་ཉམས་དང་ལྡན་པའི་ཚིག།ཅེས་པ་སྟེ།
དགའ་བའི་རྒྱན་ཉིད་ནི་སྔར་བསྟན་ཟིན་ཏེ། དགའ་བ་སྒེག་པའི་ཉམས་ལྡན་ཉིད་དུ་འགྱུར་བའི་
མཚན་ཉིད་ཅན་བརྗོད་མ་ཐག་པ་འདི་ནི།རྣམ་པར་འགྱུར་བའི་གཟུགས་མང་པོ་དག་དང་ལྡན་པས་
ན་འདི་ནི་སྒེག་པའི་ཉམས་དང་ལྡན་པའི་ཚིག་།གཉིས་པ་དྲག་ཤུལ་གྱི་ཉམས་ལ། དཔེར་བརྗོད་
གང་གིས་ནག་མོ་བདག་མདུན་ནས། །སྐྲ་ནས་བཟུང་སྟེ་དྲངས་གྱུར་པ། །བསྟན་དཀའ་སྡིག་ཅན་
ཐོབ་པ་འདི། །སྐད་ཅིག་འཚོ་བར་འགྱུར་རམ་། །ཞེས་པ་སྟེ། བསྟན་དཀའ་གང་གིས་འཇིགས་
སྡེའི་ཆུང་མ་ནག་མོ་བདག་མདུན་ནས་སྐྲ་ནས་བཟུང་སྟེ་དྲངས་པར་གྱུར་པ་ན་འཇིགས་སྡེ་ཁྲོས་ཏེ།
བསྟན་དཀའ་ཞེས་པའི་སྡིག་པ་ཅན་འཇིགས་སྡེ་བདག་གི་ལག་ཐོབ་པ་འདི་ད་སྐད་ཅིག་ཙམ་འཚོ་
བར་འགྱུར་རམ་ཅི་སྟེ་ད་ལྟ་ཉིད་དུ་གསད་པར་བྱའོ། །དོན་བཤད་ནི། ཞེས་པ་འཇིགས་སྡེ་དགྲ
དག་ལ།།ལྟ་བའི་ཁྲོ་བ་མཆོག་གི་མཐར། །འཛེགས་པ་དྲག་པོའི་བདག་ཉིད་འགྱུར། །འདི་ནི་རོ་དང་
ལྡན་པའི་ཚིག །ཅེས་པ་སྟེ། དེ་ལྟར་སྐྱ་སེང་བུ་ལྔའི་ནང་ཚན་འཇིགས་སྡེ་དེ་དགྲ་བོ་བསྟན་དཀའི་
ཐུམ་༼གཏུམ༽སྤྱོད་དག་ལ་ལྟ་བའི་ཁྲོ་བ་མཆོག་གི་མཐར་འཛེགས་པ་དྲག་པོའི་ཉམས་དང་ལྡན་པའི་
བདག་ཉིད་ཅན་དུ་འགྱུར་བ་འདི་ནི་སྙན་ངག་གི་རོ་ཉམས་དང་ལྡན་པའི་ཚིག་ཡིན་ནོ། །གསུམ་པ་
དཔའ་བའི་ཉམས་ལ།དཔེར་བརྗོད་ནི།མཚོར་བཅས་ས་ལས་མ་རྒྱལ་ཞིང༌། །རྣམ་མང་མཆོད་སྦྱིན་
མ་བྱས་ལ། །སློང་ལ་ནོར་རྣམས་མ་སྦྱིན་པར། །ས་སྐྱོང་དུ་བདག་ཇི་ལྟར་འགྱུར །ཞེས་པ་སྟེ། རྒྱ་
408

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
མཚོར་བཅས་པའི་ས་ཞི་ལས་དཔུང་གིས་མ་རྒྱལ་ཞིང༌། རྒྱལ་པོའི་སྒྲུབ་བྱེད་རྣམ་པ་མང་པོའི་མཆོད་
སྦྱིན་མ་བྱས་ལ། སློང་བ་རྣམས་ལ་ནོར་རྣམས་མ་སྦྱིན་པར་ས་སྐྱོང་དུ་བདག་ཇི་ལྟར་འགྱུར་འདི་ནི་
རྨི་ལམ་མ་ཡིན་ནམ་ཞེས་པའོ། །དོན་བཤད་ནི། ཞེས་པ་སྤྲོ་བ་ཁྱད་འཕགས་དག །དཔའ་བའི་
ཉམས་ཀྱི་བདག་ཉིད་གནས། །ཉམས་ལྡན་ཉིད་དུ་ནུས་པ་ལ། །ཚིག་འདི་དག་ནི་དབང་བ་ཡིན། །
ཞེས་པ་སྟེ། སྤྲོ་བ་འཕེལ་བར་ཁྱད་པར་འཕགས་པའི་ཚུལ་དག་བརྗོད་པ་འདི་ནི་དཔའ་བའི་ཉམས་
ཀྱི་བདག་ཉིད་ཅན་ཉིད་དུ་གནས་ཏེ།དེ་ལྟར་ཉམས་དང་ལྡན་པ་ཉིད་དུ་རྟོགས་ནུས་པ་ལ་ཚིག་འདི་
དག་ནི་དབང་བ་ཡིན་ནོ། །བཞི་པ་སྙིང་རྗེའི་ཉམས་ལ། དཔེར་བརྗོད་ནི། ལུས་འཇམ་གང་ལ་པདྨ་
ཡི། །མལ་སྟན་དག་ཀྱང་རྩུབ་བྱེད་མ། །ལྷ་མོ་དེ་ནི་ཁང་དག །སྲེག་ཟ་ལྡན་པར་ཇི་ལྟར་ཉལ །
ཞེས་པ་སྟེ། ལུས་ཤིན་ཏུ་འཇམ་པ་གང་ལ་པདྨའི་མལ་སྟན་དག་ཀྱང་རྩུབ་པར་བྱེད་པའི་མཛེས་མ་
མིའི་ལྷ་མོ་དེ་ནི་རོ་ཁང་དག་སྲེག་ཟ་མེའི་ཕུང་པོ་འབར་བ་དང་ལྡན་པར་ཇི་ལྟར་ཉལ་བར་བྱེད
ཅེས་། །དོན་བཤད་ནི། ཞེས་པ་སྙིང་རྗེ་རྒྱས་པ་ཡི། །རྒྱན་ཉིད་དུ་ནི་རབ་ཏུ་བཤད། །ཅེས་པ་སྟེ།
དེ་ལྟར་བདག་པོ་ཤི་བའི་རོ་ཁང་དུ་བཙུན་མོ་གསོན་པོར་བསྲེགས་པ་ལ་སྙིང་རྗེ་རྒྱས་པའི་ཚིག་བརྗོད་
པའི་ཚུལ་འདི་ལྟ་བུ་ནི་སྙིང་རྗེའི་ཉམས་དང་ལྡན་པའི་རྒྱན་ཉིད་དུ་རབ་ཏུ་བཤད་དོ། །ལྔ་པ་མི་སྡུག་
པའི་ཉམས་ལ། ཉམས་ཕྱི་མ་རྣམས་དང་ལྷན་ཅིག་དམ་བཅའ་བ་དང་། དངོས་སོ །དང་པོ་ནི། དེ་
བཞིན་གཞན་ཡང་ངམ་པ་དང༌། །བཞད་གད་རྨད་བྱུང་འཇིགས་རུང་།།ཞེས་པ་སྟེ།གོ་སླའོ། །
གཉིས་པ་ནི།རྒྱུ་མས་བརྒྱན་པའི་སྲིན་པོ་རྣམས། །མགོ་མེད་རོ་དང་ལྷན་ཅིག་། །ལག་
པ་སྦྱར་བས་ཁྱོད་དགྲའི་ཁྲག །འཐུང་ཞིང་འཐུང་ཞིང་གར་བྱེད་དོ། །ཞེས་པ་སྟེ། རྒྱུ་མས་བརྒྱན་པའི་
སྲིན་པོ་མི་རོ་ཟ་བ་རྣམས་མགོ་མེད་པའི་རོ་དང་ལྷན་ཅིག་ཏུ་ལག་པའི་སྙིམ་པ་ཁ་སྦྱར་བས་ཁྱོད་
དགྲའི་བྱང་ཁོག་གི་ཁྲག་རྣམས་བཅུས་ནས་འཐུང་ཞིང་འཐུང་ཞིང་མྱོས་པའི་གར་བྱེད་དོ། །དྲུག་པ་
བཞད་གད་ཀྱི་ཉམས་ནི། གྲོགས་མོ་མེ་ཏོག་མ་རྙིང་མ། །ཁྱོད་ཀྱི་ནུ་མའི་ངོས་ལ་། །སེན་རྗེས་
གསར་པ་ཆགས་པ་འདི། །སྟོད་གཡོགས་ཀྱིས་ནི་སྒྲིབ་པར་མཛོད། །ཅེས་པ་སྟེ། གཞན་དང་ལྷན་
ཅིག་བརྩེ་དགར་རོལ་བས་རྒྱན་གྱི་མེ་ཏོག་རྙིང་པ་མོ་ལ་བཞད་གད་ཀྱི་ཆེད་དུ་གྲོགས་མོ་མེ་ཏོག་མ་
409

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྙིང་མ་ཞེས་བོས་ནས། ཁྱོད་ཀྱི་ནུ་མའི་ངོས་ལ་སྦར་མོས་འཇུས་པའི་སེན་རྗེས་གསར་པ་ཆགས་པ་
འདི་དག་སྟོད་གཡོགས་ལྷབ་ལྷུབ་གཡོ་བ་དག་གིས་སྒྲིབ་པར་མཛོད་ཅིག་པའོ། །བདུན་པ་རྨད་བྱུང་
གི་ཉམས་ནི། དགའ་ཚལ་ལྗོན་པ་འདི་རྣམས་ཀྱི། །འདབ་མ་གསར་པ་གོས་བཟང་དང༌། །མེ་ཏོག་དོ་
ཤལ་ལ་སོགས་རྒྱན། །ཡལ་འདབ་ཁང་པར་གྱུར་པ་མཚར། །ཞེས་པ་སྟེ། སྔོན་མེད་དགའ་བའི་ཚལ་
གྱི་ལྗོན་པའི་ཤིང་འདི་རྣམས་ཀྱི་འདབ་མ་གསར་པ་རྣམས་གོས་བཟང་པོ་དང༌། མེ་ཏོག་བཞད་པ་
རྣམས་དོ་ཤལ་ལ་སོགས་པའི་རྒྱན་དང༌། ཡལ་འདབ་རྣམས་ཀྱང་ཁང་པར་གྱུར་པ་འདི་ནི་ངོ་
མཚར་། །བརྒྱད་པ་འཇིགས་རུང་གི་ཉམས་ནི། རྩེ་མོ་དག་ལ་མེ་གནས་པ། །བརྒྱ་བྱིན་གྱི་ནི་རྡོ་རྗེ་
གང་། །འདི་ནི་དྲན་ན་ལྷ་མིན་གྱི། །བུད་མེད་མངལ་ནི་ལྷུང་བར་བྱེད། །ཅེས་པ་སྟེ། རྩེ་མོ་དག་ལ་
འབར་བའི་མེ་གནས་པ་རྒྱ་བྱིན་གྱི་ལག་གི་རྡོ་རྗེ་རྩེ་བརྒྱ་པ་གང་འདི་དྲན་པ་ཙམ་ཉིད་ན་ལྷ་མིན་གྱི་
བུད་མེད་མངལ་ན་བུ་ཡོད་པ་རྣམས་ནི་འཇིགས་སྐྲག་གིས་མངལ་ལྷུང་བར་བྱེད་། །གཉིས་པ་ནི
སྙན་པ་གྲོང་པ་ཉིད་མིན་སྐྱེས། །བརྗོད་བྱ་ཡི་ནི་ཉམས་དག་བསྟན། །འདིར་ནི་ཉམས་བརྒྱད་དབང་
བྱས་ཏེ། །ཚིག་རྣམས་ཉམས་དང་ལྡན་པར་བཤད། །ཅེས་པ་སྟེ། བཤད་མ་ཐག་པའི་ཉམས་ལྡན་གྱི་
རྒྱན་འདི་རྣམས་ལེའུ་དང་པོའི་སྙན་པའི་ཉམས་ལས་ཁྱད་པར་ཅི་ཞེ་ན། སྙན་པའི་ཉམས་ནི་གྲོང་པ་
ཉིད་མ་ཡིན་པ་ལས་སྐྱེས་པའི་བརྗོད་བྱའི་ཉམས་དག་བསྟན་ལ། འདིར་ནི་སྒེག་པ་སོགས་ཉམས་
བརྒྱད་ཀྱི་དབང་དུ་བྱས་ཏེ།ཚིག་རྣམས་ཉམས་དང་ལྡན་པར་བཤད་།།
བཅུ་དགུ་པ་གཟི་བརྗིད་ཅན་གྱི་རྒྱན་ལ་གཉིས།དཔེར་བརྗོད་དང་།དོན་བཤད་། །དང་
པོ་ནི། བདག་ནི་གནོད་པ་བྱེད་པོ་ཞེས། །ཁྱོད་ཀྱི་སྙིང་ལ་འཇིགས་མ་བྱེད། །བདག་ནི་རལ་གྲི་ཕྱིར་
ཕྱོགས་རྣམས། །ནམ་ཡང་གཞོམ་པར་འདོད་མ་ཡིན། །ཞེས་པ་སྟེ།བདག་ནི་བསྡིགས་ཤིང་གནོད་པ་
བྱེད་པ་པོ་ཡིན་ཞེས་ཁྱོད་རྣམས་ཀྱི་སྙིང་ལ་འཇིགས་པར་མ་བྱེད་ཅིགརྒྱུ་མཚན།སྐྱེས་བུ་བདག་ནི་
རལ་གྲི་ཕྱིར་ཕྱོགས་པ་རྣམས་དུས་ནམ་ཡང་གཞོམ་པར་འདོད་པ་མ་ཡིན་པས་སོ །གཉིས་པ་ནི།
ཞེས་པ་སྐྱེས་བུ་དྲེགས་ལྡན་འགས །གཡུལ་དུ་གཞན་ནི་བཀག་བྱས་ནས། །གཏོང་བ་དེ་ལྟ་བུ་ལ་
སོགས། །གཟི་བརྗིད་ལྡན་པར་ཤེས་པར་བྱ། །ཞེས་པ་སྟེ།དེ་ལྟར་སྐྱེས་བུ་དྲེགས་ལྡན་འགས་གཡུལ་
410

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དུ་གཞན་སྡེ་བཅོམ་པའི་ཚེ་བྲོས་པ་རྣམས་བཀག་པར་བྱས་ནས་གཏོང་བ་ན་ང་རྒྱལ་གྱི་ཚིག་དེ་ལྟ་བུ་
ལ་སོགས་པ་བརྗོད་པའི་ཚུལ་གང་ཡིན་པ་དེ་ནི་གཟི་བརྗིད་ལྡན་པའི་རྒྱན་ཞེས་བྱ་བར་ཤེས་པར་བྱའོ །
ཉི་པ་རྣམ་གྲངས་བརྗོད་པའི་རྒྱན་ལ་གསུམ།མཚན་ཉིད།དཔེར་བརྗོད།དོན་བཤད་།།
དང་པོ་ནི། འདོད་དོན་དངོས་སུ་མ་བརྗོད་པར། །དེ་ཉིད་འགྲུབ་པར་བྱ་བའི་ཕྱིར། །རྣམ་པ་གཞན་
དག་བརྗོད་པ་གང༌། །དེ་ནི་རྣམ་གྲངས་བརྗོད་པར་འདོད། །ཅེས་པ་སྟེ། འདོད་པའི་དོན་གྱི་རང་
བཞིན་དངོས་སུ་མ་བརྗོད་པར། འདོད་དོན་དེ་ཉིད་འགྲུབ་པར་བྱ་བའི་ཕྱིར་ཐབས་ལ་མཁས་པའི་
རྣམ་པ་གཞན་དག་བརྗོད་པའི་ཚུལ་གང་ཡིན་པ་དེ་ནི་རྣམ་གྲངས་བརྗོད་པའི་རྒྱན་ཞེས་བྱ་བར་འདོད་
དོ། །གཉིས་པ་ནི། ས་ཧཱ་ཀཱ་རའི་སྙེ་མ་རྣམས། །གཞན་གྱིས་གསོས་འདི་ཟ་བར་བྱེད། །དེ་ནི་བདག་
གིས་བཟློག་པར་བགྱི། །ཁྱེད་གཉིས་དལ་གྱི་འདུག་པར་མཛོད། །ཅེས་པ་སྟེ།ཤིང་ས་ཧཱ་ཀཱ་རའི་སྙེ་
མ་རྣམས་གཞན་བྱ་རོག་གིས་གསོས་པར་གྲགས་པ་ཁྱུ་བྱུག་འདི་དག་གིས་ཟ་བར་བྱེད་པས། དེ་ནི
བདག་གིས་བཟློག་པར་བགྱི་བའི་ཆེད་དུ་ཁོ་བོ་སྐྱེད་མོས་ཚལ་དུ་འགྲོ་བས་ཁྱེད་ཅག་གཉིས་གནས་
འདིར་དལ་གྱིས་འདུག་པར་མཛོད་ཅིག་པའོ། །གསུམ་པ་ནི། གྲོགས་མོ་སྐྱེས་ཕྲན་ཕྲད་བྱས་ནས། །
དེ་དག་འདུས་པར་དགའ་བ་ཡི། །དགའ་སྟོན་སྒྲུབ་ཏུ་གཞུག་འདོད་པས། །འགའ་ཞིག་དེ་ནས་སོང་
བར་གྱུར། །ཅེས་པ་སྟེ། རང་གི་གྲོགས་མོ་སྐྱེས་ཕྲན་གཞོན་ནུ་དང་ཕྲད་པར་བྱས་ནས་དེ་དག་འདུས་
པར་དགའ་བའི་དགའ་སྟོན་བསྒྲུབ་ཏུ་གཞུག་འདོད་པས་འགའ་ཞིག་གནས་དེ་ནས་ཁུ་བྱུག་བཟློག་
པའི་ཟོལ་གྱིས་གཞན་དུ་སོང་བར་གྱུར་།།
ཉེར་གཅིག་པ་ཀུན་ཕན་གྱི་རྒྱན་ལ་གཉིས། མཚན་ཉིད་དང༌། དཔེར་བརྗོད་དོ། །དང་
པོ་ནི། བྱ་བ་འགའ་ཞིག་རྩོམ་པ་ལ། །སྐལ་བ་ཡི་ནི་སྟོབས་ལས་ཀྱང་། །དེ་ཡི་སྒྲུབ་བྱེད་ཕུན་ཚོགས་
གང་། །དེ་ནི་ཀུན་ཏུ་ཕན་པར་བརྗོད། །ཅེས་པ་སྟེ། བྱ་བའི་དངོས་པོ་འགའ་ཞིག་རྩོམ་པར་འདོད་པ་
སྐལ་བའམ་བསོད་ནམས་ཀྱི་སྟོབས་ལས་ཀྱང་དེའི་སྒྲུབ་བྱེད་ཕུན་སུམ་ཚོགས་པ་གང་དག་བྱུང་བར་
སྟོན་པ་ནི་ཀུན་ཏུ་ཕན་པའི་རྒྱན་ཞེས་བྱ་བར་བརྗོད་དོ། །གཉིས་པ་ནི།ཁེངས་པ་གཞོམ་ཕྱིར་དེ་ཡི་
ནི།།རྐང་པ་དག་ལ་ཕྱག་འཚལ་བ། །བདག་ལ་ཕན་ཕྱིར་སྐལ་བ་ཡིས། །འབྲུག་གི་སྒྲ་ནི་གྲགས་པར་
411

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འགྱུར། །ཞེས་པ་སྟེ། ཆགས་ལྡན་དག་དགའ་མས་མི་འདུད་པའི་ཁེངས་པ་གཞོམ་ཕྱིར་དེའི་རྐང་པ་
དག་ལ་ཕྱག་འཚལ་བར་རྩོམ་པའི་ཚེ་བདག་ལ་ཕན་ཕྱིར་སྐལ་བའི་སྟོབས་ཀྱིས་འབྲུག་གི་སྒྲ་ཁེངས་
ལྡན་མའི་ཁེངས་པས་བཟོད་པར་དཀའ་བ་དག་གློ་བུར་དུ་གྲགས་པར་གྱུར་ཏོ །
ཉེར་གཉིས་པ་རྒྱ་ཆེ་བའི་རྒྱན་ལ་གསུམ། མཚན་ཉིད། དཔེར་བརྗོད། དོན་བསྡུ་བའོ། །
དང་པོ་ནི།བསམ་པ་འམ་ནི་འབྱོར་པ་ཡི། །ཆེན་པོ་ཉིད་ཀྱི་བླ་མེད་གང༌། །དེ་ནི་རྒྱ་ཆེ་ཞེས་པ་ཡི། །
རྒྱན་དུ་མཁས་པ་རྣམས་ཀྱིས་བརྗོད །ཅེས་པ་སྟེ། བསམ་པའམ་འབྱོར་པའི་དངོས་པོ་དོག་ཆེན་པོ་
ཉིད་ནི་བླ་ན་མེད་པ་གང་དག་རྟོགས་པར་བྱེད་པ་དེ་ནི་རྒྱ་ཆེ་བ་ཞེས་པའི་རྒྱན་དུ་མཁས་པ་རྣམས་
ཀྱིས་བརྗོད་།།གཉིས་པ་ལ།དང་པོ་བསམ་པ་རྒྱ་ཆེ་བ་ནི། །རཱ་ཝ་ཎ་ཡི་མགོ་གཅོད་པའི།།བྱ་བའི་
ཁུར་ཡང་བཟོད་པ་ཡི། །རཱ་གྷུའི་བུ་དེས་བླ་མ་ཡིས། །བཀའ་ལས་འདའ་བར་ནུས་མ་གྱུར། །ཅེས་པ་སྟེ།
རཱ་ཝ་ཎ་སྒྲ་སྒྲོག་གི་བུ་ལངྐ་མགྲིན་བཅུའི་མགོ་གཅོད་པའི་བྱ་བའི་ཁུར་ཆེན་པོ་ཡང་བཟོད་ནུས་པ
གང་། རཱ་གྷུ་ཞེས་པ་རྒྱལ་པོ་ཤིང་རྟ་བཅུ་པའི་བུ་རཱ་མ་ཎ་དེས་རང་གི་ཡབ་བླ་མའི་བཀའ་ལས་འདའ་
བར་ནུས་པར་མ་གྱུར་ཏོ། །གཉིས་པ་འབྱོར་པ་རྒྱ་ཆེ་བ་ནི། རིན་ཆེན་རྩིག་པ་ལ་འཕོས་པའི །
གཟུགས་བརྙན་བརྒྱ་ཡིས་བསྐོར་གྱུར་པ། །ལངྐའི་དབང་ཕྱུག་ཁོ་ན། །ཨཉྫན་བུའི་དཀའ་བ་ཤེས། །
ཞེས་པ་སྟེ། རིན་ཆེན་སྣ་ཚོགས་པའི་རྩིག་པའི་ངོས་ལ་འཕོས་པའི་རང་འདྲའི་གཟུགས་བརྙན་བརྒྱ་
ཡིས་བསྐོར་བར་གྱུར་པ་ལངྐའི་དབང་ཕྱུག་དེ་ཁོ་ན་ཨཉྫ་ནའི་བུ་སྤྲེའུ་ཧ་ནུ་མནྡྷ་དེས་སི་ཏཱ་འཚོལ་བར་
སོང་དུས་དཀའ་བས་ཤེས་ཀྱི་ཡུད་ཙམ་གྱིས་ནི་མ་ཡིན་། །གསུམ་པ་ནི།སྔ་མར་བསམ་པའི་བདག་
ཉིད་ཆེ། །འདིར་ནི་མངོན་པར་འབྱོར་པ་བརླིང༌། །རྒྱ་ཆེ་གཉིས་པོ་འདི་དག་ཀྱང༌། །རབ་ཏུ་གསལ་
བར་མཚོན་པ་ཡིན། །ཞེས་པ་སྟེ། དཔེར་བརྗོད་སྔ་མར་བསམ་པའི་བདག་ཉིད་རྒྱ་ཆེ་བར་བསྟན་ལ།
ཕྱི་མ་འདིར་ནི་མངོན་པར་འབྱོར་པ་བརླིང་ཞིང་ཆེ་བའི་བདག་ཉིད་དག་བསྟན་ཏེ། རྒྱ་ཆེ་བའི་རྒྱན་
གཉིས་འདི་དག་ཀྱང་རབ་ཏུ་གསལ་བར་མཚོན་པ་ཡིན་ནོ།།
ཉེར་གསུམ་པ་བསྙོན་དོར་གྱི་རྒྱན་ལ་གསུམ། མཚན་ཉིད།དཔེར་བརྗོད།དོན་བསྡུ་བའོ །
དང་པོ་ནི། བསྙོན་དོར་དག་ནི་བསྙོན་བྱས་ནས། །དོན་གཞན་ཅུང་ཟད་སྟོན་པ་སྟེ། །ཞེས་པ་སྟེ།
412

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བསྙོན་དོར་དག་གི་མཚན་ཉིད་ནི་དངོས་པོའི་ངོ་བོ་ཡིན་པ་ལ་འདི་མ་ཡིན་ནོ་ཞེས་བསྙོན་བྱས་ནས།
དོན་གཞན་ཆོས་དང་ཆོས་ཅན་གྱི་ངོ་བོ་ཅུང་ཟད་སྟོན་པ་སྟེ་ཞེས་སོ །གཉིས་པ་ལ། དང་པོ་ཆོས་ལ་
བསྙོན་པ་ནི། འདོད་པ་དག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད། །ཅེས་པ་སྟེ། འདོད་
པའི་ལྷ་དག་ནི་མདའ་ལྔ་པའོ་ཞེས་གྲགས་ཀྱང་དེ་མ་ཡིན་ཏེ། འདིས་ནི་སྲིད་པ་གསུམ་ལས་རྒྱལ་
བར་ནུས་པའི་ཕྱིར་ལྡན་ཏེ་མདའ་སྟོང་ཕྲག་ཡོད་དོ་ཞེས་འདོད་ལྷའི་ཆོས་མདའ་ལྔ་ལ་བསྙོན་ནས་
སྟོང་ཕྲག་ཡོད་པར་སྟོན་པས་ཆོས་ལ་བསྙོན་པ་ཞེས་བྱའོ །གཉིས་པ་ཡུལ་ལ་བསྙོན་པ་ལ། དཔེར་
བརྗོད་ནི།ཙནྡན་ཟླ་འོད་དལ་བུ་ཡིས། །ལྷོ་ཕྱོགས་དྲི་ཡི་བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །
གཞན་གྱི་ངོར་ནི་བསིལ་ཞེས་གྲགས །ཞེས་པ་སྟེ། ཙནྡན་དང༌། ཟླ་བའི་འོད་ཟེར། དལ་བུར་
བའི་ལྷོ་ཕྱོགས་དྲིའི་གཞོན་པ་དང་གསུམ་པོ་འདི་ཁོ་བོས་ནི་མེའི་རང་བཞིན་སྤྲོ་བར་མཐོང་། སྐྱེ་བོ་
གཞན་གྱི་ངོར་ནི་བསིལ་ཞེས་གྲག་གོ།དོན་བཤད་ནི། འདོད་ལྡན་གྱིས་ནི་གཞན་ལ་དེ། །བསིལ་
བར་ཁས་བླངས་བདག་ཉིད་ལ། །ཚ་བ་ཉིད་དུ་རབ་བསྟན་ཕྱིར། །འདི་ནི་ཡུལ་ལ་བསྙོན་པའོ། །ཞེས་
པ་སྟེ། དེ་ལྟར་འདོད་ལྡན་གྱིས་སྐྱེ་བོ་གཞན་ལ་ཙནྡན་ཟླ་འོད་ལ་སོགས་པ་དེ་བསིལ་བའི་དངོས་པོར་
ཁས་བླངས་ཀྱང་བདག་ཉིད་ལ་ཚ་བ་ཉིད་དུ་རབ་ཏུ་བསྟན་པའི་ཕྱིར་བསིལ་བའི་དངོས་པོ་ཚ་བར
སྟོན་པས་འདི་ནི་ཡུལ་ལ་བསྙོན་པ་ཞེས་བྱའོ། །
གསུམ་པ་རང་བཞིན་ལ་བསྙོན་པ་ལ། དཔེར་བརྗོད་ནི། བདུད་རྩི་ཟག་པའི་འོད་ཟེར་
ཅན། །ཟླ་བ་ཞེས་པར་བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་
ལྡན་པ་ཉིད། །ཅེས་པ་སྟེ། བདུད་རྩི་ཟག་པའི་འོད་ཟེར་གྱིས་མཛེས་པའི་རང་བཞིན་ཅན་ཟླ་བ་ཞེས་
པར་བདག་ཅག་འདོད་མོད། དོན་གྱི་བདག་ཉིད་ཟླ་བ་འདི་ནི་དེ་ལས་གཞན་དུ་གྱུར་པ་སྟེ། དུག་
ཟག་ཟེར་དང་ལྡན་པ་ཉིད་ཡིན་། །དོན་བཤད་ནི། ཞེས་པའི་ཟླ་བའི་ཟླ་བ་ཉིད། །བཟློགས་ནས་
དོན་གཞན་བདག་ཉིད་ནི། །འདོད་པས་གཟིར་བར་བརྗོད་པའི་ཕྱིར། །འདི་ནི་རང་བཞིན་བསྙོན་
དོར་རོ །ཞེས་པ་སྟེ།དེ་ལྟར་ཟླ་བ་བདུད་རྩིའི་རང་བཞིན་ཅན་གྱི་དངོས་པོ་དེ་ཟླ་བ་ཉིད་མ་ཡིན་
ཞེས་བསྙོན་ཞིང་བཟློགས་ནས། དོན་གཞན་དུག་ཟག་པའི་ཟེར་ལྡན་དུ་བསྟན་པ་འདི་ནི་བདག་
413

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འདོད་ན་འདོད་པས་གཟིར་བས་བརྗོད་པའི་ཕྱིར་ཚུལ་འདི་ནི་རང་བཞིན་བསྙོན་དོར་རོ། །གསུམ་པ་ནི
བསྙོན་དོར་དཔེ་ནི་སྔར་ཉིད་། །དཔེར་བརྗོད་རྣམས་ལ་རབ་བསྟན་། །འདི་ཡིས་བསྙོན་དོར་དབྱེ་
བ་རྣམས། །མཚོན་བྱ་དག་ལ་རྒྱ་ཆེར་མཚོན། །ཞེས་པ་སྟེ།བསྙོན་དོར་གྱི་དཔེ་ནི་སྔར་དཔེ་རྒྱན་གྱི་
སྐབས་ཉིད་དུ་དཔེར་བརྗོད་རྣམས་ལ་རབ་ཏུ་བསྟན་ཟིན་ཏོ། །དེར་མ་ཟད། འདི་ལྟར་བཀོད་པའི་
བསྙོན་དོར་གྱི་དཔེར་བརྗོད་འདི་རྣམས་ཀྱིས་མཚོན་ཞིང་རྗེས་སུ་དཔགས་ནས། རྒྱུ་ལ་བསྙོན་དོར་
དང༌།སྙན་པར་སྨྲ་བའི་བསྙོན་དོར་སོགས་བསྙོན་དོར་གྱི་དབྱེ་བ་མཐའ་ཡས་པ་རྣམས་ཀྱང་མཚོན་བྱ་
སྙན་ངག་དག་ལ་རྒྱ་ཆེར་མཚོན་ཞིང་རྟོགས་པར་བྱའོ།།
ཉེར་བཞི་པ་སྦྱར་བའི་རྒྱན་ལ་གཉིས། མཚན་ཉིད་དང་། དཔེར་བརྗོད་དོ། །དང་པོ་ནི།
སྦྱར་བ་གཟུགས་གཅིག་ལྡན་པའི་ཚིག།དུ་མའི་དོན་ཅན་ཉིད་དུ་འདོད།།ཅེས་པ་སྟེ།སྦྱར་བ་ནི་རྗོད་
བྱེད་སྒྲའི་གཟུགས་གཅིག་དང་ལྡན་པའི་ཚིག་བརྗོད་བྱ་དུ་མའི་དོན་གྱི་བདག་ཉིད་ཅན་ཉིད་དུ་
འདོད་དོ། །གཉིས་པ་ལ་གསུམ།རྩ་བ་གཉིས་སུ་བསྟན་པ། བཤད་ཟིན་དྲན་པར་བྱ་བ། ཁྱད་པར་
བདུན་དུ་དབྱེ་བའོ། །དང་པོ་ལ། མིང་གིས་མདོར་བསྟན་པ་དང༌། དཔེར་བརྗོད་ཀྱིས་རྒྱས་པར་
བཤད་པ་གཉིས། དང་པོ་ནི། དེ་ཚིག་ཐ་དད་མིན་པ་དང༌། །ཐ་དད་ཚིག་འདྲ་རྣམ་པ་གཉིས །ཞེས་
པ་སྟེ། གོ་སླའོ། །གཉིས་པ་ལ། དང་པོ་ཚིག་ཐ་དད་མིན་པའི་སྦྱར་བ་ནི། ཨུ་ད་ཡ་གནས་མཛེས་པ་
ཅན། །དཀྱིལ་འཁོར་ལ་ཆགས་རྒྱལ་པོ་འདི། །མྲྀ་དུ་ཀ་རཿའཇིག་རྟེན་གྱི། །ཡིད་ནི་རབ་ཏུ་འཕྲོག་
པར་བྱེད། །ཅེས་པ་སྟེ།དེ་ལ་སྦྱར་གཞི་ཟླ་བ་དང་རྒྱལ་པོ་སྟེ།སྦྱར་ཆོས།ཨུ་ད་ཡ་འཆར་བ་དང་དར་
བ་ལ་འཇུག་པས།ཟླ་བ་འཆར་བ་ལ་གནས་པའི་མཛེས་པ་ཅན་དང༌།རྒྱལ་པོ་དར་བ་ལ་གནས་པའི་
མཛེས་པ་ཅན་ཞེས་སྦྱར། མཎྜ་ལ་དཀྱིལ་འཁོར་དང་། རཀྟ་དམར་བ་དང་ཆགས་པ་ལ་འཇུག་པའི་
རྒྱུ་མཚན་གྱིས་ཟླ་བའི་དཀྱིལ་འཁོར་དམར་བ་དང༌། རྒྱལ་པོ་འཁོར་འབངས་ལ་རྗེས་སུ་ཆགས་པ་
སྦྱར། མྲྀ་དུ་ཀ་རཿའཇམ་པའི་འོད་དང་འཇམ་པའི་དཔྱ་གཉིས་ཀ་ལ་འཇུག་པས ཟླ་བ་བདུད་རྩིའི་
རང་བཞིན་འཇམ་པའི་འོད་ཟེར་སྤྲོ་བ་དང་། རྒྱལ་པོ་འཇམ་པའི་དཔྱ་ཁྲལ་རན་པར་སྡུད་པ་སྦྱར་ཏེ།
དེ་ལྟ་བུའི་ཟླ་བ་དང་རྒྱལ་པོ་འདིས་ནི་འཇིག་རྟེན་གྱི་ཡིད་རབ་ཏུ་འཕྲོག་པར་བྱེད་དོ། །གཉིས་པ་ཐ་
414

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ།
དད་ཚིག་འདྲའི་སྦྱར་བ་ནི། རྒྱ་དཔེ་གཅིག་ལ་གཅོད་མཚམས་ཐ་དད་པའི་དོན་གཉིས་སྟོན་པ་སྟེ
འགྱུར་གཅིག་ལ།རྒྱལ་རིགས་ལམ་ལ་མི་གནས་པ། །རྒྱལ་པོ་སྐྱོན་གྱི་འབྱུང་གནས་དང༌།།བསྡོངས་
ནས་སྐྱོན་མང་དག་གིས་བདག །དགའ་མེད་འདི་ལྟར་ཅིས་མ་མནར། །ཞེས་པ་སྟེ། རྒྱལ་རིགས་ཀྱི་
ལམ་སྲོལ་བཟང་པོ་ལ་མི་གནས་པའི་རྒྱལ་པོ་ངན་པ་སྐྱོན་གྱི་འབྱུང་གནས་དང་བསྡོངས་པ་ལ་བསྟེན་
ནས་ཉེས་སྐྱོན་མང་པོ་དག་གིས་བདག་དགའ་མེད་དུ་འདི་ལྟར་ཅིས་མ་མནར་ཏེ་མནར་རོ། །ཞེས་
དང༌། ཡང་འགྱུར་གཅིག་ལ། རྒྱུ་སྐར་ལམ་ལ་རབ་གནས་པ། །མཚན་མོར་བྱེད་པ་དང་བསྡོངས་
ནས། །སྲོད་ལ་ཡིས༼འདིས༽ནི་བདག་འདི་ལྟར། །དགའ་བ་མེད་པར་ཅིས་མ་མནར། །ཞེས་པ་སྟེ
རྒྱུ་སྐར་གྱི་ལམ་ནམ་མཁའ་ལ་རབ་གནས་པ་མཚན་མོར་བྱེད་པའི་བྱ་བ་དང་བསྡོངས་ནས་སྲོད་ལ་
ཟླ་བ་འདི་ཡིས་བྲལ་བས་ཉེན་པ་བདག་འདི་ལྟར་དགའ་བ་མེད་པར་ཅིས་མ་མནར་ཏེ་མནར་རོ་ཞེས་
པའོ། །གཉིས་པ་ནི། དཔེ་དང་གཟུགས་ཅན་འགོག་པ་དང་། །ལྡོག་པ་ཅན་སོགས་སྤྱོད་ཡུལ་ཅན། །
སྦྱར་བ་གོང་དུ་བསྟན་ཟིན་ཏེ། །ཞེས་པ་སྟེ་སྦྱར་བའི་དཔེ་དང༌།སྦྱར་བའི་གཟུགས་ཅན། སྦྱར་བའི་
འགོག་པ་དང་། ལྡོག་པ་ཅན་གྱི་སྦྱར་བ། སོགས་ཁོང་ནས་རྒྱན་གཞན་གྱི་སྤྱོད་ཡུལ་ཅན་གྱི་སྦྱར་བ་
གོང་དུ་བསྟན་ཟིན་ཏེ་ཞེས་པའོ། །གསུམ་པ་ལ་གསུམ། དམ་བཅའ་བ། མདོར་བསྟན་པ།རྒྱས་པར་
བཤད་པའོ། །དང་པོ་ནི། གཞན་པ་འགའ་ཞིག་བསྟན་པར་བྱ། །ཞེས་པའོ། །གཉིས་པ་ནི། འགའ་
ཞིག་བྱ་བ་ཐ་དད་མིན། །གཞན་པ་བྱ་བ་འགལ་མིན་ཡོད། །འགལ་བའི་ལས་ཅན་དག་ཀྱང་གཞན། །
སྦྱར་བ་ངེས་པ་ཅན་ཡང་ཡོད། །ངེས་པ་འགོག་པའི་གཟུགས་བརྗོད་དང༌། །འགལ་མེད་འགལ་བ་
ཅན་ཡང་སྟེ། །དེ་དག་རྣམས་ཀྱི་རང་བཞིན་ཡང་། །དཔེར་བརྗོད་དག་ལ་གསལ་བར་འགྱུར །ཞེས་
པ་སྟེ། གོ་སླའོ། །གསུམ་པ་དང་པོ་བྱ་བ་ཐ་དད་མིན་པའི་སྦྱར་བ་ནི། འཁྱོག་ཅིང་ཡིད་འོང་རང་
བཞིན་ཅན། །ཆགས་པ་གསལ་བར་སྟོན་བྱེད་མ། །མཛེས་མས་བསྐུལ་བའི་མིག་དང་ནི། །ཕོ་ཉ་
མོས་ཀྱང་མཛའ་བོ་འགུགས །ཞེས་པ་སྟེ།མིག་ཟུར་ཕན་ཚུན་དུ་འཁྱོག་པ་དང༌།ཕོ་ཉ་མོའི་བསམ་
པ་དང་ངག་འཁྱོག་པར་སྦྱར།ཡིད་དུ་འོང་བའི་རང་བཞིན་ཅན་གཉིས་ཀ་ལ་སྦྱར། དེ་ལྟ་བུའི་ཆགས་
པ་འཕེལ་བའི་རྣམ་འགྱུར་གསལ་བར་སྟོན་པར་བྱེད་མ་མཛེས་མས་བསྐུལ་བའི་མིག་ཟུར་དང་།ཕོ་
415

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཉ་མོས་ཀྱང་མཛའ་བོ་འགུགས་སོ་ཞེས་མིག་ཟུར་དང་ཕོ་ཉ་མོ་གཉིས་ཀ་བྱ་བ་ཐ་དད་མ་ཡིན་པར་
སྦྱར་བའོ །གཉིས་པ་འགལ་མིན་གྱི་སྦྱར་བ་ནི། ཡིད་འོང་ཆགས་པ་འཕེལ་བར་བྱེད། །འཇམ་ཞིང་
མྱོས་པའི་གདངས་སྙན་ཅན། །ཁྱུ་བྱུག་སྒྲ་ནི་ཐོས་གྱུར་ཏེ། །དཀར་མིན་མིག་ཅན་དག་ལ་འཁྱུད། །
ཅེས་པ་སྟེ། ཀུན་གྱི་ཡིད་དུ་འོང་ཞིང་ཆགས་པ་འཕེལ་བར་བྱེད་པ། འཇམ་ཞིང་མྱོས་པའི་གདངས་
སྙན་པོ་དང་ལྡན་པ་ཅན་ཁྱུ་བྱུག་གི་སྒྲ་ཐོས་པར་གྱུར་ཏེ། དེ་ཆགས་པ་འཕེལ་ནས་དཀར་མིན་གནག་
པའི་མིག་ཅན་མ་དག་ལ་འཁྱུད་དོ་ཞེས་ཐོས་བྱ་དང་འཁྱུད་བྱ་འགལ་མིན་དུ་སྦྱར་བའོ། །གསུམ་པ་
འགལ་བའི་ལས་ཅན་གྱི་སྦྱར་བ་ནི།ཆུ་མ་དང་སྦྱར་འཕེལ་བ་ཡི། །དམར་བ་རབ་ཏུ་སྟོན་བྱེད་ཅིང༌། །
ཚ་ཟེར་ཅན་ནི་ནུབ་གྱུར་ཏེ། །ལུས་སྐྱེས་དག་ནི་རྣམ་པར་རྒྱས། །ཞེས་པ་སྟེ།ཆུ་མ་ནུབ་ཕྱོགས་དང་
བུད་མེད་ཀྱི་མཚན་མ་གཉིས་ཀ་ལ་འཇུག་པས། ནུབ་ཕྱོགས་ལ་སྦྱར་བའི་ཚེ་ཐུན་མཚམས་ཀྱི་དམར་
བ་དང༌། མཚན་མ་ལ་སྦྱར་བའི་ཚེ་འདོད་པ་འཕེལ་བའི་རྣམ་པ་ཕྱི་རོལ་དུ་རབ་ཏུ་སྟོན་པར་བྱེད་པ་
སྦྱར་ཞིང༌། དེ་ལྟ་བུའི་ཚ་ཟེར་ཅན་ནི་ནུབ་པར་གྱུར་ཏེ་ལུས་སྐྱེས་འདོད་པ་དག་ནི་རྣམ་པར་རྒྱས་སོ་
ཞེས་ནུབ་པ་དང་རྒྱས་པ་འགལ་བའི་ལས་ཅན་གྱི་བྱ་བར་སྦྱར་བའོ། །བཞི་པ་ངེས་པ་ཅན་གྱི་སྦྱར་བ་ནི
རལ་གྲི་ཉིད་ལ་ནི་སྟྲིམ་།གཞུ་ཉིད་ལ་ནི་འཁྱོག་པོ་ཉིད། །མི་བདག་འདི་ཡི་མཱརྒ་ཎ། །མདའ་
རྣམས་ཉིད་ལ་གནས་པ་ཡིན །ཞེས་པ་སྟེ ནི་སྦིམ་ཤ་རལ་གྲི་དང་ཁྲོ་བ་ལ་འཇུག འཁྱོག་པོའི་སྒྲ་
གཞུ་དང་གཡོན་ཅན་ལ་འཇུགམཱརྒ་ཎ་མདའ་དང་སློང་བ་ལ་འཇུག་པ་ལས།མི་བདག་ནི་ཁྲོ་བ་དང༌།
སེམས་འཁྱོག་པ་དང༌། བདག་ཉིད་སློང་བ་མིན་པས་རྒྱལ་པོ་འདིའི་ནི་སྦིམ་ལ་སོགས་པ་རྣམས་ནི་
རལ་གྲི་དང་གཞུ་དང་མདའ་རྣམས་ཉིད་ཡིན་པ་ལ་གནས་པ་ཡིན་ནོ་ཞེས་ནི་སྦྲིམ་ཤ་རལ་གྲིར་ངེས་པ་
ལ་སོགས་པ་ངེས་བཟུང་བརྗོད་པས་ངེས་པ་ཅན་གྱི་སྦྱར་བའོ །ལྔ་པ་ངེས་པ་འགོག་པའི་སྦྱར་བ་ནི
ཁྱོད་ཀྱིས་བསྲུངས་ལ་ཚེར་མ་ནི། །པདྨའི་ཡུ་བ་ཉིད་ལ་མཐོང༌། །འོན་ཀྱང་ཆགས་ཅན་འཁྲིག་པ་ལ། །
འཁྱུད་པར་གྱུར་པ་རྣམས་ལའང་མཐོང༌། །ཞེས་པ་སྟེ། ཀཎྚ་ཀའི་སྒྲ་ཚེར་མ་དང༌། སེམས་ཅན་མ་
རུངས་པ་དང་། པདྨའི་ཡུ་བའི་སྤུ་དང༌། ལུས་ཀྱི་སྤུ་ལོང་རྣམས་ལ་འཇུག་པ་ལས། རྒྱལ་པོ་ཁྱོད་ཀྱིས་
བསྲུངས་པའི་ས་གཞིའི་ཁྱོན་འདི་ལ་ཚེར་མ་དང་།སེམས་ཅན་ངན་པ་མེད་པའི་ཕྱིར་ཀཎྚ་ཀ་ནི་པདྨའི་
416

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཡུ་བའི་སྤུ་ཉིད་ལ་མཐོང་ངོ་། །འོན་ཀྱང་ཆགས་ཅན་འཁྲིག་པ་ལ་ཞུགས་པ་འཁྱུད་པར་གྱུར་པ་རྣམས་
ཀྱི་ལུས་ལ་ཆགས་པས་བསྐྱེད་པའི་སྤུ་ལོང་གཡོ་བའང་མཐོང་ངོ་ཞེས་ངེས་བཟུང་བྱས་པ་ཕྱིས་འགོག་
པས་ངེས་པ་འགོག་པའི་སྦྱར་བའོ། །དྲུག་པ་འགལ་མེད་ཀྱི་སྦྱར་བ་ནི། ས་འཛིན་ཀ་ཊ་ཀ་མང་ཞིང༌། །
གཟི་བརྗིད་ལྡན་པ་ངེས་པར་དར། །མཁས་པ་སྐྱེ་རྒུའི་བདག་འབྱུང་སྟེ། །རྗེ་བོ་ནུས་པ་འཛིན་ཡང་སྟེ། །
ཞེས་པ་སྟེ། ཁྱད་གཞི་ས་འཛིན་རི་དང་རྒྱལ་། ཁྱད་ཆོས་ཀ་ཊ་ཀ་རི་ཞོལ་དང་འཁོར་མང་བ། ཁྱད་
གཞི་གཟི་བརྗིད་ལྡན་པ་ཉི་མ་དང་རྒྱལ་པོ། ཁྱད་ཆོས་ཨུ་ད་ཡ་འཆར་བ་དང་ངེས་པར་དར་བ། ཁྱད་
གཞི་སྐྱེ་རྒྱུའི་བདག་པོ་བྱུང་བ་སྟེ་ཚངས་པ་དང་རྒྱལ་། ཁྱད་ཆོས་མཁས་ཤིང་རིག་པའི་བདག་ཉིད་
ཅན། ཁྱད་གཞི་རྗེ་བོ་སྟེ་སྨིན་དྲུག་གི་བུ་དང་རྒྱལ་པོ། ཁྱད་ཆོས་ཤཀྟི་མདུང་ཐུང་དང་ནུས་པ་འཛིན་པ་།
ཡང་སྒྲས་གོང་མ་རྣམས་བསྡུས་པའོ། །དེ་ལྟར་སྦྱར་གཞི་གཉིས་གཉིས་སྦྱར་ཆོས་འགལ་མེད་དུ་སྦྱར་
བ་ལྟ་བུའོ།།བདུན་པ་འགལ་བ་ཅན་གྱི་སྦྱར་བ་ནི།ཉམས་མེད་ཡིན་ཡང་ཆོས་གཅོད་མིན།།རྒྱལ་པོ་
ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད།།ལྷ་ཉིད་ཡིན་ཡང་རྣམ་སད་མིན། །ཞེས་
པ་སྟེ། ཁྱད་གཞི་ཁྱབ་འཇུག་དང་རྒྱལ་པོ་གཉིས་ཀ་ཉམས་མེད་ཡིན་ཡང་། ཁྱད་ཆོས་ཁྱབ་འཇུག་
གིས་གླང་ཟོས་པར་གྲགས་པས་མི་གཅོད་པ་འགལ་ཞིང༌།རྒྱལ་པོ་བསོད་ནམས་རྒྱུན་མི་ཆད་པས་མི
འགལ། ཁྱད་གཞི་ཟླ་བ་དང་མི་བདག་གཉིས་ཀ་རྒྱལ་པོ་ཡིན་ཡང་ཁྱད་ཆོས་ཟླ་བ་མར་ངོ་འཛད་པས་
ཟད་མི་ཤེས་པ་འགལ་ཞིང་རྒྱལ་པོ་རྒྱལ་སྲིད་མི་ཟད་པ་མི་འགལ། ཁྱད་གཞི་དབང་ཕྱུག་དང་རྒྱལ་པོ་
གཉིས་ཀ་བདེ་བྱེད་ཡིན་ཡང་། ཁྱད་ཆོས་དབང་ཕྱུག་སྦྲུལ་རྒྱན་འཆང་བས་ལག་འགྲོ་མེད་པ་འགལ་
ཞིང༌། རྒྱལ་པོ་སྐྱེ་བོ་ངན་པ་དང་མི་འགྲོགས་པས་མི་འགལ། ཁྱད་གཞི་ལྷའི་འགྲོ་བ་དང་རྒྱལ་པོ་
གཉིས་ཀ་ལྷ་ཉིད་ཡིན་ཡང༌། ཁྱད་ཆོས་ལྷ་གཉིད་མེད་པས་རྣམ་སད་མིན་པ་འགལ་ཞིང་མིའི་རྒྱལ་པོ་
ལ་རྣམ་སད་མིན་པ་མི་འགལ་བ་སྟེ། དེ་ལྟར་སྦྱར་གཞི་གཉིས་གཉིས་སྦྱར་ཆོས་འགལ་བ་ཅན་དུ་
སྦྱར་བ་ལྟ་བུའོ །
ཉེར་ལྔ་པ་ཁྱད་པར་བརྗོད་པའི་རྒྱན་ལ་གསུམ། མཚན་ཉིད།དཔེར་བརྗོད།མ་བཤད་པ་
བསླབ་ཚུལ་ལོ །དང་པོ་ནི།ཁྱད་པར་རབ་ཏུ་བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །
417

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གང་དུ་མ་ཚང་ཉིད་བསྟན་པ། །དེ་ནི་ཁྱད་པར་བརྗོད་པར་འདོད། །ཅེས་པ་སྟེ།གཞན་ལས་མཆོག་
ཏུ་གྱུར་པའི་ཁྱད་པར་རབ་ཏུ་བསྟན་པའི་ཕྱིར།ཡོན་ཏན།རིགས་དང་།བྱ་བ་ལ་སོགས་པ་ཚིག་སྦྱོར་
གང་དུ་མ་ཚང་བ་ཉིད་ཀྱིས་ཚང་བ་ལས་ཀྱང་ལྷག་པའི་འབྲས་བུ་འགྲུབ་པར་བསྟན་པ་ནི་ཁྱད་པར་
བརྗོད་པའི་རྒྱན་ཞེས་བྱ་བར་འདོད་དོ། །གཉིས་པ་ལ། དང་པོ་ཡོན་ཏན་མ་ཚང་བ་ནི། མེ་ཏོག་གཞུ་
ཅན་དག་གི་མཚོན། །རྩུབ་པ་མ་ཡིན་རྣོ་བའང་མིན། །དེ་ལྟ་ན་ཡང་འདི་ཡིས་ནི། །ས་གསུམ་དག་
ལས་རྒྱལ་བར་གྱུར། །ཅེས་པ་སྟེ། མེ་ཏོག་གཞུ་ཅན་འདོད་ལྷ་དག་གི་མཚོན་འདི་ནི་རྩུབ་པ་མ་ཡིན་
རྣོ་བའང་མ་ཡིན་མོད་ཀྱི། དེ་ལྟ་ན་ཡང་འདིས་ནི་ས་གསུམ་དག་ལས་རྒྱལ་བར་གྱུར་ཏོ་ཞེས་མཚོན་
ཆའི་ཡོན་ཏན་བ་སོགས་མ་ཚང་བས་བྱེད་ལས་ས་གསུམ་ལས་རྒྱལ་བར་སྟོན་པ་ལྟ་བུའོ། །གཉིས་
པ་རིགས་མ་ཚང་བ་ནི། འདི་དག་ལྷ་ཡི་བུ་མོ་མིན། །དྲི་ཟའི་རིགས་ལས་བྱུང་བའང་མིན། །དེ་ལྟ་
མོད་ཀྱི་ཚངས་པའི་ཡང་། །དཀའ་ཐུབ་གཞོམ་པ་བསྒྲུབ་པར་ནུས། །ཞེས་པ་སྟེ ཡིད་འོང་མ་འདི་
དག་ལྷའི་བུ་མོ་མིན་ཞིང་། དྲི་ཟའི་རིགས་ལས་བྱུང་བའང་མ་ཡིན་ནོ། །དེ་ལྟར་མོད་ཀྱི་ཆགས་བྲལ་
ཚངས་པ་ཆེན་པོའི་ཡང་དཀའ་ཐུབ་གཞོམ་པ་བསྒྲུབ་པར་ནུས་སོ་ཞེས་རིགས་མ་ཚང་བ་ལྷའི་རིགས་
སོགས་མ་ཡིན་པ་དེས་ཚངས་པའང་ཆགས་ལྡན་དུ་བྱེད་ནུས་པར་སྟོན་པ་ལྟ་བུའོ །གསུམ་པ་བྱ་བ་
མ་ཚང་བ་ནི། ཁྲོ་གཉེར་དག་ནི་མ་བསྡུས་ཤིང་། །སོ་ཡི་གཡོགས་ཀྱང་མ་བསྐྱོད་ལ། །མིག་ཀྱང་
དམར་པོར་མ་གྱུར་པར། །དགྲ་ཡི་རིགས་ནི་ཉམས་པར་བྱས །ཞེས་པ་། དཔའ་བོ་ཁྱོད་ཀྱིས་ཁྲོ་
གཉེར་དག་ནི་མ་བསྡུས་ཤིང་། སོ་ཡི་གཡོགས་མཆུ་སྒྲོས་ཀྱང་མ་བསྐྱོད་ལ། མིག་གཉིས་ཀྱང་དམར་
པོར་མ་གྱུར་པར་དགྲའི་རིགས་རྣམས་ནི་རྩ་བ་ནས་ཉམས་པར་བྱས་སོ་ཞེས་བྱ་བ་ཁྲོ་བའི་རྣམ་འགྱུར་
མ་ཚང་བས་དགྲ་འཇོམས་པར་སྟོན་པ་ལྟ་བུའོ། །བཞི་པ་རྫས་མ་ཚང་བ་ནི། ཤིང་རྟ་མེད་ཅིང་གླང་
པོའང་མེད། །རྟ་མེད་རྐང་ཐང་མེད་པར་ཡང༌། །ཟུར་མིག་ཉིད་ཀྱིས་བུད་མེད་རྣམས། །འགྲོ་བ་
གསུམ་པོ་དག་ལས་རྒྱལ། །ཞེས་པ་སྟེ། ཤིང་རྟ་དང་། གླང་ཆེ་དང༌།རྟ་དང༌། རྐང་ཐང་གང་ཡང་
མེད་པར་ཟུར་མིག་འཁྱོག་པ་ཉིད་ཀྱིས་བུད་མེད་རྣམས་འགྲོ་བ་གསུམ་པོ་དག་ལས་རྒྱལ་ལོ་ཞེས་
ཤིང་རྟ་སོགས་དཔུང་གི་རྫས་མ་ཚང་བ་དེས་འགྲོ་བ་གསུམ་ལས་རྒྱལ་བར་སྟོན་པ་ལྟ་བུའོ། །ལྔ་པ་རྒྱུ་
418

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
མ་ཚང་བ་ལ།དཔེར་བརྗོད་།ཤིང་རྟ་འཁོར་ལོ་གཅིག་པ་དང༌། །ཁ་ལོ་བ་ཉམས་རྟ་མི་མཉམ།།དེ་
ལྟ་ན་ཡང་གཟི་བརྗིད་ཅན། །ཉི་མས་འགྲོ་བ་གསུམ་པོ་མནན། །ཞེས་པ་སྟེ། ཉི་མ་འདྲེན་པའི་ཤིང་རྟ་
འཁོར་ལོ་གཅིག་ལས་མེད་པ་དང༌། ཁ་ལོ་པ་བརླ་ཉམས་པ་དང༌། འདྲེན་བྱེད་ཀྱི་རྟ་མི་མཉམ་པ་
མདུན་ཏེ་ཆ་མ་ཚང་བ་དེ་ལྟ་ན་ཡང་གཟི་བརྗིད་ཅན་ཉི་མའི་དཀྱིལ་འཁོར་འདིས་ནི་འགྲོ་བ་གསུམ་པོ་
དག་ཟིལ་གྱིས་མནན་ཏོ། །དོན་བཤད་ནི། གཟི་བྱིན་ཅན་ཞེས་ཁྱད་པར་ལས །འདི་ནི་རྒྱུ་ཡི་ཁྱད་
པར་བརྗོད། །ཅེས་པ་སྟེ། རྒྱུ་དེ་དག་མ་ཚང་ཡང་གཟི་བྱིན་ཅན་ཞེས་པའི་ཁྱད་པར་གྱི་རྒྱུ་མཚན་ལས་
འགྲོ་བ་གསུམ་མནན་པར་བརྗོད་པས། ཚུལ་འདི་ནི་རྒྱུའི་ཁྱད་པར་བརྗོད་པ་ཞེས་བྱའོ །གསུམ་པ་ནི
རིམ་པ་འདི་ཡིས་གཞན་གྱི་ནི། །དབྱེ་བ་རྣམས་ཀྱང་བརྟག་པར་བྱ། །ཞེས་པ་སྟེ། གོང་དུ་བརྗོད་པའི་
རིམ་པ་འདི་རྣམས་ཀྱིས་ཁྱད་པར་བརྗོད་པའི་རྒྱན་གཞན་གྱི་དབྱེ་བ་རྣམས་ཀྱང་ཚུལ་འདིས་རྗེས་
དཔགས་ནས་བརྟག་པར་བྱའོ །
ཉེར་དྲུག་པ་མཚུངས་སྦྱོར་གྱི་རྒྱན་ལ་གཉིས།མཚན་ཉིད་དང༌། དཔེར་བརྗོད་དོ །དང་པོ་།
བརྗོད་འདོད་ཡོན་ཏན་ཁྱད་འཕགས་དང༌། །མཚུངས་པར་བྱས་ནས་འགའ་ཞིག་ནི། །བསྟོད་སྨད་
དོན་དུ་བསྒྲགས་པ་གང༌། །དེ་ནི་མཚུངས་པར་སྦྱོར་བར་བཤད། །ཅེས་པ་སྟེ། བརྗོད་འདོད་ཀྱི་ཡོན་
ཏན་ཁྱད་འཕགས་དང༌། ཁྱད་འཕགས་མ་ཡིན་པ་གང་གི་བརྗོད་ཚུལ་དཔེ་དཔེ་ཅན་ཕན་ཚུན་
མཚུངས་པར་བྱས་ནས་འགའ་ཞིག་ནི་བསྟོད་པ་དང་འགའ་ཞིག་སྨད་པའི་དོན་དུ་བསྒྲགས་པ་གང་
ཡིན་པའི་ཚིག་སྦྱོར་དེ་ནི་མཚུངས་པར་སྦྱོར་བ་ཞེས་བྱ་བར་བཤད་དོ། །གཉིས་པ་ལ དང་པོ་བསྟོད་
པའི་མཚུངས་སྦྱོར་། །གཤིན་རྗེ་ལུས་ངན་ལྷ་དང༌། །མིག་སྟོང་བ་དང་ཁྱོད་ཉིད་ཀྱང་། །འཇིག་
རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པར་རྣམ་པར་འཛིན། །ཅེས་པ་སྟེ། གཤིན་རྗེ་དང༌།
ལུས་ངན་དང་། ཆུ་ལྷ་དང༌།མིག་སྟོང་པ་སྟེ་བརྒྱ་བྱིན་དང༌། །མིའི་བདག་པོ་ཁྱོད་ཉིད་ཀྱང་སྟེ། དེ་
རྣམས་ནི་འཇིག་རྟེན་སྐྱོང་བ་ཞེས་པའི་སྒྲ་ཡུལ་གཞན་དུ་འཇུག་པ་མེད་པར་ཁྱོད་རྣམས་ཀྱིས་རྣམ་
པར་འཛིན་ཏོ །གཉིས་པ་སྨད་པའི་མཚུངས་སྦྱོར་ནི། རི་དྭགས་མིག་དང་འགྲོགས་པ་དང༌། །གློག་
གི་རྩེ་དགའ་དག་དང་། །སྤྲིན་གྱི་རྩོམ་པའང་རང་བཞིན་གྱིས། །སྐད་ཅིག་གཉིས་པར་མི་གནས་སོ །
419

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཞེས་པ་སྟེ། རི་དྭགས་མིག་ཅན་མ་དང་འགྲོགས་པའི་བདེ་བ་དང་གློག་ནི་རྩེ་དགའ་ཕན་ཚུན་དུ་
འཁྱུག་པ་དག་དང༌། སྤྲིན་གྱི་འདུ་འགོད་རྩོམ་པའང་སྟེ། དེ་རྣམས་རང་བཞིན་གྱིས་གཡོ་བའི་ཆོས་
ཅན་ཡིན་པའི་ཕྱིར་སྐད་གཅིག་གཉིས་པར་མི་གནས་སོ།།
ཉེར་བདུན་པ་འགལ་བའི་རྒྱན་ལ་གསུམ། མཚན་ཉིད། དཔེར་བརྗོད། མཇུག་བསྡུ་བའོ །
དང་པོ་ནི། འགལ་ཟླ་སྒྲུབ་བྱེད་སླད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་འགྲོགས་
པར་རབ་བསྟན་པ། །དེ་ནི་འགལ་བར་བཤད་དེ་དཔེར། །ཞེས་པ་སྟེ། ཕན་ཚུན་འགལ་ཟླ་སྒྲུབ་པར་
བྱེད་པའི་སླད་དུ་ཚིག་སྦྱོར་གང་དུ་དངོས་པོ་འགལ་བ་རྣམས་ཡང་དག་འགྲོགས་པར་རབ་ཏུ་བསྟན་
པ་དེ་ནི་འགལ་བའི་རྒྱན་ཞེས་བྱ་བར་བཤད་དེ། དཔེར་ན་ཞེས་སོ། །གཉིས་པ་ལ། དང་པོ་གཞི་ཐ་
དད་ཀྱི་བྱ་བ་འགལ་བ་། ངང་པའི་རྒྱལ་པོ་རྣམས་དག་ནི། །མྱོས་པའི་མདངས་སྙན་ཅ་ཅོ་འཕེལ།།
རྨ་བྱ་རྣམས་ཀྱི་སྒྲ་དག་ནི། །ཡིད་འོང་ཉིད་དང་བྲལ་བས་ཉམས། །ཞེས་པ་སྟེ། སྟོན་དུས་ངང་པའི
རྒྱལ་པོ་རྣམས་དག་ནི་དགའ་བས་མྱོས་པའི་གདངས་སྙན་པོ་དང་ལྡན་པའི་ཅ་ཅོ་འཕེལ་ལ རྨ་བྱ་
རྣམས་ཀྱི་སྒྲ་སྒྲོག་པ་དག་དུས་དེར་ཡིད་དུ་འོང་བའི་དངོས་པོ་ཆར་སྤྲིན་ཉིད་དང་བྲལ་བས་ཉམས་
སོ་ཞེས་ངང་པ་དང་རྨ་བྱ་གཞི་ཐ་དད་ཅིང་བྱ་བ་ཅ་ཅོ་འཕེལ་བ་དང་སྒྲ་ཉམས་པ་འགལ་བ་ལྟ་བུའོ །
གཉིས་པ་གཞི་གཅིག་གི་བྱ་བ་འགལ་བ་ནི། དབྱར་སྐྱེས་ཆུ་འཛིན་དག་གིས་ནི །ནམ་མཁའ་ཡུལ་
o ད
ངན་ལྟ་བུར་སྤྱོད། །ཆགས་པ་ཡིས་ཀྱང་འགྲོ་བ་ཡི། །ཡིད་ནི་ཀུན་ཏུ་ཆགས་པར་འགྱུར །ཞེས་པ་སྟེ།
དབྱར་ལས་སྐྱེས་པའི་ཆུ་འཛིན་དག་གིས་ནམ་མཁའི་ཁམས་རྣམས་ནི་ཡུལ་ངན་ནམ་ཆགས་པ་ཞིག་
པ་ལྟ་བུར་སྤྱོད་ལ། སྤྲིན་དེས་ཆགས་པ་འཕེལ་བས་ཀྱང་འགྲོ་བའི་ཡིད་ནི་ཀུན་ཏུ་ཆགས་པར་གྱུར་ཏོ་
ཞེས་གཞི་སྤྲིན་གཅིག་པོས་བྱ་བ་འགལ་བ་ཞིག་པ་དང་འཕེལ་བར་བསྟན་པ་ལྟ་བུའོ །གསུམ་པ་
རྫས་འགལ་བ་ནི། སྐེད་པ་ཕྲ་ཞིང་སྨད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་དམའ་
ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །ཞེས་པ་སྟེ། སྐེད་པ་ཤིན་ཏུ་ཕྲ་ཞིང་སྨད་སྦོམ་
པ་དང༌། མཆུ་སྒྲོས་དམར་ཞིང་མིག་ནི་དཀར་བ་མིན་པ་དང་། ལྟེ་བ་དམའ་ཞིང་ནུ་མ་མཐོ་བ་དེ་ལྟ་
བུའི་བུད་མེད་ཀྱི་ལུས་ཀྱིས་སུ་ཞིག་མ་བཅོམ་སྟེ་བཅོམ་མོ་ཞེས་བུད་མེད་ཀྱི་ལུས་ལ་ཡོད་པའི་རྫས་
420

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
སྐེད་པ་ཕྲ་བ་དང་རོ་སྨད་སྦོམ་པ་འགལ་བར་བསྟན་པ་ལ་སོགས་ལྟ་བུའོ །བཞི་པ་རྫས་དང་ལས་
འགལ་བ་ནི།པད་རྩའི་ལག་པ་ཆུ་ཤིང་བརླ། །པདྨའི་གདོང་དང་ཨུཏྤལ་མིག།ཁྱོད་ཀྱི་གཟུགས་ཀྱིས་
བདག་ཅག་རྣམས། །གདུང་ནུས་མིན་ནམ་ལུས་ཅན་མ། །ཞེས་པ་སྟེ། ལུས་ཅན་མ་ཞེས་བོས་ནས།
འཇམ་མཉེན་པད་རྩའི་ལག་པ། འཁྲང་ཟླུམ་ཆུ་ཤིང་གི་བརླ། དཀར་མཛེས་པདྨའི་གདོང་དང༌།
མཐོན་མཐིང་ཨུཏྤལ་གྱི་མིག་ཅན་མཛེས་མ་ཁྱོད་ཀྱི་གཟུགས་ཀྱིས་བདག་ཅག་རྣམས་གདུང་ནུས་
མིན་ནམ་ཅི་སྟེ་ནུས་སོ་ཞེས་རྫས་བསིལ་བ་ཚོགས་པས་བྱེད་ལས་གདུང་བ་བསྐྱེད་པ་འགལ་བ་ལྟ་
བུའོ། །ལྔ་པ་གཞི་གཅིག་གི་ལས་འགལ་བ་ནི། སྐྱེད་ཚལ་རླུང་གིས་རབ་བསྐྱོད་པ། །ཙཱུཏ་ཙམྤ་ཀ་ཡི་
རྡུལ། །རེག་པ་མིན་ཡང་མགྲོན་པོ་ཡི། །མིག་ལས་མཆི་མ་ཟག་པར་བྱེད། །ཅེས་པ་སྟེ། སྐྱེད་མོས་
ཚལ་རླུང་གིས་རབ་ཏུ་བསྐྱོད་པ་ལས་བྱུང་བའི་ཙཱུ་ཏ་དང་ཙམྤ་ཀའི་རྡུལ་གྱིས་རེག་པ་མིན་ཡང་། བྲལ་
བས་ཉེན་པའི་མགྲོན་པོའི་མིག་ལས་མཆི་མ་ཟག་པར་བྱེད་དོ་ཞེས་གཞི་སྐྱེད་ཚལ་གཅིག་པོ་ལ་བྱེད་
ལས་རེག་པ་མེད་པར་མིག་ཆུ་ཟག་པ་འགལ་བར་བསྟན་པ་ལྟ་བུའོ། །དྲུག་པ་སྦྱར་བའི་འགལ་བ་ནི།
སྦྱར་རྒྱན་གྱི་སྒོ་ནས་རྒྱ་དཔེ་གཅིག་ལ་དོན་གཉིས་སྟོན་པའི་འགྱུར་གཅིག་ལ། སྙན་པར་སྒྲོག་མ་ཁྱོད་
ཀྱི་མིག །ནག་དཀར་རྗེས་སུ་དམར་བ་ཡང༌། །རྣ་བ་དག་ལ་བརྟེན་པ་ནི། །སུ་ཡི་ཡིད་བརྟན་ཉིད་དུ་
འགྱུར། །ཞེས་པ་སྟེ། སྙན་པར་སྒྲོག་མ་ཞེས་བོས་ནས། ཁྱོད་ཀྱི་མིག་འབྲས་ནག་པ་དང༌། དེའི་
མཐར་དཀར་བ་དང་རྗེས་སུ་དམར་བ་ཅན་འདི་ཡང་རྣ་བའི་བར་དག་ལ་བརྟེན་པ་ནི་སྐྱེ་བོ་སུ་ཞིག་གི་
ཡིད་བརྟན་ཉིད་དུ་འགྱུར་ཞེས་སོ། །འདིར་ནག་དཀར་དམར་བ་ཁ་དོག་འགལ་ལོ། །ཡང་། འགྱུར་
གཅིག་ལ།ནག་མོ་སྙན་སྒྲོག་ཁྱོད་ཀྱི་མིག།སྲིད་སྒྲུབ་ལ་ཆགས་ལྟ་བྱེད་ཀྱང༌།།རྣ་ཅན་དག་ལ་བརྟེན་
པ་ནི། །སུ་ཡིས་ཡིད་བརྟན་ཉིད་དུ་འགྱུར། །ཞེས་པ་སྟེ། ནག་མོ་སྙན་པར་སྒྲོག་མ་ཁྱོད་ཀྱི་མིག་
གཉིས་རང་གི་བདག་པོར་གྱུར་པ་སྲིད་སྒྲུབ་ལ་རྗེས་སུ་ཆགས་པས་ལྟ་བར་བྱེད་ཀྱང༌། སྲིད་སྒྲུབ་ཀྱི་
དགྲ་ཟླ་རྣ་ཅན་དག་ལ་ཡང་བརྟེན་པ་ནི་སུའི་ཡིད་བརྟན་ཉིད་དུ་འགྱུར་ཞེས་པའོ། །འདིར་དགྲ་ཟླ་
གཉིས་ཀ་བསྟེན་པ་འགལ་ལོ །གསུམ་པ་ནི། དེ་ལྟར་རྒྱན་འདི་རྣམ་པ་འདི། །དུ་མ་ཉིད་རབ་
རྟོགས་བྱ། །ཞེས་པ་སྟེ། ཚུལ་དེ་ལྟར་གོང་དུ་བཀོད་པ་དེ་རྣམས་ཀྱིས་མཚོན་ནས་འགལ་རྒྱན་འདི་ནི་
421

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྣམ་པ་དུ་མ་ཉིད་དུ་རབ་ཏུ་རྟོགས་པར་བྱའོ །
ཉེར་བརྒྱད་པ་སྐབས་མིན་བསྟོད་པའི་རྒྱན་ལ་གསུམ། མཚན་ཉིད།དཔེར་བརྗོད།དོན་
བཤད་། །དང་པོ་། སྐབས་མིན་འདོད་པས་བསྟོད་པ་ནི། །སྐབས་སུ་མ་བབས་བསྟོད་པ་ཡིན། །
ཞེས་པ་། བསྟོད་པར་བྱ་བ་སྐབས་སུ་བབས་པ་མ་ཡིན་པ་ལ་འདོད་པའི་ཀུན་སློང་གིས་བསྟོད་པ་
ནི་སྐབས་སུ་མ་བབས་པར་བསྟོད་པའི་རྒྱན་ཡིན་ནོ། །གཉིས་པ་། གཞན་མི་བསྟེན་པའི་རི་དྭགས་
རྣམས། །འབད་མེད་རྙེད་པར་སླ་བའི་ནོར། །ཆུ་དང་རྩ་ཡི་མྱུག་སོགས་ཀྱིས །ནགས་རྣམས་སུ་ནི་
བདེ་བར་འཚོ། །ཞེས་པ་སྟེ། གཞན་དག་ངོ་སྲུང་གིས་མི་བསྟེན་པའི་རི་དྭགས་རྣམས་ནི་འབད་མེད
དུ་རྙེད་པར་སླ་བའི་ནོར་ཆུ་དང་རྩའི་མྱུ་གུ་སོགས་ཀྱིས་ནགས་སུ་ནི་བདེ་བར་འཚོ་ཞིང་སྤྱོད་དོ། །
གསུམ་པ་ནི།རྒྱལ་པོའི་རྗེས་འབྲངས་ཉོན་མོངས་པ། །སྐྱོ་བའི་ཡིད་དང་ལྡན་པ་ཡིས། །སྐབས་སུ་མ་
བབས་ཉིད་དུ་འདིར་། །རི་དྭགས་སྤྱོད་ཚུལ་འདི་དག་བསྔགས །ཞེས་པ་སྟེ རྒྱལ་པོའི་རྗེས་
འབྲངས་བྱ་བ་མང་པོས་ཉོན་མོངས་པ་སྐྱོ་བའི་ཡིད་དང་ལྡན་པ་འགའ་ཡིས་བསྟོད་པའི་སྐབས་སུ་མ་
བབས་པ་ཉིད་དུ་འདིར་རི་དྭགས་ཀྱི་སྤྱོད་ཚུལ་འདི་དག་ལ་བསྔགས་པར་བྱས་སོ། །
ཉེར་དགུ་པ་ཟོལ་བསྟོད་ཀྱི་རྒྱན་ལ་གསུམ།མཚན་ཉིད།དཔེར་བརྗོད།དོན་བསྡུ་བའོ །
དང་པོ་ནི། གལ་ཏེ་སྨད་པ་བཞིན་བསྟོད་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་དུ་ཉེ་བར་
ཐོབ་གྱུར་པ། །འདི་ནི་ཟོལ་གྱིས་བསྟོད་པར་
ཐོབ་གྱུར་པ།།འདི་ནི་ཟོལ་གྱིས་བསྟོད་པར་བཤད།།ཅེས་པ་སྟེ།གལ་སྨད་པ་སྐྱོན་བཞིན་དུ་སྣང་
བའི་ཚིག་གིས་བསྟོད་པའི་སྒོ་ནས། རྣམ་པ་སྐྱོན་ལྟར་སྣང་བའི་ཡོན་ཏན་གྱི་ཆེ་བ་ཉིད་གང་དུ་ཉེ་བར་
ཐོབ་པར་གྱུར་པ་འདི་ནི་ཟོལ་གྱིས་བསྟོད་པའི་རྒྱན་ཞེས་བྱ་བར་བཤད་དོ། །གཉིས་པ་ལ། དང་པོ་
མཐུ་ཕུན་ཚོགས་ཀྱི་ཟོལ་བསྟོད་ནི། །རཱ་མ་དཀའ་ཐུབ་པ་ཡིས་ཀྱང་། །འབྱུང་བོ་འཛིན་མ་འདི་ལས་
རྒྱལ།།དེ་ཉིད་རྒྱལ་པོ་ཁྱོད་ཀྱིས་ཀྱང༌།།འདི་ལ་ཁྱོད་ཀྱིས་རྒྱགས་མ་མཛད།།ཅེས་པ་སྟེ།རྒྱལ་པོ་རཱ་
མ་ཎ་དཀའ་ཐུབ་ལ་གནས་པས་ཀྱང་འབྱུང་བོ་འཛིན་མ་ས་གཞིའི་ཁྱོན་འདི་ལས་རྒྱལ་བར་གྱུར་ན།
ས་གཞི་དེ་ཉིད་དཔུང་ཚོགས་ཡན་ལག་བཞི་དང་བཅས་པས་རྒྱལ་པོ་ཁྱོད་ཀྱིས་ཀྱང་རྒྱལ་བར་ཐོབ་པ་
འདི་ལ་ཁྱོད་ནི་རྒྱགས་པ་སྟེ་ང་རྒྱལ་མ་མཛད་ཅིག་ཅེས་རློམས་སེམས་བྱ་རང་མི་ཆོག་པར་ལྟར་སྣང་
422

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བའི་ཚིག་གིས་ཤུགས་ལ་མཐུ་ཆེ་བར་རཱ་མ་ཎ་དང་འདྲ་བར་བསྟན་པ་ལྟ་བུའོ། །གཉིས་པ་དཔའ་བ་
ཕུན་ཚོགས་ཀྱི་ཟོལ་བསྟོད་ནི། སྔོན་གྱི་སྐྱེས་བུ་ལས་བཅད་ནས། །དཔལ་འདི་ཁྱོད་ཀྱིས་ཡོངས་སུ་
སྤྱོད། །རྒྱལ་པོ་བུ་རམ་ཤིང་པའི་རྒྱུད། །ཁྱོད་ཀྱིས་འདི་ནི་རིགས་སམ་། །ཞེས་པ་སྟེ། སྔོན་གྱི་སྐྱེས་
བུ་ཁྱབ་འཇུག་གིས་དབང་བྱེད་བཞིན་པ་ལས་བཅད་དེ་ཕྲོགས་ནས་ས་གཞིའི་དཔལ་འབྱོར་འདི་ལ་
ཁྱོད་ཀྱིས་ཡོངས་སུ་སྤྱོད་མོད།དེ་ལྟ་ནའང༌། རྒྱལ་པོ་བུ་རམ་ཤིང་པ་མཐོན་པོའི་རིགས་རྒྱུད་ཁྱོད་
ཀྱིས་མ་བྱིན་ལེན་གྱི་བྱ་བ་འདི་ནི་རིགས་སམ་ཅི་སྟེ་མི་རིགས་ཞེས་མི་འོས་པ་ལྟར་བརྗོད་པའི་ཤུགས་
ལས་དཔའ་བ་ཕུན་ཚོགས་ཁྱབ་འཇུག་ལས་ཀྱང་འཕྲོག་ནུས་པར་བསྟན་པ་ལྟ་བུའོ །གསུམ་པ་སྦྱར་
བའི་ཟོལ་བསྟོད་ནི། ཁྱོད་ཀྱི་བཙུན་མོ་ས་གཞི་ནི། །ལག་འགྲོའི་ལོངས་སྤྱོད་དག་ལ་ཆགས། །ཅི་
སླད་ཁྱོད་ཀྱི་ང་རྒྱལ་ནི། །མཆོག་གི་མཐའ་རུ་འཛེགས་པར་གྱུར། །ཅེས་པ་སྟེ། མི་བདག་ཁྱོད་ཀྱི་
བཙུན་མོ་དང་ས་གཞི་དག་ནི། ལག་འགྲོའི་ལོངས་སྤྱོད་དག་ལ་ཆགས་སོ་ཞེས་ལག་འགྲོ་ཀླུ་དང་སྐྱེ་
བོ་ངན་པ་གཉིས་ཀ་ལ་འཇུག་པའི་དོན་གྱིས་ས་གཞི་ཀླུའི་ཡུལ་ལ་གནས་པ་དང་། བཙུན་མོ་སྐྱེ་བོ་
ངན་པའི་ལོངས་སྤྱོད་ལ་ཆགས་པ་སྦྱར་ཏེ། རྒྱུ་མཚན་དེའི་ཕྱིར་ཅིའི་སླད་དུ། རྒྱལ་པོ་ཁྱོད་ཀྱི་ང་རྒྱལ་
ནི་མཆོག་གི་མཐའ་རུ་འཛེགས་ཤིང་གནས་པར་གྱུར་ཏེ་དེ་ལྟར་ང་རྒྱལ་བྱ་བ་མི་རིགས་སོ་ཞེས་སྨད་
པ་ལྟར་སྣང་བའི་ཤུགས་ཀྱིས་ས་གཞི་མ་ལུས་པའི་རྒྱལ་སྲིད་ཀྱི་བདག་པོར་བསྔགས་པའོ །གསུམ་
པ་ནི། དེ་ལྟར་ཉེ་བར་མཚོན་པ་ལས། །སྦྱར་བ་ཅན་དང་གཞན་དག་གི །ཟོལ་གྱིས་བསྟོད་པའི་རྣམ་
པ་རྣམས །རབ་ཏུ་རྒྱ་ཆེ་མཐའ་དང་བྲལ། །ཞེས་པ་སྟེ། བརྗོད་མ་ཐག་པ་དེ་ལྟར་ཉེ་བར་མཚོན་པ་
ལས་སྦྱར་བ་ཅན་དང་། གཞན་ཡང་རྒྱན་གཞན་དག་གྱི་སྒོ་ནས་ཟོལ་གྱིས་བསྟོད་པའི་རྣམ་པ་རྣམས་
རབ་ཏུ་རྒྱ་ཆེ་ཞིང་མཐའ་དང་བྲལ་བ་དག་ཀྱང་རྟོགས་པར་བྱའོ།།
སུམ་ཅུ་པ་ངེས་བསྟན་གྱི་རྒྱན་ལ་གཉིས། མཚན་ཉིད་དང༌། དཔེ་བརྗོད་དོ། །དང་པོ་ནི།
གལ་ཏེ་དོན་གཞན་འཇུག་པ་ཡིས། །དེ་དང་མཚུངས་པའི་འབྲས་བུ་འགའ། །མཆོག་གམ་མཆོག་
མིན་སྟོན་བྱེད་པ། །དེ་ནི་ངེས་པར་བསྟན་པ་ཡིན། །ཞེས་པ་སྟེ། གལ་ཏེ་བརྗོད་བྱའི་དོན་ངེས་པར་
བསྟན་བྱ་ལས་གཞན་པའི་དོན་གྱི་འཇུག་པ་འགའ་ཡིས། དེ་དང་ཕྱོགས་མཚུངས་པའི་འབྲས་བུ་
423

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འགའ་ཞིག་མཆོག་འདོད་བྱའམ། མཆོག་མིན་འདོད་བྱ་མ་ཡིན་པ་དག་སྟོན་པར་བྱེད་པ་དེ་ནི་ངེས་
པར་བསྟན་པའི་རྒྱན་ཡིན་། །གཉིས་པ་ལ། དང་པོ་མཆོག་གི་ངེས་བསྟན་ནི། ཉི་མ་འཆར་བ་ཉིད་
ཀྱིས་ནི། །པདྨ་རྣམས་ལ་དཔལ་སྟེར་བྱེད། །ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་རྗེས་
འཛིན་བསྟན་པའི་ཕྱིར། །ཞེས་པ་སྟེ།ཉི་མའི་དཀྱིལ་འཁོར་འཆར་བ་ཉིད་ཀྱིས་པདྨ་རྣམས་ལ་དཔལ་
སྟེར་བར་བྱེད་པ་ནི་ཕུན་ཚོགས་རྣམས་ཀྱི་འབྲས་བུ་གྲུབ་པ་དམ་པའི་སྐྱེས་བུ་དག་གིས་གྲོགས་པོ་
རྣམས་རྗེས་སུ་འཛིན་པ་བསྟན་པའི་ཕྱིར་ཡིན་ནོ། །གཉིས་པ་མཆོག་མིན་ངེས་བསྟན་ནི། ཟླ་བའི་
ཟེར་གྱིས་རེག་པ་ན། །མུན་པའི་ཕྲེང་བ་ནུབ་པར་གྱུར། །འཕྲལ་ལ་རྒྱལ་པོ་དང་འགལ་རྣམས། །ངན་
པའི་མཐར་ཐུག་གསལ་བར་བྱེད། །ཅེས་པ་སྟེ ཟླ་བའི་ཟེར་གྱིས་རེག་པ་ན་མུན་པའི་ཕྲེང་བ་སྐད་
༦ནབ་པར་གར་པ་ནི་འཕ
ཅིག་ལ་ནུབ་པར་གྱུར་པ་ནི་འཕྲལ་ལ་རྒྱལ་པོ་དང་འགལ་བ་རྣམས་བསོད་པ་སོགས་གནས་སྐབས་
ངན་པའི་མཐར་གྱུར་པ་གསལ་བར་བྱེད་པ་སྟོན་པ་ཡིན་།།
སོ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ། རྒྱན་ཕྱི་མ་དང་མཚན་ཉིད་མཉམ་དུ་
བཤད་པ། དཔེར་བརྗོད། མཇུག་བསྡུ་བའོ། །དང་པོ་ནི། ཡོན་ཏན་ལས་རྣམས་ལྷན་གཅིག་གི །
དངོས་པོ་བརྗོད་པ་ལྷན་ཅིག་བརྗོད། །དོན་རྣམས་བསྣོལ་བ་གང་ཡིན་པ། །ཡོངས་བརྗེས་ཡིན་ཏེ་དེ
དག་དཔེར། །ཞེས་པ་སྟེ། ཡོན་ཏན་དང་ལས་རྣམས་ལྷན་ཅིག་པའི་དངོས་པོ་བརྗོད་པ་དེ་ནི་ལྷན་
ཅིག་བརྗོད་པའི་རྒྱན་ཡིན་ལ། དོན་རྣམས་ཕན་ཚུན་བསྣོལ་བའི་ཚུལ་དུ་བརྗོད་པ་གང་ཡིན་པ་ནི་
ཡོངས་བརྗེས་ཀྱི་རྒྱན་ཡིན་ཏེ། རྒྱན་གཉིས་པོ་དེ་དག་དཔེར་བརྗོད་ན་ཞེས་སོ །གཉིས་པ་ལ། དང་
པོ་ཡོན་ཏན་ལྷན་ཅིག་བརྗོད་པ་ནི། ད་ནི་མཚན་མོ་འདི་དག་རྣམས། །བདག་གི་དབུགས་དང་ལྷན་
ཅིག་རིང༌། །ཟླ་བའི་རྒྱན་ལྡན་མ་རྣམས་ཀྱང༌། །བདག་ལུས་ཉིད་དང་ལྷན་ཅིག་སྐྱ། །ཞེས་པ་སྟེ། ད་
ནི་བྲལ་བས་ཉེན་པའི་མཚན་མོའི་ཐུན་འདི་དག་རྣམས་བདག་གི་ཤུགས་རིང་འབྱིན་པའི་དབུགས་
དང་ལྷན་ཅིག་རིང་ལ། ཟླ་བའི་རྒྱན་ལྡན་མ་མཚན་མོ་རྣམས་ཀྱང་འདོད་གདུང་གིས་ཉམས་པ་བདག་
ལུས་ཉིད་དང་ལྷན་ཅིག་སྐྱའོ་ཞེས་ཡོན་ཏན་རིང་བ་དང་སྐྱ་བ་ལྷན་ཅིག་བརྗོད་པ་ལྟ་བུའོ །གཉིས་པ་
བྱ་བ་ཐ་དད་པའི་ལྷན་ཅིག་བརྗོད་པ་ནི། མགྲོན་པོ་རྣམས་ཀྱི་རྨོངས་པ་དང༌། །ལྷན་ཅིག་ཙུ་ཏའི་དོག་
424

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
པ་རྒྱས། །དེ་དག་མཆི་མ་དང་མཉམ་དུ། །མ་ལ་ཡ་ཡི་རླུང་དག་འབབ །ཅེས་པ་སྟེ། མགྲོན་པོ་
རྣམས་ཀྱི་ཆགས་པའི་རྨོངས་པ་རྒྱས་པ་དང་ལྷན་ཅིག་ཤིང་ཙུ་ཏའི་དོག་པ་རྒྱས་ལ། དེ་དག་མཛེས་མ་
དྲན་པའི་མཆི་མ་འབབ་པ་དང་མཉམ་དུ་མ་ལ་ཡའི་རླུང་དག་འབབ་ཞེས་བྱ་བ་ཐ་དད་པ་རྨོངས་པ་
རྒྱས་པ་དང་ཙཱུ་ཏའི་དོག་པ་རྒྱས་པ་ལྷན་ཅིག་བརྗོད་པ་ལ་སོགས་པ་ལྟ་བུའོ །གསུམ་པ་བྱ་བ་གཅིག་
པའི་ལྷན་ཅིག་བརྗོད་པ་ནི། ཁུ་བྱུག་སྒྲོག་པའི་སྐལ་བཟང་དང༌། །ནགས་ཀྱི་རླུང་ནི་དྲི་བཟང་དང་། །
དཔྱིད་ཉིན་སྐྱེ་བོའི་ཀུན་དགའ་རྣམས། །ལྷན་ཅིག་དག་ཏུ་འཕེལ་བར་གྱུར། །ཅེས་པ་། ཁུ་བྱུག་གི་
སྐད་སྙན་པར་སྒྲོག་པའི་སྐལ་བ་བཟང་པོ་དང༌། ནགས་ཀྱི་རླུང་བཟང་འཐུལ་བ་དང༌། དཔྱིད་དུས་
ལ་བབས་པའི་ཉིན་མོ་རྣམས་ཀྱི་ཚེ་སྐྱེ་བོའི་ཀུན་དགའ་རྣམས་ལྷན་ཅིག་དག་ཏུ་འཕེལ་བར་གྱུར་ཏོ་
ཞེས་བྱ་བ་གཅིག་པ་འཕེལ་བའི་བྱ་བ་གསུམ་ལྷན་ཅིག་བརྗོད་པ་ལྟ་བུའོ། །གསུམ་པ་ནི། དེི་ལྟར
ལྷན་ཅིག་བརྗོད་པ་ཡི། །དཔེར་བརྗོད་འགའ་ཞིག་འདིར་བྱས་ཏེ། །ཞེས་པ་སྟེ། ཚུལ་དེ་ལྟར་ལྷན་
ཅིག་བརྗོད་པའི་རྒྱན་གྱི་དཔེར་བརྗོད་པ་འགའ་ཞིག་སྐབས་འདིར་བསྟན་པར་བྱས་ཟིན་ཏོ་ཞེས་སོ།།
སོ་གཉིས་པ་ཡོངས་བརྗེས་ཀྱི་རྒྱན་ལ་གཉིས། དམ་བཅའ་དང་དཔེར་བརྗོད་དོ། །དང་
པོ་ནི།ཡོངས་སུ་བརྗེས་པའི་རང་བཞིན་ཡང༌། །ངེས་པར་ཅུང་ཟད་བསྟན་པར་བྱ། །ཞེས་པ་སྟེ། གོ་
སླའོ། །གཉིས་པ་ནི། ས་སྤྱོད་རྣམས་ལ་མཚོན་བསྣུན་པ། །སྟེར་བྱེད་ཁྱོད་ཀྱི་ལག་པ་ཡིས། །དེ་དག་
གྲགས་པ་ཀུ་མུད་དཀར། །ཡུན་རིང་དག་ཏུ་སྒྲུབ་པ་ཕྲོགས། །ཞེས་པ་སྟེ། དགྲ་ཟླའི་ས་སྤྱོད་རྣམས་
ལ་མཚོན་བསྣུན་ཏེ་འཆི་བ་སྟེར་བར་བྱེད་པ་རྒྱལ་པོ་ཁྱོད་ཀྱི་ལག་པས་དེ་དག་གི་གྲགས་པ་ཀུ་མུ་
ལྟར་དཀར་བ་ཡུན་རིང་དག་ཏུ་སྒྲུབ་པ་རྣམས་ཕྲོགས་ཤིང་བླངས་སོ་ཞེས་འཆི་བ་སྟེར་བ་དང་གྲགས་
པ་ཕྲོགས་པ་ཡོངས་སུ་བརྗེས་པར་བསྟན་པ་ལྟ་བུའོ། །
སོ་གསུམ་པ་ཤིས་བརྗོད་ཀྱི་རྒྱན་ལ་གསུམ། མཚན་ཉིད། དཔེར་བརྗོད། ཞར་བྱུང་རྒྱན་
གཞན་པ་འདིར་འདུ་ཚུལ་ལོ། །དང་པོ་ནི།མངོན་པར་འདོད་པའི་དངོས་པོ་ལ། །སྨོན་པ་ཤིས་བརྗོད་
ཅེས་བྱ་དཔེར། །ཞེས་པ་སྟེ། མངོན་པར་འདོད་པ་སྟེ་དོན་དུ་གཉེར་བྱའི་དངོས་པོ་ལ་སྨོན་པའི་ཚིག་
གི་སྦྱོར་བ་ལ་ནི་ཤིས་བརྗོད་ཀྱི་རྒྱན་ཞེས་བྱ་སྟེ། དཔེར་ན་ཞེས་སོ །གཉིས་པ་ནི། ངག་ཡིད་སྤྱོད་
425

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཡུལ་མ་ཡིན་པའི། །སྣང་བ་དམ་པས་ཁྱོད་ལ་སྲུངས། །ཞེས་པ་སྟེ། ངག་གིས་བརྗོད་པ་དང༌།ཡིད་
ཀྱིས་བརྟག་བྱའི་སྤྱོད་ཡུལ་མ་ཡིན་པའི་ཡེ་ཤེས་ཀྱི་སྣང་བ་དམ་པས་ཁྱོད་ལ་དུས་ཀུན་ཏུ་སྲུངས་ཤིག་
པའོ། །གསུམ་པ་ནི། རྗེས་འགྲོ་མེད་དང་ཐེ་ཚོམ་ཅན། །དག་ནི་དཔེ་རྣམས་ཉིད་ལ་བསྟན། །དཔེ་ཡི་
གཟུགས་ཅན་དག་ཀྱང་འདིར། །གཟུགས་ཅན་རྣམས་ལ་ངེས་པར་བསྒྲགས། །རབ་རྟོག་ཆ་ཤས་འདི་
ཡང་ནི།།རབ་རྟོག་དག་གི་དབྱེ་བ་ཉིད།།ཅེས་པ་སྟེ།འདིར་འགའ་ཞིག་རྗེས་འགྲོ་མེད་པ་ལ་སོགས་
པའི་རྒྱན་རྣམས་འདིར་མ་འདུས་སོ་ཞེ་ན། རྗེས་འགྲོ་མེད་པ་དང་ཐེ་ཚོམ་ཅན་དག་ནི་དཔེ་རྣམས་ཉིད
ཀྱི་སྐབས་སུ་ཐུན་མོང་མ་ཡིན་པའི་དཔེ་དང་ཐེ་ཚོམ་གྱི་དཔེར་བསྟན་ཅིང་། དཔེའི་གཟུགས་ཅན་དག་
ཀྱང་འདིར་གཟུགས་ཅན་རྣམས་ལ་ངེས་པར་བསྒྲགས་ཟིན་ལ་རབ་རྟོག་གི་ཆ་ཤས་འདི་ཡང་རབ་
རྟོག་དག་གི་དབྱེ་བ་ཉིད་ལས་གཞན་མ་ཡིན་ནོ། །
སོ་བཞི་པ་རབ་སྤེལ་གྱི་རྒྱན་ལ་གསུམ། མཚན་ཉིད་དང༌། དབྱེ་བ་བསྟན། རྒྱུ་དང་ཅན་
གྱི་དངོས་པོ་དཔེར་བརྗོད།དེའི་སྒྲུབ་བྱེད་དང་རྒྱན་སྤྱིའི་རྣམ་དབྱེའོ། །དང་པོ་ནི།ཐ་དད་རྒྱན་རྣམས་
བསྲེས་པ་ནི། །སྤེལ་མ་དག་ཏུ་བརྗོད་པ་སྟེ། །ཡན་ལག་ཡན་ལག་ཅན་དངོས་ཀྱི། །སྐབས་དང་
ཐམས་ཅད་སྟོབས་མཚུངས་ཉིད །ཅེས་པའི་ལུགས་གཉིས་སྤེལ་མ་ཡི། །རྒྱན་དག་ལ་ནི་མཚོན་
པར་བྱ །ཞེས་པ་སྟེ། ཐ་དད་པའི་རྒྱན་མི་འདྲ་བ་རྣམས་བསྲེས་པ་ནི་སྤེལ་མའི་རྒྱན་དག་ཏུ་
བརྗོད་པ་སྟེ། དེ་ལ་དབྱེ་ན། ཡན་ལག་སྒྲུབ་བྱེད་ཕན་འདོགས་བྱེད་དང་། ཡན་ལག་ཅན་བསྒྲུབ་བྱ་
ཕན་གདགས་བྱའི་དངོས་པོར་གནས་པ་ལྟོས་པ་དང་བཅས་པའི་སྐབས་དང་། ལྟོས་མེད་རྒྱན་ཐམས་
ཅད་སྟོབས་མཚུངས་པ་ཉིད་ཅེས་པའི་ལུགས་རྣམ་པ་གཉིས་ཏེ། གཉིས་པོ་དེ་དག་སྤེལ་མའི་རྒྱན་
དག་ལ་ནི་མཚོན་པར་བྱའོ །གཉིས་པ་ནི། མཛེས་མ་ཁྱོད་ཀྱི་བཞིན་གྱི་དཔལ། །པདྨ་དག་གིས་
འགོག་པར་བྱེད། །མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །ཅེས་པ་སྟེ།
མཛེས་མ་ཁྱོད་ཀྱི་བཞིན་རས་ཀྱི་དཔལ་མཐའ་དག་ནི་པདྨ་དག་གིས་འགོག་པར་བྱེད་ཅེས་དཔེ་རྒྱན་
ཏེ་བསྒྲུབ་བྱ་དང་སྒྲུབ་བྱེད་ཀོ་ཥའི་སྒྲ་པདྨའི་སྙིང་པོ་དང་བང་མཛོད་ལ་འཇུག དཎྜ་པདྨའི་ཡུ་བ་དང་
ཡན་ལག་བཞི་པའི་དཔུང་ལ་འཇུག་པས། པདྨའི་སྙིང་པོ་ཡུ་བར་བཅས་པའམ། མཛོད་དཔུང་དུ་
426

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
བཅས་པ་ཞེས་སྒྲ་སྦྱར་དེ་ལྟར་ཕུན་སུམ་ཚོགས་པའི་དངོས་པོ་འདི་ལ་བྱ་དཀའ་བ་ཅི་ཞིག་ཡོད་
ཅེས་དོན་གཞན་བཀོད་པའི་རྒྱན་སྦྱར་རྒྱན་དང་བཅས་པ་སྟེ།སྟོབས་མཚུངས་དཔེར་བརྗོད་ཤུགས་
ལས་རྟོགས་པར་དགོས་སོ །གསུམ་པ་ནི།རང་བཞིན་བརྗོད་དང་འཁྱོག་བརྗོད་ཅེས།།ངག་གི་རང་
བཞིན་ཐ་དད་གཉིས། །འཁྱོག་པོར་བརྗོད་པ་ཐམས་ཅད་ལ། །ཕལ་ཆེར་སྦྱར་བས་དཔལ་རྒྱས་བྱེད། །
ཅེས་པ་སྟེ། རང་བཞིན་ཇི་ལྟ་བར་བརྗོད་པ་དང༌།རྣམ་པ་གཞན་དུ་བྱས་པ་འཁྱོག་བརྗོད་ཅེས་པའི་
ངག་གི་རང་བཞིན་ཐ་དད་པ་གཉིས་སུ་གནས་པ་ལས། འཁྱོག་པོར་བརྗོད་པའི་ཚུལ་ཐམས་ཅད་ལ་
ཕལ་ཆེར་སྦྱར་བ་ཁོ་ནས་ཚིག་སྦྱོར་གྱི་དཔལ་རྒྱས་པར་བྱེད་ཅེས་པའོ།།
སོ་ལྔ་པ་དགོངས་པ་ཅན་གྱི་རྒྱན་ལ་གཉིས། རྒྱུ་དང་ངོ་བོ་མདོར་བསྟན་པ་དང་། དེ་ཉིད་
MFA-------
ཁྱད་ཆོས་བཞིས་རྒྱས་པར་བཤད་པའོ །དང་པོ་ནི། སྙན་ངག་མཁན་བསམ་དགོངས་པ་སྟེ། །སྙན་
ངག་གྲུབ་པར་གང་གནས་པ། །རབ་སྦྱོར་ཡུལ་གྱི་ཡོན་ཏན་ཅན། །དེ་ནི་དགོངས་པ་ཅན་ཞེས་བརྗོད། །
ཅེས་པ་། སྙན་ངག་མཁན་པོས་སྙན་ངག་གི་ཚིག་རྒྱུན་འགྲུབ་བྱེད་ཀྱི་རྟོག་པ་རྩོལ་བའི་ཁྱད་པར་གྱི་
བསམ་པ་ནི་དགོངས་པ་སྟེ་སྙན་ངག་གི་རྒྱུན་དེ་ཐོག་མ་ནས་འགྲུབ་པར་མ་གྱུར་གྱི་བར་དུ་གང་ལ་
གནས་པའི་བསམ་པ་ཉི་ཚེ་བ་མ་ཡིན་པ།ངོ་བོ་བཅད་ལྷུག་སྤེལ་མར་རབ་ཏུ་སྦྱོར་བའི་བདག་ཉིད
ཅན་གྱི་ཡུལ་གྱི་ཡོན་ཏན་ཅན་དེ་ནི་དགོངས་པ་ཅན་ཞེས་པར་བརྗོད་དེ། འདི་ནི་རྒྱན་ཐམས་ཅད་ཀྱི་
རྒྱན་དུ་གྱུར་པ་སྟེ།ཐོག་མཐའ་བར་གསུམ་ཐམས་ཅད་དུ་རྒྱུན་ལ་རྗེས་སུ་འཇུག་པའོ། །གཉིས་པ་ནི།
དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་པ་ཉིད། །དོན་དང་བྲལ་བའི་ཁྱད་པར་
རྣམས། །མ་བྱས་གནས་སུ་བསྔགས་པ་དང༌། །བརྗོད་རིམ་སྟོབས་ལས་དངོས་པོ་ནི། །ཟབ་མོ་དག་
ཀྱང་གསལ་བ་སྟེ།།དེ་ཀུན་དགོངས་པའི་དབང་གྱུར་ཕྱིར།།དེ་དག་དགོངས་པ་ཅན་ཞེས་རིག།ཅེས་
པ་སྟེ། དངོས་པོ་སྙན་ངག་གི་ཚིག་རྣམས་ཀུན་ཕན་ཚུན་གཅིག་གིས་གཅིག་ལ་ཕན་པར་བྱེད་པ་ཉིད་
དང་། དགོས་དོན་དང་བྲལ་བའི་ཚིག་གི་ཁྱད་པར་རྣམས་མ་བྱས་པ་དང་། དངོས་པོ་གང་ཡིན་ཡང་
གནས་སུ་སྟེ་སྐབས་དང་འཚམ་པར་བསྔགས་པ་དང༌། བརྗོད་པའི་རིམ་པ་དེ་ཉིད་ཀྱི་སྟོབས་སམ་
ཤུགས་ལས་དངོས་པོ་ཟབ་མོ་རྟོགས་དཀའ་བ་དག་ཀྱང་གསལ་བ་སྟེ། ཁྱད་ཆོས་བཞི་པོ་དེ་ཀུན་
427

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དགོངས་པའི་དབང་དུ་གྱུར་པའི་ཕྱིར།དེ་དག་དགོངས་པ་ཅན་ཞེས་པའི་རྒྱན་དུ་རིག་པར་བྱའོ།།
གཉིས་པ་ཟློས་གར་གྱི་མཚན་ཉིད་ཀྱང་རྒྱན་དུ་བསྟན་པ་ནི། གང་ཡང་མཚམས་སྦྱོར་ཡན་
ལག་དང་། །འཇུག་པའི་ཡན་ལག་མཚན་ཉིད་སོགས། །ལུང་གཞན་དག་ཏུ་བརྗོད་འདི་ཡང་། །རྒྱན་
ཉིད་དུ་ནི་བདག་ཅག་འདོད། །ཅེས་པ་སྟེ།གང་ཡང་མཚམས་སྦྱོར་གྱི་ཡན་ལག་སྨྲ་བ་དང་། སྨྲ་བའི་
ལན་ལ་སོགས་པ་ལྔ་དང༌།ཚིག་ལྡན་ལ་སོགས་པ་བཞི་ལ་རབ་ཏུ་སྣང་བྱེད་ལ་སོགས་པ་བཅུ་དྲུག
ཕྱེ་བའི་འཇུག་པའི་ཡན་ལག་རྣམས་དང༌། རྒྱན་བྱེད་ལ་སོགས་པ་མཚན་ཉིད་སུམ་ཅུ་རྩ་དྲུག་དང་
སོགས་ཁོང་ནས་སྒེག་པའི་ཡན་ལག་ལ་སོགས་པ་ལུང་གཞན་དག་དུ་བརྗོད་པ་འདི་ཡང་སྙན་ངག
མཛེས་པའི་རྒྱན་ཉིད་དུ་ནི་དབྱུག་པ་ཅན་བདག་ཅག་འདོད་དོ། །
གསུམ་པ་མཇུག་བསྡུ་བ་ནི རྒྱ་ཆེ་མཐའ་ཡས་རབ་བསྡུས་ཚད་དུ་གྱུར་པ་ཡི། །རྒྱན་
རྣམས་དག་གི་ལམ་འདི་ཉིད་ནི་རྣམ་པར་ཕྱེ། །བརྗོད་པའི་ཡུལ་ལས་འདས་པར་ཡོངས་སུ་གནས་པ་
ཡི །ཁྱད་པར་རྣམས་ནི་གོམས་པ་རྣམས་ཀྱིས་དབྱེ་བར་ནུས། །ཞེས་པ་སྟེ། རྒྱན་རྣམས་ཀྱི་མཚན་
ཉིད་དང་མཚོན་བྱའི་དབྱེ་བ་རྒྱ་ཆེ་ཞིང་མཐའ་ཡས་པ་དེ་དག་ལས་རབ་ཏུ་བསྡུས་པ་དོན་རྒྱན་སོ་ལྔའི་
ཚད་དུ་གྱུར་པའི་རྒྱན་རྣམས་དག་གི་ལམ་འདི་ཉིད་ནི་དབྱུག་པ་ཅན་བདག་གིས་རྣམ་པར་ཕྱེ་ལ། དེ་
ལས་སྤྲོས་པ་བརྗོད་པའི་ཡུལ་ལས་འདས་པར་ཡོངས་སུ་གནས་པའི་ཁྱད་པར་གཞན་རྣམས་ནི་ལམ་
འདིར་གོམས་ཤིང་འདྲིས་པ་རྣམས་ཀྱིས་དབྱེ་བར་ནུས་སོ། །སྙན་ངག་གི་བསྟན་བཅོས་མེ་ལོང་ལས།
དོན་རྒྱན་སུམ་ཅུ་རྩ་ལྔ་བསྟན་པ་སྟེ་ལེའུ་གཉིས་པའི་དོན་བཤད་ཟིན་ཏོ །།
༈ གཉིས་པ་སྒྲ་རྒྱན་བཤད་པ་ལ་གསུམ།ཟུང་ལྡན་གྱི་རྣམ་བཞགབྱ་དཀའི་ཁྱད་པར་
གཞན། དབྱངས་སོགས་ངེས་པའི་བྱ་དཀའ་བཤད་པའོ། །དང་པོ་ལ། མདོར་བསྟན་དང་། རྒྱས་
བཤད་དོ། །དང་པོ་ལ། མཚན་ཉིད་དང་དབྱེ་བའོ། །དང་པོ་ནི། བར་མ་ཆོད་དང་བར་ཆོད་བདག །
ཡི་གེ་ཚོགས་པ་བསྐོར་བ་ནི། །ཟུང་ལྡན། ཞེས་པ་སྟེ།ཡི་གེ་གཞན་གྱིས་བར་མ་ཆོད་པ་དང༌།བར་
ཆོད་པའི་བདག་ཉིད་ཀྱང་སྟེ། དབྱངས་གསལ་གྱི་ཡི་གེ་ཚོགས་པ་དག་ལན་གཉིས་ལ་སོགས་པར་
བཟླས་ཏེ་བསྐོར་བ་ནི་ཟུང་ལྡན་གྱི་མཚན་ཉིད་ཡིན་ནོ། །གཉིས་པ་ནི། དེ་ཡང་རྐང་པ་ཡི། །དང་པོ་
428

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བར་མཐའ་སྤྱོད་ཡུལ་ཅན། །གཅིག་གཉིས་གསུམ་བཞི་རྐང་པ་ཡི། །ཟུང་ལྡན་རྣམས་ཀྱི་རྣམ་རྟོག་ནི། །
ཐོག་མ་བར་མཐའ་བར་དང་མཐའ། །བར་དང་ཐོག་མ་ཐོག་མཐའ་ཀུན། །ཀུན་ཏུ་དབྱེ་བ་ལས་གྱེས་
པ། །དེ་དག་དབྱེ་བ་ཤིན་ཏུ་མང༌།།དེ་ལ་བྱ་སླ་བྱ་དཀའ་ཡང༌། །འགའ་ཞིག་དག་ནི་བསྟན་པར་བྱ། །
ཞེས་པ་སྟེ།ཟུང་ལྡན་དེ་ཡང་རྐང་པའི་དང་པོ་དང་། བར་དང་། མཐའ་ན་ཡོད་པའི་སྤྱོད་ཡུལ་ཅན།
དེ་ཡང་རྐང་བཞི་གང་རུང་གཅིག་ལ་ཡོད་པ་དང་། གཉིས་དང༌། གསུམ་དང་། བཞི་ཀ་ལ་ཡོད་པའི་
ཚུལ་ཅན་རྐང་པའི་ཟུང་ལྡན་རྣམས་ཀྱི་རྣམ་རྟོག་ནི།རྐང་པའི་ཐོག་མར་ཡོད་ལ་བར་མཐའ་ན་མེད་པ
བར་དུ་ཡོད་ལ་ཐོག་མཐར་མེད་པ། མཐའ་ལ་ཡོད་ལ་གོང་མ་གཉིས་ལ་མེད་པ། བར་དང་མཐའ་ན་
ཡོད་ལ་དང་པོར་མེད་པ།ཐོག་བར་ལ་ཡོད་ཅིང་ཐ་མར་མེད་པ་དང་།ཐོག་མ་དང་ཐ་མར་ཡོད་ལ་
བར་དུ་མེད་པ།ཐོག་མཐའ་བར་གསུམ་ཀུན་ལ་ཡོད་པ་སྟེ། རྣམ་པ་བདུན་དུ་ཀུན་ཏུ་དབྱེ་བ་ལས་
གྱེས་པ་ཟུང་ལྡན་དེ་དག་གི་དབྱེ་བ་ཤིན་ཏུ་མང་ཞིང་།དེ་ལ་དབྱེ་བ་མདོར་བསྡུ་ན་བྱ་སླ་དང་བྱ་དཀའི
ལམ་སྲོལ་གཉིས་སུ་འགྱུར་བ་ཡང་ཡིན་ཏེ།དེ་དག་གི་དབྱེ་བ་འགའ་ཞིག་དག་ནི་བསྟན་པར་བྱའོ།།
གཉིས་པ་རྒྱས་བཤད་ལ་དྲུག རྐང་པའི་དང་པོ་ལ་ཡོད་པའི་ཟུང་ལྡན། གནས་གཞན་ན་
ཡོད་པའི་ཟུང་ལྡན། མཐའ་ཐོག་སྦྱར་བའི་ཟུང་ལྡན། ཀུན་ཏུ་ཟུང་ལྡན། འདྲེས་པའི་ཟུང་ལྡན། ཟློག་
པའི་ཟུང་ལྡན་། །དང་པོ་ལ། བར་མ་ཆོད་ཀྱི་ཟུང་ལྡན།བར་ཆོད་པའི་ཟུང་ལྡན།ཆོད་ཅིང་མ་ཆོད་
པའི་ཟུང་ལྡན་། །དང་པོ་ལ། དངོས་དང༌།དོན་བསྡུ་བའོ། །དང་པོ་ལ། དང་པོ་རྐང་པ་དང་པོའི་
ཐོག་མར་ཡོད་པ་ནི།གྲོགས་མོ་མཛའ་བོའི་སྐྱེ་བོ་ལ།།ཁེངས་པ་འདི་དང་འགྲོགས་མ་བྱེད།།བསླུས་
པའི་མགྲིན་པ་ནས་འཁྱུད་ལ། །དེ་ཉིད་ངོ་ཚ་ལྡན་པར་གྱིས། །ཞེས་པ་སྟེ། གྲོགས་མོ་ཁྱོད་མཛའ་བོ་
སྐྱེ་བོ་ལ་མི་འདུད་པའི་ཁེངས་པ་འདི་དང་འགྲོགས་པར་མ་བྱེད་པར་བསླུས་པའི་མཛའ་བོ་དེའི་
མགྲིན་པ་ནས་འཁྱུད་ལ་དེ་ཉིད་ལ་ངོ་ཚ་དང་ལྡན་པར་གྱིས་ཤིག་ཅེས་པའི་རྒྱ་དཔེར་རྐང་པ་དང་པོའི་
མགོར།མཱ་ནེ་ན་མཱ་ན་ཞེས་བར་མ་ཆད་པའི་ཟུང་ལྡན་ཡོད་དོ། །གཉིས་པ་རྐང་པ་གཉིས་པའི་ཐོག་
མར་ཡོད་པ་ནི། ངང་པ་རྣམས་ཀྱི་དྲེགས་འཇོམས་པ། །སྤྲིན་གྱི་སྒྲ་ཡིས་མྱོས་བྱེད་ནི། །དགའ་མ་དང་
བཅས་བུད་མེད་ཀྱི །ཁེངས་བྲལ་ཡིད་ལ་འཇུག་པར་བྱེད། །ཅེས་པ་སྟེ། ངང་པ་རྣམས་ཀྱི་དྲེགས་
429

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པའི་ང་རྒྱལ་འཇོམས་པར་བྱེད་པ་སྤྲིན་གྱི་སྒྲ་འབྲུག་སྒྲ་འདིས་མྱོས་བྱེད་འདོད་ལྷ་དག་ནི་དགའ་མ་
དང་བཅས་ནས་བུད་མེད་རྣམས་ཀྱི་ཁེངས་པ་བྲལ་བའི་སླད་དུ་ཡིད་ལ་འཇུག་པར་བྱེད་དོ་ཞེས་པའི་
རྐང་པ་གཉིས་པའི་མགོར། མ་ད་མ་ད་ནོ་ཞེས་པ་ཡོད་དོ། །གསུམ་པ་རྐང་པ་གསུམ་པའི་ཐོག་
མར་ཡོད་པ་ནི། ཆུ་གཏེར་བཞི་ཡི་སྐ་རགས་ཅན། །ས་ཡི་ལག་དཔྱ་འཛིན་ལ་མཁས། །ཁྱོད་ཉིད་
ཐོབ་ནས་ད་ལྟ་ནི། །སྐྱེ་རྒུ་རྒྱལ་པོ་བཟང་ལྡན་གྱུར། །ཅེས་པ་སྟེ།ཆུ་གཏེར་རྒྱ་མཚོ་བཞི་ཡི་སྐ་རགས་
ཅན་ས་གཞིའི་ལག་པ་དང་དཔྱ་འཛིན་པ་ལ་མཁས་པའི་རྒྱལ་པོ་ཁྱོད་ཉིད་ཐོབ་ནས་ད་ལྟ་ནི་སྐྱེ་རྒུ
རྣམས་རྒྱལ་པོ་བཟང་པོ་དང་ལྡན་པར་གྱུར་ཏོ་ཞེས་པའི་རྐང་པ་གསུམ་པའི་མགོར་ཙ་ཏུ་རམ་ཙ་ཏུ་
རམ་ཞེས་ཡོད་དོ། །བཞི་པ་རྐང་པ་བཞི་པའི་ཐོག་མར་ཡོད་པ་ནི།རྐང་ཐང་ཤིང་རྟ་གླང་པོ་དང་། །རྟ་
དང་བྲལ་བ་ཁྱོད་ཀྱི་དགྲ། །འགའ་ཞིག་ནགས་དང་གཞན་དག་ནི། །ལྷ་རྣམས་དག་གི་གནས་སུ་
སོང༌། །ཞེས་པ་སྟེ། རྐང་ཐང་དང༌། ཤིང་རྟ་དང༌། གླང་པོ་དང༌།རྟའི་ཚོགས་ཏེ་དཔུང་ཚོགས་བཞི་
དང་བྲལ་བ་རྒྱལ་པོ་ཁྱོད་དགྲ་བོ་རྣམས་འགའ་ཞིག་ནགས་ཚལ་དང༌། གཞན་དག་ནི་མཚོན་གྱི་ལམ་
ལས་ལྷ་རྣམས་དག་གི་གནས་སུ་སོང་ཞེས་པའི་རྐང་པ་བཞི་པའི་མགོར་ར་ཧི་ར་ཧི་ཞེས་ཡོད་དོ། །
ལྔ་པ་རྐང་པ་དང་པོ་དང་གཉིས་པའི་ཐོག་མར་ཡོད་པ་ནི། ཆུ་སྐྱེས་གདོང་ལྡན་མིག་གཉིས་ཀྱི། །རྣམ་
འཕྲུལ་ཡིད་འོང་འདི་ལ་ནི། །དཔྱིད་ཀྱི་བུང་བའི་རྣམ་འཕྲུལ་གྱིས། །ཅོ་འདྲི་བྱེད་པ་ཅི་ཡིན་སྨྲོས། །
ཞེས་པ་སྟེ ཆུ་སྐྱེས་པདྨའི་གདོང་ལྡན་མ་ཁྱོད་ཀྱི་མིག་གཉིས་ཀྱི་རྣམ་འཕྲུལ་ཡིད་དུ་འོང་བ་འདི་ལ།
དཔྱིད་དུས་ཀྱི་བུང་བ་གཞོན་ནུའི་རྣམ་འཕྲུལ་གྱིས་ཅོ་འདྲི་བྱེད་པ་འདི་ཅི་ཡིན་སྨྲོས་ཤིག་ཅེས་པའི་
རྐང་པ་དང་པོའི་མགོར། མ་དྷུ་རཾ་མ་དྷུ་རཾ། ཞེས་དང༌། གཉིས་པའི་མགོར། བ་ད་ནེ་བ་ད་ནེ་ཞེས་
ཡོད་དོ། །དྲུག་པ་རྐང་པ་དང་པོ་དང་གསུམ་པའི་ཐོག་མར་ཡོད་པ་ནི། འདོད་པ་གཡུལ་དུ་དཔའ་
བ་ཡི།།གླང་པོའི་བཟུང་དཀའ་རྟ་མེད་ཀྱིས། །གང་ཕྱིར་བདག་ཅག་མཐར་བྱས་པ།།དེ་ཕྱིར་ཁྱོད་ཀྱི་
རྣམ་གནོན་མཚར། །ཞེས་པ་སྟེ། འདོད་པ་ཁྱོད་གཡུལ་དུ་དཔའ་བ་དང་ལྡན་པའི་གླང་པོའམ། དེ་
ལས་གཞན་ཡང་བཟུང་བར་དཀའ་བའི་རྟ་ལ་སོགས་པ་མེད་པ་ཉིད་ཀྱིས་གང་ཕྱིར་བདག་ཅག་
འདོད་གདུང་གིས་མཐར་བྱས་པ་དེ་ཕྱིར་ཁྱོད་ཀྱི་ཕ་རོལ་རྣམ་པར་གནོན་པ་འདི་ནི་མཚར་ཆེའོ། །
430

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཞེས་པའི་རྐང་པ་དང་པོའི་མགོར།བཱ་ར་ཎོ་བཱ་ར་ཎོ་ཞེས་དང༌། གསུམ་པའི་མགོར། ན་ཡ་ན་ཡ་ཏོ་
ཞེས་ཡོད་དོ། །བདུན་པ་རྐང་པ་དང་པོ་དང་བཞི་པའི་ཐོག་མར་ཡོད་པ་ནི། གཡུལ་དུ་རྣོ་བས་མཛེས་
པ་ཡི། །མི་བདག་ཁྱོད་འདྲས་ནོར་འཛིན་ནི། །རྒྱལ་བར་གྱུར་ཏེ་ནོར་འཛིན་གྱིས། །ཚིམ་པ་དག་ཀྱང་
ཐོབ་པར་གྱུར། །ཅེས་པ་སྟེ། གཡུལ་དུ་བ་སྟེ་དཔའ་བས་མཛེས་པའི་མི་བདག་ཁྱོད་འདྲ་བའི་ནོར་
འཛིན་འདི་ནི་རྒྱལ་བར་གྱུར་ཏེ།ནོར་འཛིན་གྱི་སྐྱེ་འགྲོ་དག་རྫོགས་ལྡན་གྱི་དཔལ་ལྟ་བུས་ཚིམ་པ་
དག་ཀྱང་ཐོབ་པར་གྱུར་ཞེས་པའི་རྐང་པ་དང་པོའི་མགོར། རཱ་ཛི་ཏཻ་རཱ་ཛི་ཏཻ། ཞེས་དང།བཞི་པའི་
མགོར། བ་སཱུ་དྷཱ་བ་སུ་དྷཱ། ཞེས་ཡོད་དོ། །བརྒྱད་པ་རྐང་པ་གཉིས་པ་དང་གསུམ་པའི་ཐོག་མར་ཡོད་
པ་ནི། ས་ཧཱ་ཀཱ་རིའི་མེ་ཏོག་གསར། །བདག་ཡིད་མཆོག་ཏུ་སྲེག་ལྡན་བྱེད།།ཁུ་བྱུག་མྱོས་པ་དག་
གི་སྒྲ། །ཡིད་དུ་འོང་བ་འདིས་ཀྱང་ངོ༌། །ཞེས་པ་སྟེ། ས་ཧཱ་ཀཱ་རའི་མེ་ཏོག་གསར་པ་ཁ་བྱེ་མ་ཐག་
འདི་ནི་བདག་ཡིད་མཆོག་ཏུ་སྲེག་པར་བྱེད་ལ། ཁུ་བྱུག་མྱོས་པ་དག་གི་སྒྲ་ཡིད་དུ་འོང་བ་འདིས་ཀྱང་
དེ་ལྟར་བྱེད་ཞེས་རྐང་པ་གཉིས་པའི་མགོར། ཀ་ལི་ཀོཏྐ་ལི་ཀོཏ། ཞེས་དང༌། གསུམ་པའི་མགོར།
མནྫ་ནོ་མནྫ་ནོ་ཞེས་ཡོད་དོ། །དགུ་པ་རྐང་པ་གཉིས་པ་དང་བཞི་པའི་ཐོག་མར་ཡོད་པ་ནི། ཁྱོད་ལ་
དམིགས་པའི་རེ་བ་དང་། །མ་བྲལ་འདི་ལ་དེ་འདྲ་ཡི །གནས་སྐབས་ལུས་ནི་འཇིག་བྱེད་པས །
བུད་མེད་འཛེག་ནུས་ཇི་ལྟར་མིན། །ཞེས་པ་སྟེ། མཛེས་མ་ཁྱོད་ལ་དམིགས་པའི་རེ་བ་དང་མ་བྲལ་
བ་འདི་ལ་མངོན་པར་འདོད་པ་ལ་སོགས་པ་དེ་འདྲ་བའི་གནས་སྐབས་དུ་མས་ལུས་རྒུད་དེ་འཇིགས་
པར་བྱེད་པས་བུད་མེད་བཟང་མོ་ཁྱོད་ལ་རྩེ་དགའི་ཆེད་དུ་འཛེག་ནུས་ཇི་ལྟར་མིན་ཏེ་ནུས་སོ་ཞེས་
པའི་རྐང་པ་གཉིས་པའི་མགོར། བི་ཧ་ཏཱ་བི་ཧ་ཏཱ། ཞེས་དང༌། བཞི་པའི་མགོར། མངྒ་ནཱ་མངྒ་ནཱ།
ཞེས་ཡོད་དོ། །བཅུ་པ་རྐང་པ་གསུམ་པ་དང་བཞི་པའི་ཐོག་མར་ཡོད་པ་ནི། ཡལ་འདབ་གསར་པས་
མཛེས་པ་ཡི། །ལྗོན་པས་དྲངས་པའི་གཞོན་ནུ་རྣམས། །པདྨར་མངོན་ཕྱོགས་བུང་བ་ཡི། །མིག་ནས་
བཟུང་སྟེ་འགུགས་པར་བྱེད། །ཅེས་པ་སྟེ། ཡལ་འདབ་གསར་པས་མཛེས་པར་བྱས་པའི་ལྗོན་པས་
ཡིད་དྲངས་པའི་གཞོན་ནུ་རྣམས་པདྨར་མངོན་དུ་ཕྱོགས་པའི་བུང་བ་རྣམས་ཀྱིས་ཀྱང་མིག་ནས་
བཟུང་སྟེ་འགུགས་པར་བྱེད་དོ་ཞེས་པའི་རྐང་པ་གསུམ་པའི་མགོར། ཏ་རུ་ཎཱ་ཏ་རུ་ཎཱ། ཞེས་དང༌།
431

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཞི་པའི་མགོར། ན་ལི་ནོ་ན་ལི་ནོ་ཞེས་པ་ཡོད་དོ། །བཅུ་གཅིག་པ་རྐང་པ་དང་པོ་གསུམ་གྱི་ཐོག་
མར་ཡོད་པ་ནི།མྱོས་པའི་བཞད་ནི་རབ་འཇུག་པ། །རྫིང་གི་ཆུ་ལ་དཀར་བ་ཡི། །ངང་པ་འདི་ཡི་ཅ་
ཅོ་ཡིས། །བདག་ནི་མཐར་བྱེད་ཟས་སུ་བྱེད། །ཅེས་པ་སྟེ། དགའ་བས་མྱོས་པའི་བཞད་ཅེས་བྱ་བའི་
ཁྱད་པར་དག་རབ་ཏུ་འཇུག་ཅིང་བརྩེ་བའི་རྫིང་གི་ཆུ་ལ་གནས་པ་དཀར་བའི་ངང་པ་འདི་ཡི་ཅ་ཅོས་
འདོད་ལྡན་དག་ནི་མཐར་བྱེད་གཤིན་རྗེའི་ཟས་སུ་བྱེད་དོ་ཞེས་པའི་རྐང་པ་དང་པོའི་མགོར།བི་ཤ་དཱ་
བི་ཤ་དཱ།ཞེས་དང༌།གཉིས་པའི་མགོར་སཱ་ར་པེ་སཱ་ར་པེ་དང༌།གསུམ་པའི་མགོར།ཀུ་རུ་ཏེ་ཀུ་རུ་ཏེ་
ཞེས་ཡོད་། །བཅུ་གཉིས་པ་རྐང་པ་དང་པོ་གཉིས་དང་བཞི་པའི་ཐོག་མར་ཡོད་པ་ནི།དྲི་བྲལ་ཟླ་
བའི་ཆ་དག་དང་། །ལྷན་ཅིག་མ་ལ་ཡ་ཡི་རླུང༌། །བདག་དགའ་མི་བྱེད་འདོད་པ་ནི། །མི་ཟད་དུག་གི་
རྗེས་སུ་འགྲོ །ཞེས་པ་སྟེ དྲི་མ་དང་བྲལ་བའི་ཟླ་བའི་ཆ་དག་དང་ལྷན་ཅིག་པར་མ་ལ་ཡ་ནས་
འོངས་པའི་རླུང་འདིས་བདག་དགའ་བར་མི་བྱེད་དེ། དེས་བསྐྱེད་པའི་འདོད་པ་ནི་མི་ཟད་དུག་གི
རྗེས་སུ་འགྲོ་བའི་ཕྱིར་།ཞེས་པའི་རྐང་པ་དང་པོའི་མགོར།བི་ཥམཾ་བི་ཥམཾ། ཞེས་དང༌། གཉིས་
པའི་མགོར། མ་ད་ནཾ་མ་ད་ནཾ། ཞེས་དང་བཞི་པའི་མགོར། མ་ལ་ཡཱ་མ་ལ་ཡཱ་ཞེས་ཡོད་། །བཅུ་
གསུམ་པ་རྐང་པ་དང་པོ་དང་ཕྱི་མ་གཉིས་ཀྱི་ཐོག་མར་ཡོད་པ་ནི། བདག་བསྟེན་མི་འདོད་ཁེངས་པ་
ཅན། །དོ་ཤལ་དང་ལྡན་འཕྲོག་བྱེད་མ། །ལུས་མེད་ཉིད་ཀྱི་དང་པོ་ཁྱོད། །ཕྲ་གྱུར་བདག་འགྲོགས་
བདེ་རྒྱས་མཛོད། །ཅེས་པ་སྟེ། བདག་བསྟེན་པར་མི་འདོད་པའི་ཁེངས་པ་ཅན་རིན་ཆེའི་དོ་ཤལ་
དང་ལྡན་པ་ཡིད་འཕྲོག་པར་བྱེད་མ་ལུས་མེད་འདོད་ལྷ་ཉིད་ཀྱི་མདའ་ཚོགས་ཀྱིས་གང་བའི་དང་
པོར་གྱུར་པའི་མཛེས་མ་ཁྱོད་ཆགས་པས་ཕྲ་བར་གྱུར་པའི་ལུས་དེ་བདག་དང་འགྲོགས་པའི་བདེ་
བས་རྒྱས་པར་མཛོད་ཅིག་ཅེས་པའི་རྐང་པ་དང་པོའི་མགོར། མཱ་ནི་ནཱི་མཱ་ནི་ནཱི། གསུམ་པའི་མགོར།
ཧཱ་རི་ཎཱི་ཧཱ་རི་ཎཱི།ཞེས་དང༌། བཞི་པའི་མགོར། ཏ་ནུ་ཏཱཾ་ཏ་ནུ་ཏཱཾ་ཞེས་ཡོད་། །བཅུ་བཞི་པ་རྐང་པ་ཕྱི་
མ་གསུམ་གྱི་ཐོག་མར་ཡོད་པ་ནི། ཁྱོད་ཀྱི་གདོང་གིས་བདག་ལས་རྒྱལ། །ཆུ་ཡི་རྒྱན་གྱུར་བུང་བ་
ཅན། །འདབ་ལྡན་པདྨ་གཏམ་མེད་ལས། །ཇི་ལྟར་མི་རྒྱལ་བདག་དགའ་མ། །ཞེས་པ་སྟེ། ཁྱོད་ཀྱི་
གདོང་གིས་བདག་གཏམ་སྨྲ་བ་ལས་རྒྱལ་བར་བྱས་ན་ཆུའི་རྒྱན་ཙམ་དུ་གྱུར་པའི་བུང་བ་གཡོ་བ་
432

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ།
འདབ་ལྡན་པདྨ་གཏམ་མེད་བེམ་པོའི་རང་བཞིན་ལས་ཇི་ལྟར་མི་རྒྱལ་ཏེ། དེ་ལྟ་བུའི་མཛེས་མ་དེ་ནི་
བདག་གི་དགའ་མའོ་ཞེས་པའི་རྐང་པ་གཉིས་པའི་མགོར། ན་ཀ་ཐཾ་ན་ཀ་ཐཾ། ཞེས་དང༌། གསུམ་
པའི་མགོར། ཀ་མ་ལཾ་ཀ་མ་ལཾ། ཞེས་དང་། བཞི་པའི་མགོར། ད་ལི་མད་ད་ལི་མད་ཅེས་ཡོད་དོ། །
བཅོ་ལྔ་པ་རྐང་པ་བཞི་ཀའི་ཐོག་མར་ཡོད་པ་ནི། ཉི་མའི་འོད་ཀྱི་དམར་གྱུར་པའི། །ཆུ་ལྷ་མོ་བཞིན་
པཱ་ཊ་ལ། །དམར་བའི་གོས་ཅན་དྲི་བཟང་གནས། །བདག་གི་དགའ་མ་དགའ་བར་བྱས །ཞེས་པ་སྟེ།
ཉི་མའི་འོད་ཀྱིས་དམར་བར་གྱུར་པའི་ནུབ་ཕྱོགས་ཆུ་ལྷ་མོ་བཞིན་དུ།ཤིང་པཱ་ཊ་ལའི་མེ་ཏོག་ལྟར་
དམར་བའི་གོས་འཆང་བ་ཅན་ཨུཏྤལ་ལྟར་བཟང་པོ་དང་ལྡན་པའི་གནས་བདག་གི་དགའ་མ་འདི་
དགའ་བར་བྱས་སོ་ཞེས་པའི་རྐང་པ་དང་པོའི་མགོར། ར་མ་ཎཱི་ར་མ་ཎཱི། ཞེས་དང༌། གཉིས་པའི་
མགོར། པཱ་ཊ་ལཱྀ་པཱ་ཊ་ལཱྀ། ཞེས་དང། གསུམ་པའི་མགོར། བཱ་རུ་ཎཱི་བཱ་རུ་ཎཱི། ཞེས་དང༌། བཞི་པའི་
མགོར། སོོ་ར་བྷཱ་སཽ་ར་བྷཱ།ཞེས་ཡོད་དོ།།གཉིས་པ་ནི།དེ་ལྟར་རྐང་པའི་ཐོག་མ་ཡི།།ཟུང་ལྡན་བར་
ཆོད་མེད་རྣམ་རྟོག །ཅེས་པ་སྟེ། ཚུལ་དེ་ལྟར་རྐང་པའི་ཐོག་མ་ན་ཡོད་པའི་ཟུང་ལྡན་བར་ཆོད་མེད་
པའི་རྣམ་རྟོག་གི་དབྱེ་བ་དག་བསྟན་ཏོ།།
གཉིས་པ་བར་ཆོད་པའི་ཟུང་ལྡན་ལ་གསུམ། དམ་བཅའ་བ། དཔེར་བརྗོད།དོན་བསྡུ་
བའོ། །དང་པོ་ནི། ད་ནི་བར་དུ་ཆོད་པ་ཡི། །རྣམ་རྟོག་འགའ་ཡང་བསྟན་པར་བྱ། །ཞེས་པ་སྟེ། གོ་
སླའོ། །གཉིས་པ་ལ། དང་པོ་རྐང་པ་སྔ་མ་གཉིས་ཀྱི་ཐོག་མར་ཡོད་པ་ནི། ས་ཧཱ་ཀཱ་ར་ལས་འཁྲུངས་
ཉིད། །ཡིད་འོང་བཟང་ལྡན་པ་ཡི། །དཔྱིད་ཀྱི་ཨེ་ཎའི་མིག་ཅན་གྱི། །ཁེངས་པ་སྒྲ་ཡི་ལྷག་མར་
བྱེད། །ཅེས་པ་སྟེ་ས་ཧཱ་ཀཱ་རའི་ཤིང་ལས་འཁྲུངས་པ་ཉིད་ཀྱི་ལོ་འདབ་ཡིད་འོང་དྲི་བཟང་པོ་དང་ལྡན་པ།
དཔྱིད་དུས་ཀྱི་རི་དྭགས་ཨེ་ཎའི་མིག་ཅན་གྱི་མཛའ་བོར་མི་འདུད་པའི་ཁེངས་པ་སྒྲའི་ལྷག་མར་བྱེད་
དོ་ཞེས་པའི་རྐང་པ་དང་པོ་དང་གཉིས་པའི་མགོར། མ་དྷུ་རེ་ཎ་ཞེས་ཡོད་དོ། །གཉིས་པ་རྐང་པ་དང་
པོ་དང་གསུམ་པའི་ཐོག་མར་ཡོད་པ་ནི། དགའ་མའི་ལག་པ་ཤིན་ཏུ་དམར། །རྒྱུད་མང་ལ་བསྣུན་
རྣམ་འཕྲུལ་ལ། །ཕྲག་དོག་ལྡན་པར་མཛའ་བོ་ལའང༌། །རྣ་བའི་ཨུཏྤལ་གྱིས་བསྣུན་བྱེད། །ཅེས་པ་
སྟེ། དགའ་མའི་ལག་པ་ཤིན་ཏུ་དམར་བའི་མདངས་ཆགས་པའི་སོར་མོའི་རྒྱུད་མང་ལ་སྣུན་པའི་རྣམ་
433

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འཕྲུལ་ལ།ཕྲག་དོག་དང་ལྡན་པ་མཛའ་བོ་ལའང་རྣ་བའི་ཨུཏྤལ་གྱིས་བསྣུན་ཅིང་ཆགས་པར་བྱེད་
ཞེས་པའི་རྐང་པ་དང་པོ་དང་གསུམ་པའི་མགོར།ཀ་རོ་ཞེས་ཡོད་དོ། །གསུམ་པ་རྐང་པ་དང་པོ་
དང་བཞི་པའི་ཐོག་མར་ཡོད་པ་ནི། རླུང་གི་གར་བསྒྱུར་སྤྲིན་གྱི་ཕྲེང༌། །མཐའ་དག་ཆུ་ནི་འཐོར་བར་
བྱེད། །དེ་རྗེས་མཇུག་མ་རབ་བསླང་བའི། །མཇུག་སྒྲོ་ལྡན་པ་གར་དག་བྱེད། །ཅེས་པ་སྟེ།རླུང་གིས་
བསྐྱོད་པས་གཡོ་ཞིང་གར་བསྒྱུར་བའི་སྤྲིན་གྱི་ཕྲེང་བ་ཕྱོགས་མཐའ་དག་ཁྱབ་པ་ལས་ཆར་གྱི་ཆུ་རྣམ་
པར་འཐོར་བྱེད་ཅིང་དེའི་རྗེས་སུ་མཇུག་མ་རབ་ཏུ་བསླང་བའི་མཇུག་སྒྲོ་ལྡན་པ་གར་དག་བྱེད་དོ་
ཞེས་པས་རྐང་པ་དང་པོ་དང་བཞི་པའི་མགོར ས་ཀ་ལཱ་པོ་ཞེས་ཡོད་། །བཞི་པ་རྐང་པ་གཉིས་པ་
དང་གསུམ་པའི་ཐོག་མར་ཡོད་པ་ནི། འདོད་ལྡན་མ་དག་ཁྱོད་ཀྱི་ཡིད། །ཁེངས་བཅོམ་རང་ཉིད་
ཉམས་འགྱུར་ཏེ། །ནཱིམ་པའི་ཀ་ལི་ཀཱ་མཐོང་། །གནས་སྐབས་ཅི་ལ་རེག་འགྱུར་རམ། །ཞེས་པ་སྟེ།
འདོད་ལྡན་མ་དག་ཅེས་བོས་ནས།ཁྱོད་ཀྱི་ཡིད་བདག་པོར་མི་འདུད་པའི་ཁེངས་པ་བཅོམ་པས་རང་
ཉིད་འདོད་པའི་གདུང་བས་ཉམས་པར་འགྱུར་། ནཱིམ་པའི་ཀཱ་ལི་ཀཱ་སྟེ་མེ་ཏོག་ཁ་འབུས་པ་དག་
མཐོང་ན་གནས་སྐབས་ཅི་ལྟ་བུ་ལ་རེག་པར་འགྱུར་རམ་ཞེས་པའི་རྐང་པ་གཉིས་པ་དང་གསུམ་པའི་
མགོར།ཀ་ལི་ཀཱ་ཞེས་ཡོད་། །
ལྔ་པ་རྐང་པ་གཉིས་པ་དང་བཞི་པའི་ཐོག་མར་ཡོད་པ་ནི།བརྩེ་དགའི་རི་ཡི་ཟླ་ཤེལ་གྱི། །
ཐང་འདི་ལ་ནི་རབ་འཛེགས་ནས། །མདོངས་མཐའ་མཆོག་ཏུ་མཛེས་པ་ཡི །གཙུག་ཕུད་ཅན་འདི་
གར་བྱེད་།།ཞེས་པ་སྟེ།བརྩེ་དགའི་དོན་གྱི་རི་ལ་གནས་པའི་ཟླ་བ་ཆུ་ཤེལ་གྱི་རང་བཞིན་ཅན་ཐང་
འདི་ལ་རབ་ཏུ་འཛེགས་པར་གྱུར་ནས་མདོངས་མཐའ་མཆོག་ཏུ་མཛེས་པ་དང་ལྡན་པའི་གཙུག་ཕུད་
ཅན་འདི་གར་བྱེད་དོ་ཞེས་རྐང་པ་གཉིས་པ་དང་བཞི་པའི་མགོར།ཙནྡྲ་ཀཱནྟཿཞེས་ཡོད་དོ། །དྲུག་པ་
རྐང་པ་ཕྱི་མ་གཉིས་ཀྱི་ཐོག་མར་ཡོད་པ་ནི། གང་ཞིག་སྦྲུལ་མཆོག་སྟེང་གནས་ཤིང༌། །ཕག་པས་
བཟུང་བའི་ས་འདི་། །རྒྱལ་པོ་ཕྱོགས་ལས་རབ་བླངས་ནས། །ད་ལྟ་ཁྱོད་ཀྱི་ལག་པས་བཟུང་། །
ཞེས་པ་སྟེ། གང་ཞིག་སྦྲུལ་ལམ་ཀླུའི་མཆོག་ལྷག་མ་ཅན་གྱི་སྟེང་ན་གནས་ཤིང་ཁྱབ་འཇུག་གི་སྤྲུལ་
པའི་ཕག་པས་བཟུང་བའི་ས་འདི་ནི་རྒྱལ་པོའི་ཕྱོགས་གཞན་ལས་རབ་ཏུ་བླངས་ནས་ད་ལྟ་མི་བདག་
434

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཁྱོད་ཀྱི་ལག་པས་བཟུང་ངོ་ཞེས་པའི་རྐང་པ་གསུམ་པ་དང་བཞི་པའི་མགོར བ་ར་ཧེ་ཞེས་ཡོད་དོ། །
བདུན་པ་རྐང་པ་དང་པོ་གསུམ་གྱི་ཐོག་མར་ཡོད་པ་ནི། གཡུལ་དུ་སྒྲ་ཡི་གླང་པོ་རྣམས །ཁྱོད་ཀྱི་
ལག་པ་མཐར་བྱེད་ཀྱིས །བསྣུན་པས་ཁྲག་ནི་རབ་ཟགས་པ། །ཐུན་མཚམས་དག་གི་སྤྲིན་བཞིན་
མཛེས །ཞེས་པ་སྟེ། གཡུལ་དུ་དགྲའི་ཚོགས་ཀྱི་གླང་པོ་རྣམས་ལ་དཔའ་བོ་ཁྱོད་ཀྱི་ལག་པ་མཐར་
བྱེད་ཀྱིས་ཆེས་ཆེར་བསྣུན་པས་ཁྲག་རབ་ཏུ་ཟགས་པ་དག་ནི་མཐུན་མཚམས་དག་གི་སྤྲིན་བཞིན་དུ་
མཛེས་སོ་ཞེས་པའི་རྐང་པ་སྔ་མ་གསུམ་གྱི་མགོར། ཀ་རེ་ཎ་ཞེས་ཡོད་། །བརྒྱད་པ་རྐང་པ་དང་པོ་
དང་ཕྱི་མ་གཉིས་ཀྱི་ཐོག་མར་ཡོད་པ་ནི།རླུང་གི་རི་ཡི་འཁྲི་ཤིང་བཞིན། །གཞན་གྱི་སྡེ་ནི་དཔའ་བོས་
བཅོམ། །མཐའ་ནི་ག་ཤེད་སོང་བ་བཞིན །རྡུལ་གྱིས་ནམ་མཁའ་ཁྱབ་པར་གྱུར། །ཅེས་པ་སྟེ་རླུང་
དྲག་པོ་དག་གིས་རིའི་འཁྲི་ཤིང་གཞོན་ནུ་འཇོམས་པ་བཞིན་དུ་གཞན་གྱི་སྡེ་ནིི་དཔའ་བོ་ཁྱོད་ཀྱིས་
བཅོམ་ཞིང༌། མཐའ་ནི་ག་ཤེད་དེ་གར་སོང་མེད་པར་སོང་བ་བཞིན་དུ་རྡུལ་གྱིས་ནམ་མཁའ་ཐམས་
ཅད་ཁྱབ་པར་གྱུར་ཏོ་ཞེས་རྐང་པ་དང་པོ་དང་ཕྱི་མ་གཉིས་ཀྱི་མགོར།ས་རཱ་ག་ཏ་ཞེས་ཡོད་།།
དགུ་པ་རྐང་པ་ཕྱི་མ་གསུམ་གྱི་ཐོག་མར་ཡོད་པ་ནི། ལེགས་ལྡན་ཆུ་འཛིན་གསར་པའི་
འོད། །ལྷ་མིན་དག་གི་རིགས་ཉམས་བྱེད། །སྦྱིན་ལྡན་གླང་པོ་མཆོག་བཅོམ་པ། །ཁྱབ་འཇུག་དེས་
ཁྱོད་རྟག་ཏུ་སྲུངས །ཞེས་པ་སྟེ། ལེགས་ལྡན་ཞེས་བོས་ནས་ཆུ་འཛིན་གསར་པའི་འོད་ལྟར་ནག་
པས་ལྷ་མིན་དག་གི་རིགས་རྣམས་ཉམས་པར་བྱེད་ཅིང་། སྦྱིན་ལྡན་གླང་པོ་ཆེའི་མཆོག་འདུལ་ཞིང་
བཅོམ་པའི་ལྷ་ཁྱབ་འཇུག་དེས་ཁྱོད་ལ་དུས་རྟག་ཏུ་སྲུངས་ཤིག་ཅེས་པའི་རྐང་པ་ཕྱི་མ་གསུམ་གྱི
མགོར། ས་དཱ་ན་བ་ཞེས་ཡོད་དོ།།བཅུ་པ་རྐང་པ་བཞི་ཀའི་ཐོག་མར་ཡོད་པ་ནི།ཁྱོད་ཀྱི་མགོ་སྐྲ་བུང་
བ་འདྲ། །གདོང་ནི་པདྨར་ཕྲག་དོག་བྱེད།།དཔལ་གྱིས་བཞིན་དུ་རབ་མྱོས་པ།།ཁྱོད་ཀྱིས་སུ་ཞིག་རྩི་
མི་བྱེད། །ཅེས་པ་སྟེ།མཛེས་མ་ཁྱོད་ཀྱི་མགོ་ལས་སྐྱེས་པའི་སྐྲ་ནི་བུང་བ་འདྲ་ཞིང༌།གདོང་ནི་པདྨར་
ཕྲག་དོག་བྱེད་ལ། ལྷ་མོ་དཔལ་གྱིས་ལྷ་རྣམས་བཞིན་དུ་རབ་ཏུ་མྱོས་པ་མོ་ཁྱོད་ཀྱིས་ཀྱང་སུ་ཞིག་
ཐ་དཔལ་གྲས་ལྷ་རྣམས་བཞན་དུ་རང
འདོད་མྱོས་ཀྱི་གྲངས་སུ་རྩི་བར་མི་བྱེད་དེ་བྱེད་དོ་ཞེས་པའི་བཞི་ཀའི་མགོར། ཀ་མ་ལེ་ཞེས་ཡོད་། །
བཅུ་གཅིག་པ་རྐང་པ་སྔ་མ་གཉིས་འདྲ་ཕྱི་མ་གཉིས་འདྲ་བ་ནི། རྒྱ་ཆེན་རིན་ཆེས་རྒྱན་དང་ལྡན། །
435

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྒྱགས་པས་མིག་འཁོར་ཛ་གྷ་ན། །ཆུང་བ་མིན་པས་མཛའ་བོ་ནི། །དགའ་བ་ལྡན་པ་བྱ་བར་བཟོད། །
ཅེས་པ་། རྒྱ་ཆེ་བའི་རིན་པོ་ཆེའི་རྒྱན་སྣ་ཚོགས་དང་ལྡན་ལ་ལང་ཚོས་རྒྱགས་པས་མིག་འཁོར་
འཁོར་དུ་འཕྲུལ་ཞིང་ཛ་གྷ་ན་སྟེ་ཚང་ར་ཆུང་བ་མིན་པས་མཛའ་བོ་དགའ་བ་དང་ལྡན་པ་བྱ་བར་
བཟོད་ཞེས་པའི་རྐང་པ་སྔ་མ་གཉིས་ཀྱི་མགོར།མུ་དཱ་ར་མ་ཎ་ཞེས་དང༌། ཕྱི་མ་གཉིས་ཀྱི་མགོར།
མ་ད་བྷྲ་ཞེས་ཡོད་། །བཅུ་གཉིས་པ་རྐང་པ་དང་གསུམ་འདྲ་ཞིང་གཉིས་བཞི་འདྲ་བ་ནི། གཞན་
གསོས་རྣམས་ཀྱིས་བསྒྲགས་པ་དང༌། །ཁྱོད་ཀྱིས་བརྗོད་པའི་སྒྲ་དང་ནི། །ལྷོ་ཡི་ཕྱོགས་ཀྱི་རླུང་གིས་
ཀྱང༌། །བདག་ཡིད་ཕྲོགས་སོ་ཕོ་ཉ་མོ། །ཞེས་པ་སྟེ། ཀྱེ་ཕོ་ཉ་མོ་ཞེས་བོས་ནས། གཞན་གསོས་ཁུ་
བྱུག་རྣམས་ཀྱིས་བསྒྲགས་པའི་སྐད་དང༌། ཁྱོད་ཀྱིས་བརྗོད་པའི་སྒྲ་སྙན་པ་དང༌།ལྷོ་ཕྱོགས་ཀྱི་རླུང་
བསིལ་བ་དག་གིས་ཀྱང་བདག་ཡིད་རང་དབང་མེད་པར་ཕྲོགས་སོ་ཞེས་པའི་རྐང་པ་དང་པོ་དང་
གསུམ་པའི་མགོར།ཨུ་འདི་ཏཻ་ར ཞེས་དང་།གཉིས་པ་དང་བཞི་པའི་མགོར།མཱ་རུ་ཏཻ།ཞེས་ཡོད་དོ། །
བཅུ་གསུམ་པ་ཐོག་མཐའ་གཉིས་འདྲ་བར་གཉིས་འདྲ་བ་ནི།རྐེད་པ་ཕྲ་ཞིང་རྔུལ་ཟག་པས། །གདོང་
གི་ཟླ་བ་རབ་མཛེས་པ། །བུད་མེད་ཆང་གིས་ངོ་ཚ་བཅོམ། །སྐྱེས་པའི་ལུས་ལ་འཛེག་པར་བྱེད། །
ཅེས་པ་སྟེ། སྐེད་པ་རབ་ཏུ་ཕྲ་ཞིང་འདོད་པས་རྔུལ་བའི་ཆུ་ཟགས་པས་གདོང་གི་ཟླ་བ་རབ་ཏུ་མཛེས་
པའི་བུད་མེད་ཆང་གིས་ངོ་ཚ་བཅོམ་ནས་སྐྱེས་པའི་ལུས་ལ་བག་ཚ་བ་མེད་པར་འཛེག་པར་བྱེད་
བཞི་པའི་མགོ
ཞེས་པའི་རྐང་པ་དང་པོ་དང་བཞི་པའི་མགོར། སུ་རཱ་ཛི་ཏ། ཞེས་དང་། གཉིས་པ་དང་གསུམ་པའི་
མགོར།ཏ་ནུ་མ་དྷཱུ།ཞེས་ཡོད་དོ། །གསུམ་པ་དོན་བསྡུ་བ་ནི། །དེ་ལྟར་བར་ཅོད་ཟུང་ལྡན་གྱི། །རབ་
ཏུ་དབྱེ་བ་འདི་ཡང་བསྟན།།ཅེས་པ་སྟེ།གོ་སླའོ །
གསུམ་པ་ཆོད་ཅིང་མ་ཆོད་པའི་ཟུང་ལྡན་ལ་གསུམ། དམ་བཅའ་བ། དཔེར་བརྗོད།ཐོག་
མའི་ཟུང་ལྡན་གྱི་མཇུག་བསྡུ་བའོ། །དང་པོ་ནི། བར་ཆོད་མ་ཆོད་བདག་ཉིད་ཀྱི། །རྣམ་རྟོག་ཀྱང་
ཡོད་འདི་ལྟ་སྟེ། །ཞེས་པ་སྟེ། ད་ནི་བར་ཆོད་པ་དང་མ་ཆོད་པ་གཉིས་ཀའི་བདག་ཉིད་ཅན་གྱི་རྣམ་
པར་རྟོག་པ་དག་ཀྱང་ཡོད་པ་འདི་ལྟ་སྟེ། དེའི་ཚུལ་བསྟན་པར་བྱའོ། །གཉིས་པ་ལ། དང་པོ་རྐང་པ་
སྔ་མ་གཉིས་འདྲ་ཕྱི་མ་གཉིས་འདྲ་བའི་ཆོད་ཅིང་མ་ཆོད་པ་ནི། ཀཱ་ལི་ཀ་འཕྱང་ཡལ་ག་ཅན། །སཱ་ལ་
436

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
བལྟ་བར་དེ་མི་ནུས། །བ་ཀུ་ལར་ཆགས་བུང་བ་དང༌། །གྲོགས་མོས་པདྨ་ཅན་ཡང་མིན། །ཞེས་པ་སྟེ
གྲོགས་མོ་དེས་ནི་ཀཱ་ལི་ཀ་འཐུར་དུ་འཕྱང་བའི་ཡལ་ག་ཅན་སཱ་ལའི་ཤིང་དེ་ལྟ་བར་མི་ནུས་ལ། བ་ཀུ་
ལའི་མེ་ཏོག་ལ་ཆགས་པའི་བུང་བ་དང༌། པདྨ་ཅན་པདྨ་འབྱུང་བའི་གཞི་ཡང་ལྟ་བར་ནུས་པ་མིན་
ཞེས་པའི་རྐང་པ་སྔ་མ་གཉིས་ཀྱི་མགོར། སཱ་ལཾ་སཱ་ལཾ། ཞེས་དང་། ཕྱི་མ་གཉིས་ཀྱི་མགོར།ནཱ་ལཱི་ནཱ་ལཱི
ཞེས་ཡོད་དོ། །གཉིས་པ་རྐང་པ་སྔ་ཕྱི་གཉིས་འདྲ་བར་མ་གཉིས་འདྲ་བ་ནི། སྤྲིན་ནག་ཆེན་པོ་ལྡན་
པའི་དུས། །སྣང་དང་རྒྱུ་སྐར་ཀུན་མི་མཚོན། །གསང་མཐོར་དགའ་བ་སྒྲོག་བྱེད་པ། །དུས་འདྲ་སུ་
ཡིས་ལྟ་བར་ནུས། །ཞེས་པ་སྟེ། ཆར་སྤྲིན་ནག་པོ་ཆེན་པོ་དང་ལྡན་པ་དབྱར་གྱི་དུས་སྣང་བ་དང་རྒྱུ་
སྐར་ཀུན་མི་མཚོན་པ་སྟེ་མི་སྣང་ལ། གསང་མཐོར་ཏེ་དབྱར་རྔ་དགའ་བའི་སྒྲ་སྒྲོག་པར་བྱེད་པའི་
དུས་འདི་འདྲ་འདོད་ལྡན་སུ་ཡིས་ལྟ་བར་ནུས་ཞེས་པའི་རྐང་པ་དང་པོ་དང་བཞི་པའི་མགོར། ཀཱ་ལཾ་
ཀཱ་ལཾ། ཞེས་དང༌། གཉིས་པ་དང་གསུམ་པའི་མགོར། ཏཱ་ར་ཏཱ་ར། ཞེས་ཡོད་། །གསུམ་པ་རྐང་པ་
བཞི་ག་འདྲ་བ་ནི། ཐུན་གསུམ་དབང་གྱུར་རིང་བ་ཡི། །མཚན་མོ་འདི་ཡིས་བདག་ཤི་ཞིག །གང་ལ་
བདག་སོང་སྲོག་གཟིར་འགྲོ།།དེ་ནི་བློ་མེད་བདག་གིས་བཅོམ། །ཞེས་པ་སྟེ།སྲོད་གུང་ཐོ་རེངས་ཀྱི་
ཐུན་གསུམ་གྱི་དབང་དུ་གྱུར་པ་རིང་བའི་མཚན་མོ་འདི་ཡིས་བདག་འདོད་གདུང་གིས་ཤི་བར་གྱིས་
ཤིགརྒྱུ་མཚན་ཕྱོགས་གང་ལ་བདག་སོང་ཡང་བྲལ་བའི་གདུང་བས་སྲོག་གཟེར་ཏེ་ཕ་རོལ་དུ་འགྲོ་
རི་འགོགས་བོ་སེང་།
བའི་དགའ་མ་དེ་ནི་འགྲོགས་བློ་མེད་པ་བདག་གིས་འདི་འདྲ་མ་བསམས་པར་བཅོམ་ཞིང་ཆེ་བའི་རྒྱུ་
བྱས་པས་སོ་ཞེས་པའི་རྐང་པ་བཞི་གའི་མགོར།ཡཱ་མ་ཡཱ་མ།ཞེས་ཡོད་། །གསུམ་པ་།ཞེས་རྐང་
བ་དང་པོ་ཟུང་ལྡན་གྱི། །རྣམ་རྟོག་ལུགས་ནི་འདི་འདྲ་སྟེ། །ཞེས་པ་སྟེ།དེ་ལྟར་རྐང་པའི་དང་པོ་ན་
ཡོད་པའི་ཟུང་ལྡན་གྱི་རྣམ་པར་རྟོག་པའི་ལུགས་ནི་སྔར་བཤད་ཀྱི་རིམ་པ་འདི་འདྲ་སྟེ།ཞེས་སོ།།
གཉིས་པ་གཞན་ན་ཡོད་པའི་ཟུང་ལྡན་ལ། དམ་བཅའ་དང༌། དཔེར་བརྗོད་དོ། །དང་
པོ་ནི། འདི་ལྟ་ཁོ་ན་ཟུང་ལྡན་གྱི། །རྣམ་རྟོག་གཞན་པ་རྣམས་ཀྱང་ངོ༌། །སྤྲོས་པས་འཇིགས་ཕྱིར་དབྱེ་
བ་ནི། །མཐའ་དག་བརྗོད་པར་མི་འདོད་དེ། །དེ་ལ་བྱ་དཀར་མངོན་འདོད་གང་། །འགའ་ཞིག་དག་
ནི་བསྟན་པར་བྱ།།ཞེས་པ་སྟེ།ཐོག་མའི་ཟུང་ལྡན་གྱི་རིམ་པ་བརྗོད་ཟིན་འདི་ལྟ་ཁོ་ན་ལྟར་ཟུང་ལྡན་
437

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གྱི་རྣམ་རྟོག་གཞན་པ་རྣམས་ཀྱང་ཤེས་པར་འགྱུར་ཞིང་འོན་ཀྱང་རྟོགས་སླ་བའི་ཕྱིར་དེ་དག་གི་དཔེར་
བརྗོད་པ་འགའ་ཞིག་བརྗོད་པར་འདོད་མོད།དེ་ལྟ་ནའང་གཞུང་མང་པོའི་སྤྲོས་པས་འཇིགས་ཕྱིར་
དབྱེ་བ་མཐའ་དག་བརྗོད་པར་མི་འདོད་དེ། དེ་ལ་བྱ་དཀའ་བར་མངོན་པར་འདོད་པ་གང་ཡིན་པ་
འགའ་ཞིག་དག་ནི་བསྟན་པར་བྱའོ། །གཉིས་པ་ལ།དང་པོ་རྐང་བཞིའི་དབུས་ན་ཡོད་པའི་ཟུང་ལྡན་
ལས་དབུས་ཀྱི་ཆོད་ཅིང་མ་ཆོད་པ་ནི། བརྟན་དང་དབང་པོ་རབ་བསྡམས་པ །ཁྱོད་ནི་སྡོམ་བརྩོན་
ལས་མ་ཉམས། །སྒྱུ་མེད་ཁྱོད་ཀྱི་བདེ་འཇིགས་པར། །མི་འགྱུར་འདི་སྙེད་ཆེད་དུའང་འགྱུར། །ཞེས་
པ་སྟེ། བློ་བརྟན་པ་དང་། དབང་པོ་རྣམས་རབ་ཏུ་བསྡམས་པ་སྟེ་བྱ་བ་མ་ཡིན་པ་མི་བྱེད་པ་ཁྱོད་ནི་
སྡོམ་བརྩོན་ཏེ་བཙུན་ཚུགས་ལས་དུས་ནམ་ཡང་མི་ཉམས་ཤིང་། གཡོ་སྒྱུ་མེད་པར་དྲང་བས་ཁྱོད་ཀྱི་
བདེ་བ་འདི་ནི་འཇིགས་པར་མི་འགྱུར་ཏེ། འདི་སྙེད་གཅིག་སླར་ཐོབ་པའི་ཆེད་དུའང་འགྱུར་རོ་ཞེས་
པའི་རྐང་པ་བཞི་གའི་དབུས་ན་ཡ་ཏེ་ཡ་ཏེ།ཞེས་ཡོད་། །དབུས་ཀྱི་ཆོད་པ་ནི།རྒྱལ་པོ་མདུན་སར་
ས་ཡི་ལྷ་རྣམས་དག་གི་ཞལ། །ཆང་གིས་མ་བཅོམ་ནོར་གྱིས་མཛེས་པས་རབ་བསྟོད་པའི། །ཁྱོད་ཀྱི་
ཡོན་ཏན་རབ་གསལ་ཆགས་བདག་སྐྱེ་རྒུ་ལ། །ཕུང་པོ་ཉིད་གྱུར་ལྷ་རྣམས་སུ་ནི་མི་འགྲོ་མིན། །ཞེས་
པ་སྟེ། རྒྱལ་པོ་ཞེས་བོས་ནས མདུན་སར་སའི་ལྷ་བྲམ་ཟེ་རྣམས་དག་གི་ཞལ་ཆང་གིས་མ་བཅོམ་
པས་བཅིངས་ཤིང་དགེ་ལ།ནོར་གྱིས་མཛེས་པ་སྟེ་ནོར་གྱིས་ཚིམས་ནས་རབ་ཏུ་བསྟོད་པའི་ཁྱོད་ཀྱི་
ཡོན་ཏན་རབ་ཏུ་གསལ་བར་ཆགས་པའི་བདག་ཉིད་སྐྱེ་རྒུ་ཀུན་ལ་གྲགས་པའི་ཕུང་པོ་ཉིད་དུ་གྱུར་པ་
དེ་ནི་ལྷ་རྣམས་ཀྱི་གནས་སུ་ཡང་མི་འགྲོ་བ་མིན་པ་སྟེ་འགྲོའོ་ཞེས་པའི་རྐང་པ་བཞི་གའི་དབུས་ཀྱི་
བསྟོད་སྨད་ན་སུ་རཱ། ཞེས་ཡོད་། །གཉིས་པ་རྐང་བཞིའི་མཐའ་ན་ཡོད་པའི་ཟུང་ལྡན་ལས་མཐའི་
ཆོད་པ་ནི། དམ་པའི་སྤྱོད་ལ་བག་མེད་ཁྱོད་ཀྱི་དགའ་མ་གང༌། །དགའ་བའི་དགའ་སྟོན་དགའ་བས་
ཁྱད་པར་དུ་མྱོང་མ། །དེ་ཡིས་འདིར་ནི་འདོད་ལྡན་རྒྱན་རྣམས་གཟུང་བར་འོས། །བདག་ལ་མཛེས་
ལྡན་ཉིད་ཀྱི་འབྲས་བུ་འགའ་ཡང་མེད། །ཅེས་པ་སྟེ། དམ་པའི་སྤྱོད་ཚུལ་ལ་བག་མེད་པ་ཁྱོད་ཀྱི་
དགའ་མ་གང་འདོད་པའི་དགའ་བའི་དགའ་སྟོན་གྱི་དགའ་བ་ཕུལ་དུ་བྱུང་བས་ཁྱད་པར་དུ་མྱོས་མ་
དེ་ཡིས་འདིར་ནི་འདོད་ལྡན་གྱི་རྒྱན་ཡིད་དུ་འོང་བ་རྣམས་གཟུང་བར་འོས་ཏེ།ཚུལ་ལྡན་མ་བདག་
438

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ལ་མཛེས་ལྡན་ཉིད་དུ་བྱས་པའི་འབྲས་བུ་འགའ་ཡང་མེད་དོ་ཞེས་པའི་རྐང་པ་བཞི་གའི་མཐར། མ་
ཏྟ་ཡཱ། ཞེས་ཡོད་། །མཐའི་ཆོད་ཅིང་མ་ཆོད་པ་ནི།མགོན་པོ་ཁྱོད་ལྟས་དུད་པའི་རོ་ནི་མི་མཁྱེན་ཏེ། །
དམན་པ་ཉིད་དང་མཆོག་ཉིད་དག་ནི་ངེས་པར་འགལ། །གང་ཞིག་དམན་པ་རྣམས་ནི་ཁྱོད་ལ་
མགོས་འདུད་ཅིང༌། །དེ་དག་ཁོ་ན་དམན་པའི་རོ་དེས་མཆོག་ཏུ་རྒྱུ། །ཞེས་པ་སྟེ། མགོན་པོ་ཁྱོད་ལྟ་
བུས་གཞན་ལ་དུད་པ་སྟེ་གུས་པར་བྱེད་པའི་རོ་མྱོང་བ་མི་མཁྱེན་ཏེ སྐྱེས་བུ་དམན་པ་ཉིད་དང་
མཆོག་ཉིད་དག་ནི་ངེས་པར་འགལ་བའི་ཕྱིར། གང་ཞིག་སྐྱེས་བུ་དམན་པ་རྣམས་ནི་ཁྱོད་ལ་མགོ་
བོས་འདུད་ཅིང་དེ་དག་ཁོ་ན་དམན་པའི་རོ་མྱོང་བ་དེས་མཆོག་ཏུ་རྒྱུའོ་ཞེས་པའི་རྐང་པ་བཞི་ཀའི་
མཐར། ན་ཏེ་ན་ཏེ། ཞེས་ཡོད་དོ། །གསུམ་པ་རྐང་བཞིའི་བར་མཐའ་ན་ཡོད་པའི་ཟུང་ལྡན་ལས།
བར་མཐའི་ཆོད་པ་ནི།རོལ་པ་འཛུམ་དཀར་དག་དང་འཇོམ་པར་སྨྲ་བ་དང༌། །ཆུང་ངུའི་ལྟ་བ་དང་ནི་
ལྕི་བའི་འགྲོ་བ་དང་། །ཀུན་ཏུ་གླལ་དང་ཛ་ཧ་ན་དག་སྟོན་པ་དེས། །བསྣུན་པ་དེས་ན་བདག་ནི་འཚོ་
བས་དམན་པར་འགྱུར། །ཞེས་པ་སྟེ།རོལ་པའི་འཛུམ་དཀར་དག་དང༌།ངག་འཇམ་པར་སྨྲ་བ་དང་།
མིག་ཟུར་ཆུང་ངུའི་ལྟ་བ་དང༌། ལུས་ལྕི་བའི་ཚུལ་གྱིས་འགྲོ་བ་དང་།འདོད་མྱོས་ཀྱིས་ཀུན་ཏུ་གླལ་བ་
དང་། ཛ་གྷ་ན་ཚང་ར་དག་སྟོན་པ་དེས་ཡིད་སྲུབས་ཀྱི་མཚོན་གྱིས་བསྣུན་པ་དེས་ན་བདག་ནི་མཚོ་
བས་དམན་པར་གྱུར་ཏོ་ཞེས་པའི་རྐང་པ་བཞི་གའི་བར་མཐའ་གཉིས་ན།ཏེ་ན།ཞེས་ཡོད་དོ། །བར་
མཐའ་མཆོད་ཅིང་མ་ཆོད་པ་ནི། དཔལ་ལྡན་མི་ཤོང་བརྟན་ལྡན་གང་གི་བདག་ཉིད་ནི། །འཆི་མེད་
ལམ་དང་མཉམ་པའི་ཚད་ལྡན་རབ་དུད་པའི། །འགྲོ་བ་རྒྱས་བྱེད་མཆོད་ལྡན་ཚད་མེད་མིང་ཅན་ནི། །
འཇལ་བྱེད་ཚད་མེད་མང་པོ་བཀོད་ལ་ཕྱག་དག་མཛོད། །ཅེས་པ་སྟེ།ལྷ་མོ་དཔལ་དང་ལྡན་ཞིང༌།
ཕུལ་དུ་བྱུང་བའི་ཡོན་ཏན་གྱི་གྲགས་པ་རྒྱ་ཆེ་བས་མི་ཤོང་བར་རྟག་ཏུ་གཡོ་བ་མེད་པས་བརྟན་པ་དང་
ལྡན་པ་གང་གི་བདག་ཉིད་ནི་འཆི་མེད་ནམ་མཁའི་ལམ་དང་མཉམ་པའི་ཚད་ལྡན། གང་ལ་རབ་དུད་
པའི་འགྲོ་བའི་དཔལ་རྒྱས་པར་བྱེད་པ། ཀུན་གྱི་མཆོད་པའི་ཡུལ་དུ་གྱུར་པས་མཆོད་ལྡན། ཚད་
བཟུང་མེད་པའི་མིང་ཅན་གོམ་པས་ས་གསུམ་འཇལ་བར་བྱེད་པ་ཚད་མེད་པའི་མཐུ་ལྡན། འཇུག་པ་
བཅུ་སོགས་རྣམ་གྲངས་མང་པོར་བཀོད་པའི་ལྷ་ཁྱབ་འཇུག་དེ་ལ་ཕྱག་དག་མཛོད་ཅིག་ཅེས་པའི་
439

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
རྐང་པ་བཞི་གའི་བར་མཐའ་གཉིས་ན།མཱ་ན་མཱ་ན། ཞེས་ཡོད་། །བཞི་པ་རྐང་བཞིའི་ཐོག་བར་ན་
ཡོད་པའི་ཟུང་ལྡན་ལས།ཐོག་བར་གྱི་ཆོད་པ་ནི། བཅུད་ལ་ཞུགས་ཏེ་བྲང་གིས་དགའ་བྱེད་ཅིང་། །
སྙིང་པོར་གྱུར་པའི་བཅུད་མང་རབ་ཏུ་འཛིན། །བཞད་ཀྱི་རྗེས་མཚུངས་སྒྲ་ལྡན་དྲིལ་ཆུང་ཅན། །དེས་
ནི་བཅུད་ལེན་སྙིང་པོ་མེད་པར་རིག །ཅེས་པ་སྟེ། བཅུད་དེ་འདོད་པའི་བྱ་བ་ལ་ཞུགས་ཏེ་བྲང་གིས་
རབ་ཏུ་དགའ་བར་བྱེད་ཅིང་སྙིང་པོར་གྱུར་པའི་བཅུད་མང་པོ་རབ་ཏུ་འཛིན་པ།ཆུ་བྱ་བཞད་དཀར་
གྱི་སྐད་དང་རྗེས་སུ་མཚུངས་པའི་སྒྲ་ལྡན་སྙན་པའི་སྐད་ཀྱི་དྲིལ་ཆུང་ཅན་གྱི་མཛེས་མ་དེས་ནི་རྒས་
པར་མི་འགྱུར་བ་ལ་སོགས་པའི་བཅུད་རྣམས་ཀྱང་སྙིང་པོ་མེད་པར་རིག་གོ་ཞེས་པའི་རྐང་པ་བཞི་
གའི་ཐོག་བར་ན།སཱ་ར།ཞེས་ཡོད་དོ། །
ཞར་བྱུང་རྐང་པ་དང་པོ་དང་གསུམ་པའི་ཐོག་མཐའ་གཉིས་བཞིའི་ཐོག་བར་ཆོད་ཅིང་མ་
ཆོད་པ་ནི། བརྟན་རྒྱས་ཚུལ་དང་ཚུལ་མིན་བརྟག་པ་འདི་ཡིས་ནི། །ཚུལ་མེད་དགེ་བའི་ཐབས་ལ་
ལོང་རྣམས་རྣམ་པར་ཐུལ། །བཞོན་པས་མི་འགྲོ་རྒྱལ་བའི་ཐེག་འགྲོ་དག་གིས་གང༌། །ཚུལ་མ་ཐོབ་
རྣམས་ཐོབ་པ་དག་ལ་བརྟེན་པ་བསྐྱེད། །ཅེས་པ་སྟེ། སེམས་བརྟན་ཞིང་བློ་རྒྱས་པས་ཚུལ་དང་ཚུལ་
མིན་བརྟག་པར་བྱས་པ་འདིས་ནི། གང་ཞིག་ཆོས་ཚུལ་མང་པོ་རྒྱུད་ལ་བསྟེན་པ་མེད་པ་དགེ་བའི་
ཐབས་ལ་མིག་ལྡོངས་པས་ཆོས་མིག་ལོང་བར་གྱུར་པ་རྣམས་ཀྱི་རྒྱུད་རྣམ་པར་ཐུལ་བར་འགྱུར་ཞིང་།
གཞན་ཡང་བཞོན་པ་ཉོན་མོངས་པས་མི་འགྲོ་ཞིང་རྒྱལ་བའི་ཐེག་པར་བསྟེན་ནས་འགྲོ་བ་དག་གི་
གང་དགེ་བའི་ཚུལ་མ་ཐོབ་པ་རྣམས་འཐོབ་པར་འགྱུར་བ་དག་ལ་བརྟེན་པ་སྐྱེད་ཅིག་ཅེས་པའི་རྐང་
པ་དང་གསུམ་གྱི་ཐོག་མཐའ་དང་།གཞན་གཉིས་ཀྱི་ཐོག་བར་ན། ན་ཡཱ་ན་ཡཱ།ཞེས་ཡོད་དོ། །ལྔ་པ་
རྐང་བཞིའི་ཐོག་མཐར་ཡོད་པའི་ཟུང་ལྡན་ལས། ཐོག་མཐའི་ཆོད་པ་ནི། མཚུངས་མེད་ལྕི་བའི་
མཚོན་ལྡན་གཡུལ་དུ་ས་སྐྱེས་ནི། །རྒྱལ་མཚན་ལ་གནས་དཔའ་བོ་བྱ་ཡི་སྒྲ་ཡིས་བྲོས། །ཉི་མ་བཞིན་
དུ་དྲག་པོའི་ཕྲོག་བྱེད་འདི་མདུན་དུ། །འཇིགས་རུང་གཡུལ་ལ་དགྲ་རྣམས་ལུག་དང་མཚུངས་པར་
རིག །ཅེས་པ་སྟེ། མཚུངས་མེད་ལྕི་བའི་མཚོན་ཆ་དང་ལྡན་པའི་གཡུལ་དུ་ལྷ་མ་ཡིན་ས་སྐྱེས་ཀྱང་
གང་གི་ཕྱག་མཚན་རྒྱལ་མཚན་ལ་གནས་པའི་དཔའ་བོ་བྱའི་རྒྱལ་པོ་མཁའ་ལྡིང་གི་སྒྲས་བྲོས་ཤིང་
440

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
འདར་བར་འགྱུར་ན། ཉི་མ་བཞིན་དུ་བཟོད་པར་དཀའ་བའི་དྲག་པོ་གཟི་བྱིན་ལྡན་པའི་འཕྲོག་བྱེད་
ཁྱབ་འཇུག་འདི་ཡི་མདུན་དུ། འཇིགས་རུང་གཡུལ་གྱི་བྱཱ་བ་ལ་རྒོལ་བར་འདོད་པའི་དགྲ་རྣམས་
བཤན་པའི་གདོང་གི་ལུག་དང་མཚུངས་པར་རིག་གོ་ཞེས་པའི་རྐང་པ་བཞི་གའི་ཐོག་མཐའ་གཉིས་ན།
ར་བེ། ཞེས་ཡོད་དོ། །ཐོག་མཐའི་ཆོད་ཅིང་མ་ཆོད་པ་ནི། །མཚན་མོ་ཚད་མེད་ཐུན་ལྡན་དཔལ་མེད་
ཚད་མེད་ཅིང༌། །མཐར་ནི་བསྒྲོད་བྱ་མིན་པས་ཟད་ནད་ལ་བརྟེན་པ། །ཆ་ཡི་རང་བཞིན་ནད་ཅན་
འབྲལ་བའི་ནད་ཀྱིས་གཟིར། །སྐལ་ལྡན་མ་འདི་སྙིང་རྗེའི་རང་བཞིན་འབྲལ་མེད་མཛོད། །ཅེས་པ་སྟེ།
མཚན་མོ་གཉིད་མེད་པས་ཚད་མེད་པའི་ཐུན་དང་ལྡན། ལུས་རིད་པས་ལང་ཚོའི་དཔལ་ཡང་མེད།
གྲོགས་དང་བྲལ་བས་གདུང་བ་ཚད་མེད་ཅིང་མཐར་ནི་བསྒྲོད་བྱ་འཁྲིག་བདེ་མྱོང་བ་མིན་པས་ཚེ་
ཟད་པའི་ནད་ལ་བརྟེན་པ། བཅུ་དྲུག་ཆའི་རང་བཞིན་ཟླ་བས་ཀྱང་ནད་བསྐྱེད་པ་ཅན་འབྲལ་བའི་
ད་ཀྱིས་གཟིར་བའི་སྐལ་མ་འདི་སྙིང་རྗེའི་རང་བཞིན་ཁྱོད་དང་འབྲལ་བ་མེད་པར་མཛོད་ཅིག་ཅེས་
པའི་རྐང་པ་བཞི་གའི་ཐོག་མཐར། མ་ཡཱ་མ་ཡཱ། ཞེས་ཡོད་དོ། །དྲུག་པ་རྐང་བཞིའི་གནས་གསུམ་ག་
ན་ཡོད་པའི་ཟུང་ལྡན་ལས། གསུམ་གའི་ཆོད་པ་ནི། ངལ་མེད་ཁྱོད་ཀྱི་བློ་ལ་མཉམ་ཉིད་བཟློག་པ་
ཉིད། །མ་ཡིན་བླ་མེད་རྗེས་སུ་མི་མཐུན་འགྲོ་མ་ཡིན། །གདུང་མེད་ཀྱིས་ཐོབ་མཆོག་གི་རྗེས་སུ་
མཐུན་པ་ཉིད།།དགའ་མེད་འདོད་མེད་རྣམས་ཀྱི་བཞེད་པ་དག་ལས་རྒྱལ།།ཞེས་པ་སྟེ།གཞན་དོན་
སྒྲུབ་པ་ལ་ངལ་བ་མེད་པ་ཁྱོད་ཀྱི་བློ་ལ་འདོད་ཆགས་དང་ཞེ་སྡང་ལ་སོགས་པའི་དབང་གིས་མི་
མཉམ་པ་མེད་པས་མཉམ་པ་ཉིད་ཀྱི་སེམས་དང་ལྡན་ཏེ།དེ་ལས་བཟློག་པ་མ་རུངས་པ་ཉིད་མ་ཡིན་
པས་བླ་ན་མེད་པའི་རྗེས་སུ་མི་མཐུན་པར་འགྲོ་བ་མ་ཡིན་ཞིང་བྱ་དཀའ་བའི་གདུང་བ་མེད་པ་ཉིད་
ཀྱིས་དོན་ཆེན་ཐོབ་པ་སྐྱེས་བུ་མཆོག་གི་རྗེས་སུ་མཐུན་པ་ཉིད་དེ། སྲིད་བདེར་དགའ་མེད་འདོད་
མེད་དཀའ་ཐུབ་པ་རྣམས་ཀྱི་བཞེད་པ་དག་ལས་རྒྱལ་ལོ་ཞེས་པའི་རྐང་པ་བཞི་གའི་གནས་གསུམ་
གར། མ་ཏཱ་ཞེས་ཡོད་། །གསུམ་གའི་ཆོད་ཅིང་མ་ཆོད་པ་ནི། །དུས་ཀྱི་དུས་ཀྱི༼ཅན༽མགྲིན་ནག་
ནག་ནག་པོ་ཉིད་དག་འཛིན། །སྙན་སྒྲོག་དག་གི་སྒྲོག་བྱེད་བུང་ཚོགས་སྤྲིན་ནག་དུས་ལྟར་གནག །
དུས་ཀྱིས་མི་བཟུང་དུས་ཆའི་གཙོ་བོ་ཆུ་འཛིན་གྱིས་མཛེས་སུ། །དཀའ་བས་འཚོ་བའི་བུད་མེད་ལན་
441

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བུའི་ཕྲེང་བས་མགོ་ནག་བསྟེན། །ཞེས་པ་སྟེ།དུས་ཀྱི་དུས་ཏེ་ལྷ་དབང་ཕྱུག་གི་མགྲིན་པ་ནག་པོ་དང་
ངོ་གདོང་ནག་པོ་ཁྱུ་མཆོག་ནག་པོའི་མགོ་བོས་མཚན་པའི་རྒྱལ་མཚན་ཉིད་དག་འཛིན་པ་ནི། སྙན་
སྒྲོག་དག་གི་སྐད་སྒྲོག་བྱེད་བུང་བའི་ཚོགས་སམ། ཆར་སྤྲིན་ནག་པོ་འཁྲིགས་པའི་དུས་ལྟར་གནག་
ཅིང་། འཆི་བའི་དུས་ཀྱིས་མི་བཟུང་བ་དུས་ཆའི་གཙོ་བོ་ཁྱོད་ནི་ཆུ་འཛིན་གྱིས་མཛེས་པའི་གངས་
རིའི་བསྟི་གནས་སུ། དཀའ་ཐུབ་བཟློག་པས་འཚོ་བའི་བུད་མེད་དཔལ་མོ་ལན་བུའི་ཕྲེང་བས་མགོ་
བོ་ནག་པ་བསྟེན་ཞེས་པའི་རྐང་པ་བཞི་གའི་གནས་གསུམ་ཀར།ཀཱ་ལ་ཀཱ་ལ།ཞེས་ཡོད་དོ། །
གསུམ་པ་མཐའ་ཐོག་སྦྱར་བའི་ཟུང་ལྡན་ལ།མཚན་ཉིད་དང་། དཔེར་བརྗོད་དོ། །དང་པོ་ནི
རྐང་པ་གཉིས་ཀྱི་མཐའ་ཐོག་ནི། །རབ་སྦྱར་ཟུང་ལྡན་གནས་སྐབས་འདི། །བརྗོད་པའི་ཁོངས་སུ་
འདུ་མོད་ཀྱང་། །རང་དབང་ཉིད་ཀྱིས་འདིར་བཤད་། །ཞེས་པ་སྟེ། ཚིགས་བཅད་རེ་ལ་རྐང་པ་
བཞི་བཞི་ཡོད་པའི་དང་པོའི་མཐའ་དང་གཉིས་པའི་མགོ་ལྟ་བུ་རྐང་པ་གཉིས་གཉིས་ཀྱི་མཐའ་ཐོག
རབ་ཏུ་སྦྱར་བའི་ཟུང་ལྡན་གྱི་གནས་སྐབས་འདི་ནི་སྔར་བརྗོད་པའི་ཟུང་ལྡན་དེ་དག་གི་ཁོངས་སུ་
འདུ་བ་ཡིན་མོད་ཀྱང༌། རང་དབང་ཉིད་ཀྱིས་ཏེ་རྐྱང་པར་ཐ་དད་པར་སྐབས་འདིར་བཤད་དོ། །
གཉིས་པ་ནི།མྱོས་པས་ཆགས་པ་ཉེར་བར་གནས་ཀྱང་བུད་མེད་དེས། །བདག་ཉིད་མ་སྦྱར་བདག་
གི་སྡིག་པས་ཁྲོ་བ་ཡི། །རོ་དང་སྦྱར་ཏེ་ལུས་མེད་དག་གིས་གདུང་གྱུར་ཀྱང༌། །བདག་ནི་འདི་སྙེད་
གདུང་བའི་སླད་དུ་མ་བསྡད་དོ། །ཞེས་པ་སྟེ། ལང་ཚོས་མྱོས་པས་ཆགས་པ་ཉེ་བར་གནས་ཀྱང་བུད་
མེད་དེས་བདག་ཉིད་ལ་མ་སྦྱར་བའི་དུས་སུ་བདག་གི་སྡིག་པས་ཁྲོ་བའི་རོ་དང་སྦྱར་ཏེ་ལུས་མེད་
འདོད་པ་དག་གིས་གདུང་པར་གྱུར་ཀྱང་དེའི་འཁོན་ལན་གླན་ཕྱིར་བདག་ནི་མཛེས་མ་དེ་ཡུན་འདི་
སྙེད་ཅིག་གདུང་བར་བྱ་བའི་སླད་དུ་རང་ཁྱིམ་དུ་མ་བསྡད་དོ། །ཞེས་པའི་རྐང་པ་དང་པོའི་མཇུག་
དང་གཉིས་པའི་མགོར། མ་དེ་ན་སཱ། གཉིས་པའི་མཇུག་དང་གསུམ་པའི་མགོར ན་ཡོ་ཛི་ཏཱ།
གསུམ་པའི་མཇུག་དང་བཞི་པའི་མགོར།ག་ཏཱ་སི་ཏཱ།ཞེས་ཡོད་དོ།།
བཞི་པ་ཀུན་ཏུ་ཟུང་ལྡན་ལ་གསུམ། རྐང་པ་བཟླས་པ། ཚིགས་བཅད་བཟླས་པ། ཟུང་
ལྡན་ཆེན་པོའོ །དང་པོ་ལ།སྤྱིར་བསྟན་པ་དང་།སོ་སོར་བཤད་པའོ།།དང་པོ་ནི།ཕྱེད་བཟླས་ཡང་
442

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དག་སྦྱར་བ་ཡིན། །འདི་ལ་དབྱེ་བ་གསུམ་དུ་འདོད།།རྐང་པ་བཟླས་པའང་དུ་མ་ཡི།།བདག་ཉིད་དེ་
དག་དཔེས་གསལ་བྱ། །ཞེས་པ་སྟེ། ཚིགས་བཅད་ཕྱེད་དེ་རྐང་པ་གཉིས་བཟླས་པ་ནི་ཡང་དག་སྦྱར་
བའི་ཟུང་ལྡན་ཡིན་ལ། འདི་ལ་དབྱེ་ན་རྣམ་པ་གསུམ་དུ་འདོད་ཅིང་། རྐང་པ་རེ་རེ་བཟླས་པའང་དུ་
མའི་བདག་ཉིད་དེ། དེ་དག་དཔེ་ཡིས་གསལ་བར་བྱའོ། །གཉིས་པ་ལ་གཉིས། ཕྱེད་བཟླས་ཡང་
དག་སྦྱར་བ་དང༌། །རྐང་པ་རེ་རེ་བཟླས་པའོ། །དང་པོ་ལ། དང་པོ་རྐང་པ་དང་གསུམ་བཟླས་ཤིང་
གཉིས་བཞི་བཟླས་པ་ནི། སྐྱེས་བུ་བརྟན་གང་སྙིང་སྟོབས་ཅན། །ཁེངས་པར་རབ་སྤངས་སྤང་བྱ་། །
ཁྱོད་ཀྱི་མཆོག་ཏུ་འབད་པ་ཡི། །ཡིད་བརྟན་བྱའོ་འབད་མེད་མ། །ཞེས་པ་། སྐྱེས་བུ་གང་ཞིག་
བརྟན་པ་དང་ལྡན་ཞིང་སྙིང་སྟོབས་ཕུལ་དུ་བྱུང་བ་ཅན་དེས་ཀྱང་ཁེངས་པ་རབ་ཏུ་སྤངས་ནས་སྤང་
བྱར་བྱས་ཏེ།དེའི་ཕྱིར་ཁེངས་ལྡན་འབད་མེད་མ་ཁྱོད་ཀྱིས་ཀྱང་མཆོག་ཏུ་འབད་པས་སྤོང་བའི་ཡིད་
བརྟན་བྱའོ་ཞེས་པའི་རྒྱ་དཔེར་རྐང་པ་དང་པོ་དང་གཉིས་པ་ལ་ཇི་ལྟར་ཡོད་པ་དེ་ཉིད་གསུམ་པ་དང་
བཞི་པར་ཡང་བཟླས་ཏེ་ཡོད་པས་མཚོན་དཔེར་བརྗོད་འོག་མ་རྣམས་ལའང་རིགས་འགྲེ་བར་བྱའོ།།
གཉིས་པ་དང་པོ་གཉིས་པ་དང་གསུམ་པ་བཞི་པར་བཟླས་པ་ནི། ཁྱོད་ཀྱི་བགྲོད་པ་ཁྱབ་
བདག་གཟི་བྱིན་གྱིས། །ཡང་ཡང་རབ་སྦྱར་མཛེས་པ་མེད་པ་ཡི། །མི་རྣམས་ཚུལ་དང་ང་རྒྱལ་ཉམས་
བྱས་ནས །གདུངས་ཤིང་ཀྱེ་མ་བྱས་ཟོས་རྣམ་པར་བཅོམ། །ཞེས་པ་སྟེ། རྒྱལ་པོ་ཁྱོད་ཀྱི་གཡུལ་ལ་
བགྲོད་པ་ཁྱབ་བདག་སྟེ་ཁྱབ་འཇུག་ལྟ་བུའི་གཟི་བྱིན་གྱིས་གདུང་བའི་གནོད་པ་ཡང་ཡང་རབ་ཏུ་
སྦྱར་བས་མཛེས་པ་མེད་པས་མི་རྣམས་དཔའ་བོའི་ཚུལ་དང་ང་རྒྱལ་ཉམས་པར་བྱས་ནས་འཆི་བའི་
སྡུག་བསྔལ་གྱིས་གདུངས་ཤིང་རྣམས་ནི་ཀྱེ་མ་བྱས་ཟོས་ཏེ་རྣམ་པར་བཅོམ་མོ། །གསུམ་པ་དང་པོ་
བཞི་པ་དང་གཉིས་པ་གསུམ་པར་བཟླས་པ་ནི།སྒྲ་ཡིས་སྤྲིན་བགྲོད་དབྱར་སྐྱེས་རྨ་བྱ་ཡིས། །ཚོགས་
རྣམས་མཛེས་པ་ཉིད་དུ་ཉེ་བར་གྱུར། །རླུང་གི་ཚོགས་སྟུག་བྲལ་བ་ཆུར་སྒྲོག་ཀྱང༌། །ཚོགས་རྣམས་
སྒྲ་དང་བྲལ་བ་ཉིད་དུ་གྱུར །ཅེས་པ་སྟེ། འབྲུག་གི་སྒྲའི་སྤྲིན་གྱི་བགྲོད་པ་གཡོ་བ་དབྱར་སྐྱེས་རྨ་
བྱའི་ཚོགས་རྣམས་དགའ་བས་མཛེས་པ་ཉིད་དུ་ཉེ་བར་གྱུར་ཅིང་། རླུང་གི་ཚོགས་སྟུག་པོ་དང་བྲལ་
བ་ཆུར་སྒྲོག་ངང་པའི་ཚོགས་རྣམས་ཀྱང་དུས་དེར་མི་དགའ་བས་སྒྲ་དང་བྲལ་བ་ཉིད་དུ་གྱུར་ཏོ། །
443

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
གཉིས་པ་ལ་གཉིས། དངོས་དང༌། དོན་བསྡུ་བའོ། །དང་པོ་ལ། དང་པོ་རྐང་པ་སྔ་མ་
གཉིས་བཟླས་ཤིང་མ་གཉིས་གང་བདེར་བྱས་པ་ནི། འཚོ་བའི་དབང་ཕྱུག་དུད་པའི་བྲང་ལ་ཁོ་མོ་
ནི།།དམན་ཞིང་ཁེངས་པ་ངེས་པར་བསྒྲུབ་པའི་དབང་གྱུར་མ།།བརྩེ་བ་སྤངས་པའི་བདག་ཉིད་ཡིད་
ཀྱི་འོ་མ་འཛིན། །གཉིས་པོ་ཉེ་བར་གཏད་ནས་ཀུན་ཏུ་མ་འཁྱུད་དོ། །ཞེས་པ་སྟེ། འཚོ་བའི་དབང་
ཕྱུག་མཛའ་བོ་དུད་པའི་བྲང་ལ་ཁོ་མོ་ངོ་ཚ་དམན་ཞིང་ཁེངས་པ་ངེས་པར་བསྒྲུབ་པའི་དབང་དུ་གྱུར་
མ་བརྩེ་བ་སྤངས་པའི་བདག་ཉིད་ཀྱི་ཡིད་སེམས་ཅན་མཛའ་མོ་བདག་གི་འོ་མ་འཛིན་པ་གཉིས་པོ་ཉེ་
བར་གཏད་ནས་ཀུན་ཏུ་མ་འཁྱུད་པ་ལ་བདག་རྗེས་སུ་འགྱོད་དོ། །གཉིས་པ་རྐང་པ་དང་གསུམ་
བཟླས་ཤིང་གཉིས་བཞི་གང་བདེར་བྱས་པ་ནི།ལྷ་རྣམས་འདུན་པ་སྟོབས་མེད་རྣམ་པར་བརྒྱན་པ་རུ །
ཁྱོད་ཀྱི་ཡོན་ཏན་པད་རྩ་དྲི་མ་མེད་པས་འཛེགས། །དེ་ནི་ཕྱི་ནས་གྲོང་བཟང་རྣམས་ཀྱི་ཕུན་སུམ་
ཚོགས། །བརྒྱན་པའི་བུད་མེད་དག་དང་རྣམ་པར་བརྩེ་ཞིང་སྤྱོད། །ཅེས་པ་སྟེ ལྷ་རྣམས་ཀྱི་འདུན་
ས་ལྷ་མ་ཡིན་རྣམས་སྟོབས་མེད་པར་བྱས་ནས་རང་ཕྱོགས་རྒྱལ་བར་བྱེད་པའི་བརྒྱ་བྱིན་འཁོར་
ཚོགས་མཐའ་ཡས་པ་དང་བཅས་པས་རྣམ་པར་བརྒྱན་པའི་ལྷའི་གནས་ཕུན་སུམ་ཚོགས་པ་རུརྒྱལ་
པོ་ཁྱོད་ཀྱི་ཡོན་ཏན་གྱི་གྲགས་པ་པད་རྩ་དྲི་མ་ལྟར་དཀར་བས་སྟེང་དུ་འཛེགས་ཏེ་ཕྱིན་ལ། དེ་ནི་ཕྱི
ནས་མིའི་གྲོང་ཁྱེར་བཟང་པོ་རྣམས་ཀྱི་ནང་ན་ཕུན་སུམ་ཚོགས་པའི་རྒྱན་གྱིས་བརྒྱན་པའི་བུད་མེད་
དག་དང་རྣམ་པར་བརྩེ་ཞིང་སྤྱོད་དོ། །གསུམ་པ་རྐང་པ་དང་མཐའ་བཟླས་ཤིང་བར་པ་
བདེར་བྱས་པ་ནི། སྙན་པར་སྨྲ་དང་ལུས་སྐེད་དུད་དང་ནུ་གཉིས་མས། །ཁྱོད་ལས་གཞན་པ་སུ་ཞིག་
མ་བཅོམ་དེ་ཡི་ཕྱིར། །འབྱུང་པོ་ལུས་ལྡན་སྐྱོན་ལས་གྲོལ་བ་ཁྱོད་ལ་སོགས །འགྲང་བ་ལ་ནི་མིང་
མེད་ཉེ་བར་འགྲོ་མ་ཡིན། །ཞེས་པ་སྟེ། སྐད་སྙན་པར་སྨྲ་བ་དང༌། ལུས་སྐེད་དུད་པ་དང༌། ནུ་མ་
གཉིས་དང་ལྡན་པའི་མཛེས་མ་འདིས་ནི། ཁྱོད་ལས་གཞན་པའི་སྐྱེས་བུ་སུ་ཞིག་མ་བཅོམ་པ་མིན་པ་
སྟེ་བཅོམ་ནས་མྱོས་པར་བྱས་པ་དེའི་ཕྱིར་འབྱུང་པོ་སྟེ་སྐྱེས་བུའི་ལུས་དང་ལྡན་པའི་ནང་དུ་སྐྱོན་ལས་
གྲོལ་བ་ཁྱོད་ལ་སོགས་པ་བགྲང་བ་ལ་ནི་མིང་མེད་ཅིང༌། ཉེ་བར་འགྲོ་བའང་མ་ཡིན་ནོ། །བཞི་པ་
རྐང་པ་བར་མ་གཉིས་བཟླས་ཤིང་དང་མཐའ་གང་བདེར་བྱས་པ་ནི། ཁྱོད་ཀྱི་དམག་དཔུང་ཁྱབ་
444

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
འཇུག་ལྟ་བུ་གོ་དགོས་པ། །མཚོན་རྣོན་ལྡན་པ་དཔའ་བོ་དག་གིས་ཕྱོགས་རྣམས་སུ། །གྲགས་པ་དང་
ནི་རྡུལ་དག་རྒྱས་བྱེད་གཡུལ་གྱི་ནི། །དགྲ་རིགས་ལུས་བྲལ་གཟི་མེད་རྒྱགས་པ་ཉམས་པར་བྱེད། །
ཅེས་པ་སྟེ།རྒྱལ་པོ་ཁྱོད་ཀྱི་དམག་དཔུང་ཁྱབ་འཇུག་ལྟ་བུ བཙན་པས་གོ་བགོས་པ།མཚོན་རྣོན་པོ་
དང་ལྡན་པ་དཔའ་བོའི་དཔུང་ཚོགས་དག་གིས་ཕྱོགས་རྣམས་སུ་རྣམ་པར་རྒྱལ་བའི་གྲགས་པ་དང༌།
རྟ་རྡུལ་དག་རྒྱས་པར་བྱེད་ལ། གཡུལ་གྱི་དགྲ་རིགས་རྣམས་ལུས་སྲོག་བྲལ་བས་གཟི་བྱིན་མེད་
ཅིང༌། རྒྱགས་པ་ཉམས་པར་བྱེད་དོ། །ལྔ་པ་གཉིས་པ་བཞི་པ་བཟླས་ཤིང་དང་གསུམ་གང་བདེར་
བྱས་པ་ནི། དྲན་ལྡན་བདག་ལས་ཕན་པའི་ཚིག་གཅིག་མཉན་པར་མཛོད། །ཁྱོད་ཀྱི་ལག་པ་དཔལ་
དང་ལྷན་ཅིག་ལག་འགྲོ་ཡིས །ས་ཡི་དཀྱིལ་འཁོར་རྣམས་འཛིན་དེ་ཕྱིར་ས་གཞི་འཛིན། །རང་ལག་
རིག་ནས་རྒྱགས་པར་ཡོང་མ་བྱེད། །ཅེས་པ་སྟེ། དྲན་ལྡན་ཞེས་བོས་ནས། བདག་ལས་ཕན་པའི་
ཚིག་གཅིག་མཉན་པར་མཛོད་ཅིགཇི་སྐད་སྨྲ་ཞེ་ན། ཁྱོད་ཀྱི་ལག་པ་དཔལ་དང་ལྡན་པ་དང་ལྷན་
ཅིག་ལག་འགྲོས་ས་གཞིའི་དཀྱིལ་འཁོར་འདི་ཉིད་རྣམ་པར་འཛིན་ལ།དེ་ཕྱིར་ས་གཞི་འཛིན་པ་རང་
ཉིད་ཀྱི་ལག་པར་རིག་ནས་རྒྱགས་པའི་ང་རྒྱལ་རྒྱས་པར་ཡོང་མ་བྱེད་ཅིག་པའོ། །དྲུག་པ་རྐང་པ་ཕྱི་
མ་གཉིས་བཟླས་ཤིང་སྔ་མ་གཉིས་གང་བདེར་བྱས་པ་ནི། འདོད་པའི་མེ་གང་ཁེངས་པས་རབ་
བསྒྲུབས་པ། །སྐད་ཅིག་དང་མཉམ་རྒྱས་ཏེ་པདྨའི་མིག །རོ་མེད་ཁྱོད་ཀྱི་བདེ་བ་དེ་དག་། །ཀུན་
བསྒྲུབས་པ།།རྐེད་པ
ནས་ཉམས་པ་ཉིད་དུ་ཅིས་མི་བྱེད། །ཅེས་པ་སྟེ།འདོད་པའི་མེ་གང་མཛའ་བོར་མི་འདོད་པའི་ཁེངས་
པས་རབ་ཏུ་བསྒྲུབས་པ་ཉིད་སྐད་ཅིག་རེ་དང་མཉམ་དུ་ཆེས་ཆེར་རྒྱས་ཏེ་པདྨའི་མིག་ཅན་མ་རོ་
འདོད་མེད་པ་ཁྱོད་ཀྱི་བདེ་བ་དེ་དག་ནི་ཀུན་ནས་ཉམས་པ་ཉིད་དུ་ཅིས་མི་བྱེད་དོ། །བདུན་པ་སྔ་མ་
གསུམ་བཟླས་ཤིང་བཞི་པ་གང་བདེར་བྱས་པ་ནི། མ་དུད་ཁྱོད་ནི་འཇིག་རྟེན་དག་གྱུར་ཚེ། །མཐུ་
ཡིས་མཐུ་ལྡན་རིན་ཆེན་མང་གིས་བཏུད། །དེ་ཕྱིར་གསར་པའི་བཏུང་ལྡན་མཆོད་སྦྱིན་ནི། །ངེས་པ་
ཉིད་དུ་ཆད་པར་མ་གྱུར་། །ཞེས་པ་སྟེ། སུ་ལ་ཡང་མ་དུད་པ་ཁྱོད་ནི། འཇིག་རྟེན་གྱི་བདག་པོར་
གྱུར་པའི་ཚེ། བསོད་ནམས་ཀྱི་མཐུ་ཡིས་མཐུ་དང་ལྡན་པ། རིན་ཆེན་མང་སྟེ་བརྒྱ་བྱིན་གྱིས་ཀྱང་
བཏུད་པ་དེའི་ཕྱིར། སྔོན་མེད་ལྷའི་བདུད་རྩི་གསར་པའི་བཏུང་བ་དང་ལྡན་པའི་མཆོད་སྦྱིན་ནི་ངེས་
445

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་ཉིད་དུ་ཆད་པར་མ་གྱུར་ཏོ། །བརྒྱད་པ་དང་པོ་དང་ཕྱི་མ་གཉིས་བཟླས་ཤིང་གཉིས་པ་གང་བདེར་
བྱས་པ་ནི།དཔུང་གི་གླང་པོ་རྣམས་ནི་གཞན་དང་གཞན། །སྟོབས་ལྡན་སྒྲ་སྒྲོག་རབ་ཏུ་བརྒྱུད་པ་ཡི། །
ཐང་ལ་རྡུལ་བསྒྲུབས་ནམ་མཁའ་འགོག་བྱེད་ཅིང༌། །གཡུལ་གྱི་སྟོབས་ལྡན་མཆོག་ཏུ་གཞན་ལ་རྒྱུག །
ཅེས་པ་སྟེ།རྒྱལ་པོ་ཁྱོད་ཀྱི་དཔུང་གི་གླང་པོ་རྣམས་ནི་གཞན་དང་གཞན་མང་པོའི་སྟོབས་དང་ལྡན་
ཞིང་འཇིགས་པའི་སྒྲ་སྒྲོག་པར་བྱེད་ལ། དགྲ་ཕྱོགས་སུ་རབ་ཏུ་བརྒྱུད་དེ་བགྲོད་པ་ཡིས་ཐང་ལ་རྡུལ་
ཚུབ་བསྒྲུབས་པས་ནམ་མཁའ་འགོག་པར་བྱེད་ཅིང༌།གཡུལ་གྱི་སྟོབས་དང་ལྡན་པས་མཆོག་ཏུ་དགྲ་
ཕྱོགས་ཀྱི་གླང་པོ་རྣམས་གཞོམ་ཕྱིར་ཕྱོགས་གཞན་ལ་རྒྱུག་།དགུ་པ་ཕྱི་མ་གསུམ་བཟླས་ཤིང་དང་
པོ་གང་བདེ་བྱས་པ་ནི། ཁྱོད་ལྟ་མཉམ་པར་མ་གཞག་སྲིད་པར་ནི། །རྣམ་གཉིས་མི་མཉམ་ཕན་པ་
གར་པ་སྐབ་བེད་མི་མཉན
མེད་རྣམས་ཚིག །ལོག་པར་གྱུར་པ་སྒྲུབ་བྱེད་མི་མཉམ་པ། །སྦྲུལ་བགྲོད་མཚུངས་ལ་མི་དད་ངོ་ཚ་
མེད། །ཅེས་པ་སྟེ། ཀྱེ་ངོ་ཚ་མེད་པ་ཁྱོད་ལྟ་བུ་མཉམ་པར་མ་གཞག་པའི་སེམས་ལྡན། སྲིད་པར་
ཆགས་སྡང་རྣམ་གཉིས་མི་མཉམ་པ་ཀུན་ལ་ཕན་པ་མེད་པའི་ཚིག་རྣམས་ལོག་པར་གྱུར་པ སྒྲུབ་
བྱེད་མི་ཉམས་པ་ངག་དང་རྣམ་པ་གཞན་དུ་བྱེད་པ་སྦྲུལ་གྱི་བགྲོད་པ་དང་མཚུངས་པ་ཁྱོད་ལ་བདག་
མི་དད་དོ། །བཅུ་པ་རྐང་པ་བཞི་ག་བཟླས་པ་ནི། དགྲ་ཡི་མཛེས་ཉམས་རྒྱལ་པོའི་སྡེ་ཡིས་བཏུད། །
སྐྱེ་མཆོག་ཨུ་མས་ཕན་རྗེ་དཔལ་མེད་མིན། །གོ་བགོས་ཨུ་མས་བཏུད་པ་ཟླ་འདྲ་སྟེ། །མཆོད་ཐོབ་
དམ་པ་རྡུལ་མེད་མི་མཛེས་མིན། །ཞེས་པ་སྟེ དགྲའི་ཚོགས་ཀྱི་མཛེས་པ་ཉམས་པ་རྒྱལ་པོའི་སྡེ་
ཡིས་བཏུད་པའི་སྐྱེས་བུ་མཆོག་སྟེ་ཨུ་མས་ཕན་པར་བྱེད་པ་ལྷ་རྣམས་ཀྱི་རྗེ་བོ་དབང་ཕྱུག་གི་དཔལ་
མེད་པ་མིན་པ་སྟེ་དབང་ཕྱུག་གི་དཔལ་དང་ལྡན་པ། སྙིང་སྟོབས་ཀྱི་གོ་ཆ་བགོས་ཤིང༌།ཨུ་མས་
བཏུད་པ་གཙུག་ན་ཟླ་བ་འདྲ་སྟེ། ཀུན་གྱིས་མཆོད་པ་ཐོབ་པའི་དམ་པ་ཁྱོད་ཉེས་པའི་རྡུལ་མེད་མི་
མཛེས་པ་མིན་ནོ། །གཉིས་པ་དོན་བསྡུ་བ་ནི།དེ་ལྟར་རྐང་པ་ལན་གཅིག་དང༌། །གཉིས་དང་གསུམ་
ཡང་བཟླས་པ་བསྟན།།ཞེས་པ་སྟེ།གོ་སླའོ། །
གཉིས་པ་ཚིགས་བཅད་བཟླས་པ་ལ། མཚན་ཉིད་དང་། དཔེར་བརྗོད་དོ། །དང་པོ་ནི།
ཚིགས་བཅད་གཉིས་དང་ལྡན་པའི་དོན། །ཚིགས་བཅད་བཟླས་པ་ཡིན་ཏེ་དཔེར། །ཞེས་པ་སྟེ།
446

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཚིགས་བཅད་གཉིས་དང་ལྡན་པའི་ཚིགས་བཅད་ཕྱི་མ་ལ་སྔ་མ་ཉིད་བཟླས་ཏེ་བརྗོད་པས་ཚིགས་
བཅད་སྔ་མ་ལས་དོན་ཐ་དད་སྟོན་པ་དེ་ནི་ཚིགས་བཅད་བཟླས་པ་ཞེས་བྱ་བའི་ཟུང་ལྡན་ཡིན་ཏེ།
དཔེར་ན། ཞེས་སོ། །གཉིས་པ་ནི། ཟླུམ་ཞིང་རྒྱས་པའི་ལག་པ་ཅན། །གྲོགས་མིན་རབ་ཏུ་འཇོམས་
བྱེད་པ། །རྣམ་འདྲེན་ཁྱོད་ཀྱིས་བསྟེན་པ་ཡི། །མི་མཚུངས་པ་འདི་འཇིགས་པ་མེད། །འདྲེན་པ་དག་
དང་བྲལ་གྱུར་ཅིང་། །ལག་པ་སྲེག་ཁང་ཉེ་གྱུར་པ། །རང་གྲོགས་ཀྱིས་བཏང་དགྲ་ཡིས་ནི།།མཚུངས་
མེད་ས་འདི་མངོན་པར་བསྟེན། །ཞེས་པ་སྟེ། མི་བདག་ཁྱོད་ཀྱི་ཟླུམ་ཞིང་རྒྱས་པའི་ལག་པ་སྟོབས་
དང་ལྡན་པ་ཅན་གྱིས་རང་གི་གྲོགས་མིན་དགྲ་བོ་རྣམས་རབ་ཏུ་འཇོམས་པར་བྱེད་པ་རྣམ་འདྲེན་
རྒྱལ་པོ་ཁྱེད་ཀྱིས་བསྟེན་པའི་ས་གཞན་དང་མི་མཚུངས་པ་འདིར་ཕ་རོལ་པོས་རྒོལ་མི་ནུས་པ་ལ་
སོགས་པའི་རྒྱུ་མཚན་གྱིས་འཇིགས་པ་མེད་ལ། ཁྱོད་ཀྱི་དགྲ་རྣམས་ནི་རང་གི་འདྲེན་པ་དག་དང་
བྲལ་བར་གྱུར་ཅིང་ལག་པ་སྲེག་ཁང་དང་སྲེག་རྫས་སློང་བ་ཉེ་བར་གྱུར་པ་རང་གྲོགས་ཀྱིས་བཏང་
བའི་དགྲ་ཚོགས་རྣམས་ཀྱིས་ཀྱང་མཚུངས་མེད་འགྲན་ཟླ་མེད་པའི་ས་འདི་མངོན་པར་བསྟེན་ཞེས་
པའི་རྒྱ་དཔེར་ཚིགས་བཅད་གཅིག་ལན་གཉིས་བཟླས་ཏེ་ཡོད་།།
གསུམ་པ་ཟུང་ལྡན་ཆེན་པོ་ལ མཚན་ཉིད།དོགས་གཅོད།དཔེར་བརྗོད་། །དང་པོ་ནི
རྐང་བཞི་རྣམ་པ་གཅིག་པ་གང༌། །ཟུང་ལྡན་ཆེན་པོར་བརྗོད་པ་ཡིན།།ཞེས་པ་སྟེ། རྐང་པ་བཞིའི་ཡི་
གེའི་གཟུགས་ཀྱི་རྣམ་པ་གཅིག་པ་གང་ཡིན་པ་དེ་ནི་ཟུང་ལྡན་ཆེན་པོ་ཞེས་བྱ་བར་བརྗོད་པ་ཡིན་ནོ། །
གཉིས་པ་ནི། དེ་ལའང་བཟླས་པ་མཐོང་སྟེ་དེ། །ཟུང་ལྡན་བྱ་བ་གཞན་ཡིན་ནོ། །ཞེས་པ་སྟེ། དེ་
ལའང་ཟུང་ལྡན་ཆེན་པོ་འདི་ཉིད་སྔར་གྱི་རྐང་པ་བཞི་ག་བཟླས་པ་དང་འདྲ་བར་མཐོང་སྟེ་དེ་གཉིས་
ལ་ཁྱད་ཅི་ཡོད་ཅེ་ན། རྐང་པ་བཞི་ག་བཟླས་པ་ནི། རྐང་པ་དང་པོ་ལ་ཇི་ལྟར་ཡོད་པ་དེ་ཉིད་ཕྱི་མ་
གསུམ་ལའང་བཟླས་ཏེ་བརྗོད་པ་ཡིན་ལ། འདི་ནི་རྐང་པ་རེ་རེ་ལའང་བར་མ་ཆོད་ཀྱི་ཟུང་ལྡན་
གཉིས་ལ་སོགས་པ་ཡོད་པས་ཟུང་ལྡན་གྱི་བྱ་བ་གཞན་ཡིན་ནོ། །གསུམ་པ་ནི། མཉམ་མེད་དཔལ་
ལྡན་མཚུངས་མེད་མ། །ཁེངས་ལྡན་ངལ་བ་དག་དང་ནི། །ཁེངས་པ་མཉམ་ལྡན་ཚུལ་མིན་དག།དོར་
བའི་ཚད་འདིས་གྲོགས་སུ་ཆུག །ཅེས་པ་སྟེ། མཛེས་པ་མཉམ་པ་མེད་པའི་དཔལ་ལྡན་མཚུངས་པ་
447

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
མེད་པའི་ལང་ཚོ་ཅན་མ་ཁེངས་ལྡན་ཁྱོད་འདོད་གདུངས་ཀྱིས་ངལ་བ་དག་དང་ཁེངས་པ་མཉམ་དུ་
ལྡན་ཏེ། ཁྱོད་ཚུལ་མིན་དག་དོར་བའི་སྤྱོད་པ་ཚད་ལྡན་འདིས་མཛའ་བོ་གྲོགས་སུ་ཆུག་ཅིག་ཅེས་
པའི་རྒྱ་དཔེར། ས་མཱ་ན་ཡཱ་ཞེས་པ་ཉིད་རྐང་པ་རེར་ལན་གཉིས་གཉིས་བཟླས་ཏེ་ཡོད་དོ། །ལྔ་པ་
འདྲེས་པའི་ཟུང་ལྡན་ནི། འཛིན་མ་འཛིན་མའི་རྣམ་འཛིན་འཛིན་མ་སྤྱོད་རྣམས་ཀྱི། །ལག་པ་རྣམ་
གནོན་མི་དམན་འཕྲལ་ལ་དགྲ་འཇོམས་པ། །མྱུར་བ་དང་ལྡན་མཆོད་པའི་ཁུར་ནི་བརྟན་པ་ཡིས། །
ས་གཞི་དག་ནི་རིམ་པས་བསྲུང་བར་བཟོད་པ་ཡིན། །ཞེས་པ་སྟེ། འཛིན་མ་ས་གཞི་སྟེ།དེ་འཛིན་མ་
ཀླུའི་རྒྱལ་པོ་ལྷག་མ་ཅན་དེའི་རྣམ་པ་འཛིན་པ་མི་བདག་ཁྱོད་ནི་འཛིན་མ་ནོར་འཛིན་གྱི་ཁྱོན་འདི་ལ་
སྤྱོད་ཅིང་ཁྱོད་ཀྱི་སྡེ་དཔུང་རྣམས་ཀྱི་ལག་པ་ཕ་རོལ་རྣམ་པར་གནོན་པའི་སྟོབས་མི་དམན་པས་
འཕྲལ་ལ་དགྲ་བོ་རྣམས་འཇོམས་པར་བྱེད་པ་ལ་མི་ཐོགས་པས་མྱུར་བ་དང་ལྡན་ཞིང་ཁྱོད་ལ་མཆོད་
པའི་ཁུར་ནི་བརྟན་པ་ཡིས་ས་གཞི་མཐའ་དག་རིམ་པས་བསྲུང་བར་བཟོས་པ་ཡིན་ནོ་ཞེས་པའི་རྐང་
པ་དང་པོའི་ཐོག་བར་ན། དྷ་རཱ་དྷ་རཱ། ཞེས་ཆོད་ཅིང་མ་ཆོད་པ་དང༌། དང་པོ་དང་གཉིས་པའི་མཐའ་
ཐོག་ན།བྷུ་ཛཾ་ཞེས་མཐའ་ཐོག་སྦྱར་བའི་ཟུང་ལྡན་དང་།གཉིས་པའི་བར་གྱི་བསྟོད་སྨད་ན། མ་ཧཱི
ཞེས་ཆོད་པའི་ཟུང་ལྡན་ལ་སོགས་པ་བསྲེས་པའི་ཟུང་ལྡན་མང་དུ་ཡོད་། །དྲུག་པ་ལྡོག་པའི་ཟུང་
ལྡན་ལ། མཚན་ཉིད་དང་དཔེར་བརྗོད་དོ། །དང་པོ་ནི། རྐང་ཕྱེད་ཚིགས་བཅད་སྤྱོད་ཡུལ་ཅན། །
ལུགས་ལས་བཟློག་པས་བསྐོར་བ་ནི། །ཟུང་ལྡན་ལུགས་ལས་བཟློག་པའི་ཕྱིར། །ལུགས་ལས་
བཟློག་པ་ཞེས་པར་བཤད། །ཅེས་པ་སྟེ། རྐང་པ་བཟློག་པ་དང༌། ཚིགས་བཅད་ཕྱེད་བཟློག་དང་།
ཚིགས་བཅད་རང་སོ་བཟློག་པའི་སྤྱོད་ཡུལ་ཅན་ཏེ། ལུགས་ལས་བཟློག་པའི་ཚུལ་གྱིས་བསྐོར་བ་ནི་
ཟུང་ལྡན་ཡིན་པ་གང་ཞིག ཡི་གེ་ལུགས་ལས་བཟློག་སྟེ་བཀོད་པའི་ཕྱིར་ལུགས་ལས་བཟློག་པའི་
ཟུང་ལྡན་ཞེས་པར་བཤད་། །གཉིས་པ་ལ། དང་པོ་རྐང་པ་ལྡོག་པ་ནི། །གང་ལ་འབད་བྱས་ཕྲ་མོ་
ཉིད། །དེ་ནི་བདག་གིས་ཐོབ་མཛའ་བོ། །རེ་འདོད་མེད་པས་བྱེད་མེད་ལྷ། །བསྟོད་ནས་འོངས་ཁྱོད་
འགྲོ་གྱུར་ཅིག །ཅེས་པ་སྟེ། མཛའ་གང་ལ་འཐོབ་འདོད་ཀྱི་འབད་པ་དྲག་པོ་བྱས་པས་ལུས་ཕྲ་མོ་
ཉིད་དུ་གྱུར་པ་དེ་ནི་བདག་གི་ཐོབ་མོད་ད་ནི་མཛའ་བོ་ཁྱོད་རེ་བ་བཞིན་མི་བྱེད་པ་ལ་བདག་ཀྱང་
448

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
འདོད་པ་མེད་པས་བྱེད་མེད་ཀྱི་ལྷ་བེམ་པོའི་རང་བཞིན་ཅན་བསྟོད་ནས་ཡུན་རིང་ཞིག་ལོན་ནས་
འོངས་པ་ཁྱོད་ད་གང་དགར་འགྲོ་བར་གྱུར་ཅིག་ཅེས་པའི་རྐང་པ་དང་པོ་དང་གསུམ་པ་ལ་ཇི་ལྟར་
ཡོད་པ་དེ་གཉིས་པ་དང་བཞི་པར་མགོ་མཇུག་ལྡོག་སྟེ་ཡོད་པ་ལྟ་བུའོ། །གཉིས་པ་ཚིགས་བཅད་ཕྱེད་
ལྡོག་ནི། ནཱ་ད་ལྡན་བདག་རང་གི་བློ། །མྱོས་མིན་འདོད་པ་འགའ་ཡང་མེད། །དུལ་བ་འཇོམས་པའི་
འདོད་པ་ཡི། །རང་དབང་གདུང་བ་དག་ཀྱང་མེད། །ཅེས་པ་སྟེ། ནཱ་ད་སྟེ་དེ་ཉིད་རྟོགས་པ་དང༼ལྡན༽
པ་བདག་རང་གི་བློ་འདོད་པས་མྱོས་པ་མིན་པས་འདོད་པ་དོན་གཉེར་གྱི་བློ་འགའ་ཡང་མེད་ལ།
དེའི་ཕྱིར་དུལ་བ་འཇོམས་པའི་མེ་ཏོག་མདའ་ཅན་འདོད་པའི་ལྷ་ཡིས་རང་དབང་དུ་བྱས་པའི་གདུང་
བ་དག་ཀྱང་མེད་དོ་ཞེས་པའི་རྐང་པ་སྔ་མ་གཉིས་ལ་ཇི་ལྟར་ཡོད་པ་དེ་ཕྱི་མ་གཉིས་ལ་མགོ་མཇུག་
ལྡོག་སྟེ་ཡོད་པ་ལྟ་བུའོ །གསུམ་པ་ཚིགས་བཅད་རང་སོ་ལྡོག་པ་ནི། ཡིད་འགྲོ་བདུད་སྐྱོང་ལྕགས་
མི་དམན། །གང་ཞིག་དབང་གྱུར་སྐྱེ་བོ་འཇོམས། །གང་ལ་བདག་སོང་སྐྱེ་བོ་བརྒྱའི། །དབང་གྱུར་དེ་
ལ་བྱིན་ཞེས་སྨྲས། །སྟོན་འདི་ཡིས་ནི་གཟིར་གྱུར་ཅིང་། །བརྟན་མི་ཤེས་པ་དེ་ཡི་ནི། །ཉིན་མོའི་ནད་
དག་མ་ཐོབ་མིན། །མྱ་ངན་བྲལ་སླད་ཁེངས་མ་བྱེད། །ཅེས་པ་སྟེ།ཀུན་གྱི་ཡིད་ལ་འགྲོ་ཞིང་བདུད་
འདོད་ལྷས་སྐྱོང་བ་གཞན་ཡིད་བསྐུལ་བའི་ལྕག་མི་དམན་པ།གང་ཞིག་གཞན་གྱི་དབང་དུ་གྱུར་པའི་
སྐྱེ་བོའམ་ཆགས་བྲལ་དྲང་སྲོང་རྣམས་ཀྱི་ཡང་དུལ་བ་འཇོམས་པ་གང་ལ་བདག་ཡིད་སོང་བས་སྐྱེ་བོ་
བརྒྱའི་དབང་དུ་གྱུར་མ་དེ་ལ་བདག་གིས་བྱོན་ཞེས་སྨྲས་སོ་ཞེས་པ་ཚིགས་བཅད་སྔ་མའི་དོན་དང་།
ཕྱི་མའི་དོན་ནི།སྟོན་དུས་ཀྱི་ཉི་མའི་འོད་ཟེར་གསལ་བ་འདིས་ནི་གཟིར་བར་གྱུར་ཅིང་བརྟན་པ་
གནས་སྐབས་མི་ཤེས་པ་དེ་ཡིས་ཉིན་མོའི་ནད་རྩུབ་མོ་དག་མ་ཐོབ་པ་མིན་ཏེ་ཐོབ་པས་མྱ་ངན་དེ་
དང་བྲལ་བའི་སླད་དུ་མཛའ་བོ་ཁྱོད་ཁེངས་པར་མ་བྱེད་ཅིག་ཅེས་པའི་ཚིགས་བཅད་སྔ་མ་ལ་ཇི་ལྟར་
ཡོད་པ་དེ་ཉིད་ཕྱི་མ་ལ་མགོ་འཇུག་ལྡོག་སྟེ་ཡོད་པ་ལྟ་བུའོ།།
གཉིས་པ་བྱ་དཀའི་ཁྱད་པར་གཞན་བཤད་པ་ལ་གཉིས། བ་ལང་གཅིན་དང༌། འཁོར་
བའི་བྱ་དཀའོ། །དང་པོ་ལ། མཚན་ཉིད་དང་། དཔེར་བརྗོད་། །དང་པོ་ནི། གལ་ཏེ་ཕྱེད་ཀྱི་ཡི་གེ་
རྣམས། །གཅིག་གི་བར་ཆོད་གཟུགས་གཅིག་ཉིད། །དེ་ནི་བྱ་དཀའ་དེ་ཉིད་རིག །བ་ལང་གཅིན་
449

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཞེས་སྨྲས་ཏེ་དཔེར།།ཞེས་པ་སྟེ།གལ་ཏེ་ཚིགས་བཅད་ཕྱེད་སྔ་མ་སྟེང་དང་ཕྱེད་ཕྱི་མ་འོག་ཏུ་བྲིས་པ་
ལས། སྟེང་འོག་གི་ཡི་གེ་རྣམས་ཡི་གེ་འབྲུ་གཅིག་རེས་བར་ཆོད་པའི་ཡིག་འབྲུ་རེ་རེ་སྟེང་འོག
གཟུགས་གཅིག་པ་ཉིད་དུ་འབྱུང་བ་དེ་ནི་བྱ་དཀའི་དེ་ཉིད་རིག་པ་རྣམས་ཀྱིས་བ་ལང་གཅིན་ཞེས་
སྨྲས་ཏེ། དཔེར་ན། ཞེས་སོ། །གཉིས་པ་ནི།ཆང་འདྲའི་མིག་ལྡན་ཟུར་མིག་གི །མཚོན་གྱིས་འདོད་
པ་འདི་རྒྱལ་ཏེ། །གལ་ཏེ་བདག་ཀྱང་སྡིག་ཟད་ན། །འདོད་པ་ལ་ནི་ཐལ་མོ་སྦྱོར། །ཞེས་པ་སྟེ། ཆང་
གི་མྱོས་འདྲའི་ཟིམ་བུའི་མིག་ལྡན་ཟུར་མིག་གི་མཚོན་གྱིས་འདོད་པའི་ལྷ་འདི་འགྲོ་བ་ཀུན་ལས་རྒྱལ་
བར་གྱུར་ཏེ། གལ་ཏེ་བདག་ཀྱང་རང་ལ་མཛའ་མོ་མི་འདུད་པར་ཁེངས་པའི་སྡིག་པ་ཟད་པར་
གྱུར་ན། འདོད་པའི་ལྷ་ཁྱོད་ལ་ཐལ་མོ་སྦྱོར་རོ་ཞེས་པའི་རྒྱ་དཔེར་རེའུ་མིག་ཏུ་བཀོད་པ་འདི་ཉིད་
ཀྱིས་མཚོན་ནོ། །མདནོམདིརཱཀྵིཎཱམདེནོམདིཏཀིཎཱམབྷངྒཱསྫོཛཡེདཡཾམནངྒཱཡཱཉྫལིཾདདྷེ།
གཉིས་པ་ལ།མཚན་ཉིད་དང་། དཔེར་བརྗོད་དོ། །དང་པོ་ནི།གལ་ཏེ་ཚིགས་བཅད་ཕྱེད་
འཁོར་ན། །ཕྱེད་དུ་འཁོར་བ་ཞེས་པར་བརྗོད། །གལ་ཏེ་ཀུན་ཏུ་འཁོར་བ་ན། །ཀུན་ཏུ་བཟང་པོ་ཞེས་
པར་འདོད། །ཅེས་པ་སྟེ། གལ་ཏེ་ཚིགས་བཅད་རེར་ཚིག་རྐང་བཞི་ཡོད་པའི་རྐང་པ་བཞི་པོ་
བརྩེགས་མར་བྲིས་པ་ལས རྐང་པ་བཞི་པོ་རེ་རེའི་ཕྱེད་སྔ་མ་མགོ་ནས་མར་དཀྱུས་དང་སྟེང་ནས་
འོག་ཏུ་འཁོར་ཞིང༌། དེའི་འཕྲོ་ནས་བརྩམས་ཏེ་ཕྱེད་ཕྱི་མ་མགོ་ནས་མར་ཇི་ལྟར་ཡོད་པ་དེ་རྐང་པའི་
མཇུག་ནས་ཡིག་མགོ་ཕྱོགས་སུ་འོག་ནས་སྟེང་དུ་འཁོར་ན་ཕྱེད་དུ་འཁོར་བ་ཞེས་པར་བརྗོད་ཅིང་།
གལ་ཏེ་ཚིག་རྐང་བཞི་པོ་འབྲི་ཚུལ་སྔར་ལྟར་ལ་རྐང་པའི་ཕྱེད་སྔ་མའི་ཕྱེད་འཁོར་དང་འདྲ་བ་ལས་
ཕྱེད་ཕྱི་མ་རྐང་པའི་ཕྱེད་སྔ་མ་ཉིད་མགོ་མཇུག་ལྡོག་སྟེ་བཀོད་པས་ཀུན་ཏུ་འཁོར་བ་ན། ཀུན་ཏུ་
བཟང་པོ་ཞེས་བྱ་བར་འདོད་དོ། །
གཉིས་པ་ལ་གཉིས། ཕྱེད་འཁོར་དང༌། ཀུན་འཁོར་རོ། །དང་པོ་ནི། མ་དུད་ཡིད་འབྱུང་
ཁྱོད་དར་ཕྱིར། །སྡེ་ནི་ཁེངས་ལྡན་མ་ཡིན་མིན། །ཡང་ན་འཇིགས་ལས་དཔག་མེད་ན། །བདག་ཅག་
སྡིག་པའི་རང་བཞིན་། །ཞེས་པ་སྟེ། སུ་ལ་ཡང་མ་དུད་པའི་ཡིད་འབྱུང་འདོད་ལྷ་ཁྱོད་འཇིག་རྟེན་
གསུམ་ལས་རྒྱལ་བའི་དཔལ་དར་ཞིང་རྒྱས་ཕྱིར། སྡེ་དཔུང་ནི་ཁེངས་ལྡན་མ་འདི་མ་ཡིན་པ་མིན་པ་
450

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
སྟེ་ཡིན་ལ། ཡང་ན་དཔུང་ནི་འཇིགས་པར་བྱེད་པ་ཡིན་པས་ན་འདི་ཡང་འདོད་གདུང་གིས་གདུང་
བའི་རྒྱུར་གྱུར་པས་འཇིགས་སུ་རུང་ཞིང༌། རྒྱུ་དེ་ལས་འབྲས་བུ་དཔག་ཏུ་མེད་པའི་ཆགས་སྲེད་
འཕེལ་བས་ན་སྲེད་ལྡན་བདག་ཅག་རྣམས་ནི་སྡིག་པའི་རང་བཞིན་ཏེ་ཉོན་མོངས་ཅན་ཡིན་ནོ་ཞེས་
པའི་རྒྱ་དཔེ་འཁོར་ལོར་བཀོད་པ་བཞིན་།།
མ་ནོབྷ བཏབཱནཱིཀཾནོདཡཱཡ་ན་མཱའ་ནཱི་བྷཡཱདམེཡཱམཱམཱབཱབ་ཡམེནོམཡཱན་ཏགཉིས་པ་ནི
ཟླ་དང་ནད་རིང་ཅི་མིན་གང་། །དགའ་མ་བདུད་ཀྱི་རྒྱར་མ་ལྷུང་། །བསྒྲོད་བཟློག་སྒྲ་མེད་དཔལ་མེད་མ། །
སྟོབས་ལྡན་སྒྱུ་གནས་འཆི་སླད་དུའོ། །ཞེས་པ་སྟེ། ཟླ་བ་ཤར་བ་དང་ལྷན་ཅིག་འདོད་ལྡན་བདག་
འདོད་པའི་ནད་དྲག་ཅིང་ཡུན་རིང་བས་གདུང་བ་ཅིས་མིན་པ་སྟེ་ཡིན་ན། གང་ཞིག་བདག་གི་དགའ་
མ་འདི་ནི་བདུད་འདོད་ལྷ་དག་རྒྱར་མ་ལྕུང་བ་ཞིག་སྟེ། བསྒྲོད་པ་འཁྲིག་པའི་བྱ་བ་ལས་བཟློག་
ཅིང་། དེའི་གཏམ་གྱི་སྒྲ་ཡང་མེད་ལ། བརྩེ་དགའི་དཔལ་མེད་པའི་དགའ་མ་ཁེངས་པ་སྟོབས་ལྡན་
གཡོ་སྒྱུ་ལ་གནས་པའི་བདག་ཉིད་ཅན་འདི་ནི་བདག་འཆི་བའི་སླད་དུ་འོངས་སོ་ཞེས་པའི་རྒྱ་དཔེ་
འཁོར་ལོར་བཀོད་པ་ལྟར་རོ། །སཱ་མཱ་ཡཱ་མཱ་མཱ་ཡཱ་མཱ་སཱ་མཱ་རཱ་ནཱ་ཡཱ་ཡཱ་ནཱ་རཱ་མཱ་ཡཱ་ནཱ་བཱ་རཱ་རཱ་བཱ་ནཱ་ཡཱ་མཱ་ཡཱ་
རཱ་མཱ་མཱ་རཱ་ཡཱ་མཱ།
གསུམ་པ་དབྱངས་སོགས་ངེས་པའི་བྱ་དཀའ་བཤད་པ་ལ་གསུམ། མཚན་ཉིད། དཔེར་
བརྗོད། དོན་བསྡུ་བའོ། །དང་པོ་ནི། དབྱངས་དང་གནས་དང་ཡི་གེ་རྣམས། །ངེས་པ་གང་འདི་བྱ་
དཀའ་ལ། །བཞི་ལ་སོགས་པ་རབ་བསྟན་འདི། །གཞན་ནི་བྱ་སླ་དག་ཏུ་འདོད། །ཅེས་པ་སྟེ།ཚིག་
སྦྱོར་གང་དུ་དབྱངས་དང་། སྐྱེ་གནས་དང༌། གསལ་བྱེད་ཀྱི་ཡི་གེ་རྣམས་བཞི་ལ་སོགས་པའི་ཁོང་
ནས་གསུམ་དང༌། གཉིས་དང༌། གཅིག་ཏུ་ངེས་པར་བྱས་པའི་ཚུལ་གང་རབ་ཏུ་བསྟན་པ་འདི་ནི་བྱ་
དཀའ་ལ།དེ་ལས་གཞན་པ་ལྔ་ལ་སོགས་པ་ནི་བྱ་སླ་བ་དག་ཏུ་འདོད་དོ། །དེ་ལ་དབྱངས་ནི། ཨ་ཨཱ།
ཨི་ཨཱི། ཨུ་ཨཱུ།རྀ་རཱྀ། ལྀ་ལཱྀ། ཨེ་ཨཻ། ཨོ་ཨོཾ་སྟེ་དབྱངས་བཅུ་བཞི་དང༌། སྐྱེ་གནས་ནི། ཨ་ཀུ་ཧ་རྐ་
རྣམས་རྐན།རྀ་ར་ཥ་རྣམས་སྤྱི་།ཨུ་སུ་ཝ་ཨོརྣམས་མཆུ། ལྀ་ཏུ་ལ་ས་རྣམས་སོ །རྗེས་སུ་ང་རོ་
སྣ་ལས་སོ། །གསལ་བྱེད་།ཀ་ཁ་ག་གྷ་ང༌།ཙ་ཚ་ཛ་ཛྷ་ཉ།ཊ་ཋ་ཌ་ཌྷ་ཎ།ཏ་ཐ་ད་དྷ་ན།པ་ཕ་བ་བྷ་མ།
451

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཡ་ར་ལ་ཝ ཤ་ཥ་ས་། ཀྵརྣམས་སོ །རྒྱ་སྐད་ལ་མེད་པའི་ཡི་གེ་ཅ་ཆ་ཇ་གསུམ་དང་ཞ་ཟ་འ་
གསུམ་ནི་ཙ་ཚ་ཛ་ཤ་ས་ཨ་རྣམས་སུ་བསྡུའོ། །
གཉིས་པ་ལ་གསུམ། དབྱངས་ངེས་པ།སྐྱེ་གནས་ངེས་པ། གསལ་བྱེད་ངེས་པའོ །དང་
པོ་ལ། དབྱངས་བཞིར་ངེས་པ་ནི། རིག་བྱེད་རྣམས་མཐར་ཚིག་སྨྲས་པའི། །གླུ་དང་དགའ་བ་ཡམས་
ནད་འཇིགས། །ལོངས་སྤྱོད་ནད་དང་དགའ་དང་རྨོངས །དགེ་བའི་ཡུལ་དུ་སེམས་འདོད་ཟུང༌། །
ཞེས་པ་སྟེ། རིག་བྱེད་རྣམས་ཀྱི་མཐར་ཚིག་ལྔ་པའམ་བར་མའི་དབྱངས་ཀྱིས་སྨྲས་པའི་གླུ་དང༌།
འདོད་བྱ་གསར་རྙེད་ཀྱི་དགའ་བ་དག་ནི། ཡམས་ནད་དང་འཇིགས་སྐྲག་བསྐྱེད་པའི་རྒྱུ་སྟེ། འདོད་
པའི་ལོངས་སྤྱོད་དག་ནི་འཕྲལ་བདེ་བ་ལྟར་སྣང་ཡང་། ནད་དང་མཚུངས་པ་ལ། དགའ་བར་འཛིན་
པ་དང༌།རྨོངས་པ་འཁོར་བ་འཕེན་ཕྱིར། ད་ནི་དགེ་བའི་ཡུལ་གཏན་བདེ་སྒྲུབ་པའི་ཆེད་དུ་སེམས་
འདོད་ཟུང་ཞིག་ཅེས་པའི་རྒྱ་དཔེར་དབྱངས་བཞིར་ངེས་པས་མཚོན་འོག་མ་རྣམས་ལའང་འགྲེའོ །
དབྱངས་གསུམ་དུ་ངེས་པ་ནི། ས་ལས་རྣམ་རྒྱལ་བརྟན་པ་སྒྲུབ་བྱེད་པའི །བརྟུལ་བཞུགས་ལ་
དགའ་མཆོག་རྟོགས་ཀུ་རུ་པས། །གཡུལ་དུ་རང་གི་རིགས་ཀྱི་དགྲ་རྣམས་ནི། །ཆེ་བར་བཀག་ཅིང་
ལྕི་བར་འདར་བར་བྱས། །ཞེས་པ་སྟེ། སའི་དཀྱིལ་འཁོར་ལས་རྣམ་པར་རྒྱལ་ཞིང་མི་ཉམས་པར་
བརྟན་པ་སྒྲུབ་པར་བྱེད་པའི་བརྟུལ་ཞུགས་ལ་དགའ་བ་ལུགས་ཀྱི་བྱ་བ་རྣམས་མཆོག་ཏུ་རྟོགས་པའི་
རྒྱལ་པོ་ཀུ་རུ་པས་གཡུལ་དུ་རང་གི་རིགས་ཀྱི་དགྲ་རྣམས་ཚབས་ཆེ་བར་བཀག་ཅིང་།ལྕི་བ་སྟེ་ཆེས་
ཆེར་འདར་བར་བྱས་སོ། །དབྱངས་གཉིས་སུ་ངེས་པ་ནི།དཔལ་གཟི་ངོ་ཚ་གྲགས་དང༌། །བློ་ལུགས་
ཚིག་དང་དགའ་དག །ཁྱོད་ལ་འཕེལ་བ་གཉིས་གང༌། །འདི་གཉིས་ལྷ་དབང་ལ་མེད། །ཅེས་པ་སྟེ།
དཔལ་དང་གཟི་བྱིན་དང༌།ངོ་ཚ་དང༌། གྲགས་པ་དང༌། བློ་གྲོས་དང༌། ལུགས་རྣམས་ཀྱི་སྟེང་དུ།
ཚིག་དང་དགའ་བ་དག་སྟེ། ཁྱོད་ལ་འཕེལ་བ་གཉིས་པོ་གང་ཡིན་པའི་ཡོན་ཏན་འདི་གཉིས་ནི་ལྷའི་
དབང་པོ་ལ་ཡང་མེད་། །དབྱངས་གཅིག་ཏུ་ངེས་པ་ནི། ཟླ་དང་ནད་རིང་ཅིས་མིན་གང༌། །དགའ་
མ་བདུད་ཀྱི་རྒྱར་མ་ལྷུང༌། །བསྒྲོད་བཟློག་སྨྲ་མེད་དཔལ་མེད་མ། །སྟོབས་ལྡན་སྒྱུ་གནས་འཆི་སླད་
དུའོ། །ཞེས་པ་སྟེ།ཀུན་འཁོར་གྱི་སྐབས་སུ་བཤད་ཟིན་ནོ། །གཉིས་པ་ལ།གནས་བཞིར་ངེས་པ་ནི
452

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
འདྲེན་བྱེད་ཀུན་དགའ་སྐྱེད་བྱེད་མ། །རྒྱུ་སྐར་ཚོགས་རྣམས་དག་གི་གནས། །སྤྲིན་མེད་མཁའ་ལ་
ལུས་ཅན་མ། །ལན་གཅིག་མིག་གཉིས་སྦྱིན་པར་མཛོད། །ཅེས་པ་སྟེ། འདྲེན་བྱེད་དེ་མིག་གིས་ཀུན་
དགའ་བ་སྐྱེད་པར་བྱེད་མ། རྒྱུ་སྐར་གྱི་ཚོགས་རྣམས་དག་གི་གནས་སྤྲིན་གྱིས་བསྒྲིབས་པ་མེད་པའི་
ནམ་མཁའ་ལ་ལུས་ཅན་མ་ཁྱོད་ཀྱིས་ལན་གཅིག་མིག་གཉིས་སྦྱིན་པ་སྟེ་ལྟ་བར་མཛོད་ཅིག་པའོ། །
གནས་གསུམ་དུ་ངེས་པ་ནི། ནུ་སྡུག་ཁྱོད་གདོང་ལན་བུ་ཡི། །འཁྲི་ཤིང་བུང་བ་ལྟར་སྔོ་ཞིང༌། །འདྲེན་
བྱེད་པདྨའི་གཟུགས་བརྙན་ཅན། །ཟླ་ལྟར་མཛེས་པས་སུ་མ་བཅོམ། །ཞེས་པ་སྟེ།ནུ་སྡུག་མ་ཞེས་
བོས་ནས། ཁྱོད་གདོང་མཚར་སྡུག་ཅན་ལན་བུའི་འཁྲི་ཤིང་བུང་བ་ལྟར་སྔོ་ཞིང་འདྲེན་བྱེད་ཡངས་
པདྨའི་གཟུགས་བརྙན་ཅན་ཟླ་བ་ལྟར་མཛེས་པའི་གདོང་གིས་སུ་ཞིག་མ་བཅོམ་སྟེ་བཅོམ་མོ། །
གནས་གཉིས་སུ་ངེས་པ་ནི། རྟག་ཏུ་སྡིག་མེད་ཀུན་དགའ་མཆོག །ལུས་དུད་དག་དང་འགྲོགས་ལ་
ཆགས །བཙུན་མོ་ལུས་མེད་ཀྱིས་འགོངས་ཏེ། །འཇིགས་པ་དུ་མས་རེག་པར་གྱུར། །ཅེས་པ་སྟེ།
རྟག་ཏུ་སྡིག་པ་མེད་ཅིང་ཀུན་དགའ་བ་བསྐྱེད་པའི་མཆོག་ལུས་དུད་མཛེས་མ་གཞན་དག་དང་
འགྲོགས་པ་ལ་ཆགས་པ་ཞེས་བོས་ཏེ། ཁྱོད་ཀྱི་བཙུན་མོ་ལུས་མེད་འདོད་པ་དག་གིས་འགོངས་ཏེ་
གདུང་བའི་འཇིགས་པ་དུ་མས་རེག་པར་གྱུར་པ་འདི་ལ་བརྩེ་བར་མཛོད་ཅིག་པའོ། །གནས་གཅིག་
ཏུ་ངེས་པ་ནི ཧ་ཧ་མི་སྒྲོག་མཁའ་འགྲོས་མཚན། །རི་འགྲོ་དབང་འཁྱོག་ལྡན་མ་ཆགས །འཁྱོག་
སྒྲོག་གངྒཱའི་ཆུར་འཇུག་སྡིག །བྱ་རོག་འཇོམས་པ་མཐོ་རིས་འགྲོ། །ཞེས་པ་སྟེ།ཧ་ཧ་ཞེས་མུ་ཅོར་མི་
སྒྲོག་ལ། མཁའ་འགྲོ་སྟེ་ཉི་མས་མཚན་པ་རི་ལྷུན་པོའི་རྩེར་འགྲོ་བ། །དབང་པོ་མིག་སོགས་འཁྱོག་
པོ་དང་ལྡན་པ། །སྐྱེ་བོ་ངན་པ་ལ་མ་ཆགས་པ་ཁྱོད་ནི་འཁྱོག་ཅིང་འགྲོ་བ་དང་། སྙན་པའི་སྒྲ་སྒྲོག
བཞིན་དུ་གངྒཱའི་ཆུར་འཇུག་པ་ཁྱོད་ཀྱི་སྡིག་པ་བྱ་རོག་ལྟར་ནག་པ་འཇོམས་པས་མཐོ་རིས་སུ་འགྲོའོ །
གསུམ་པ་ལ།གསལ་བྱེད་བཞིར་ངེས་པ་ནི། །ཀྱེ་ཀྱེ་སྒྲ་སྒྲོག་རུ་རུའི་བྲང༌། །འཇོམས་སྡིག་
བ་རི་རི་ཆར་འགྲོ། །ང་ཅན་མ་འོངས་བདག་གི་མ། །བྱ་རོག་རྨ་བྱའི་སྒྲ་བསྒྱུར་ཅིང་། །ཞེས་པ་སྟེ།ཀྱེ་
ཀྱེ་སྙན་པའི་སྒྲ་སྒྲོག་རི་དྭགས་རུ་རུའི་བྲང་འཇོམས་པར་བྱེད་པའི་སྡིག་ཅན་བ་རི་སྟེ་རི་དྭགས་རྣམས་
ལོངས་སྤྱོད་བྱར་སེམས་པའི་རྔོན་པ་རི་རྣམས་ཀྱི་ཆར་ཡང་ཡང་འགྲོ་བ་ཁྱོད་ང་ཅན་ཏེ་ང་དྲུང་དུ་མ་
453

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
འོང་ཞིག རྒྱུ་མཚན། བདག་གི་མ་རི་དྭགས་རྣམས་འཇོམས་པར་བྱེད་པའི་སྡིག་ཅན་ཁྱོད་དང༌།
བདག་ཐར་པ་དོན་གཉེར་ལྷན་ཅིག་གནས་པ་མི་རིགས་པས་སོ །དཔེ་ཇི་ལྟར་ན་བྱ་རོག་གིས་རྨ་
བྱའི་སྒྲ་བསྒྱུར་བ་ཅིའི་ཕྱིར་སྲིད་དེ་མི་སྲིད་པ་བཞིན་ནོ། །གསལ་བྱེད་གསུམ་དུ་ངེས་པ་ནི།ལྷ་རྣམས་
དགའ་བར་བྱེད་པའི་ལྷ། །རིག་བྱེད་ལ་སྨོད་འགོག་པ་པོས། །ལྷ་མིན་དགའ་བྱེད་བཅོམ་པ་ན། །སྒྲ་
ཡིས་མཐོ་རིས་གང་བར་གྱུར། །ཅེས་པ་སྟེ། ལྷ་རྣམས་དགའ་བར་བྱེད་པའི་ལྷ་ཁྱབ་འཇུག་ཆེན་པོ་
རིག་བྱེད་ལ་སྨོད་པ་རྣམས་འགོག་པ་པོ་དེས།ལྷ་མིན་རྣམས་དགའ་བར་བྱེད་པའི་ལྷ་མ་ཡིན་གྱི་
དབང་པོ་རྣམས་བཅོམ་པར་བྱས་པ་ན།དེའི་གྲགས་པའི་སྒྲ་ཡིས་མཐོ་རིས་རྣམས་གང་བར་གྱུར་ཏོ། །
གསལ་བྱེད་གཉིས་སུ་ངེས་པ་ནི།མཁས་པ་ལྷ་དང་ལྷ་མིན་ལ། །འགྲོ་སྟོབས་ལྡན་པའི་བྱིན་ལེགས་
ཅན། །ཆང་གི་རོ་ལྡན་གཤོལ་འཛིན་ཏེ། །བཞད་ཀྱི་སྒྲ་ལྡན་མཚོ་རུ་སོང༌། །ཞེས་པ་སྟེ།རིག་པ་ཀུན་
ལ་མཁས་པ་ལྷ་དང་ལྷ་མ་ཡིན་ཀུན་ལ་འགྲོ་བའི་སྟོབས་དང་ལྡན་པའི་བྱིན་པ་ལེགས་པ་ཅན་ཆང་གི
རོ་མྱོང་བ་དང་ལྡན་པའི་གཤོལ་འཛིན་སྟོབས་བཟང་ཞེས་པ་དེ་ནི་ཁྲུས་ཀྱི་ཕྱིར་བཞད་ཀྱི་སྒྲ་དང་ལྡན་
པའི་མཚོ་རུ་སོང་ངོ་། །གསལ་བྱེད་གཅིག་ཏུ་ངེས་པ་ནི། འདི་ཡི་བདག་ཅག་རྣམས་ཀྱི་བཞིན། །
བཞིན་གྱིས་ངེས་པར་ལ་བཅོམ་མིན། །བདག་སྲོག་མི་དམན་འདི་དང་སྦྱོར། །རྗེ་བོ་སྐྱེས་མིན་སྡིག་
མེད་མིན། །ཞེས་པ་སྟེ། འཐབ་བྱའི་སྐྱེས་བུ་འདི་ཡིས་བདག་ཅག་རྣམས་ཀྱི་བཞིན་རས་ཁོའི་བཞིན་
གྱི་དཀྱིལ་འཁོར་ཉི་མ་ལྟ་བུའི་གཟི་འོད་འབར་བས་ངེས་པར་མ་བཅོམ་པ་མིན་ཏེ་བཅོམ་པར་བྱས་ན།
བདག་ཅག་གི་སྲོག་སྟོབས་མི་དམན་པའི་དགྲ་ཟླ་འདི་དང་ལྷན་ཅིག་འཐབ་མོ་ལ་སྦྱོར་བའི་རྗེ་བོ་
ཁྱོད་སྐྱེས་བུ་བཟང་པོ་མིན་ཏེ་སྡིག་པ་མེད་པའང་མིན་ནོ། །གསུམ་པ་དོན་བསྡུ་བ་ནི། དེ་ལྟར་བྱ་
དཀའི་ལམ་ལ་ཡང༌། །རིམ་པ་ཅུང་ཟད་ཀུན་ཏུ་བསྟན། །ཅེས་པ་སྟེ། དེ་ལྟར་བྱ་སླ་བར་མ་ཟད། བྱ་
དཀའི་ལམ་ལ་ཡང་འཇུག་པའི་རིམ་པ་ཅུང་ཟད་ཙམ་ཞིག་ཀུན་ཏུ་བསྟན་ཏོ། །
༈ གསུམ་པ་གབ་ཚིག་གི་རྒྱན་བཤད་པ་ལ་བཞི། དམ་བཅའ། དགོས་པ། དངོས་དང་།
དོན་བསྡུ་བའོ།།དང་པོ་ནི།གབ་ཚིག་དག་གི་རྣམ་པ་ཡི།།ལུགས་ཀྱང་རབ་ཏུ་བསྟན་པར་བྱ། །ཞེས་
པ་སྟེ། ད་ནི་གབ་ཚིག་གི་རྒྱན་དག་གི་རྣམ་པའི་ལུགས་མཚོན་བྱེད་དག་ཀྱང་རབ་ཏུ་བསྟན་པར་བྱའོ །
454

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་པ་ནི། རྩེད་མོའི་མདུན་སར་བཞད་གད་དང༌། །དེ་ཤེས་ཚོགས་སུ་གསང་སྨྲ་དང༌། །ཕ་རོལ་
ཀུན་ཏུ་རྨོངས་བྱེད་ལ། །གབ་ཚིག་དག་ནི་ཉེར་མཁོ་ལྡན། །ཞེས་པ་སྟེ། རྩེད་མོ་བྱ་བའི་མདུན་སར་
བཞད་གད་ཀྱི་ཆེད་དང༌། དེ་ཤེས་པ་དག་ཚོགས་སུ་གསང་གཏམ་སྨྲ་བ་དང༌། གབ་ཚིག་མི་ཤེས་པའི་
ཕ་རོལ་པོ་རྣམས་མགོ་ཀུན་ཏུ་རྨོངས་པར་བྱེད་པ་ལ་གབ་ཚིག་དག་ནི་ཉེ་བར་མཁོ་བ་དང་ལྡན་པ
ཡིན་། །གསུམ་པ་ལ། དང་པོ་ཀུན་ཚོགས་གབ་ཚིག་ལ། མཚན་ཉིད་ནི།ཚིག་མཚམས་སྦྱར་བས་
དོན་སྦས་པ། །ཀུན་ཏུ་ཚོགས་པ་ཞེས་པར་བརྗོད། །ཅེས་པ་སྟེ། རྣམ་དབྱེ་དང་མཚམས་སྦྱོར་སོགས་
ཀྱི་སྒོ་ནས་ཚིག་མཚམས་སྦྱར་བས་སྒྲ་འདྲེས་ཏེ་བརྗོད་བྱའི་དོན་སྦས་པ་ནི་ཀུན་ཏུ་ཚོགས་པ་ཞེས་པར་
བརྗོད་དོ། །དཔེར་བརྗོད་ནི། མ་ཡཱ་གོ་རཿསེམས་ཀྱིས་། །ཤེས་པ་མེད་ལ་ཅི་སླད་ཁྲོ། །གནས་མིན་
ངུ་བ་འདི་ཡིས་ནི། །ཅི་བྱེད་ཀུན་ཏུ་མིག་དམར་མ། །ཞེས་པ་སྟེ། ཨསྨད་ལ་ཊཱ་བྱིན་པའི་དོན་གྱིས་མེ
ཞེས་པ་བདག་གིས། ཨཱ་གཿགནོད་པ། རས་རོ་བྲོ་བ་སྟེ། དེ་རྣམས་མཚམས་སྦྱར་བས་མ་ཡཱ་གོ་
རཿཞེས་པ་གྲུབ་སྟེ།དེ་ཡང་བདག་གིས་གནོད་པའི་རོ་བྲོ་བའི་སེམས་ཀྱིས་ཀུན་ནས་བླངས་པའི་ཤེས་
པ་མེད་པ་ལ་ཅིའི་སླད་དུ་ཁྲོ་སྟེ དེས་ན་ཁྲོ་བའི་གནས་མིན་པ་ལ་ངུ་བ་འདིས་ཅི་ཞིག་བྱེད་དེ་ཀྱེ་ཀུན
ཏུ་མིག་དམར་མ་ཞེས་པའི་དོན་ཡིན་པ་ལ།མ་ཡཱ་བདག་གིས།གོ་བ་ལང་། རས་བྲོ་བ་སྟེ། བདག་
གིས་བ་ལང་གི་རོ་བྲོ་བ་ཞེས་པར་གོ་ནས་འཁྲུལ་དུ་འཇུག་པ་ལྟ་བུའོ། །
ཞས་འབུལ་དུ་འདྲ
གཉིས་པ་བསླུ་བྱེད་གབ་ཚིག་ལ།མཚན་ཉིད་ནི། གཞན་ལ་གྲགས་པའི་སྒྲ་དག་གིས། །
གང་དུ་བསླུ་བ་སླུ་བྱེད་ཉིད། །ཅེས་པ་སྟེ། གཞན་ལ་གྲགས་པའི་སྒྲ་སྟོབས་ཆེ་བ་དག་གིས་ཕྱོགས
མཐུན་གྱི་མིང་གང་གཞན་དུ་གོ་ནས་བསླུ་བ་དེ་ནི་སླུ་བྱེད་ཉིད་དོ། །དཔེར་བརྗོད་ནི། ཀུནྡ་བསྟེན་པ་
ཁྱོད་ཀྱི་ནི། །དགའ་བ་ཇི་ལྟར་འཕེལ་གྱུར་པ། །འཆི་མེད་བུ་མོ་ཅོ་འདྲི་མ། །མི་སྤྱད་པས་དེ་ལྟ་
མིན། །ཞེས་པ་སྟེ།གྲོང་ཁྱེར་ཀཱ་ནྱ་ཀུནྡའི་མཛེས་མ་འགའ་ཞིག་བསྟེན་པ་ཁྱོད་ཀྱི་དགའ་བ་ཇི་ལྟར་
འཕེལ་བར་གྱུར་པ་འདི་ནི། འཆི་མེད་ལྷའི་བུ་མོ་ལ་ཅོ་འདྲི་བ་མ་ཉིད་ཡིན་ཏེ།མི་ལ་སྤྱད་པས་
དགའ་བ་དེ་ལྟ་བུ་བྱུང་བ་མིན་ཞེས་བརྗོད་རྒྱུ་ལ་ཀུན་རྫོབ་ཅེས་པ་གཉའ་སྒུར་བའི་བུད་མེད་ལ་གྲགས་
པས་དེར་འཁྲུལ་དུ་འཇུག་པ་བུའོ། །གསུམ་པ་རིམ་པ་བྲལ་བའི་གབ་ཚིག་ལ། མཚན་ཉིད་ནི། སྦྱོར་
455

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བ་ཤིན་ཏུ་འཁྲུགས་པ་ཡིས། །རྨོངས་བྱེད་རིམ་པ་བྲལ་བ་སྟེ། །ཞེས་པ་སྟེ།ཚིག་གི་སྦྱོར་བ་སྔ་ཕྱི་ཤིན་
ཏུ་འཁྲུགས་པས་རྨོངས་པར་བྱེད་པ་དེ་ནི་རིམ་པ་བྲལ་བ་སྟེ་ཞེས་། །དཔེར་བརྗོད་ནི། ཡུ་བར་
བྱེད་པད་ཅན་གྱི། །ངང་པ་ཚེར་མ་རྩུབ་མོ་ཅན། །ཞལ་ལ་སྒྲ་སྙན་སྒྲོག་བྱེད་ཅིང༌། །ལུས་ནི་འདར་བ་
བྱེད་ཅིང་མཆུས། །ཞེས་པ་སྟེ། ངང་པ་དག་ནི་ཞལ་ལ་སྒྲ་སྙན་སྒྲོག་པར་བྱེད་ཅིང་ལུས་ཀྱང་གཡོ་ཞིང་
འདར་བར་བྱེད་བཞིན་དུ་པདྨ་ཅན་མེ་ཏོག་གི་ཡུ་བ་ཚེར་མ་རྩུབ་མོ་ཅན་ལ་མཆུས་བྱེད་དོ་ཞེས་
བརྗོད་ལ་སྔ་ཕྱི་རིམ་པ་བཀྲུགས་པ་ལྟ་བུའོ། །བཞི་པ་རབ་བཅོམ་གབ་ཚིག་ལ། མཚན་ཉིད་ནི
གང་ལ་དོན་རྟོགས་དཀའ་བ་ཡི། །ཚིག་ཕྲེང་དེ་ནི་རབ་བཅོམ་ཡིན། །ཞེས་པ་སྟེ།གང་ལ་བརྗོད་བྱའི་
དོན་ཤིན་ཏུ་རྟོགས་དཀའ་བར་བརྗོད་པའི་སྒོ་ནས་དོན་དེ་བཅོམ་པ་ལྟ་བུའི་ཚིག་ཕྲེང་སྤེལ་བ་དེ་ནི་
རབ་བཅོམ་ཡིན་། །དཔེར་བརྗོད་ནི། བུ་མོ་ཁྱོད་ཀྱི་རྐང་མཛེས་ལ། །རྐང་གདུབ་རྒྱས་པ་སྒྲ་སྙན་
སྒྲོག །མངོན་སུམ་ཉིད་དུ་གྱུར་པ་འདིར། །བདག་གི་སྲོག་ནི་བརྟན་མ་ཡིན། །ཞེས་པ་སྟེ།བུ་མོ་ཁྱོད་
ཀྱི་རྐང་པ་མཛེས་པ་ལ་རིན་པོ་ཆེའི་རྐང་གདུབ་རྒྱས་པ་བསིལ་ཁྲོལ་གྱི་སྒྲ་སྙན་སྒྲོག་པ་དབང་པོའི་
མངོན་སུམ་ཉིད་དུ་གྱུར་པའི་སྐབས་འདིར་འདོད་ལྡན་བདག་གི་སྲོག་ནི་བརྟེན་པ་མ་ཡིན་ནོ་ཞེས་པ་
བོད་སྐད་དུ་ཞིག་པ་མ་གཏོགས་རྒྱ་དཔེར་ཤིན་ཏུ་གོ་དཀའ་བར་ཡོད་ཅིང༌།བོད་སྐད་ཀྱི་དབང་དུ
བྱས་ན།ཧ་ཧ་མི་སྒྲོག་མཁའ་འགྲོས་མཚན། །ཞེས་སོགས་ལྟ་བུའོ །ལྔ་པ་མཐུན་གཟུགས་གབ་ཚིག་ལ།
མཚན་ཉིད་ནི། ཕལ་པའི་དོན་བཀོད་ཚིག་དག་གིས། །བསྡེབས་པ་དག་ནི་མཐུན་པའི་གཟུགས། །
ཞེས་པ་སྟེ། ཕལ་པ་བཏགས་པའི་དོན་བཀོད་པའི་ཚིག་དག་གིས་བསྡེབས་ཤིང་སྒྲིབ་པ་དག་ནི
མཐུན་པའི་གཟུགས་ཞེས་བྱའོ། །དཔེར་བརྗོད་ནི། གང་གི་ཡལ་ག་ཡལ་འདབ་ལ། །མེ་ཏོག་དམར་
པོའི་དོག་པ་ཅན། །འཁྲི་ཤིང་ཡལ་འདབ་ལྔ་པ་ནི། །བསྐྱེད་མོས་ཚལ་འདིར་བདག་གིས་མཐོང༌། །
ཞེས་པ་སྟེ། གང་གི་ལག་པ་ཡལ་ག་དང་། སོར་མོའི་ཡལ་འདབ་ལ། སེན་མོ་དམར་འོད་ཆགས་པ་
མེ་ཏོག་དམར་པོའི་དོག་པ་ཅན།དེ་ལྟ་བུའི་མཛེས་མའི་ལུས་ཀྱི་འཁྲི་ཤིང་ཡལ་འདབ་ལྔ་པ་ནི་བསྐྱེད་
མོས་ཚལ་འདིར་བདག་མཐོང་ངོ་ཞེས་དོན་མཛེས་མ་ལག་པ་སོར་མོ་ལྔ་ལྡན་མཐོང་ཞེས་བརྗོད་རྒྱུར་
དེ་དང་ཕྱོགས་མཐུན་པའི་ལྗོན་ཤིང་དུ་གབ་སྟེ་བརྗོད་པ་ལྟ་བུའོ། །དྲུག་པ་རྩུབ་མོའི་གབ་ཚིག་ལ།
456

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་།
མཚན་ཉིད་ནི། མཚན་ཉིད་ཡོད་ཙམ་ངེས་ཚིག་དང༌། །ལྡན་པའི་ཚིག་ནི་རྩུབ་མོའོ །ཞེས་པ་སྟེ
བཤད་རུང་གི་མཚན་ཉིད་ཡོད་ཙམ་གྱི་སྒྲའི་ངེས་ཚིག་དང་ལྡན་པའི་ཚིག་དག་ནི་རྩུབ་མོའོ །དཔེར་
བརྗོད་ནི། ལྷ་རྣམས་ལྷ་ཡི་ཁང་པ་རུ། །སོ་སོའི་འོད་ཀྱིས་དལ་བུར་།དྲི་བཟང་རྫིང་བུར་མྱོས་
བྱས་པ། །དེ་རྣམས་ད་ནི་རྒན་མོ་བཞིན། །ཞེས་པ་སྟེ། སུ་རཱའི་སྒྲ་ཆང་མ་དང་བཟང་གི་རྫིང་བུར་
བཤད་རུང་ཙམ་ཡོད་པས ཆང་མ་རྣམས་ཆང་ཁང་དུ་སོ་སོའི་བྱ་བས་དལ་བུར་རྒྱུ་ཞིང༌། ཆང་གིས་
མྱོས་པར་བྱས་པ་དེ་རྣམས་ད་ནི་རྒན་བཞིན་ནོ་ཞེས་བརྗོད་རྒྱུ་ལ།ལྷ་རྣམས་ལྷའི་ཁང་པར་སོ་སོའི་
རང་ལུས་ཀྱི་འོད་ཀྱིས་དལ་བུར་ཞིང་བཟང་གི་རྫིང་བུར་དགའ་བས་མྱོས་པར་བྱས་པ་དེ་རྣམས་
ད་ནི་རྒན་མོ་བཞིན་ནོ་ཞེས་པར་འཁྲུལ་དུ་འཇུག་པ་ལྟ་བུའོ །བདུན་པ་གྲངས་ཀྱི་གབ་ཚིག་ལ།
མཚན་ཉིད་ནི། གང་དུ་གྲངས་ཀྱིས་ཀུན་རྨོངས་པར། །བྱེད་པ་གྲངས་ཉིད་ཅེས་བྱ་སྟེ །ཞེས་པ་སྟེ།
གང་དུ་གྲངས་ཀྱི་སྦྱོར་བས་ཀུན་རྨོངས་པར་བྱེད་པ་དེ་ནི་གྲངས་ཀྱི་གབ་ཚིག་ཅེས་བྱ་སྟེ།ཞེས་སོ། །
དཔེར་བརྗོད་ནི། སྣ་ལྡན་དབུས་ན་གསལ་བྱེད་བཞིས། །ཡོངས་སུ་རྣམ་པར་བརྒྱན་པ་ཡི། །གྲོང་
ཁྱེར་འགའ་ཡོད་གང་ཞིག་ན། །མི་བདག་ཡིག་བརྒྱད་མིང་ཅན་ཡོད། །ཅེས་པ་སྟེ། སྣ་ལྡན་གྱི་ཡི་གེ་
ཉ་ཡིག་དབུས་ན་ཡོད་པའི་གསལ་བྱེད་བཞིས་ཡོངས་སུ་རྣམ་པར་བརྒྱན་པའི་གྲོང་ཁྱེར་འགའ་ཡོད་
གང་ཞིག་ཏེ་ཀཉྩ་པུ་རི་ཞེས་བྱ་བ་ན་མི་བདག་ཡི་གེ་བརྒྱད་པ་ཀཉྩ་པུ་རི་སླ་ཝ་ཞེས་པའི་མིང་ཅན་ཡོད་
ལི་རབ་བཏག
དོ་ཞེས་བརྗོད་རྒྱུ་ལ་གྲངས་ཀྱིས་རྨོངས་སུ་འཇུག་པ་ལྟ་བུའོ། །བརྒྱད་པ་རབ་བཏགས་གབ་ཚིག་ལ།
མཚན་ཉིད་ནི།གང་དུ་ངག་དོན་རྣམ་པ་གཞན། །སྣང་བ་དེ་ནི་རབ་བཏགས་ཡིན། །ཞེས་པ་སྟེ།གང་
དུ་བརྗོད་བྱའི་ངག་དོན་གྱི་རྣམ་པ་གཞན་དུ་སྣང་བའི་ཚིག་གི་སྦྱོར་བ་དེ་ནི་རབ་བཏགས་ཡིན་ནོ། །
དཔེར་བརྗོད་ནི།ཚིག་རྣམས་རབ་ཏུ་འཁྲུལ་པ་དང༌། །མགོ་བོ་དུད་ཅིང་མིག་དམན་པ།།འདུག་ཀྱང་
འདར་ལྡན་བདག་ལ་ནི། །རྒན་མོ་རྗེས་སུ་མི་བརྩེ་འམ། །ཞེས་པ་སྟེ། སློང་བའི་ཚིག་རྣམས་རབ་ཏུ་
འཁྲུལ་པ་དང་།མགོ་དུད་ཅིང་མིག་དམན་པར་ལྟ་བ་དང་འདུག་ཀྱང་ལུས་འདར་བ་དང་ལྡན་པའི་
དབུལ་པོ་བདག་ལ་ཕྱུག་པོ་རྗེས་སུ་མི་བརྩེའམ་ཞེས་བརྗོད་རྒྱུ་ལ། བྲྀངྷ་ཞེས་པ་ཕྱུག་པོ་དང་རྒན་མོ་
གཉིས་ཀ་ལ་འཇུག་པས་ཚིག་འཁྲུལ་བ་ལ་སོགས་པ་ཆགས་ཅན་གྱི་འདོད་པའི་རྣམ་འགྱུར་དུ་
457

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བརྟགས་ནས་རྒན་མོ་ལ་ཀུ་རེ་བྱེད་པར་འཁྲུལ་དུ་འཇུག་པ་ལྟ་བུའོ། །དགུ་པ་མིང་དུ་འདུས་པའི་གབ་
ཚིག་ལ། མཚན་ཉིད་ནི། གང་དུ་མིང་ལ་སྣ་ཚོགས་དོན། །བརྟགས་ཏེ་མིང་དུ་འདུས་པ་ཉིད །ཅེས་
པ་སྟེ། གང་དུ་བརྗོད་བྱའི་མིང་གཅིག་ལ་སྣ་ཚོགས་པའི་དོན་དུ་མར་བརྟགས་ཏེ་གབ་པ་ནི་མིང་དུ་
འདུས་པ་ཉིད་དོ། །དཔེར་བརྗོད་། མིག་མི་བརྟན་མ་ས་ལྡན་འགའ། །དང་པོ་རཱ་ཛ་ཞེས་པ་སྒྲོག །
ས་ནཱ་ཏ་ན་ཡང་སྟེ་འདི། །རྒྱལ་པོ་མ་ཡིན་ཁྱབ་འཇུག་མིན། །ཞེས་པ་སྟེ། ཀྱེ་མིག་མི་བརྟན་མ་ཞེས་
བོས་ནས སྤྱིར་ས་ལྡན་ནི་སའི་བདག་པོའི་ལྗོན་ཤིང་ངམ་ཁྱབ་འཇུག་སོགས་དོན་འགའ་ལ་འཇུག་
པ་ལས དང་པོར་རཱ་ཛ་ཞེས་པ་རྒྱལ་པོར་སྒྲོག་ལ། ས་ནཱ་ཏ་ན་ཁྱབ་འཇུག་གམ། ཡང་ན་མ་རྒྱས་པ་
མིན་པ་དང་བཅས་པ་ཞེས་པ་ལ་འཇུགདེ་ལྟར་ནའང་སྐབས་འདིའི་ས་ལྡན་ནི་རྒྱལ་པོ་མ་ཡིན་ཁྱབ་
འཇུག་མིན་ཞེས་པའི་དགག་ཚིག་གི་དོན་ཤིང་གི་རྒྱལ་པོ་མ་རྒྱས་པ་མིན་པ་དང་བཅས་པ་གོ་།ཚིག་
སྦྱོར་འདིར་འཇུག་ཚུལ་གྱི་མིང་དུ་མ་འདུས་པས་དོན་གོ་བ་ལ་སྒྲིབ་པ་ལྟ་བུའོ །བཅུ་པ་སྒྲིབ་པའི་
གབ་ཚིག་ལ། མཚན་ཉིད་ནི། ཚིག་ནི་ཆོས་མཚུངས་ལ་རེག་པས། །དོན་གཞན་བསྒྲིབས་པ་སྒྲིབ་
པའོ། །ཞེས་པ་སྟེ། ཚིག་ནི་བརྗོད་བྱའི་དོན་དེ་དང་ཆོས་མཚུངས་གཞན་ལ་རེག་པས་དོན་གཞན་
བསྟན་བྱ་དེ་ཉིད་བསྒྲིབས་ཏེ་གབ་པ་ནི་སྒྲིབ་པ་ཞེས་བྱའོ། །དཔེར་བརྗོད་ནི། རྫས་བྲལ་མི་ནི་བཏང་
བྱས་ནས། །ནོར་ལྡན་རྣམས་ཅན་བགྲོད་པ་གང༌། །སྣ་ཚོགས་སྐྱོགས་བརྒྱས་འཇིག་རྟེན་འགུགས། །
159
བཟུང་དཀའ་སྨད་འཚོང་མ་ཡིན་ནོ། །ཞེས་པ་སྟེ། ནོར་རྫས་དང་བྲལ་བའི་མི་ནི་བཏང་བར་བྱས་
ནས།ནོར་ལྡན་རྣམས་ཅན་དུ་བགྲོད་པ་གང་སྣ་ཚོགས་པའི་སྐྱོགས་ཏེ་ཐབས་ཚུལ་བརྒྱད་འཇིག་རྟེན་
འགུགས་ཤིང་སུས་ཀྱང་བཟུང་བར་དཀའ་བ་འདི་ནི་སྨད་འཚོང་མ་ཡིན་ཞེས་དགག་ཚིག་གི་བསྟན་
བྱའི་དོན་གཞན་དུ་གོ་ནས་སྒྲིབ་པ་ལྟ་བུའོ །བཅུ་གཅིག་པ་མཐུན་སྒྲའི་གབ་ཚིག་ལ། མཚན་ཉིད་ནི
སྒྲ་ཡི་རྣམ་གྲངས་བཀོད་པ་ཡི། །བསྒྲུབ་པ་དག་ནི་མཐུན་པའི་སྒྲ། །ཞེས་པ་སྟེ།༼འདིའི་འགྲེལ་བ་
ཆད༽ཁྱོད་ཀྱི་ས་མིན་མིང་མཐུན་གང་། །རབ་གྱུར་སྐྲ་མིང་ཅན་ལས་རྒྱལ། །དེ་ཡིས་དེང་བདག་
མཆོག་ཏུ་ནི། །སྲེད་ལྡན་བྱེད་དོ་སྙན་སྒྲོག་མ། །རྩ་བ་འདི་ཆད་དམ་སྙམ་ནས་མི་ཕམ་སྙན་འགྲེལ་
ལས་བསླངས།༽སྙན་སྒྲོག་མ་ཞེས་བོས་ནས་ཁྱོད་ཀྱི་མཆུ་སྒྲོས་ཤིན་ཏུ་དམར་བ་བྱུ་རུ་ལས་རྒྱལ་བ་དེ་
458

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ཡིས་དེང་བདག་མཆོག་ཏུ་སྲེད་པ་དང་ལྡན་པར་བྱེད་དོ་ཞེས་བརྗོད་རྒྱུ་ལ།མཆུ་སྒྲོས་དང་བྱུ་རུ་དེ་དང་
མིང་མཐུན་ས་མིན་དང་རབ་གྱུར་སྐྲ་ཞེས་པའི་སྒྲས་གབ་པ་ལྟ་བུའོ །མིང་མཐུན་ཚུལ་ཇི་ལྟར་ན།
ཨ་དྷཱ་ར། ས་མིན་དང་མཆུ། པྲ་བཱ་ལ། རབ་གྱུར་སྐྲ་དང་བྱུ་རུ་གཉིས་ཀ་ལ་འཇུག་པའི་རྒྱུ་མཚན་
གྱིས་སོ །བཅུ་གཉིས་པ་རྨོངས་པའི་གབ་ཚིག་ལ།མཚན་ཉིད་ནི།གང་ཞིག་མངོན་སུམ་དོན་བསྟན་
ཡང༌། །རྨོངས་ཕྱིར་དེ་ནི་རྨོངས་ཞེས་བྱ །ཞེས་པ་སྟེ། གང་ཞིག་མངོན་སུམ་དུ་བརྗོད་བྱའི་དོན་
བསྟན་ཡང༌། ཚིག་དེས་འཁྲུལ་རྒྱུ་བྱས་ནས་རྨོངས་པའི་ཕྱིར་ན་དེ་ནི་རྨོངས་པ་ཞེས་བྱའོ། །དཔེར་
བརྗོད་ནི། འདོད་ལྡན་དག་ནི་མལ་སྟན་ལ། །ཁྲོ་བས་ཕྱིར་བཟློག་ཉལ་བར་གྱུར། །ཆགས་པས་དེ་
བཞིན་ཉིད་ཉལ་ཏེ། །དལ་བུ་ཡིས་ནི་ཁ་དག་སྦྱོར། །ཞེས་པ་སྟེ། འདོད་ལྡན་ཕོ་མོ་དག་ནི་མལ་སྟན་
ལ་ཁྲོ་བས་ཕྱིར་བཟློག་སྟེ་ཉལ་བར་གྱུར་ལ། ཆགས་པ་རྒྱས་ཀྱང་དེ་བཞིན་ཉིད་དུ་ཉལ་ཏེ་དལ་བུས་
ཁ་དག་སྦྱོར་རོ་ཞེས་པ་བརྗོད་དོན་མངོན་སུམ་དུ་བསྟན་ཡང་མལ་སྟན་ལ་ཁྲོ་བ་ཕན་ཚུན་ཁྲོ་བ་དང་།
ཕྱིར་བཟློག་སྟེ་ཉལ་བ་ཕན་ཚུན་རྒྱབ་སྤྲད་པ་དང༌། ཆགས་པས་ཕྱིར་བཟློག་ཏུ་ཇི་ལྟར་ཉལ་སྙམ་པ་
དང་། རྒྱབ་སྤྲད་ནས་ཁ་ཇི་ལྟར་སྦྱོར་སྙམ་དུ་རྨོངས་པ་ལྟ་བུའོ། །བཅུ་གསུམ་པ་ཡོངས་ཕྲོགས་གབ་
ཚིག་ལ། མཚན་ཉིད་ནི། གང་ལ་སྦྱོར་ཕྲེང་བདག་ཉིད་ཅན། །དེ་ནི་ཡོངས་སུ་ཕྲོགས་ཞེས་བྱ །ཞེས་
པ་སྟེ། གང་ལ་ཚིག་སྦྱོར་མང་པོའི་ཕྲེང་བ་སྔ་མ་སྔ་མའི་དོན་ཕྱི་མ་ཕྱི་མས་ཡོངས་སུ་ཕྲོགས་པ་ལྟ་བུའི་
བདག་ཉིད་ཅན་སྐོར་ཐག་རིང་པོར་བརྗོད་པ་དེ་ནི་ཡོངས་སུ་ཕྲོགས་པ་ཞེས་བྱའོ །དཔེར་བརྗོད་ནི།
བྱ་རྒྱལ་ཟས་སྐྱེས་དགྲ་ཡི་ནི །བླ་མའི་འོད་ཀྱིས་བཅོམ་སྐྱེ་བ། །ཁ་འཇོམས་གྲོགས་མིན་འཛིན་པ་
ཡིས །ཁྱབ་པའི་མཁའ་ལ་མངོན་པར་དགའ། །ཞེས་པ་སྟེ། བྱ་ནི་མཁའ་ལྡིང་སྟེ་དེས་རྒྱ་མཚོ་
བསྲུབས་པ་ལས་བྱུང་བའི་བདུད་རྩི་ཕྲོགས་པས་རྒྱལ་བ་ཞེས་བྱ་ལ། བདུད་རྩི་དེའི་ཟས་ཅན་ནི་བརྒྱ་
བྱིན། དེ་ལས་སྐྱེས་པ་སྲིད་སྒྲུབ། དེའི་དགྲ་ཀརྞ། དེའི་བླ་མ་ཉི་མ། དེའི་འོད་ཀྱིས་བཅོམ་པའི་སྐྱེ་བོ་
རྣམས་ཁ་བ་འཇོམས་པ་མེ། དེའི་གྲོགས་མིན་ཆུ།དེ་འཛིན་པ་སྤྲིན།དེས་ཁྱབ་པའི་མཁའ་ལ་མངོན་
འརམས་མ
པར་དགའ་ཞེས་ཉི་མས་གདུངས་པ་རྣམས་སྤྲིན་འཁྲིགས་པའི་མཁའ་ལ་དགའ་ཞེས་བརྗོད་རྒྱུ་ལ་
ཚིག་སྐོར་ཐག་རིང་པོར་བརྗོད་པ་ལྟ་བུའོ །
459

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
བཅུ་བཞི་པ་གཅིག་སྒྲིབ་པའི་གབ་ཚིག་ལ།མཚན་ཉིད་ནི། གང་དུ་རྟེན་ནི་གསལ་བྱས་། །
བརྟེན་པ་སྦས་པ་གཅིག་བསྒྲིབས་པའོ །ཞེས་པ་སྟེ། གང་དུ་རྟེན་དང་བརྟེན་པ་གཉིས་ལས་རྟེན་ནི་
གསལ་བར་བྱས་ཏེ་བརྟེན་པ་སྦས་པ་ནི་གཅིག་བསྒྲིབས་པའོ། །དཔེར་བརྗོད་ནི། ནམ་ཡང་མཚོན་
དང་བུད་མེད་ཀྱི། །ནུ་མའི་དཀྱིལ་འཁོར་ལ་མ་རེག །མི་མ་ཡིན་པ་འགའ་ཞིག་གི །ལག་ནི་འབྲས་
མེད་ཡིན་ནོ་ལོ །ཞེས་པ་སྟེ། དུས་ནམ་ཡང་མཚོན་ཆ་དང་བུད་མེད་ཀྱི་ནུ་མའི་དཀྱིལ་འཁོར་ལ་མ་
རེག་ཀྱང༌།མི་མ་ཡིན་པ་དྲི་ཟ་འགའ་ཞིག་གི་ལག་པར་གྲགས་པ་ཤིང་ཨེ་རཎྜ་ལ་ནི་འབྲས་བུ་མེད་པ་
ཡིན་ལོ་སྟེ་འབྲས་མེད་ཡིན་ཞེས་ཟེར་ཡང་འབྲས་བུ་དང་བཅས་པའོ། །འདིར་རྟེན་མི་མ་ཡིན་
གསལ་བར་བྱེད་ལ་བརྟེན་པ་ཤིང་ཨེ་རཎྜ་གབ་པ་ལྟ་བུའོ །བཅོ་ལྔ་པ་གཉིས་ཀ་བསྒྲིབས་པའི་གབ་
ཚིག་ལ།མཚན་ཉིད་ནི། གང་དུ་གཉིས་ཀ་སྦས་གྱུར་པ། །དེ་གཉིས་ཀ་བསྒྲིབས་པའོ །ཞེས་པ་སྟེ
གང་དུ་རྟེན་དང་བརྟེན་པ་གཉིས་ཀ་སྦས་པར་གྱུར་པ་དེ་ནི་གཉིས་ཀ་བསྒྲིབས་པའོ། །དཔེར་བརྗོད་།
སུ་ཞིག་གང་དང་འགྲོགས་པ་ཡིས། །བྱ་བ་ཐམས་ཅད་ཉེ་བར་ནི། །ཐོབ་ཅིང་ཟས་ཀྱི་དུས་དག་ཏུ། །
གལ་ཏེ་མཐོང་ན་འདོར་བར་བྱེད།།ཅེས་པ་སྟེ།སུ་ཞིག་གང་མགོ་བོ་དང་འགྲོགས་པ་སྐྲའི་བྱ་བ་ཁྲུས་
དང་ཤད་པ་སོགས་བྱ་བ་ཐམས་ཅད་དུ་ཉེ་བར་ཐོབ་ཅིང་ཁ་ཟས་ཀྱི་དུས་དག་ཏུ་གལ་ཏེ་ཉག་མ་རེ་རེ་
མཐོང་ནའང་འདོར་བར་བྱེད་། །འདིར་རྟེན་མགོ་དང་བརྟེན་པ་སྐྲ་གཉིས་ཀ་གབ་པ་ལྟ་བུའོ །བཅུ་
དྲུག་པ་ཡོངས་འདྲེས་གབ་ཚིག་ལ། མཚན་ཉིད་ནི། གང་ལ་མཚན་ཉིད་སྣ་ཚོགས་འདྲེས། །དེ་ནི་
ཡོངས་སུ་འདྲེས་ཞེས་བྱ། །ཞེས་པ་སྟེ། གང་ལ་སྔར་བསྟན་པའི་གབ་ཚིག་རྣམས་ཀྱི་མཚན་ཉིད་སྣ་
ཚོགས་འདྲེས་པ་དེ་ནི་ཡོངས་སུ་འདྲེས་པ་ཞེས་བྱའོ། །དཔེར་བརྗོད་། ཧ་ཡ་ག་ཛ་བྷ་ཊ་ཅན། །སྡེ་
འདི་གལ་ཏེ་མ་རྒྱལ་ན། །མཱ་ཀ་མེད་ངེད་ཀྱི་བུ། །འདི་ནི་ཡི་གེ་ཤེས་ཀྱང་བླུན། །ཞེས་པ་སྟེ། ཧས་དྲོ་བ།
ཡས་མཐར་གནས། གས་ཀ་སྡེ། ཛས་ཙ་སྡེ བྷས་པ་སྡེ།ཊས་ཊ་སྡེ།སྡེ་པའི་སྐད་དོད་སེ་ནའི་ཡིག་
གིས༼ཡི་གེས༽ཏ་སྡེ་སྟེ། ཡི་གེ་འདི་རྣམས་དབྱངས་དང་བཅས་པ་ལས་གལ་ཏེ་མ་རྒྱལ་བ་སྟེ་མི་ཤེས་ན།
མཱ་ཀ་སྟེ་ཡི་གེའི་ཕྱི་མོ་ཙམ་ཡང་ཤེས་པ་མེད་པ་ངེད་ཀྱི་བུ་འདི་ནི་ཨ་ཀྵ་ར་ཞེས་པ་འགྱུར་མེད་དེ་
རྟག་པའི་རིག་བྱེད་ཤེས་ཀྱང་བླུན་པོའོ་ཞེས་བརྗོད་རྒྱུ་ལ། ཧ་ཡ་རྟ། ག་ཛ་གླང་པོ། བྷ་ཊ་དཔའ་བོ།
460

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
སེ་ན་སྡེ་སྟེ་དཔུང་གི་ཚོགས་འདི་དག་ལས་གལ་ཏེ་མ་རྒྱལ་ན་མཱ་ཏྲི་ཀ་མེད་པ་སྟེ་མ་མེད་པ་ངེད་ཀྱི་བུ
འདི་ནི་ཡི་གེ་ཤེས་ཀྱང་བླུན་ནོ་ཞེས་པར་གབ་པ་ལྟ་བུའོ། །དོན་བཤད་ནི། དེ་ནི་མིང་དུ་འདུས་པ་
བསྲེས། །བསླུས་པ་ཡི་ནི་གཟུགས་དང་ལྡན།།དེ་བཞིན་ཉིད་དུ་གཞན་གྱི་ཡང༌། །འདྲེས་པའི་རིམ་པ་
ཤེས་པར་བྱ། །ཞེས་པ་སྟེ། བཤད་མ་ཐག་པ་དེ་ནི་མིང་དུ་འདུས་པ་བསྲེས་ཏེ།ཧ་ཡ་ག་ཛ་སོགས་ལ་
དོན་གཅིག་མིན་ཐ་དད་པར་བརྟགས་པས་། །མཱ་ཀ་ཞེས་པ་ཡི་གེའི་ཕྱི་མོ་ཞེས་བརྗོད་རྒྱུ་ལ་
བསྐྱེད་མར་གོ་ཞིང༌། ཨ་ཀྵ་ར་རིག་བྱེད་རྟག་པ་ཞེས་བརྗོད་རྒྱུ་ལ་ཡི་གེར་གོ་ནས་བསླུས་པས་བསླུས་
པ་ཡི་ནི་གཟུགས་དང་ལྡན་ལ། དེ་བཞིན་ཉིད་དུ་གབ་ཚིག་གཞན་དང་གཞན་གྱི་ཡང་གཟུགས་དག་
འདྲེས་པའི་རིམ་པ་ཤེས་པར་བྱའོ། །
བཞི་པ་དོན་བསྡུ་བ་ནི། འདི་རྣམས་གབ་ཚིག་བཅུ་དྲུག་སྟེ། །སྔོན་གྱི་སློབ་དཔོན་རྣམས་
ཀྱིས་བསྟན༌། །གབ་ཚིག་ངན་པ་གཞན་དག་ཀྱང༌། །བཅུ་བཞི་དེ་དག་རྣམས་ཀྱིས་བརྗོད། །ངན་པའི་
མཚན་ཉིད་མེད་གང་དེ། །སྐྱོན་གྱིས་ཡོངས་བགྲང་བྱ་མིན་པར། །རིག་ནས་སླར་ཡང་བདག་ཅག་
གིས། །ལེགས་པ་ཁོ་ན་བརྗོད་པར་བྱ། །ཞེས་པ་སྟེ། བཤད་མ་ཐག་པ་འདི་རྣམས་ནི་གབ་ཚིག་གི་
རྒྱན་བཅུ་དྲུག་སྟེ། སྔོན་གྱི་སློབ་དཔོན་རྣམས་ཀྱིས་བསྟན་ཞིང་། གབ་ཚིག་ངན་པ་འདིར་བསྟན་ལས་
གཞན་པ་བཅུ་བཞི་དག་ཀྱང་དེ་དག་རྣམས་ཀྱིས་བརྗོད་མོད། ངན་པའི་མཚན་ཉིད་མེད་པ་གང་དེ་
སྐྱོན་གྱིས་གབ་ཚིག་གི་གྲངས་ལ་ཡོངས་སུ་བགྲང་བྱ་མ་ཡིན་པར་རིག་ནས་སླར་ཡང་བདག་ཅག་
གིས་ལེགས་པའི་ཕྱོགས་ཁོ་ན་བསྡུས་ཏེ་བརྗོད་པར་བྱའོ །
གསུམ་པ་སྐྱོན་སེལ་བཤད་པ་ལ་གཉིས་ཏེ།མདོར་བསྟན་པ་དང་། རྒྱས་བཤད་། །དང་
པོ་ནི། དོན་ཉམས་དོན་འགལ་དོན་གཅིག་པ། །ཐེ་ཚོམ་ཅན་དང་རིམ་པ་ཉམས། །སྒྲ་ཉམས་གཅོད་
མཚམས་ཉམས་པ་དང༌། །སྡེབ་སྦྱོར་ཉམས་དང་མཚམས་སྦྱོར་བྲལ། །ཡུལ་དུས་སྒྱུ་རྩལ་འཇིག་རྟེན་
དང༌། །ལུང་རིགས་དག་དང་འགལ་བ་སྟེ། །སྐྱོན་བཅུ་དེ་དག་སྙན་ངག་ལ། །སྙན་ངག་མཁན་གྱིས་
སྤང་བར་བྱ། །དམ་བཅའ་གཏན་ཚིགས་དཔེ་ཉམས་པ། །ཞེས་པ་འདི་ཡང་སྐྱོན་མིན་ནམ། །ཕལ་
ཆེར་དཔྱད་པར་དཀའ་བ་ཉིད། །སྦྱོར་བ་དེ་ཡིས་འབྲས་བུ་ཅི། །ཞེས་པ་སྟེ དོན་ཉམས་སོགས་
461

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དགུའི་སྟེང་དུ་ཡུལ་འགལ་སྐྱོན་སོགས་འགལ་བ་དྲུག་པོ་གཅིག་ཏུ་བསྡོམས་པའི་སྐྱོན་བཅུ་པོ་དེ་དག་
སྙན་ངག་ལ་སྙན་ངག་མཁན་རྣམས་ཀྱིས་སྤང་བར་བྱ་ཞིང༌། དམ་བཅའ་ཉམས་པ།གཏན་ཚིགས་
ཉམས་པ དཔེ་ཉམས་པ་ཞེས་པ་གསུམ་པོ་འདི་ཡང་སྐྱོན་མིན་ནམ་ཞེ་ན། དེ་དག་རྟོག་གེ་པར་
གྲགས་ཀྱང་ཕྱོགས་འདིར་མ་གྲགས་པས་ཕལ་ཆེར་དཔྱད་པར་དཀའ་བ་ཉིད་ཀྱི་ཕྱིར་སྦྱོར་བ་དེ་ཡི་
འབྲས་བུ་ཅི་སྟེ་དགོས་པ་མེད་། །གཉིས་པ་ལ་བཅུ་ལས དང་པོ་དོན་ཉམས་ལ། མཚན་ཉིད་ནི།
ཚོགས་པའི་དོན་གྱིས་སྟོང་པ་གང༌།།དེ་ནི་དོན་ཉམས་ཞེས་པར་འདོད། །མྱོས་པ་སྨྱོན་པ་བྱིས་པ་ཡི། །
བརྗོད་ལས་གཞན་དུ་དེ་སྐྱོན་། །ཞེས་པ་། རྗོད་བྱེད་ཀྱི་ཚིག་ཚོགས་པ་ལ་བརྗོད་བྱའི་དོན་གྱིས་
སྟོང་པ་གང་ཡིན་པ་དེ་ནི་དོན་ཉམས་ཞེས་པར་འདོད་དེ།མྱོས་པ་དང༌།སྨྱོན་པ་དང༌།བྱིས་པ་གསུམ་
གྱིས་བརྗོད་པ་ལས་གཞན་དུ་དེ་ནི་སྐྱོན་ཡིན་ནོ། །དཔེར་བརྗོད་ནི། འདི་ནི་རྒྱ་མཚོ་འཐུང་བྱེད་དེ། །
བདག་ནི་དེ་རིང་རྒས་པས་གཟིར། །སྤྲིན་འདི་རབ་ཏུ་སྒྲོག་བྱེད་དེ། །འཕྲོག་བྱེད་ས་སྲུང་དག་ལ་
དགའ། །ཞེས་པ་སྟེ།སྐྱེས་བུ་འདི་ནི་རྒྱ་མཚོ་འཐུང་བར་བྱེད་དེ། བདག་ནི་དེ་རིང་རྒས་པས་གཟིར་ལ།
སྤྲིན་འདི་ནི་འབྲུག་སྒྲ་རབ་ཏུ་སྒྲོག་པར་བྱེད་དེ། འཕྲོག་བྱེད་ནི་གླང་པོ་ཆེ་ས་སྲུང་དག་ལ་དགའ་འོ་
ཞེས་ངག་ཚིག་ཅི་ཙམ་ཚོགས་ཀྱང་ཚིག་སྔ་ཕྱི་འབྲེལ་ཆད་དེ་བརྗོད་དོན་སྟོན་རྒྱུ་མེད་པ་ལྟ་བུའོ། །
དམིགས་བསལ་ནི། འདི་སེམས་རྣལ་དུ་མི་གནས་པས། །མངོན་པར་བརྗོད་ལ་སྨད་མིན་ཏེ། །
གཞན་དུ་དེ་ལྟ་བུ་ལ་སོགས། །སྙན་ངག་མཁན་པོ་སུ་ཞིག་སྦྱོར། །ཞེས་པ་སྟེ འདི་ལྟ་བུ་སེམས་རྣལ་
དུ་མི་གནས་པས་མངོན་པར་བརྗོད་པ་ལ་སྨད་པ་མིན་ཏེ།གཞན་དུ་འབྲེལ་མེད་ཀྱི་ཚིག་བརྗོད་མ་
ཐག་པ་དེ་ལྟ་བུ་ལ་སོགས་པ་སྙན་ངག་མཁན་པོ་སུ་ཞིག་སྦྱོར་ཏེ་མི་སྦྱོར་རོ །གཉིས་པ་ལ་དོན་
འགལ་ལ། མཚན་ཉིད་ནི། ངག་གཅིག་གིས་ནི་རབ་སྦྱར་བ། །སྔ་མ་ཕྱི་མ་གཞན་འཇོམས་པ། །
འགལ་བའི་དོན་ཅན་ཉིད་ཀྱི་སྐྱོན། །དོན་འགལ་ཞེས་པར་རབ་ཏུ་བརྗོད། །ཅེས་པ་སྟེ། ངག་གི་རྒྱུན་
གཅིག་གིས་རབ་སྦྱར་བ་ངག་ཚིག་གཅིག་ལ་དོན་སྔ་མ་དང་ཕྱི་མ་གཅིག་གི་ནུས་པས་གཞན་ཅིག་
ཤོས་དེ་འཇོམས་པར་བྱེད་པ་འགལ་བའི་དོན་ཅན་ཉིད་ཀྱི་སྐྱོན་ཏེ།དོན་འགལ་ཞེས་པར་རབ་ཏུ་
བརྗོད་དོ། །
462

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དཔེར་བརྗོད་ནི། དགྲ་རིགས་མཐའ་དག་འཇོམས་པ་དང༌། །སྣ་ཚོགས་ཁུར་འདི་རྒྱལ་
གྱུར་ཅིག །འབྱུང་པོ་ཀུན་ལ་བརྩེ་བ་ཅན། །ཁྱོད་ལ་དགྲ་ནི་སུ་ཡང་མེད། །ཅེས་པ་སྟེ་དགྲ་རིགས་ཀྱི་
དཔུང་མཐའ་དག་འཇོམས་པ་དང༌། སྣ་ཚོགས་པའི་བྱ་བའི་ཁུར་ལྡན་འདི་རྒྱལ་བར་གྱུར་ཅིག འབྱུང་
པོ་སྟེ་སེམས་ཅན་ཀུན་ལ་བརྩེ་བ་ཅན་ཁྱོད་ལ་དགྲ་ནི་སུ་ཡང་མེད་དོ་ཞེས་དགྲ་འཇོམས་པ་དང་དགྲ་
མེད་པ་འགལ་བ་ལྟ་བུའོ། །དམིགས་བསལ་ལ། སྐབས་བསྟན་པ་དང༌།དཔེར་བརྗོད་པའོ །དང་
པོ་ནི། མངོན་པར་ཆགས་ལྡན་སེམས་ལ་ནི། །སྐབས་དེ་འགའ་ཞིག་ཡོད་པས་ན། །གང་ལ་འགལ་
བའི་དོན་ཅན་གྱི། །ཚིག་ཀྱང་མངོན་པར་འདོད་པར་འགྱུར། །ཞེས་པ་སྟེ། མངོན་པར་ཆགས་པ་དང་
ལྡན་པའི་སེམས་ལ་སྐབས་དེ་ལྟ་བུ་འགའ་ཞིག་ཏུ་ཡོད་པས་ན།གང་ལ་འགལ་བའི་དོན་ཅན་གྱི་ཚིག་
དག་ཀྱང་མངོན་པར་འདོད་པར་འགྱུར་རོ། །གཉིས་པ་ནི།གཞན་གྱི་བུད་མེད་ལ་སྲེད་པ། །འཕགས་
པ་བདག་གིས་ག་ལ་རིགས། །དེ་ཡི་སོ་སྒྲིབ་གཡོ་བ་དག །བདག་ནི་ནམ་ཞིག་འཐུང་འགྱུར་རམ། །
ཞེས་པ་སྟེ། གཞན་གྱི་བུད་མེད་ལ་ཆགས་ཤིང་སྲེད་པ་ནི་འཕགས་པ་བདག་གིས་ག་ལ་རིགས་ཏེ་མི
རིགས་མོད།འོན་ཀྱང་མཛེས་མ་དེའི་སྒྲིབ་གཡོ་བ་དག་བདག་ནི་ནམ་ཞིག་འཐུང་བར་འགྱུར་རམ་
ཞེས་པ་ལྟ་བུ་འགལ་ཡང་ཆགས་པ་ཕུལ་བྱུང་སྟོན་པས་སྐྱོན་མེད་དོ། །གསུམ་པ་དོན་གཅིག་ལ
མཚན་ཉིད་ནི།དོན་ཉིད་དམ་ནི་སྒྲ་ལ་ཡང༌། །ཁྱད་པར་མེད་པར་སྔར་བརྗོད་པ། །གལ་ཏེ་སླར་ཡང་
རབ་བསྒྲགས་པ། །དེ་ནི་དོན་གཅིག་པར་འདོད་དཔེར། །ཞེས་པ་སྟེ། བརྗོད་བྱའི་དོན་ཉིད་དམ་ནི་
རྗོད་བྱེད་ཀྱི་སྒྲ་ལ་ཡང་དགོས་པ་ཁྱད་པར་ཅན་མེད་པར་སྔར་བརྗོད་པ་ཉིད་གལ་ཏེ་སླར་ཡང་རབ་ཏུ་
བསྒྲགས་པ་དེ་ནི་དོན་གཅིག་པར་འདོད་དེ།དཔེར་ན། ཞེས་སོ། །དཔེར་བརྗོད་ནི། སྲེད་པ་སྲེད་
བྱེད་བུ་མོ་རྣམས། །དེ་ཡི་ལན་བུའི་འོད་ཟེར་ཅན། །ཆུ་འཛིན་གློག་དང་ལྡན་པ་དང༌། །ཟབ་མོ་སྒྲ་
སྒྲོག་འདི་དག་གོ།ཞེས་པ་སྟེ། སྲེད་པ་ཆགས་པས་སྲེད་པར་བྱེད་པ་བུ་མོ་རྣམས་ཀྱི་འདོད་པ་འཕེལ་
བའི་རྒྱུ་ནི།དེའི་ལན་བུའི་འོད་ཟེར་ཅན་གྱི་ཆུ་འཛིན་དང༌།གློག་དང་ལྡན་པ་དང༌།ཟབ་མོ་སྒྲ་སྒྲོག་
འདི་དག་གོ་ཞེས་པའི་སྲེད་པ་སྲེད་བྱེད་གཉིས་དོན་གཅིག ཆུ་འཛིན། གློག་ལྡན། ཟབ་མོ་སྒྲ་སྒྲོག་
གསུམ་སྤྲིན་དུ་དོན་གཅིག་པ་ལྟ་བུའོ། །དམིགས་བསལ་ལ།སྐབས་བསྟན་པ་དང༌། དཔེར་བརྗོད་
463

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པའོ། །དང་པོ་ནི། རྗེས་སུ་བརྩེ་སོགས་ཁྱད་པར་ལས། །གལ་ཏེ་འགའ་ཞིག་བརྗོད་འདོད་ན། །ཡང་
བརྗོད་པ་ལ་སྐྱོན་མེད་དེ། །འདི་ནི་རྒྱན་དུ་རིགས་པ་ཡིན། །ཞེས་པ་སྟེ། རྗེས་སུ་བརྩེ་བ་དང༌།
སོགས་ཁོངས་ནས་ངོ་མཚར་བ་སོགས་དོན་ཁྱད་པར་ཅན་ལས་གལ་ཏེ་འགའ་ཞིག་བརྗོད་པར་འདོད་
ན་ཡང་ཡང་བཟླས་ཏེ་བརྗོད་པ་ལ་སྐྱོན་མེད་དེ་འདི་ནི་རྒྱན་དུ་རིགས་པ་ཡིན་། །གཉིས་པ་ནི། འདོད་
པ་སྐབས་མིན་འཁོན་པ་ཡིས །བུད་མེད་མཆོག་འདི་བཅོམ་པར་གྱུར། །ཡན་ལག་ཀུན་མཛེས་
བཅོམ་པར་གྱུར། །འཇམ་པར་སྒྲོག་མ་བཅོམ་པར་གྱུར། །ཅེས་པ་སྟེ། འདོད་པ་སྐབས་མིན་ཏེ་རྒྱུ་
མེད་པར་འཁོན་པ་ཡིས། བུད་མེད་མཆོག་འདི་ནི་བཅོམ་པར་གྱུར་ཏོ། །ཡན་ལག་ཀུན་མཛེས་མ་
འདི་བཅོམ་པར་གྱུར་། །ངག་འཇམ་པར་སྒྲོག་པ་འདི་བཅོམ་པར་གྱུར་ཏོ་ཞེས་བརྩེ་བའི་དབང་
གིས་ཡང་ཡང་བཟླས་པ་ལྟ་བུའོ། །བཞི་པ་ཐེ་ཚོམ་ཅན་ལ། མཚན་ཉིད་ནི།ངེས་པའི་དོན་དུ་རབ་
སྦྱར་བའི། །ཚིགས་རྣམས་ཉིད་ཀྱིས་གལ་ཏེ་ནི། །ཐེ་ཚོམ་བསྐྱེད་པར་བྱེད་ན་འདི། །ཐེ་ཚོམ་ཅན་ཞེས་
རབ་ཏུ་བརྗོད། །ཅེས་པ་སྟེ། བརྗོད་དོན་གྱི་ངེས་པ་རྟོགས་པའི་དོན་དུ་རབ་ཏུ་སྦྱར་བའི་ཚིག་རྣམས་
ཉིད་ཀྱིས་གལ་ཏེ་ཐེ་ཚོམ་སྐྱེད་པར་བྱེད་ན་འདི་ནི་ཐེ་ཚོམ་ཅན་ཞེས་བྱ་བར་རབ་ཏུ་བརྗོད་། །དཔེར་
བརྗོད་ནི། རེ་འདོད་དགའ་བ་ལྟ་བ་ཡི། །རོ་ལ་མི་གཡོ་གྲོགས་མོ་དག །རྒྱང་ན་འདུག་པའི་མ་མ་
འདིས། །འདི་འདྲ་ལྟ་བར་བཟོད་མ་ཡིན། །ཞེས་པ་སྟེ། འདོད་པའི་ལོངས་སྤྱོད་རེ་འདོད་ཀྱི་ཡིད་
ཀྱིས་དགའ་བ་མཛའ་བོ་ལྟ་བུའི་རོ་ལ་མིག་ཟུར་གཡོ་བའི་གྲོགས་མོ་དག་ཞེས་བོས་ནས། རྒྱང་རིང་
བའམ་ཉེ་བ་ན་འདུག་པའི་མ་མ་འདིས་ཁྱོད་གཉིས་ཀྱི་སྤྱོད་ཚུལ་འདི་འདྲ་ལྟ་བར་བཟོད་པ་མ་ཡིན་
ཞེས་པའི་རྒྱ་དཔེར་དགའ་བའི་སྐད་དོད་སྲི་ཡ་ཞེས་པ་ཡིད་ཀྱི་འདོད་པ་དང་མཛའ་བོ། ཨ་རཱཏ་རིང་
བ་དང་ཉེ་བ། ཨ་དས་ལས་བསྒྲུབས་པ་འདིས་ཞེས་པ་འདིའང་མངོན་འགྱུར་ལྐོག་འགྱུར་གཉིས་ཀ་
ལ་འཇུག་པས་ཐེ་ཚོམ་བསྐྱེད་པ་ལྟ་བུའོ །དམིགས་བསལ་ལ། སྐབས་བསྟན་པ། དཔེར་བརྗོད་པ
དོན་བཤད་པའོ །དང་པོ་ནི། འདི་འདྲ་ཐེ་ཚོམ་སླད་ཉིད་དུ། །གལ་ཏེ་འགའ་ཞིག་ཏུ་སྦྱར་ན། །འདི་
ནི་རྒྱན་ཉིད་དུ་འགྱུར་གྱི།།དེ་ལ་སྐྱོན་མེད་འདི་ལྟ་སྟེ། །ཞེས་པ་སྟེ།ཚུལ་འདི་འདྲ་ཐེ་ཚོམ་བསྐྱེད་པའི་
སླད་ཉིད་དུ་གལ་ཏེ་སྐབས་འགའ་ཞིག་ཏུ་སྦྱར་ན་འདི་ནི་རྒྱན་ཉིད་དུ་འགྱུར་གྱི་དེ་ལ་སྐྱོན་མེད་པས་
464

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དཔེར་བརྗོད་ན་འདི་ལྟ་སྟེ་ཞེས་སོ །གཉིས་པ་ནི། མ་སྨད་དེ་ནི་ལུས་སྐྱེས་། །འཇིགས་པས་
གཟིར་ཞིང་རྩུབ་མོ་ཡི། །དུས་ཉིད་ཀྱིས་ནི་བཟུང་བ་མཐོང་། །བདག་ཅག་ཁྱོད་ལ་རེ་བ་ཅི། །ཞེས་པ་སྟེ།
མ་སྨད་མཛེས་མ་དེ་ནི་ལུས་སྐྱེས་འདོད་པའམ་ཚ་བའི་ནད་ཀྱི་འཇིགས་པས་གཟིར་ཞིང་རྩུབ་མོའི་
དུས་འཆི་བ་ཉིད་ཀྱིས་བཟུང་བ་མཐོང་སྟེ། ད་ནི་བདག་ཅག་མཛའ་བོ་ཁྱོད་ལ་རེ་བ་ཡང་མེད་། །
གསུམ་པ་ནི། འདོད་པས་གཟིར་རམ་ཚ་བས་གདུངས། །ཞེས་པ་ངེས་མེད་བྱེད་པའི་ཚིག །རྩེད་
འཇོས་སྐྱེས་པ་འཁྲུགས་པར་ནི །བྱ་ཕྱིར་ཕོ་ཉ་མོས་སྨྲས་སོ། །ཞེས་པ་སྟེ དེ་ལྟ་བུ་འདོད་པས་
གཟིར་རམ་ཚ་བས་གདུངས་ཞེས་པ་ངེས་མེད་ཐེ་ཚོམ་སྐྱེ་བར་བྱེད་པའི་ཚིག་སྟེ། རྩེད་འཇོའི་ཀུ་རེའི་
སྒོ་ནས་སྐྱེས་པ་མཛའ་དེའི་ཡིད་འཁྲུགས་པར་བྱ་ཕྱིར་ཕོ་ཉ་མོས་སྨྲས་སོ། །ལྔ་པ་རིམ་པ་ཉམས་པ་ལ།
མཚན་ཉིད་ནི། མདོར་བསྟན་རྗེས་སུ་ཡོན་ཏན་དོན། །གལ་ཏེ་རྗེས་བསྟན་མ་མ་ན། །རིམ་པ་ཉམས་
པར་མངོན་བརྗོད་པའི། །སྐྱོན་དུ་དེ་ནི་བཤད་དེ་དཔེར། །ཞེས་པ་སྟེ། མདོར་བསྟན་གྱི་གོ་རིམ་དང་
རྗེས་སུ་མཐུན་པར་ཡོན་ཏན་བརྗོད་པའི་དོན་རྣམས་ཀྱང་གལ་ཏེ་རྗེས་སུ་བསྟན་པར་མ་བྱས་ན་རིམ་
པ་ཉམས་པ་ཞེས་བྱ་བར་མངོན་པར་བརྗོད་པའི་སྐྱོན་དུ་དེ་ནི་བཤད་དེ་དཔེར་ན་ཞེས་སོ །
དཔེར་བརྗོད་ནི།འགྲོ་བ་རྣམས་ཀྱི་གནས་པ་དང༌། །སྤྲུལ་དང་འཇིག་རྒྱུ་མ་སྐྱེས་པ།།བདེ་
བྱུང་སྲེད་མེད་ཆུ་སྐྱེས་ཀྱི། །སྐྱེ་གནས་ཅན་གྱིས་ཁྱེད་རྣམས་སྲུངས། །ཞེས་པ་སྟེ།འགྲོ་བ་རྣམས་ཀྱིས་
ཅདནམསབུ
གནས་པའི་རྒྱུ་ཁྱབ་འཇུག་དང༌། སྤྲུལ་པའི་རྒྱུ་ཚངས་པ་དང༌། འཇིགས་པའི་རྒྱུ་དབང་ཕྱུག་ཅེས་
བསྟན་ནས། དེ་ལྟ་བུའི་མ་སྐྱེས་པ་བདེ་བྱུང་དང༌། སྲེད་མེད་ཀྱི་བུ་དང་། ཆུ་སྐྱེས་པདྨའི་སྐྱེ་གནས་
ཅན་རྣམས་ཀྱིས་ཁྱེད་རྣམས་སྲུངས་ཤིག་ཅེས་སྔར་བསྟན་པའི་གོ་རིམ་ལས་འཁྲུགས་པར་བཀོད་པ་
ལྟ་བུའོ། །དམིགས་བསལ་ལ། སྐབས་བསྟན་པ་དང༌། དཔེར་བརྗོད་པའོ། །དང་པོ་ནི། འབྲེལ་པ་
ངེས་པར་ཤེས་པའི་རྒྱུར། །གང་ཡང་གལ་ཏེ་འབད་བྱས་ན། །རིམ་པ་བཟློས་ཀྱང་སྐྱོན་མིན་པར། །
མཁས་པ་རྣམས་ནི་སྨྲ་སྟེ་དཔེར། །དོན་གྱི་འབྲེལ་པ་ངེས་པར་ཤེས་པའི་རྒྱུར་གོ་རིམ་འཁྲུགས་པའི་
སྦྱོར་བ་གང་ཡང་གལ་ཏེ་འབད་པར་བྱས་ན་རིམ་པ་བཟློགས་ཀྱང་སྐྱོན་མིན་པར་མཁས་པ་རྣམས་ནི་
སྨྲ་སྟེ། དཔེར་ན་ཞེས་སོ། །གཉིས་པ་ནི། གཉེན་གཏོང་བ་དང་ལུས་གཏོང་དང༌། །ཡུལ་གཏོང་ཞེས་
465

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
པ་གསུམ་པོ་ལ། །དང་པོ་ཐ་མ་ཉོན་མོངས་རིང༌། །བར་པ་སྐད་གཅིག་གདུང་བའོ། །ཞེས་པ་སྟེ།
གཉེན་གཏོང་བ་སྟེ་དེ་དང་བྲལ་བ་དང་། །ཤི་སྟེ་ལུས་གཏོང་བ་དང༌།ཡུལ་ཁམས་གཏོང་བ་ཞེས་པ་
གསུམ་པོ་འདི་།དང་པོ་དང་ཐ་མ་གཉིས་ཉོན་མོངས་པའི་གདུང་བ་རྒྱུན་རིང་ལ།བར་པ་སྐད་ཅིག་
ཙམ་གྱི་གདུང་བའོ་ཞེས་གདུང་བ་རིང་ཐུང་གི་འབྲེལ་པ་ཤེས་པའི་དེ་ལྟ་བུ་གོ་རིམ་འཁྲུགས་པར
བཀོད་ཀྱང་སྐྱོན་མེད་དོ། །དྲུག་པ་སྒྲ་ཉམས་ལ། མཚན་ཉིད་ནི། མཚོན་བྱ་མཚན་ཉིད་ལམ་མ་
མཚོན། །ཚིག་སྦྱོར་མཆོག་མིན་འདོད་པ་ནི། །སྒྲ་ཉམས་ཡིན་ཏེ་མཆོག་རྣམ་དག །འདོད་པ་ཉིད་ནི
སྐྱོན་མ་ཡིན། །ཞེས་པ་སྟེ། མཚོན་བྱ་བརྗོད་པར་བྱ་བའི་མཚན་ཉིད་སྒྲའི་ཆོ་གའི་རིམ་པ་སྒྲ་རྗེས་སུ་
བསྟེན་པ་ལས་བྱུང་བའི་ལམ་མ་མཚོན་པ་སྒྲའི་བསྟན་བཅོས་དང་འགལ་བའི་ཚིག་སྦྱོར་མཆོག་མིན་
དག་འདོད་པ་ནི་སྒྲ་ཉམས་པ་ཡིན་ཏེ། དེ་ལས་བཟློག་པ་མཆོག་རྣམ་དག་འདོད་པ་ཉིད་ནི་སྐྱོན་མ་
ཡིན་ནོ། །དཔེར་བརྗོད་ནི། ས་གཞི་རྒྱ་མཚོའི་སྐ་རགས་ཅན། །རྒྱལ་ཆེན་ཁྱོད་ལ་དཔུང་པས་སྲུངས། །
ཞེས་པ་ཤེས་འདོད་མེད་པས་ན །ཚིག་འདིས་ལ་ནི་ཉམས་ཡོད་མིན། །ཞེས་པ་སྟེ། ས་གཞི་ཁྱོན་རྒྱ་
མཚོའི་སྐ་རགས་ཅན་འདི་ནི་རྒྱལ་པོ་ཆེན་པོ་ཁྱོད་ཀྱི་དཔུང་པས་སྲུངས་ཤིག་ཅེས་པའི་རྒྱ་དཔེར།ཁྱོད་
ཀྱི་ཞེས་པར་རྣམ་དབྱེ་དྲུག་སྟེར་དགོས་པ་ལ་བཞི་པ་བྱིན་པས་རྒྱལ་ཆེན་ཁྱོད་ལ་ཞེས་བྱུང་བས་མཚོན་
སྒྲ་ཉམས་དུ་མ་གསལ་བར་ཡོད་པ་ལྟ་བུ་སྟེ། ཞེས་པ་ཤེས་འདོད་དམ་བརྗོད་འདོད་མེད་པས་ཚིག་
འདི་ལ་ནི་ཉམས་ཡོད་པ་མ་ཡིན་ནོ །དམིགས་བསལ་ལ། དཔེར་བརྗོད་པ་དང༌། སྐྱོན་མེད་དུ་སྒྲུབ་
པའོ །དང་པོ་ནི། ལྷོ་ཡི་རི་ལས་ཉེར་བཏུད་པའི །རླུང་གིས་ཙཱུ་ཏའི་རྐང་འཐུང་ནི། །ཡལ་འདབ་
རོལ་པར་བསྐྱོད་པ་ཡི། །མྱུ་གུ་མཛེས་དང་ལྡན་པར་བྱེད།།ཅེས་པ་སྟེ།ལྷོའི་རི་ལས་ཉེ་བར་བཏུད་དེ་
འོངས་པའི་རླུང་གིས་ཤིང་ཙཱུ་ཏའི་རྐང་འཐུང་ནི་ཡལ་འདབ་རྣམས་རོལ་ཞིང་བརྩེ་བ་ལྟར་བསྐྱོད་པའི་
མྱུ་གུ་མཛེས་པ་དང་ལྡན་པར་བྱེད་། །གཉིས་པ་ནི།ཅེས་སོགས་བསྟན་བཅོས་བདག་ཉིད་ཆེ། །ལྟ་
ལ་གཡེལ་བའི་སེམས་ལྡན་པ །སྒྲ་ཉམས་བཞིན་དུ་སྣང་མོད་ཀྱི། །སྐལ་བཟང་ནམ་ཡང་གཏོང་
མ་ཡིན། །ཞེས་པ་སྟེ།བརྗོད་མ་ཐག་པ་འདི་ཉིད་སྒྲའི་བསྟན་བཅོས་ཀྱི་བདག་ཉིད་ཆེན་པོ་ལྟ་བ་ལ་
གཡེལ་བའི་སེམས་དང་ལྡན་པ་རྣམས་ལྷོ་ཡི་རི་ལས་ཞེས་ལྔ་པ་མི་ཐོབ་པར་རི་ལ་ཞེས་བདུན་པའམ་
466

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གཉིས་པ་གང་རུང་སྟེར་དགོས་པར་འདོད་པས་མཚོན་སྒྲ་ཉམས་བཞིན་དུ་སྣང་མོད་ཀྱི། གཞན་དུ་ན་
དེ་ལྟ་བུ་ནི་སྐལ་བཟང་ནམ་ཡང་གཏོང་བ་མ་ཡིན་ནོ། །བདུན་པ་གཅོད་མཚམས་ཉམས་པ་ལ།
མཚན་ཉིད་ནི།ཚིགས་བཅད་རྣམས་ལ་ངེས་པའི་གནས།།ཚིག་གི་གཅོད་མཚམས་ངལ་གསོ་རིགས།།
དེ་ཉམས་གཅོད་མཚམས་ཉམས་པ་སྟེ། །ཉན་པ་དགའ་མིན་བསྐྱེད་དེ་དཔེར། །ཞེས་པ་སྟེ། ཚིགས་
སུ་བཅད་པ་རྣམས་ལ་ངལ་གསོ་ངེས་པའི་གནད་ནི་ཚིག་གི་གཅོད་མཚམས་ཉམས་སུ་ངལ་གསོ་བར་
རིགས་ལ། དེ་ཉམས་པ་ནི་གཅོད་མཚམས་ཉམས་པ་ཡིན་ཏེ། ཉན་པ་པོ་དག་དགའ་བ་མིན་པ་
བསྐྱེད་པར་བྱེད་དེ། དཔེར་ན་ཞེས་སོ། །དཔེར་བརྗོད་ནི། བུད་མེད་རྣམས་ཀྱི་ཡང་དག་བརྗོད་པའི་
ཆོ་ག་ཉམས་མེད་ལ་འདིར །མཆོག་རྣམས་དང་འགྲོགས་མི་དབང་ཉི་མའི་རིགས་འདིས་ལྟ་བྱེད་
ལ་སོགས་སྐྱོན། །ཞེས་པ་སྟེ། བུད་མེད་རྣམས་ཀྱིས་ཡང་དག་པ་བརྗོད་པའི་ཆོ་ག་གླུ་དབྱངས་ལེན་པ་
ལ་སོགས་པ་སྒེག་སོགས་ཀྱི་རོ་ཉམས་མེད་པ་ལ།སྐབས་འདིར་སྐྱེས་བུ་མཆོག་རྣམས་དང་འགྲོགས་
པའི་མི་དབང་ཉི་མའི་རིགས་བརྒྱུད་ལས་བྱུང་བ་འདིས་ཀྱང་ལྟ་བར་བྱེད་དོ་ཞེས་པ་ལ་སོགས་པ་སྐྱོན་
ཡོན་། །དེ་ཡང་རྒྱ་དཔེར། སཾ་གཱི་ཏི། ཞེས་པའི་མིང་གི་དབུས་ན་ངལ་གསོ་ཡོད་པ་སོགས་དཔེར་
བརྗོད་གསལ་བར་ཡོད་དོ། །དམིགས་བསལ་ལ། དངོས་དང་། སྐྱོན་མེད་དུ་སྒྲུབ་པའོ། །དང་པོ་ནི
བྱ་དང་བྱ་མིན་མ་ཚང་མེད་ལ་ལུང་ཉིད་ཀྱིས་ནི་ལྟ་བྱེད་ཅིང༌། །མི་བདག་འདི་ཡི་དབང་གྱུར་ས་འཛིན་
ཅེས་པ་དེ་ལྟར་སྦྱོར་བ་ཡོད། །ཅེས་པ་སྟེ བྱ་བ་དང་བྱ་བ་མ་ཡིན་པའི་བླང་དོར་མ་ཚང་བ་མེད་པ་
རྟོགས་པ་ལ་རྣམ་པར་དག་པའི་ལུང་ཉིད་ཀྱིས་ནི་ལྟ་བར་བྱེད་ཅིང་སྟོབས་ལྡན་མི་བདག་འདི་ཡི་རང་
དབང་དུ་གྱུར་བའི་ས་གཞི་འཛིན་པར་བྱེད་ཅེས་པ་དེ་ལྟར་མིང་གི་དབུས་སུ་ངལ་གསོ་སྦྱོར་བ་ལྟར་
ཡོད་། རྒྱ་དཔེར། ཀཱརྨ་ཎི་ཞེས་པའི་ཡཱ་ལ་ངལ་གསོ་བྱས་པ་ལ་སོགས་པ་ལྟ་བུའོ །གཉིས་པ་ནི།
ཇི་ལྟར་ཚིག་མཐའ་ཕྱིས་པ་ལ། །ལྷག་མ་ཚིག་ཉིད་དུ་ངེས་པ། །དེ་བཞིན་མཚམས་སྦྱོར་རྣམ་འགྱུར་
མཐའ། །ཚིག་ཉིད་ཅེས་ནི་བརྗོད་པ་ཡིན། །དེ་ལྟ་ན་ཡང་རྣ་བར་རྩུབ། །སྙན་ངག་མཁན༼རྣམས༽མི་
སྦྱོར་ཏེ། །རྒྱལ་པོ་དེ་ཡི་རྒྱལ་མཚན་གྱི། །ཏོག་གིས་ཆུ་འཛིན་བསྐུལ་ཞེས་འདིའོ །ཞེས་པ་སྟེ། ཇི་
ལྟར་རྣམ་དབྱེའི་སྟོབས་ཀྱིས་ཚིག་མཐའ་ཕྱིས་པ་ལ་ལྷག་མ་ཚིག་ཉིད་དུ་ངེས་པ་དེ་བཞིན་དུ་མཚམས་
467

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྦྱོར་དང་རྣམ་འགྱུར་གྱི་མཐའ་ལ་ཡང་ཚིག་ཉིད་ཅེས་ནི་བརྗོད་པ་ཡིན་ནོ། །དེ་ལྟ་ན་ཡང་འདི་ནི་རྣ་
བར་རྩུབ་ཅིང་མི་སྙན་པའི་ཕྱིར་སྙན་ངག་མཁན་རྣམས་མི་སྦྱོར་ཏེ། དཔེར་ན། རྒྱལ་པོ་དེའི་རྒྱལ་
མཚན་གྱི་ཏོག་གིས་ཆུ་འཛིན་སྤྲིན་གྱི་ཚོགས་རྣམས་བསྐུལ་ཞིང་བསྐྱོད་པར་བྱེད་ཅེས་པའི་འདི་ལྟ་བུ་སྟེ།
རྒྱ་དཔེར། ཏོག་གི་སྐད་དོད། ཀེ་ཏུ། ཞེས་པའི་ཀེ་ནི་རྐང་པའི་མཐར་ཡོད་ཅིང་བདུན་པའི་ཚིག་
མཐའ་ཡིན་པས་ངལ་གསོ་ཉམས་པའི་སྐྱོན་མིན་ནའང་མི་སྙན་པས་སྤང་བར་བྱའོ། །བརྒྱད་པ་སྡེབ་
སྦྱོར་ཉམས་པ་ལ།མཚན་ཉིད་ནི།གང་ཡི་གེ་ཆད་ལྷག་དང༌། །ལྕི་ཡང་ལྟ་བཞིན་མི་གནས། །དེ་
ནི་སྡེབ་སྦྱོར་ཉམས་པ་སྟེ། །སྐྱོན་འདི་ཤིན་ཏུ་སྨད་པའོ། །ཞེས་པ་སྟེ།ཚིགས་བཅད་གང་དུ་ཡི་གེ་ཆད་
ལྷག་དང་། ལྕི་ཡང་གི་སྦྱོར་བ་སྡེབ་སྦྱོར་ལས་བཤད་པ་ཇི་ལྟ་བ་བཞིན་དུ་མི་གནས་པ་དེ་ནི་སྡེབ་སྦྱོར་
ཉམས་པ་སྟེ།སྐྱོན་འདི་ནི་ཤིན་ཏུ་སྨད་བྱར་གྱུར་པའོ། །དཔེར་བརྗོད་ལ།ཆད་ལྷག་དང༌།ལྕི་ཡང་གི་
དཔེའོ། །དང་པོ་ནི།ཟླ་བའི་འོད་ཟེར་རབ་བསིལ་བས།།རེག་ཅེས་ཡི་གེ་ཉུང་བ་ཉིད། །ས་ཧཱ་ཀཱ་རའི་
ལོ་འདབ་གསར་པ་རྣམས། །སྣུམ་ཞེས་ཡི་གེ་ལྷག་པའམ། །ཞེས་པ་སྟེ ཟླ་བའི་འོད་ཟེར་རབ་ཏུ་
བསིལ་བས་རེག་ཅེས་པ་ལ་རྒྱ་དཔེར་ཡི་གེ་བདུན་ལས་མེད་པས་ཉུང་བ་ཉིད་དང༌། ས་ཧཱ་ཀཱ་རའི་ལོ་
འདབ་གསར་པ་རྣམས་ཤིན་ཏུ་སྣུམ་ཞེས་པར་ཡི་གེ་དགུ་ཡོད་པས་ལྷག་པ་ཉིད་དེ། བོད་སྐད་ལ་ཡང
གསལ་བ་བཞིན་ནོ། །གཉིས་པ་ནི། འདོད་པའི་མདའ་རྣོན་རི་དྭགས་མིག་ཅན་ལ། །རྣམ་པར་
འཕངས་ཞེས་ལྕི་བ་ཇི་བཞིན་མིན། །མཛེས་པའི་མིག་ཅན་དག་ལ་མྱོས་བྱེད་ཀྱི། །མདའ་རྣོན་ལྷུང་
ཞེས་ཡང་བ་ཇི་བཞིན་མིན །ཞེས་པ་སྟེ། འདོད་པའི་ལྷས་མེ་ཏོག་གི་མདའ་རྣོན་པོ་རི་དྭགས་མིག་
ཅན་མ་ལ་རྣམ་པར་འཕངས་ཞེས་པ་ཉེ་དབང་རྡོ་རྗེའི་ཡི་གེ་དང་པོ་ལ་ཡང་བ་དགོས་པ་ལ་ལྕི་བ་བྱུང་
བས་ལྕི་བ་ཇི་བཞིན་མིན་ལ མཛེས་པའི་མིག་ཅན་མཛེས་མ་དག་ལ་མྱོས་བྱེད་འདོད་ལྷ་དག་གིས་
མདའ་རྣོན་ལྷུང་སྟེ་འདོད་པའི་དབང་དུ་གྱུར་ཅེས་པ་དབང་པོ་རྗེའི་ཡི་གེ་དང་པོ་ལྕི་བ་དགོས་པ་ལ་
ཡང་བ་བྱུང་བས་ཡང་བ་ཇི་བཞིན་མིན་ནོ། །དགུ་པ་མཚམས་སྦྱོར་ཉམས་པ་ལ། མཚན་ཉིད་ནི།
བསྡུས་པ་བརྗོད་པར་མི་འདོད་ཅེས །ཚིག་ལ་མཚམས་སྦྱོར་མེད་པ་དང་། །ཡ་ཕྱིས་ལ་སོགས་རྒྱུ་
མེད་པ། །དེ་ནི་མཚམས་སྦྱོར་བྲལ་ཞེས་བསྟན། །ཞེས་པ་སྟེ།བསྡུས་པ་མཚམས་སྦྱར་བ་བརྗོད་པར་
468

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
མི་འདོད་དོ་ཞེས་ཚིག་ལ་མཚམས་སྦྱོར་ཐོབ་ཀྱང་མེད་པར་བྱས་པ་དང༌། ཨེ་ཨ་ཡའི་ཡ་ཕྱིས་ཤུལ་ལྟ་
བུ་ལ་སོགས་པ་རང་བཞིན་དུ་འཇོག་པའི་རྒྱུ་མཚན་མེད་པར་མཚམས་སྦྱོར་མི་བྱེད་པ་དེ་ནི་།ས་
སྦྱོར་བྲལ་བ་ཞེས་བསྟན་། །དཔེར་བརྗོད་ནི། མཁའ་དང་བདག་གི་ཡིད་ལ་ཡང༌། །རླུང་ནི་དལ་
བུར་རྒྱུ་བ་ཡི། །བུད་མེད་འགྲམ་པའི་དཀྱིལ་འཁོར་ལ། །རྔུལ་གྱི་ཆུ་རྒྱས་སེལ་བར་བྱེད།།ཅེས་པ་སྟེ།
ནམ་མཁའ་ལ་རླུང་དལ་བུར་རྒྱུ་བ་དང༌། དེས་ཡིད་འཕྲོག་པའི་སྒོ་ནས་བདག་གི་ཡིད་ལ་ཡང་རྒྱུ་བ་
ཡིས།བུད་མེད་ཀྱི་འགྲམ་པའི་དཀྱིལ་འཁོར་ལ་གདུང་བ་ལས་བྱུང་བའི་རྔུལ་གྱི་ཆུ་རྒྱས་པ་སེལ་བར་
བྱེད་དོ་ཞེས་པའི་རྒྱ་དཔེར། ཙ་ར་ཏཱ། ཨངྒ་ནཱ་ཞེས་པའི་ཏཱ་དང་ཨ་གཉིས་ལ་མཚུངས་འདྲའི་མཚམས་
སྦྱོར་ཐོབ་ཀྱང་ཤད་ཀྱིས་མ་བྱས་པ་ལྟ་བུའོ།།དམིགས་བསལ་ནི།མཚན་འདི་ལ་ཞེས་འདི་འདྲ། །
མཁས་པས་ཉམས་པར་རིག་མི་བྱེད། །ཅེས་པ་སྟེ། མཚན་མོ་འདི་ལ་ཞེས་པའི་སྐད་དོད་ཀྱི་མགོའི་
ཨཱ་དང་དཔེར་བརྗོད་སྔ་མ་འཇུག་གི་ཨི་ལྟ་བུ་མཚམས་སྦྱོར་ཐོབ་ཀྱང་ཤད་ཀྱིས་བར་ཆོད་པས་མ་
བྱས་པ་འདི་འདྲ་མཁས་པ་རྣམས་ཀྱིས་མཚམས་སྦྱོར་ཉམས་པར་རིག་པར་མི་བྱེད་དོ། །བཅུ་པ་
འགལ་བ་དྲུག་བཤད་པ་ལ་གསུམ། མཚན་ཉིད། དཔེར་བརྗོད། དམིགས་བསལ་ལོ། །དང་པོ་ནི།
རི་ནགས་ཡུལ་འཁོར་ལ་སོགས་ཡུལ། །ཉིན་མཚན་དུས་དྲུག་ལ་སོགས་དུས། །འདོད་པའི་དོན་ལ་
བརྟེན་པ་ཡི། །གར་དང་གླུ་སོགས་སྒྱུ་རྩལ་ཏེ། །འབྱུང་པོ་དང་མི་རྒྱུ་བའི། །འཇུག་པ་འཇིག་རྟེན་
མིང་ཅན་། །རིགས་པ་གཏན་ཚིགས་རིག་བདག་ཉིད། །ཐོས་བཅས་གསུངས་པ་ལུང་ཉིད་དེ། །
སྙན་ངག་མཁན་པོ་བག་མེད་ལས། །དེ་དེར་ཇི་ལྟར་གྲགས་པ་བཞིན། །མིན་པར་གལ་ཏེ་རབ་
བཞུགས་ན། །འདི་ནི་ཡུལ་སོགས་འགལ་ཞེས་བརྗོད། །ཅེས་པ་སྟེ། རི་དང་། ནགས་དང་། ཡུལ་
འཁོར་ལ་སོགས་པ་ཡུལ་དང་། ཉིན་མཚན་དང་། དབྱར་སོགས་དུས་དྲུག་ལ་སོགས་པ་དུས་དང༌།
འདོད་པའི་དོན་ལ་བརྟེན་པའི་གར་དང་གླུ་སོགས་སྒྱུ་རྩལ་ཏེ། འབྱུང་པོ་བ་དང་མི་རྒྱུ་བ་སེམས་
ལྡན་དང་བེམ་པོའི་འཇུག་པ་འཇིག་རྟེན་གྱི་མིང་ཅན་། །རིགས་པ་ནི་གཏན་ཚིགས་རིག་པ་རྟོག་
གེའི་བདག་ཉིད་དང༌།ཐོས་པ་རིག་བྱེད་དང་བཅས་གསུངས་པ་ལུང་ཉིད་དེ་སྙན་ངག་མཁན་པོ་བག་
མེད་པས་མཁས་རློམ་རྣམས་ལས་གཞན་དེ་དང་དེར་ཇི་ལྟར་གྲགས་པ་བཞིན་མིན་པར་གལ་ཏེ་རབ་
469

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཏུ་ཞུགས་ན་འདི་ནི་ཡུལ་སོགས་དང་འགལ་བ་ཞེས་པའི་སྐྱོན་དུ་བརྗོད་དོ། །གཉིས་པ་ལ། དང་པོ་
ཡུལ་འགལ་ནི། ག་བུར་རྐང་འཐུང་ལ་རེག་པའི། །མ་ལ་ཡ་རླུང་དྲི་བཟང་ཅན། །ཀ་ལིངྐ་ཡི་ནགས་
སྐྱེས་པའི། །གླང་པོ་དག་ནི་རི་དྭགས་རིགས། །ཙོ་ལ་ཀཱ་བེ་རི་ངོགས་པ། །ཨ་ཀ་རུ་ནི་ནག་པོ་སྔོ། །
ཞེས་པ་ཡུལ་དང་འགལ་བ་ཡི། །ཚིག་གི་འཇུག་པ་འདི་འདྲ་སྟེ། །ཞེས་པ་སྟེ། ག་བུར་གྱི་ཤིང་གི་རྐང་
འཐུང་ལ་རེག་པའི་མ་ལ་ཡའི་རླུང་ནི་དྲི་བཟང་པོ་ཅན་ཞེས་པ་དེ་ན་ག་བུར་མེད་པས་འགལ། ཀ་
ལིངྐའི་ནགས་སུ་སྐྱེས་པ་གླང་དག་ནི་རི་དྭགས་ཀྱི་རིགས་སོ་ཞེས་པ་དེའི་གླང་པོ་ཆེ་བྷ་དྲའི་རིགས་
ཡིན་པས་འགལ།ཙོ་ལའི་ཡུལ་འཁོར་གྱིས་ཆུ་ཀླུང་ཀཱ་བེ་རིའི་འགྲམ་ངོགས་ཀྱི་སའི་ཨ་ཀ་རུ་ནི་ནག་
པོ་སྔོ་ཞེས་པ་དེ་ན་ཨ་ཀ་རུ་མེད་པས་འགལ་ལོ །ཞེས་པ་ཡུལ་དང་འགལ་བའི་ཚིག་གི་འཇུག་པ་
འདི་འདྲ་སྟེས་། །གཉིས་པ་དུས་འགལ་ནི། པདྨ་ཅན་ནི་མཚན་མོ་རྒྱས། །ཉིན་པར་ཀུ་མུད་ལྡན་པ་
གསལ། །དཔྱིད་ནི་ནི་ཙུ་ལ་རབ་རྒྱས། །སོས་ཀ་དག་ནི་སྤྲིན་གྱིས་གཏིབས། །ངང་པའི་སྒྲ་ནི་དབྱར་
མཉན་འོས། །སྟོན་ནི་རྨ་བྱ་མྱོས་པ་སྟེ །དགུན་སྟོད་ཉི་མ་དྲི་མ་མེད། །དགུན་ནི་ཙནྡན་བསྔགས་པར་
འོས། །ཞེས་པ་འདི་འདྲ་དུས་དང་ནི། །འགལ་བའི་ལུགས་དག་བསྟན་པ་ཡིན། །ཞེས་པ་སྟེ། པདྨ་
ཅན་ནི་མཚན་མོའི་དུས་རྒྱས་ཤིང༌། །ཉིན་པར་ཀུ་མུད་ལྡན་པ་གསལ་བའི་མཛེས་པ་ངོམ་པ་དང༌།
དཔྱིད་ནི་ཤིང་ནི་ཙུ་ལ་རབ་ཏུ་རྒྱས་པ་དང༌། སོས་ཀ་དག་ནི་སྤྲིན་གྱིས་གཏིབས་ཤིང་། ངང་པའི་སྒྲ་ནི་
དབྱར་གྱི་དུས་མཉན་པར་འོས་ལ། སྟོན་ནི་རྨ་བྱ་དགའ་བས་མྱོས་པའི་དུས་ཏེ། དགུན་སྟོད་ཉི་མ་དྲི་
མ་མེད་ལ།དགུན་ནི་ཙནྡན་བསྔགས་པར་འོས་སོ་ཞེས་པ་འདི་འདྲ་དུས་དང་འགལ་བའི་ལུགས་དག་
བསྟན་པ་ཡིན་ནོ། །གསུམ་པ་སྒྱུ་རྩལ་དང་འགལ་བ་ལ། དངོས་དང་། དོན་བསྡུ་བའོ། །དང་པོ་ནི།
སྒྱུ་རྩལ་དག་དང་འགལ་བའི་ལམ། །ཅུང་ཟད་བསྟན་པར་བྱ་སྟེ་དཔེར། །དཔའ་བ་སྒེག་པ་དག་གི་
དངོས །བསྟན་པ་ཁྲོ་དང་ཡ་མཚན་ནོ། །ཞེས་པ་སྟེ། སྒྱུ་རྩལ་དག་དང་འགལ་བའི་ལམ་ཡང་ཅུང་
ཟད་བསྟན་པར་བྱ་སྟེ།དཔེར་ན།དཔའ་བ་དང་སྒེག་པ་དག་གི་ཉམས་ཀྱི་དངོས་པོར་གྱུར་པ་ཉམས་
ཇི་སྲིད་གནས་ཀྱི་བར་དུ་བསྟན་པའམ་གནས་པ་ནི་ཁྲོ་བ་དང་ཡ་མཚན་ནོ་ཞེས་པ་དཔའ་བ་དང་སྒེག་
པའི་ཉམས་ཀྱི་འགྱུར་བ་སྤྲོ་བ་དང་དགའ་བ་ཡིན་པ་ལ་དེ་ལྟར་མ་བརྗོད་པ་ལྟ་བུའོ། །གཉིས་པ་ནི།
470

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
དབྱངས་བདུན་རྫོགས་པ་འདི་དག་ནི། །ཐ་དད་ལམ་དུ་རབ་འཇུག །འདི་ལྟར་སྒྱུ་རྩལ་དྲུག་ཅུ་
བཞིར། །འགལ་བ་ལེགས་པར་རྟོགས་པར་བྱ །སྒྱུ་རྩལ་ཡོངས་སུ་བཅད་པ་ལས །དེ་ཡི་རང་
བཞིན་གསལ་བར་འགྱུར། །ཞེས་པ་སྟེ།དྲང་སྲོང་། ས་འཛིན།དྲུག་སྐྱེས།བར་མ།བློ་གསལ། ལྔ་པ།
འཁོར་ཉན་ཏེ་དབྱངས་བདུན་རྫོགས་པ་སྟེ་བདུན་ཀ་ཚང་བའམ། འདི་དག་གང་རུང་ཐ་དད་ཀྱི་ལམ་
དུ་རང་རང་གི་འཇུག་ཡུལ་དང་མཐུན་པར་རབ་ཏུ་འཇུག་པས་འདི་ལྟར་སྒྱུ་རྩལ་དྲུག་ཅུ་རྩ་བཞིར་
འགལ་བའི་ཚུལ་ལེགས་པར་རྟོགས་པར་བྱ་ཞིང༌།སྒྱུ་རྩལ་ཡོངས་སུ་བཅད་པའི་བསྟན་བཅོས་ལེའུ་
བཞི་པ་སློབ་དཔོན་འདི་ཉིད་ཀྱིས་མཛད་པ་ལས་དེའི་རང་བཞིན་གསལ་བར་འགྱུར་རོ །བཞི་པ་
འཇིག་རྟེན་དང་འགལ་བ་ནི། གླང་པོ་དག་ནི་རལ་པ་གཡོ། །རྟ་ཡི་རྭ་ནི་བ་ཡིན། །ཨེ་རཎྜ་ནི་སྙིང་
པོ་ལྕི། །སེང་ལྡེང་ལྗོན་པ་སྙིང་པོ་མེད། །ཅེས་པ་འདི་ནི་འཇིག་རྟེན་པ། །ཉིད་དང་འགལ་བ་ཀུན་
གྱིས་སྨད། །ཅེས་པ་སྟེ། གླང་པོ་དག་ནི་རལ་བ་གཡོ་བར་བྱེད་ཅིང་། རྟའི་རྭ་ནི་ཤིན་ཏུ་བ་ཡིན་ལ།
ཤིང་ཨེ་རཎྜ་སྙིང་པོ་ལྕི་ཞིང༌། སེང་ལྡེང་གི་ལྗོན་པ་ལ་སྙིང་པོ་མེད་དོ་ཞེས་པ་འདི་འདྲ་བ་ནི་འཇིག་
རྟེན་པ་ཉིད་དང་འགལ་བ་སྟེ་མཁས་བླུན་ཀུན་གྱིས་སྨད་དོ། །ལྔ་པ་རིགས་པ་དང་འགལ་བ་ལ་དམ་
བཅའ་དང༌། དཔེར་བརྗོད་། །དང་པོ་ནི། རིགས་པ་ཞེས་བྱ་གཏན་ཚིགས་ཀྱི། །རིགས་པ་དང་
འགལ་བསྟན་པར་བྱ།།ཞེས་པ་སྟེ།གོ་སླའོ། །གཉིས་པ་ལ་གཉིས།ནང་པ་དང་།ཕྱི་པའི་རིགས་པ་
དང་འགལ་བའོ །དང་པོ་ནི།བདེ་གཤེགས་འདུས་བྱས་འཇིག་པར་ནི། །གསུང་བ་བདེན་མོད་དེ་ལྟ་
ནའང༌། །ཙ་ཀོ་ར་ཡི་མིག་ཅན་དེ། །བདག་གི་སྙིང་ལ་ད་དུང་གནས། །ཞེས་པ་སྟེ། བདེ་བར་
གཤེགས་པ་སངས་རྒྱས་ཀྱིས་འདུས་བྱས་ཐམས་ཅད་མི་རྟག་པའོ །ཞེས་འཇིག་པར་གསུང་བ་
བདེན་མོད།དེ་ལྟ་ནའང་བྱ་ཙ་ཀོ་རའི་མིག་ཅན་མཛེས་མ་དེ་ནི་བདག་གི་སྙིང་ལ་ད་དུང་གནས་སོ། །
གཉིས་པ་ནི། སེར་སྐྱས་གནས་ལ་ཡོད་པ་ཉིད། །རབ་ཏུ་སྐྱེ་བར་ཉེ་བར་བརྗོད། །མེད་པ་ཉིད་ནི་
བདག་ཅག་གིས། །རབ་སྐྱེ་བར་མཐོང་གང་ཕྱིར། །རིགས་པ་དག་དང་འགལ་བ་ཡི།།ལུགས་འདི་
ཀུན་ཏུ་བལྟ་བར་བྱ། །ཞེས་པ་སྟེ། དྲང་སྲོང་སེར་སྐྱའི་སློབ་མ་གྲངས་ཅན་པ་རྣམས་ཀྱིས་སྔར་ནས་
དངོས་པོར་གནས་ལ་ཡོད་པ་ཉིད་ཕྱིས་གསལ་བར་རབ་ཏུ་སྐྱེ་བར་ཉེ་བར་བརྗོད་དེ། དེ་ལྟ་ནའང་
471

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
སྔར་མེད་པ་ཉིད་བདག་ཅག་གིས་ཕྱིས་རབ་ཏུ་སྐྱེ་བར་མཐོང་བ་གང་གི་ཕྱིར་དེ་ནི་མི་བདེན་ནོ། །དེ་
ལྟར་རིགས་པ་དག་དང་འགལ་བའི་ལུགས་འདི་ཀུན་ཏུ་བལྟ་བར་བྱའོ །དྲུག་པ་ལུང་དང་འགལ་བ་ལ།
དམ་བཅའ་དང་། དཔེར་བརྗོད་དོ། །དང་པོ་ནི། དེ་ནས་ལུང་དང་འགལ་བ་ཡི། །འཇུག་པ་དག་ནི་
བསྟན་པར་བྱ། །ཞེས་པ་སྟེ། གོ་སླའོ །གཉིས་པ་ལ་གཉིས མེ་མ་བཞག་ཀྱང་མཆོད་སྦྱིན་བྱེད་པ་
ལུང་དང་འགལ་བ་དང༌། ཆོ་ག་མ་བྱས་ཀྱང་རིག་བྱེད་བཀླག་པ་ལུང་དང་འགལ་བའོ། །དང་པོ་ནི།
མེ་ནི་བཞག་པ་མ་ཡིན་ཡང་། །བུ་སྐྱེད་བྲམ་ཟེ་མ་ཉམས་པའི། །སྤྱོད་པས་བརྒྱན་པ་འདི་དག་ནི། །བཻ་
ཤྭ་ན་རཱི་མཆོད་སྦྱིན་བྱེད། །ཅེས་པ་སྟེ། རང་སྐྱེས་དུས་ཀྱི་མེ་ནི་བཞག་པ་མ་ཡིན་ནའང་བུ་སྐྱེས་པར་
གྱུར་པའི་བྲམ་ཟེ་མ་ཉམས་པའི་སྤྱོད་པས་བརྒྱན་པ་འདི་དག་བེེ་ན་རཱི་སྟེ་མེའི་མཆོད་སྦྱིན་བྱེད་།།
གཉིས་པ་ནི། འདི་ནི་ཆོ་ག་མ་བྱས་ཀྱང༌། །བླ་མ་དག་ལས་རིམ་བྱེད་བཀླགས། །རང་
བཞིན་དག་པའི་ཤེལ་དག་། །འདུ་བྱེད་གཞན་ལ་ལྟོས་པ་མེད། །ཅེས་པ་སྟེ།འདི་ནི་སྔོན་དུ་ཆོ་གའི་
རིམ་པ་མ་བྱས་ཀྱང་བླ་མ་དག་ལས་སྲིད་སྲུང་ལ་སོགས་པའི་རིག་བྱེད་རྣམས་བཀླགས་སོ། །དེ་ཡང༌།
རང་བཞིན་གྱིས་དག་པའི་ཤེལ་དག་ནི་ཕུལ་བྱུང་བ་སྒྲུབ་པའི་འདུ་བྱེད་གཞན་ལ་ལྟོས་པ་མེད་པ་
བཞིན་ནོ།།
གསུམ་པ་ལ་གཉིས། སྤྱིར་བསྟན་པ་དང༌། སོ་སོར་བཤད་པའོ། །དང་པོ་ནི། སྐྱོན་ནི་
མཐའ་དག་འདི་ལ་ཡང༌། །རེས་འགའ་སྙན་ངག་མཁན་མཁས་པས། །སྐྱོན་གྱི་གྲངས་ལས་རབ་
འདས་ནས། །ཡོན་ཏན་ལམ་ནི་རྣམ་པར་འཛིན། །ཅེས་པ་སྟེ། ཡུལ་འགལ་སྐྱོན་སོགས་འགལ་བ་
དྲུག་པོ་མཐའ་དག་པ་འདི་ལ་ཡང་རེས་འགའ་སྙན་ངག་མཁན་མཁས་པས་ལེགས་པར་སྦྱོར་ཤེས་ན་
སྐྱོན་གྱི་གྲངས་ལས་རབ་ཏུ་འདས་ནས། ཡོན་ཏན་གྱི་ལམ་ནི་རྣམ་པར་འཛིན་ཏོ། །གཉིས་པ་ལ།
དང་པོ་ཡུལ་འགལ་ཡང་སྐྱོན་མེད་པ་ནི།རྒྱལ་པོ་དེ་ཡི་མཐུ་ཡིས་ནི། །དེ་ཡི་སྐྱེད་ཚལ་ལྷ་རྣམས་ཀྱི། །
ལྗོན་པ་ཡལ་འདབ་གོས་དམར་དང༌། །ལྡན་པ་དག་ནི་གནས་སུ་གྱུར། །ཅེས་པ་སྟེ། མི་བདག་རྒྱལ་
་དག་ན་གནས
པོ་དེའི་བསོད་ནམས་ཀྱི་མཐུས་དེའི་སྐྱེད་མོས་ཚལ་ལྷ་རྣམས་ཀྱི་དཔག་བསམ་ལྗོན་པ་ཡལ་འདབ་ཀྱི་
གོས་དམར་པོ་དང་ལྡན་པ་དག་གི་གནས་སུ་གྱུར་ཞེས་མི་ཡུལ་དུ་ལྷའི་ཤིང་འབྱུང་བ་འགལ་ཡང་
472

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
རྒྱལ་པོའི་བསོད་ནམས་ཕུལ་དུ་བྱུང་བར་སྟོན་པས་སྐྱོན་མེད་དོ། །གཉིས་པ་དུས་འགལ་ཡང་སྐྱོན་
མེད་པ་ནི།རྒྱལ་པོ་འཇིགས་པ་གསལ་བྱེད་པ། །ཀ་དམྦ་ཡི་རྡུལ་དང་འགྲོགས། །འདབ་བདུན་ལས་
འཁྲུངས་སྐྱོད་བྱེད་ཅིང༌། །དྲག་པོ་ཡི་ནི་རླུང་དག་རྒྱུ། །ཞེས་པ་སྟེ། རྒྱལ་པོ་འཆི་བའི་འཇིགས་པ་
གསལ་བར་བྱེད་པའི་ཆེད་དུ། ཤིང་ཀ་དམྦའི་རྡུལ་དང་འགྲོགས་པའི་འདབ་མ་བདུན་པ་ལས་
འཁྲུངས་པའི་མེ་ཏོག་རྣམས་སྐྱོད་པར་བྱེད་ཅིང་དྲག་པོའི་རླུང་རྩུབ་རྩུབ་མོ་དག་རྒྱུའོ་ཞེས་ཀ་དམྦ་དང་
འདབ་བདུན་དུས་ལྷན་ཅིག་བྱུང་བ་འགལ་ཡང་ལྟས་ངན་པ་སྟོན་པས་སྐྱོན་མེད་། །གསུམ་པ་སྒྱུ་
རྩལ་དང་འགལ་ཡང་སྐྱོན་མེད་པ་ནི། ཁྱོད་ཀྱི་རབ་བསྐུལ་སྐྲག་པ་ཡི། །སྐྱེ་བོ་བུད་མེད་ཁས་
བརྗོད་གླུ། །སྟབས་མི་མཉམ་པས་འདོད་ལྡན་གྱི། །ཆགས་པ་དག་ནི་འཕེལ་བར་བྱེད། །ཅེས་པ་སྟེ།
ཁྱོགས་ཀྱིས་བཏེག་ནས་གཡོ་ཞིང་རབ་ཏུ་བསྐུལ་བས་སྐྲག་པར་གྱུར་པའི་སྐྱེ་བོ་དང་། བུད་མེད་ཀྱི་
ཁས་བརྗོད་གླུ་མྱུར་བ་དང་། བར་མ་སོགས་སྟབས་མི་མཉམ་པས་ཀྱང་འདོད་ལྡན་གྱི་ཆགས་པ་དག་
ནི་འཕེལ་བར་བྱེད་དོ་ཞེས་སྤྱིར་གླུ་སྟབས་མི་མཉམ་པ་ཡིད་དུ་མི་འོང་བས་ཆགས་པ་འཕེལ་བ་སྒྱུ་
རྩལ་དང་འགལ་ཡང་འདོད་ལྡན་རྣམས་ལ་ཅིས་ཀྱང་ཆགས་པ་འཕེལ་བར་སྟོན་པས་སྐྱོན་མེད་། །
བཞི་པ་འཇིག་རྟེན་དང་འགལ་ཡང་སྐྱོན་མེད་པ་ནི། ཟླ་བའི་འོད་ཟེར་རབ་བསིལ་བ །བསྲེག་ཟ་
འཛིན་པར་འདོད་ལྡན་ནི། །བུད་མེད་དང་བྲལ་ཉོན་མོངས་ཀྱི། །འཁྲུག་པ་འདི་ཡིས་རྩི་བར་བྱེད། །
ཅེས་པ་སྟེ། ཟླ་བའི་འོད་ཟེར་རབ་ཏུ་བསིལ་བ་ཡིན་ཡང་བསྲེག་བྱ་འཛིན་པར་འདོད་ལྡན་
དང་བྲལ་བའི་ཉོན་མོངས་པ་སེམས་འཁྲུགས་པ་འདི་ཡིས་རྩི་བར་བྱེད་དོ་ཞེས་ཟླ་བའི་མེའི་རང་
བཞིན་དུ་འཛིན་པ་འཇིག་རྟེན་དང་འགལ་ཡང་ཆགས་པ་ཕུལ་བྱུང་སྟོན་པས་སྐྱོན་མེད་དོ། །ལྔ་པ་
རིགས་པ་དང་འགལ་ཡང་སྐྱོན་མེད་པ་ནི། གཞལ་བྱ་ཡིན་ཡང་གཞལ་བྱ་མིན། །ཆ་ལྡན་ཡིན་ཡང་ཆ་
ལྡན་མིན།།གཅིག་ཉིད་ཡིན་ཡང་གཅིག་ཉིད་མིན།།སྣ་ཚོགས་གཟུགས་ཁྱོད་ལ་ཕྱག་འཚལ། །ཞེས་
པ་སྟེ། རྗེས་དཔག་ཚད་མས་རྟོགས་པས་གཞལ་བྱ་ཡིན་ཡང་དབང་པོའི་མངོན་སུམ་གྱི་ཡུལ་མ་ཡིན་
པས་གཞལ་བྱ་མིན་ལ ས་སོགས་སྣ་ཚོགས་པའི་གཟུགས་ཅན་ཡིན་པས་ཆ་ལྡན་ཡིན་ཡང་ངོ་བོ་
མཆོག་དམ་པའི་བདག་ཉིད་ཡིན་པས་ཆ་ལྡན་མིན་ཞིང༌།ངོ་བོ་རྟག་པའི་གཟུགས་གཅིག་ཉིད་ཡིན་
473

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
ཡང་འགྱུར་བ་སྣ་ཚོགས་སྟོན་པས་གཅིག་ཉིད་མིན་པ་སྟེ། དེ་ལྟ་བུའི་སྣ་ཚོགས་གཟུགས་ཅན་དབང་
ཕྱུག་ཁྱོད་ལ་ཕྱག་འཚལ་ལོ་ཞེས་གཞལ་བྱ་ཡིན་པ་དང་མ་ཡིན་པ་སོགས་རིགས་པ་དང་འགལ་ཡང་
དབང་ཕྱུག་གི་ཡོན་ཏན་དུ་མི་འགལ་བས་སྐྱོན་མེད་དོ། །དྲུག་པ་ལུང་དང་འགལ་ཡང་སྐྱོན་མེད་པ་ནི
སྐྱ་སེང་བུ་ལྔ་དག་གི་ནི། །ཆུང་མ་ལྔ་ལེན་བུ་མོ་སྟེ། །དག་པ་རྣམས་ཀྱི་མཆོག་ཏུ་གྱུར། །འདི་འདྲ་ལྷ་
ཡི་སྒྲུབ་བྱེད་། །ཞེས་པ་སྟེ རྒྱལ་པོ་སྐྱ་སེང་གི་བུ་ལྔར་གྲགས་པ་། གཡུལ་ངོར་བརྟན་པ་དང༌།
ལྷར་བཅས་དང༌། འཇིགས་སྡེ་དང་། སྲིད་སྒྲུབ་དང་། རིགས་མེད་དེ་ལྷས་བྱིན་པས་བུ་ལྔ་པོ་དེ་དག་
གི་ཆུང་མ་ཐུན་མོང་དུ་རྒྱལ་པོ་ལྔ་ལེན་གྱི་བུ་མོ་པ་དཱི་ཞེས་པ་ཡིན་། དེ་ནི་བུད་མེད་འཆོལ་པའི་
སྐྱོན་གྱིས་མ་གོས་པ་དག་པ་རྣམས་ཀྱི་མཆོག་ཏུ་གྱུར་པ་ཡིན་ཞེས་རིགས་མི་གཅིག་པའི་སྐྱེས་པ་དུ་
མ་བསྟེན་པ་དག་པར་བསྒྲུབ་པ་འདི་འདྲ་ལུང་དང་འགལ་ཡང་ལྷའི་སྒྲུབ་བྱེད་ཡིན་པས་སྐྱོན་མེད་དོ །
༈ གསུམ་པ་བཞུགས་པའི་འབྲས་བུ་བཤད་པ་ལ་གཉིས་ཏེ། སྤྱིའི་དོན་བསྡུ་བ་དང༌།
དངོས་སོ། །དང་པོ་ནི། སྒྲ་དོན་རྒྱན་ནི་བཀྲ་བ་དང༌། །བྱ་སླ་བྱ་དཀའ་དག་གི་ལམ། །སྙན་ངག་
རྣམས་ཀྱི་ཡོན་ཏན་སྐྱོན། །དེ་ལྟར་མདོར་བསྡུས་རབ་ཏུ་བསྟན། །ཞེས་པ་། ལུས་གསུམ་མཛེས་
པར་བྱེད་པའི་སྒྲ་དོན་གྱི་རྒྱན་ནི་བཀྲ་བ་དང༌། བྱ་སླ་བ་དང་བྱ་དཀའ་བ་དག་གི་ལམ་སྲོལ་རྣམས་
དང་། སྙན་ངག་རྣམས་ཀྱི་ཡོན་ཏན་དང་སྐྱོན་ཏེ། དེ་ལྟར་མདོར་བསྡུས་པའི་སྒོ་ནས་རབ་ཏུ་བསྟན་
ཟིན་། །གཉིས་པ་ནི། སྒྲུབ་བྱེད་བསྟན་པའི་ལམ་འདིས་སྐྱོན་དང་ཡོན་ཏན་དག །རབ་ཏུ་རྟོགས་
པའི་བློ་ཅན་སྐལ་བཟང་དབང་གྱུར་པའི། །ཚིག་དང་མངོན་པར་འགྲོགས་བྱས་ཆང་མིག་མ་དག
དང༌། །ལང་ཚོ་ཅན་བཞིན་དགའ་དང་གྲགས་པ་ཐོབ་པར་གྱུར། །ཅེས་པ་སྟེ། སྙན་ངག་གི་མཚན་
ཉིད་སྒྲུབ་པར་བྱེད་པའི་ཐབས་ཚུལ་དཎྜི་བདག་གིས་བསྟན་པའི་ལམ་སྲོལ་འདིས་ནི་སྙན་ངག་གི་
སྐྱོན་དང་ཡོན་ཏན་དག་རབ་ཏུ་རྟོགས་པའི་བློ་ཅན་སྐལ་བ་བཟང་པོའི་དབང་དུ་གྱུར་པའི་སྙན་ཚིག་
དང་མངོན་པར་འགྲོགས་པར་བྱས་པ་རྣམས། ཆང་མིག་མ་མཛེས་མ་དག་དང་སྐྱེས་བུ་ལང་ཚོ་ཅན་
ལྷན་ཅིག་འགྲོགས་པ་བཞིན་དུ་ཚད་མེད་པའི་དགའ་བ་དང༌།སྙན་པའི་གྲགས་པ་ནམ་མཁའི་མཐའ་
དང་མཉམ་པའི་སྐལ་བཟང་ཉམས་སུ་མྱོང་བ་འཐོབ་པར་འགྱུར་རོ །སྙན་ངག་གི་བསྟན་བཅོས་མེ་
474

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
ལོང་ལས།སྒྲ་རྒྱན་སོགས་བསྟན་པ་སྟེ་ལེའུ་གསུམ་པའི་དོན་བཤད་ཟིན་ཏོ །།
༈ གསུམ་པ་མཇུག་གི་དོན་ནི། སློབ་དཔོན་དབྱུག་པ་ཅན་གྱིས་མཛད་པའི་སྙན་ངག་མེ་
ལོང་གི་གཞུང་འདི་ཕུལ་དུ་བྱུང་བའི་ཡོན་ཏན་དཔག་ཏུ་མེད་པས་སྤྲས་པ་བླ་མ་དམ་པ་ཆོས་ཀྱི་རྒྱལ་
པོ་རིན་པོ་ཆེ་དང་། དཔོན་ཆེན་ཤཱཀྱ་བཟང་པོའི་བཀའ་ལུང་གིས་རྒྱ་གར་གྱི་མཁན་པོ་སྙན་ངག་
མཁན་ཆེན་པོ་ཤྲཱི་ལགྷི་ཀ་ར་དང༌།བོད་ཀྱི་ལོ་ཙཱ་བ་དགེ་སློང་ཤོང་སྟོན་གྱིས་དཔལ་ས་སྐྱའི་གཙུག་
ལག་ཁང་ཆེན་པོར་བསྒྱུར་ཅིང་ཞུས་ཏེ་གཏན་ལ་ཕབ་པའོ །དེ་རྗེས་དཔང་ལོ་ཙཱ་བ་བློ་གྲོས་བརྟན་
པས་གོ་དཀའ་བའི་ཆ་ཤས་སུ་གྱུར་པ་རྣམས་དང་དོན་ཆེ་བ་རྣམས་ལ་འགྱུར་བཅོས་བགྱིས་པ་ལ་ཕྱིས་
སྙེ་ཐང་བློ་བརྟན་བཞི་པས་ལེགས་པར་འགྱུར་བཅོས་བགྱིས་པ་ལགས་སོ། །ཞེས་པའོ།།
༈ དཎྜིའི་དགོངས་དོན་ཁ་བའི་རྡུལ་བརྩེགས་ནི། །སྙན་ཚིག་ཉིན་བྱེད་ཟེར་གྱིས་བཞུས་
བའི་རྒྱུན། །ལེགས་བཤད་ཡན་ལག་བརྒྱད་དུ་འཁྱིལ་བའི་རྫིང༌། །བློ་གསལ་ངང་མོའི་འཇུག་ངོགས་
བླ་ན་མེད། །ཚུལ་འདི་ངག་དབང་མཚོ་ལྡན་དགའ་མ་ཡིས། །དགྱེས་པའི་འཛུམ་དཀར་གཡོ་བའི་
མཚར་སྡུག་གཟུགས། །སྙིང་གི་པད་མཚོར་རོལ་བའི་སྙན་འགྱུར་གླུ། །ལེགས་བཤད་འགྱུར་ཁུག་
སྟོང་གི་རོལ་མོ་འཁྲོལ། །རྒྱ་བོད་མཁས་མང་ཐུགས་མཚོ་ལས་འཐོན་པའི། །རྣམ་དཔྱོད་མཁྱེན་བརྩེ་
ཆུ་ཁུར་འཛིན་པའི་སྤྲིན། །བཤེས་གཉེན་གསུང་གི་སྙན་འགྱུར་དྲི་བཞོན་གྱིས །ལྷོངས་པ་བདུད་
ཞགང
རྩིའི་ཐིག་ལེ་ཆར་གྱི་རྒྱུན། །བློ་གྲོས་སྙིང་གི་བུམ་པ་བཟང་པོ་རུ །འཁྱིལ་བའི་དགེ་མཚན་སྐལ་བ་
བཟང་པོའི་དཔལ། །དོན་གཉེར་བློ་གསལ་གཞོན་ནུའི་རྣམ་དཔྱོད་ཀྱི། །ཆུ་སྐྱེས་ཀུན་དགར་བཞད་
པའི་དཔྱིད་དུ་སྤེལ། །རང་བཞིན་གྲུབ་པའི་སྤོབས་པ་བཟང་པོའི་འབྲས། །མང་ཐོས་དྲོད་གཤེར་
བསྐྱེད་ཀྱིས་བསྲིངས་པ་ན། །ལེགས་བཤད་སྙེ་མ་དུད་པའི་ངོ་མཚར་ལ། །མཐོ་རིས་བདག་པོ་དེ་ཡང་
བལྟ་བ་སྙམ། །བཅད་ལྷུག་སྤེལ་མ་མཚར་སྡུག་ལུས་ཕྲ་མ། །སྒྲ་དོན་རིན་ཆེན་རྒྱན་གྱི་འཇོ་སྒེག་དང༌། །
སྙན་ཚིག་གླུ་ཡི་འགྱུར་ཁུགས་ཀྱིས་བསུས་ཚེ། །ཆགས་བྲལ་དག་ཀྱང་ཆགས་པས་བྲིད་མིན་ནམ། །
ཇི་སྙེད་ཤེས་བྱ་ཕ་མཐའ་མེད་པའི་གཟུགས། །ལེགས་བཤད་གཏམ་གྱི་མེ་ལོང་འདི་གསལ་ཚེ། །
གྲོང་ཚིག་སྙོག་མའི་ཆུ་ཡི་རྫིང་བུ་ལ། །བལྟ་བར་འདོད་དེ་ག་ཞའི་གནས་སུ་ལྷུང༌། །རྣམ་དག་གཞུང་
475

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་ལྔ་པ།
དོན་རྩ་བ་མཆོག་ཏུ་བརྟན། །མཐའ་གཅོད་ལོ་འདབ་གཞོན་ནུ་ཕང་ཕུང་གཡོ །ཚིག་སྙན་མེ་ཏོག་
དོན་བཟང་འབྲས་བུས་ལྕི། །སྔོན་མེད་ཡོངས་འདུའི་ལྗོན་པ་འདི་རྨད་བྱུང༌། །དོན་གྱི་ཆ་ཤས་ཀུན་
ནས་གང༌། །ཚིག་སྦྱོར་རི་དྭགས་མཚན་མས་མཛེས། །ལེགས་བཤད་འོད་དཀར་སྤྲོ་བ་ཅན། །སྔོན་
མེད་འགྲེལ་པའི་ཟླ་བ་ཤར། །དེ་ཚེ་རྨོངས་པའི་མུན་པ་དག །བསལ་དང་ལྷན་ཅིག་བློ་གྲོས་ཀྱི། །ཀུ་
མུད་ཁོང་ནས་བཞད་པ་ལས། །བློ་ལྡན་བདེ་འབྱུང་གཙུག་ན་མཆོད། །རྨད་བྱུང་ཤེས་བྱའི་རྒྱ་མཚོ་ཆེ། །
རབ་འཐུངས་ལེགས་བཤད་ཞབས་བསིལ་དུ། །རྣམ་པར་སྤེལ་བར་ཕྱོགས་ཀུན་ལས། །རྒྱལ་བ་རྡོ་
རྗེའི་ཁམས་སུ་གྲུབ། །དགེ་འདིས་རྒྱལ་བསྟན་རིན་ཆེན་སྲོག །མི་འགྱུར་བྱེད་པོ་བླ་ན་མེད། །གཞོམ་
ཞིག་བྲལ་བ་རྗོ་རྗེའི་མཁར། །ཐར་འདོད་མགོན་དུ་བརྟན་གྱུར་ཅིག །རྣམ་དག་གཞུང་དོན་རིན་ཐང་
བྲལ་བའི་ནོར། །རབ་གསལ་ཕན་བདེའི་འོད་འཕྲོ་འདོད་འཇོའི་དཔྱིད། །རྣམ་འགྲེལ་རྒྱལ་མཚན་རྩེ་
མོར་མཆོད་པའི་དགེས། །ཐུབ་བསྟན་སྣང་བ་རྒྱས་པའི་དཔལ་གྱུར་ཅིག།
སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ་ཞེས་བྱ་བ་འདི་ནི་རང་ཉིད་
ཀྱི་དྲན་གསོ་དང་གཞན་དག་ལ་ཡང་ཕན་པར་འགྱུར་རམ་སྙམ་ནས་བྲི་འདུན་ཡོད་པའི་སྟེང་གནས་
བརྟན་འདུལ་བ་འཛིན་པ་ཁུ་བོ་རྗེ་དབོན་རིན་པོ་ཆེ་ཀུན་དགའ་ཚུལ་ཁྲིམས་རྒྱ་མཚོའི་གསུང་གིས་ཉེ་
བར་བསྐུལ་བ་ལ་པད་གླིང་ལྔ་པ་འགྲོ་བའི་རྣམ་འདྲེན་སྤྲུལ་པའི་སྐུ་མཆོག་གསུང་སྤྲུལ་ངག་དབང་
།གསུང་སྤྲུལ
ཀུན་བཟང་རྡོ་རྗེའི་བཀའ་ལུང་གིས་ཀྱང་སྐུལ་མ་གནང་བ་དང༌།ཉེ་ཆར་ཕུལ་དུ་བྱུང་བའི་མཁྱེན་པའི་
སྤྱན་དཀྱུས་རིང་པོར་སྐྱོང་བ་སྟག་ལུང་སྤྲུལ་པའི་སྐུ་ཨོ་རྒྱན་བསྟན་འཛིན་དོན་གྲུབ་ཀྱིས་ནན་ཏན་
ཆེན་པོའི་གསུང་གིས་ཡང་ཡང་སྐུལ་མ་བཏང་པར་བརྟེན་དུས་གསུམ་རྒྱལ་བའི་སྤྱི་གཟུགས་སྐྱབས་
མགོན་བླ་མ་གཏེར་ཆེན་ཆོས་ཀྱི་རྒྱལ་པོ་སྐུ་མཆེད་ཀྱི་བཀའ་དྲིན་ལ་བརྟེན་ནས་ཕྱི་ནང་གི་རིག་པའི་
གནས་དུ་མ་ལ་བློ་ཁ་ཅུང་ཟད་ཕྱོགས་པ་སྨྱོས་ཀྱི་རིགས་ལས་གངས་ཅན་ལྗོངས་ཀྱི་སྙན་ངག་མཁན་
ཤཱཀྱའི་དགེ་སློང་པདྨ་འགྱུར་མེད་རྒྱ་མཚོ་མི་ཕམ་རྣམ་རྒྱལ་རྡོ་རྗེ་དཔལ་བཟང་པོས་རང་ལོ་ཉི་པ་
རབ་བྱུང་ཉི་མའི་ས་སྐྱོང་གི་ལོ་མགོ་ཟླ་བའི་དཀར་ཕྱོགས་ཚེས་གཉིས་དྲང་སྲོང་ཆེན་པོ་པ་སངས་ཆུ་སྟོད་
ཀྱི་དགའ་མ་དང་རྣམ་པར་རྩེན་པ་སྔ་དྲོའི་དུས་དགེ་བར་ཆོས་གྲྭ་ཆེན་པོ་འོག་མིན་རྒྱན་སྨིན་གྲོལ་གླིང་
476

སྙན་ངག་མེ་ལོང་གི་འགྲེལ་པ་གཞུང་དོན་རབ་གསལ་སྣང་བ
གི་བླ་བྲང་ཆོས་འཁོར་ལྷུན་པོར་སྦྱར་བའི་ཡི་གེ་རང་ཉིད་ཀྱིས་སུག་བྲིས་སུ་བགྱིས་པ་། འདིས་ཀྱང་
རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག །།
477


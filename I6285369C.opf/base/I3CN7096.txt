༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7096
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 8
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

དཀར་ཆག
ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་
བཀླགས་པས་ཀུན་ཤེས། ཀརྨ་འཕྲིན་ལས་གཉིས་། 1
ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་
སྒྲ་རྒྱན་གབ་ཚིག་སྐྱོན་སེལ་དང་བཅས་པའི་སྐབས། ·ཀརྨ་འཕྲིན་ལས་གཉིས་པ།121
སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་
སྣང་བྱེད་ཟླ་གསར། ·རྣམ་གླིང་པཎ་ཆེན་དཀོན་མཆོག་ཆོས་གྲགས། 141
དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་
གཏམ་རྒྱུད་དང་བཅས་པ།. འདར་ལོ་ངག་དབང་ཕུན་ཚོགས་ལྷུན་གྲུབ།182
སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་
འཕྲེང་བ། འདར་ལོ་ངག་དབང་ཕུན་ཚོགས་ལྷུན་གྲུབ།194
རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་ཨུཏྤལའི་
ཕོན་པོ་གསར་བ།. མི་དབང་བསོད་ནམས་ལྷུན་པོ།245
སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་
དོན་ཀུན་གསལ། བསྟན་འཛིན་དབང་རྒྱལ་རྡོ་རྗེ།261
དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་
ཆེའི་དོ་ཤལ། ·ནམ་མཁའ་རྡོ་རྗེ་དཔལ་བཟང་།305
སྙན་ངག་གི་དཔེ་བརྗོད་རྩོམ་འཕྲོ་ཅན། གུང་ཐང་བསྟན་པའི་སྒྲོན་མེ།333
དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་
རྒྱུད་མངས་མཚར་རྣ་བའི་བཅུད་ལེན། ·རྒྱ་ནག་པ་འཇམ་དབྱངས་བསྟན་པའི་ཉི་མ།373
སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་
1

དཀར་ཆག
དཎྜིའི་ཞལ་ལུང༌། བློ་བཟང་པད་དཀར་དགེ་ལེགས།388
སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་
རོལ་མཚོ།. བློ་བཟང་པད་དཀར་དགེ་ལེགས།446
2

༄༅། །ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་
བཀླགས་པས་ཀུན་ཤེས་བཞུགས་སོ། །
ཀརྨ་འཕྲིན་ལས་གཉིས་པ།
ན་མསྶཱ་སྭ་སྟི།ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་
གསལ་བཀླགས་པས་ཀུན་ཤེས་ཞེས་བྱ་བ། བླ་མ་དང་ལྷག་པའི་ལྷ་མོ་དབྱངས་ཅན་མ་ལ་ཕྱག་
འཚལ་ལོ །ཇི་ལྟ་ཇི་སྙེད་ཡེ་ཤེས་ཕུལ་བྱུང་མེ་ཤེལ་དག་པའི་དཀྱིལ་འཁོར་ནི། །ངུར་སྨྲིག་ཐུན་
མཚམས་ལི་ཁྲིའི་སྤྲིན་ཕྲེང་མཚན་དཔེའི་འཇའ་མཚོན་ལྡིང་ཁང་འཛིན། །ཆོས་ཕུང་བརྒྱད་ཁྲིའི་འོད་
སྟོང་སྣང་བ་ཕན་བདེའི་པད་ཚལ་བཞད་པའི་གཉེན། །སྨྲ་བའི་ཉི་མ་ཤཱཀྱའི་སྐྱེས་མཆོག་ཆོས་དང་
དགེ་འདུན་བཅས་ལ་འདུད། །ཀུན་མཁྱེན་ཡེ་ཤེས་ཤིན་ཏུ་རྡུལ་བྲལ་ཟླ་ཤེལ་མེ་ལོང་རབ་དང་བ། །
རྒྱལ་བ་ཀུན་གྱི་མཁྱེན་བརྩེའི་གཟུགས་བརྙན་མཐའ་དག་ཅིག་ཆར་འཆར་བའི་སྣོད། །ཟུར་ཕུད་ལྔ་
ལྡན་གཞོན་ནུ་ཐོར་བུ་ལང་ཚོ་ལྡན་པའི་སྐུར་བསྟན་པ། །འཇམ་པའི་དབྱངས་ལ་གུས་པར་བསྟོད་ཀྱི་
རྟག་ཏུ་དགེ་བའི་བཤེས་མཛོད་ཅིག །སྲིད་གསུམ་གནས་ན་དོ་ཟླ་མེད་པའི་མཚན་བཟང་ཡེ་ཤེས་སྒྱུ་
མའི་སྐུ །དྲན་པ་ཙམ་གྱིས་བདེ་བ་ཀུན་སྟེར་མཚར་སྡུག་འཇོ་སྒེག་རོལ་པའི་འཛུམ། །སྙན་ཚིག་རོལ་
མོས་ཁམས་གསུམ་དབུགས་འབྱིན་སྒྲ་དབྱངས་རྒྱ་མཚོའི་པི་ཝང་བརྡུང༌། །དེང་འདིར་དབྱངས་ཅན་
ལྷག་པའི་ལྷ་མོས་རིགས་ལམ་བྱེ་བའི་དགའ་སྟོན་སྩོལ། །ངག་གི་དབང་ཕྱུག་སྙན་ངག་གཞུང་བརྒྱ་ཡི། །
ལེགས་བཤད་འཆད་ལ་དབྱངས་ཅན་མགྲིན་ཆགས་པས། །དཔལ་ལྡན་དཔའ་བོའི་བློ་ཡིས་
བསྙེམས་པའི་སྡེ། །སྙན་ངག་མཁན་དབང་ཀུན་གྱི་ཐིག་ལེ་དེས། །དཎྚིའི་ཚིག་རྒྱན་གཞུང་ལུགས་མེ་
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལོང་གི །རྒྱན་མང་དཔེར་བརྗོད་བཀླགས་པས་ཀུན་ཤེས་པ །མཁས་པའི་ཚོགས་རྣམས་སྒྲོན་མ་ཇི་
བཞིན་དུ། །མུན་སེལ་སྔ་ན་མེད་པའི་བསྟན་བཅོས་འདི། །དབྱངས་ཅན་དགྱེས་པའི་སྙན་ཚིག་གླུ་
དབྱངས་དང༌། །མཚན་བཟང་ལང་ཚོ་གསལ་བའི་རོལ་གར་གྱིས། །ས་གསུམ་མྱ་ངན་སེལ་མཛད་ས་
ཧོར་གྱི། །རྒྱལ་སྲས་གཞོན་ནུ་མཉེས་པའི་སྐྱེས་སུ་འབུལ།།
དེ་ཡང༌། ཐེག་པ་ཆེན་པོའི་མདོ་སྡེ་རྒྱན་ལས། རིག་པའི་གནས་ལྔ་དག་ལ་མཁས་པར་མ་
བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་བརྙེས་མི་འགྱུར་ཏེ། །དེ་ལྟ་བས་ན་གཞན་
དག་ཚར་བཅད་རྗེས་སུ་བཟུང་བ་དང་། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། །ཞེས་
གསུངས་པ་ལྟར་ཐམས་ཅད་མཁྱེན་པ་སངས་རྒྱས་འཐོབ་པའི་རྒྱུའི་གཙོ་བོ་ནི་རིག་པའི་གནས་ལྔ་
ཡིན་ལ། དེ་ལའང་རིག་གནས་ཆེ་བ་ལྔ་དང་། ཆུང་བ་ལྔ་ཞེས་མཁས་པ་རྣམས་ལ་གྲགས་པའི་སྔ་མ་ནི
བཟོ་དང་། གསོ་བ་དང་། སྒྲ་དང༌། ཚད་མ་དང༌། ནང་དོན་རིག་པ་ལྔ། ཕྱི་མ་ནི། སྙན་ངག་དང༌།
སྡེབ་སྦྱོར་དང༌།མིང་གི་མངོན་བརྗོད་དང༌། ཟློས་གར་དང༌།སྐར་རྩིས་རྣམས་ཡིན་པ་ལས་སྙན་ངག་
ནི་རིག་གནས་ཆུང་བར་མ་ཟད་ཆེ་བའི་ཡང་བཟོ་རིག་པའི་གཙོ་བོ་དང༌། སྒྲ་རིག་པའི་ཡན་ལག་ཏུ་
ཚད་ལྡན་གྱི་གཞུང་ལས་བཤད་ཅིང༌། དེར་ཡང་མ་ཟད་ནང་དོན་རིག་པ་སྡེ་སྣོད་གསུམ་གྱི་བརྗོད་
བྱེད་ཀྱི་ཚིག་ཐམས་ཅད་སྙན་ངག་གི་གཟུགས་ཁོ་ནར་གནས་པས་ན་རིག་གནས་བཅུ་ཀའི་ནང་ནས་
ཐམས་ཅདསྙ
འདི་ཉིད་ཆེས་ཁྱད་པར་དུ་འཕགས་པ་ཞིག་གོ། །
དེས་ན་ལམ་དབྱེ་བ་སོགས་བོད་ལ་ཅུང་མི་མཁོ་བས་རེ་ཞིག་བཞག་ནས། ལུས་རྒྱན་གྱི་
དཔེར་བརྗོད་ཞིབ་མོར་བཤད་པ་ལ་བཞི་སྟེ། སྙན་ངག་ཤེས་པའི་ཕན་ཡོན་བཤད་པ། མི་ཤེས་པའི་
ཉེས་དམིགས་བཤད་པ།ཤེས་པའི་རྒྱུ་བཤད་པ། སྙན་ངག་དངོས་བཤད་པའོ། །དང་པོ་ནི།མདོ་སྡེ་
བསྐལ་བཟང་ལས དེ་བཞིན་གཤེགས་པ་དུས་མཁྱེན་རྒྱལ་པོ་། །སྙན་ངག་མཁན་ཏེ་བདེ་
གཤེགས་རྩ་མཆོག་ལ། །ཚིགས་སུ་བཅད་པའི་དབྱངས་ཀྱིས་བསྟོད་ནས་ཀྱང་། །དང་པོར་བྱང་ཆུབ་
མཆོག་ཏུ་ཐུགས་བསྐྱེད་དོ། །ཞེས་བསྐལ་བཟང་ལས་བླ་མེད་པའི་བྱང་ཆུབ་ཀྱི་སྒྱུར་འགྱུར་བ་དང་།
མདོ་སྡེ་གཞན་ལས་ཀྱང༌། སྙན་ངག་བྱའོ། །དཀོན་མཆོག་གསུམ་གྱི་བསྟོད་པ་བྱའོ། །དེ་ལས་བསོད་
2

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ནམས་ཀྱི་ཚོགས་མང་དུ་འཕེལ་ལོ། །ཞེས་དང༌། འོ་སྐོལ་གྱི་སྟོན་པས་ཀྱང་སངས་རྒྱས་སྐར་རྒྱལ་ལ་
སྙན་ངག་གི་ཚིགས་སུ་བཅད་པ་གཅིག་གིས་བསྟོད་པས་བསྐལ་པ་བཞི་ཁྲིའི་ཚོགས་ཟླུམ་པར་གསུངས་
པས བསོད་ནམས་དང་ཡེ་ཤེས་ཀྱི་ཚོགས་འཕེལ་བའི་ཐབས་ཁྱད་པར་དུ་འཕགས་པ་དང་། སློབ་
དཔོན་སེངྒེ་ཞབས་འབྲིང་པོའི་སྐྱེས་རབས་ལས། སྙན་ངག་མཁས་ཆེན་རྣམས་ཀྱིས་སྙན་ངག་ཉིད་ནི་
འདི་ཤེས་པས །ཤིན་ཏུ་ལུང་ལ་མཁས་པ་ཉིད་དུ་ངག་འགྲོ་སྟེ། །ཞེས་ངག་གི་བརྗོད་པ་ལུང་རྒྱ་ཆེན་
པོ་ལ་མཁས་པར་འགྲོ་བ་དང༌། གཞན་ཡང༌།མཁས་པའི་བྱ་བ་འཆད་རྩོད་རྩོམ་གསུམ་ཡིན་པ་ལས་
རྩོམ་པ་བཟང་ངན་སྙན་ངག་ཤེས་མི་ཤེས་ཀྱི་རྗེས་སུ་འགྲོ་ལྡོག་བྱེད་པ་སོགས་མཆོག་གི་ཕན་ཡོན་
བརྗོད་ཀྱིས་མི་ལང་ལ།ཐུན་མོང་གི་ཕན་ཡོན་ཡང༌། མེ་ལོང་གི་གཞུང་ལས།གལ་ཏེ་སྒྲས་བོད་སྣང་
བ་ཡིས །འཁོར་བ་གསལ་བར་མ་བྱས་ན། །འཇིག་རྟེན་གསུམ་པོ་མཐའ་དག་འདི། །སྨག་རུམ་
མུན་པ་ཉིད་དུ་འགྱུར། །ཅེས་འཇིག་རྟེན་གྱི་མུན་པ་བསེལ་ནུས་པ་དང༌། ཡང༌། སྔོན་གྱི་རྒྱལ་པོ་
གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །དེ་དག་ཉེ་བར་མི་གནས་ཀྱང་། །རང་ཉིད་
ཉམས་པ་མེད་ལ་བལྟོས། །ཞེས་གྲགས་པ་ཡུན་རིང་དུ་གནས་པ་དང༌། ཡང་།མཁས་པས་ཡང་དག་
རབ་སྦྱར་བའི །ངག་ཚིག་འདོད་པ་འཇོ་བར་བསྟན། །ཞེས་སྙན་ངག་མཁན་གྱིས་སྦྱར་བའི་ངག་ནི
ངག་མཐའ་དག་གི་འདོད་འཇོར་བཤད་པ་དང༌། ཡང༌། སྙན་ངག་དམ་པའི་རྒྱན་ལྡན་ནི། །བསྐལ་
པའི་བར་དུ་གནས་པར་འགྱུར། །ཅེས་སྙན་ངག་གི་རྒྱན་བཟང་པོ་དང་ལྡན་པའི་བསྟན་བཅོས་བསྐལ་
པའི་བར་དུ་མི་ནུབ་པ་དང༌། ཡང༌། སྙན་ངག་ཆུང་ངུ་ལ་ཡང་ངལ་བྱས་མི །མཁས་པའི་མདུན་ས་
དག་ཏུ་འདུག་ལ་དབང༌། །ཞེས་མཁས་པའི་མདུན་སར་བསྙེན་བཀུར་དང་གྲགས་པ་ཐོབ་པ་སོགས་
མཐའ་ཡས་སོ། །
གཉིས་པ་མི་ཤེས་པའི་ཉེས་དམིགས་ནི། དཔག་བསམ་འཁྲི་ཤིང་ལས།མཁས་པ་ཉིད་ནི་
མེད་ན་བློ་གྲོས་རྣམས་ཉམས་མི་རྣམས་འཚོ་བ་དོན་ཡོད་མིན། །མཚུངས་མེད་རྒྱས་པའི་སྙན་ངག་
མེད་ན་མཁས་པ་ཉིད་ནི་ནེ་ཙོའི་ཀློག་དང་མཚུངས། །ཞེས་སྙན་ངག་མ་ཤེས་ན་མཁས་པའི་ངག་ཀྱང་
ནེ་ཙོའི་ཚིག་བཞིན་དོན་གྱི་སྙིང་པོས་དབེན་པ་དང༌། གཞུང་ལས། སྐྱེ་བོ་སྙན་ངག་མི་ཤེས་པས། །
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཡོན་ཏན་སྐྱོན་དག་ཇི་ལྟར་དབྱེ། །གཟུགས་ཀྱི་དབྱེ་བ་དམིགས་པའི་སྐབས། །ལོང་བ་དག་ལ་ཡོད་
དམ་། །ཞེས་ལོང་བས་གཟུགས་བཞིན་སྙན་ངག་གི་བསྟན་བཅོས་མི་ཤེས་པས་སྐྱོན་ཡོན་གྱི་རྣམ་
དབྱེ་མི་ཕྱེད་པ་དང༌།ཡང་།དེ་ཉིད་ཉེས་པར་སྦྱར་ན་སླར། །སྦྱོར་བ་གླང་ཉིད་བརྗོད་བྱེད། །ཅེས་
སྙན་ངག་མི་ཤེས་པས་བསྟན་བཅོས་སྦྱར་བས་སྦྱོར་མཁན་བླུན་རྨོངས་བ་གླང་དང་ཁྱད་མེད་དུ་འཕྱ་
བ་སོགས་བརྗོད་པའི་ལམ་ལས་འདས་པ་ཞིག་མཆིས་སོ། །
གསུམ་པ་སྙན་ངག་ཤེས་པའི་རྒྱུ་ནི། གཞུང་ལས།རང་བཞིན་གྱིས་གྲུབ་སྤོབས་པ་དང༌། །
མང་དུ་ཐོས་པ་དྲི་མེད་དང༌། །མངོན་པར་སྦྱོར་བ་མི་དམན་པ། །སྙན་ངག་ཕུན་སུམ་ཚོགས་པའི་རྒྱུ།།
ཞེས་སྐྱེ་བ་གཞན་དུ་གོམས་པའི་མཐུས་ཚེ་འདིར་རང་བཞིན་གྱི་ལྷན་སྐྱེས་སུ་གྲུབ་པའི་སྤོབས་པ་སྟེ་
སྐྱེས་ཐོབ་ཀྱི་ཤེས་རབ་དང༌།སློབ་དཔོན་མཁས་པ་ལས་རིག་གནས་ཀྱི་གཞུང་ལུགས་
ཉེས་བཤད་ཀྱི་དྲི་མེད་དེ་ཐོས་པ་རྒྱ་ཆེ་བ།ཚིག་འཛིན་བཞིན་དོན་ཞིབ་མོར་སེམས་པ་ལ་དྲག་ཅིང་
རྒྱུན་ཆགས་པའི་མངོན་པར་སྦྱར་བ་མི་དམན་པ་སྟེ་སྦྱོར་བྱུང་གི་བརྩོན་འགྲུས་འདི་གསུམ་ནི་རྒྱ་ཆེན་
སྙན་ངག་གི་མཁྱེན་པ་ཕུན་སུམ་ཚོགས་པའི་རྒྱུའི་གཙོ་བོ་ཡིན་ནོ། །ཡང་གཞུང་ལས།གལ་ཏེ་སྔོན་གྱི་
བག་ཆགས་ཡོན་ཏན་གྱིས། །རྗེས་འབྲེལ་སྤོབས་པ་རྨད་བྱུང་མེད་ལ་འང༌། །ཐོས་དང་འབད་པ་དག་
གིས་ངག་བསྟེན་ན། །ཇི་ཞིག་ལྟར་ཡང་ངེས་པར་རྗེས་འཛིན་བྱེད། །དེ་ཕྱིར་གྲགས་འདོད་རྣམས་
ལས་མེད་པར་རིམ་
ཀྱིས་རྟག་ཏུ་ནི། །སྙོམས་ལས་མེད་པར་རིམ་པས་དབྱངས་ཅན་བརྟེན། །ཞེས་གལ་ཏེ་རྒྱུ་དང་པོ་སྐྱེས་
ཐོབ་ཀྱི་ཤེས་རབ་མེད་ཀྱང་། གཉིས་པ་ཚེ་འདིར་ཐོས་པ་དང༌། གསུམ་པ་བརྩོན་པས་སྙན་ངག་གི་
ཡན་ལག་ཚིག་རྒྱན་སོགས་ཀྱི་རིགས་པ་ཁྱད་པར་འཕགས་པ་བརྟེན་ན། བསྟེན་མཁན་ཇི་ཞིག་ན་
སྙན་ངག་ཕུན་སུམ་ཚོགས་པ་རྩོམ་པའི་ནུས་ལྡན་དུ་བྱེད་དོ། །དེའི་ཕྱིར་སྙོམས་ལས་སྤངས་ཏེ་ཐོས་
བསམ་སྒོམ་པའི་རིམ་པས་ངག་གི་ལྷ་དབྱངས་ཅན་ནམ་སྙན་ངག་གི་ཡན་ལག་གི་རིག་གནས་རྣམས་
བསྟེན་པར་བྱའོ། །
བཞི་པ་སྙན་ངག་དངོས་བཤད་པ་ལ་གཞུང་ལས། དེ་དག་གིས་ནི་སྙན་ངག་གི །ལུས་དང་
རྒྱན་ཡང་རབ་ཏུ་བཤད། །ཅེས་པ་ལྟར། ལུས་བཤད་པ། རྒྱན་བཤད། སྐྱོན་བསེལ་བཤད་པའོ། །
4

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
དང་པོ་ལ་གཉིས་ཏེ།མཚན་ཉིད་དང་དབྱེ་བའོ །དང་པོ་ནི་གཞུང་ལས། ལུས་ནི་རེ་ཤིག་འདོད་པ་ཡི། །
དོན་གྱི་རྣམ་བཅད་ཚིག་གི་ཕྲེང༌། །ཞེས་པ་ལྟར། སྙན་ངག་གི་ལུས་ནི་རེ་ཞིག་སྙན་ངག་མཁན་གྱིས་
བརྗོད་པར་འདོད་པའི་དོན་གྱི་རྣམ་པར་བཅད་པ་སངས་རྒྱས་ཀྱི་ཡོན་ཏན་བརྗོད་པར་འདོད་པ་ལྟ་
བུའི་ཚིག་གི་ཕྲེང་བ་ལྟ་བུའོ །
གཉིས་པ་དབྱེ་བ་ལ གཞུང་ལས། དེ་ཡང་ཚིགས་བཅད་ལྷུག་པ་དང༌། །སྤེལ་མ་རྣམ་
གསུམ་ཉིད་དུ་གནས། །ཞེས་པ་ལྟར་གསུམ་ཡོད་པ་ལས། དང་པོ་ཚིགས་བཅད་ནི། གཞུང་ལས།
ཚིགས་བཅད་རྐང་བཞི་ཅན་དེ་ཡང་། །བྲྀཏྟ་ཛཱ་ཏི་ཞེས་རྣམ་གཉིས། །ཞེས་རྐང་པ་བཞི་བཞིའི་ཚིགས་
བཅད་པས་ཚིགས་བཅད་དུ་བཞག་ལ། དེ་ཡང་དབྱངས་བགྲངས་པའི་བྲྀཏྟ་དང་། ཕྱི་མོ་བགྲངས་
པའི་ཛཱ་གཉིས་སུ་དབྱེར་ཡོད་། །གཉིས་པ་ལྷུག་པ་ནི།གཞུང་ལས།རྐང་པ་མེད་པའི་ཚིག་རྒྱན་། །
ལྷུག་པ་བརྗོད་པ་དག་དང་གཏམ། །ཞེས་རྐང་པ་བཞི་བཞིར་བཅད་པའི་ཚིག་རྒྱུན་ལྷུག་པར་བཞག་
པ་དེ་ལའང་གླེང་གཞི་ལྟ་བུ་དང་འབྲེལ་བའི་བརྗོད་པ་དང་མ་འབྲེལ་བའི་གཏམ་གཉིས་སུ་དབྱེར་
ཡོད་དོ།།
གསུམ་པ་སྤེལ་མ་ནི་གཞུང་ལས། སྤེལ་མ་ཟློས་གར་ལ་སོགས་ཏེ། །དེ་དག་རྣམས་ནི་
གཞན་ན་རྒྱན། །ཞེས་རྐང་པ་བཞི་བཞིར་བཅད་པའི་ཚིགས་བཅད་དང་མ་བཅད་པའི་ལྷུག་པ་འདྲེས་
གཉིས་པ་རྒྱ
པ་ལ་སྤེལ་མ་དང་ཟློས་གར་དུ་གྲགས་པ་སོགས་སུ་དབྱེར་ཡོད་། །གཉིས་པ་རྒྱན་བཤད་པ་ལ་
གཉིས་ཏེ།མཚན་ཉིད་དང་དབྱེ་བའོ། །དང་པོ་གཞུང་ལས།སྙན་ངག་མཛེས་པར་བྱེད་པ་ཡི། །ཆོས་
རྣམ་རྒྱན་ཞེས་རབ་ཏུ་བརྗོད། །ཅེས་པ་ལྟར། སྙན་ངག་གི་ལུས་ཚིགས་བཅད་ལྷུག་པ་སྤེལ་མ་རྣམས་
མཛེས་པར་བྱེད་པ་ཡི་ཡོན་ཏན་གྱི་ཆོས་ཚིག་གི་སྦྱོར་བ་ཁྱད་པར་ཅན་རྣམས་ལ་ནི་རྒྱན་ཞེས་མཁས་
པ་རྣམས་ཀྱིས་རབ་ཏུ་བརྗོད་པ་ཞིག་གོ། །
གཉིས་པ་དབྱེ་བ་ལ།དོན་རྒྱན་སྒྲ་རྒྱན་གབ་ཚིག་གསུམ། །ཞེས་པ་ལྟར་གསུམ་ཡོད་པ་
ལས།དོན་རྒྱན་ལ་དབྱེ་ན།གཞུང་ལས།རང་བཞིན་བརྗོད་དང་དཔེ་དང་ནི།།གཟུགས་ཅན་གསལ་
བྱེད་སྐོར་བ་དང༌། །འགོག་དང་དོན་གཞན་བཀོད་པ་དང་། །ལྡོག་པ་ཅན་དང་སྲིད་པ་ཅན། །བསྡུས་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དང་ཕུལ་བྱུང་རབ་བརྟགས་དང༌། །རྒྱུ་དང་ཕྲ་ཆ་དང་རིམ། །དགའ་དང་ཉམས་ལྡན་གཟི་བརྗིད་
ཅན། །རྣམ་གྲངས་བརྗོད་དང་ཀུན་ཏུ་ཕན། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་མཚུངས་པར་
སྦྱོར་བ་དང༌། །འགལ་དང་སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་པ་དང་། །ལྷན་
ཅིག་བརྗོད་དང་ཡོངས་རྗེས་ཤིས། །རབ་སྤེལ་དེ་ནས་དགོངས་པ་ཅན། །འདི་དག་ཚིག་རྣམས་དག་
གིས་ནི། །རྒྱན་དུ་སྔོན་གྱི་མཁས་པས་བསྟན།།ཞེས་པ་ལྟར་སུམ་ཅུ་རྩ་ལྔ་ཡོད་པ་ལས
དང་པོ་རང་བཞིན་བརྗོད་པའི་རྒྱན་ལ་གཉིས་ཏེ། མཚན་ཉིད་དང་དབྱེ་བའོ། །དང་པོ་ནི།
གཞུང་ལས།དངོས་པོ་རྣམས་ཀྱི་རང་བཞིན་དང༌།།གནས་སྐབས་སྣ་ཚོགས་དངོས་གསལ་བྱེད།།དེ་
ནི་རང་བཞིན་བརྗོད་པ་དང༌། །རིགས་ཞེས་དང་པོའི་རྒྱན་ཡིན་དཔེར། །ཞེས་པ་ལྟར།བརྗོད་འདོད་
ཀྱི་དངོས་པོ་རྣམས་ཀྱི་རང་བཞིན་དང་གནས་སྐབས་ཀྱི་ཡོན་ཏན་སྣ་ཚོགས་པ་སྒྲོ་སྐུར་མེད་པར་ཇི་ལྟ་
བ་བཞིན་དངོས་སུ་གསལ་བར་བྱེད་པའི་ངག་གོ། གཉིས་པ་དབྱེ་བ་ནི། རིགས་དང་བྱ་བ་ཡོན་ཏན
རྫས །ཞེས་པ་ལྟར་བཞི་ཡོད་པ་ལས། དང་པོ་ནི། དངོས་པོ་གང་དང་གང་གིས་སྤྱི་ལ་ཁྱབ་པའི་
རིགས་སམ་ངོ་བོ་སྒྲོ་སྐུར་མེད་པར་བརྗོད་པ་སྟེ།དཔེར་ན།གཞུང་ལས།མཆུ་ནི་དམར་ཞིང་གུག་པ་
དང་། །གཤོག་པ་ལྗང་ཞིང་མཉེན་པ་དང༌། །མགྲིན་པ་ཁ་དོག་སུམ་ཕྲེང་ཅན། །ནེ་ཙོ་འདི་དག་ཚིག་
འཇམ་ལྡན། །ཞེས་དང༌། གཞན་ཡང་། ཕུལ་བྱུང་ཆུ་ཞེང་གབ་པའི་སྐུ། །འཇོ་སྒེག་རོལ་པའི་འཛུམ་
མདངས་ཅན། །ནུ་འབུར་རབ་རྒྱས་ཡིད་འཕྲོག་པའི། །དབྱངས་ཅན་ལྷ་མོ་སྙིང་གི་དཔལ། །ཞེས་
དང༌། ས་ཧོར་རིགས་ལས་འཁྲུངས་པའི་ལྷ། །མཛེས་སྐུའི་སྐྱེ་མཆེད་ཡིད་འཕྲོག་ཅིང༌། །ཐུགས་རྒྱུད་
དུལ་ནས་མཁྱེན་ཡངས་པའི །མི་དབང་སྲས་ཁྱོད་བདག་གི་དཔལ། །ཞེས་དང༌། སྐེད་སྐབས་ཕྲ་
ཞིང་སྟ་ཟུར་ལྡེམ། །བཞིན་རས་ཡིད་འོང་དཀར་ཞིང་འཇམ། །ལང་ཚོ་གསར་པའི་མཚར་སྡུག་ཅན།།
མཛེས་མ་འདི་དག་སྙིང་དུ་སྡུག །ཅེས་སོགས་ལྟ་བུའོ །གཉིས་པ་ནི། དངོས་པོ་གང་དང་གང་གི་བྱ་
བ་སྒྲོ་སྐུར་མེད་པར་བརྗོད་པ་སྟེ། དཔེར་ན། གཞུང་ལས། མགྲིན་པའི་ནང་ནས་སྙན་སྒྲོག་ཅིང་། །
མིག་ནི་ཀུན་ཏུ་འཕྲུལ་བ་ཡི། །ཕུག་རོན་རྩེ་འདོད་དགའ་མ་ལ། །ཡོངས་སུ་བསྐོར་ནས་མཆུ་དག་
སྦྱོར། །ཞེས་དང༌། གཞན་ཡང་དཀར་འཇམ་མཉེན་པའི་ཕྱག་སོར་གྱིས །དྲི་ཟའི་པི་ཝང་བརྡུངས་
6

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
པའི་སྒྲས། །རྣ་བའི་བཅུད་ལེན་རྒྱས་བྱེད་པའི། །དབྱངས་ཅན་ལྷ་ཡི་རོལ་མོ་མཁན། །ཞེས་དང་།
བསྟན་དང་བསྟན་འཛིན་གུས་མཆོད་ཅིང༌། །བཀའ་ཁྲིམས་བཟང་པོས་ས་སྐྱོང་བ། །མཛད་པའི་
འཁོར་ལོ་ཕུལ་བྱུང་བའི། །ལྷ་ཁྱོད་བདག་ཅག་སྐྱེ་དགུའི་མགོན། །ཞེས་དང༌། འཇོ་སྒེག་རོལ་པའི་
ཟུར་མིག་གིས། །སྲེད་ལྡན་གཞོན་ནུ་ཀུན་འགུགས་ཤིང༌། །མངོན་འདོད་སར་པ་རྒྱས་བྱེད་པའི། །
བུད་མེད་བདུད་ཀྱི་མཛའ་ན་མོ། །ཞེས་སོགས་ལྟ་བུའོ། །གསུམ་པ་ནི། དངོས་པོ་གང་དང་གང་གི་
ཡོན་ཏན་སྒྲོ་སྐུར་མེད་པར་བརྗོད་པ་སྟེ། དཔེར་ན། གཞུང་ལས། དགའ་མ་ཡི་ནི་རེག་པ་འདིས། །
ལུས་ལ་སྤུ་ལོང་རྒྱས་པ་དང༌། །ཡིད་ནི་བདེ་བར་བྱེད་པ་དང༌། །མིག་དག་ཟུམ་པར་བྱེད་ཅིང་འཇུག །
ཅེས་དང་། གཞན་ཡང་།སྒྲ་དབྱངས་ལྷ་མོ་དབྱངས་ཅན་མ། །བདག་གི་ལྷག་པའི་ལྷར་བཟུང་བས། །
སྙན་ངག་རྩོམ་ལ་ཐོགས་མེད་ཀྱི། །རྣམ་དཔྱོད་བློ་གྲོས་རྒྱས་པར་གྱུར།།ཅེས་དང༌།བདག་ལ་བྱམས་
ལྡན་མི་ཡི་ལྷ། །བསོད་ནམས་དར་ཞིང་རྒྱས་པའི་དྲུང༌། །ཕྱིན་ཚེ་ཡིད་བཞིན་འདོད་དགུ་ཡིས། །
འབྱོར་པས་ཡིད་ལ་ངལ་སོ་ཐོབ །ཅེས་དང༌། བལྟ་ན་སྙིང་དུ་སྡུག་པ་ཡིས །དགའ་མ་ཁྱོད་མཐོང་
བདག་ལ་། །ལུས་ལ་དགའ་བའི་སྤུ་ལོང་དང༌། །ཡིད་ལ་ཆགས་བདེ་རྒྱས་པར་གྱུར། །ཅེས་སོགས་
ལྟ་བུའོ། །བཞི་པ་ནི། དངོས་པོ་གང་དང་གང་གི་རྫས་སྒྲོ་སྐུར་མེད་པར་བརྗོད་པ་སྟེ། དཔེར་ན་
གཞུང་ལས། མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་ཅོད་པཎ་དང༌། །སྣུམ་ཞིང་དམར་
བའི་རལ་པ་ཅན། །ཁྱུ་མཆོག་རྒྱལ་མཚན་འཁྲུངས་པར་འགྱུར། །གཞན་ཡང༌། ཚངས་སྲས་ལྷ་མོའི་
ཕྱག་གཉིས་ཀྱིས། །བཻ་ཌཱུར་དཀར་པོའི་པི་ཝང་འཛིན། །མཐོན་མཐིང་ལྷ་མའི་ཐོར་ཅོག་རྩེར། །ཟླ
ཚེས་གསར་པའི་ཅོད་པཎ་འཛིན། །ཞེས་དང་། སྲབ་འཇམ་ཡང་བའི་ན་བཟའ་ཡིས། །རབ་ཀླུབས་
ལྷ་སྲས་གང་གི་སྐུ། །རིམ་ཅན་གསེར་གཡུའི་རྒྱན་ཕྲེང་དང༌། །དོ་ཤལ་ཡིད་འོང་རྣམས་ཀྱིས་སྒེག །
ཅེས་དང་། སྨིན་ལེགས་སྙིང་དུ་སྡུག་མ་དེ། །གདུབ་སྐོར་སིལ་སིལ་སྒྲ་འབྱིན་པའི། །འཇམ་མཉེན་
ལག་པས་དངུལ་དཀར་གྱི།།མེ་ལོང་བཟུང་ནས་བདག་ལ་གཡོབ།།ཅེས་སོགས་ལྟ་བུའོ །
གཉིས་པ་དཔེ་རྒྱན་ལ་གཉིས་ཏེ།མཚན་ཉིད་དང་དབྱེ་བའོ །དང་པོ་ནི།གཞུང་ལས།ཇི་
ལྟ་ཇི་ཞིག་ལྟར་མཚུངས་པར། །གསལ་བར་གང་དུ་རྟོག་བྱེད་པ། །དེ་ནི་དཔེ་ཞེས་བྱ་སྟེ་དེའི། །སྤྲོས་
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པ་འདི་ནི་རབ་བཤད་བྱ །ཞེས་པ་ལྟར། རྣམ་པ་ཐམས་ཅད་མཚུངས་པ་རྙེད་དཀའ་བས་ཇི་ལྟ་ཇི་
ཞིག་ལྟར་ཏེ་ཡོན་ཏན་ལ་སོགས་པའི་རྣམ་པ་གང་ཅི་ཡང་རུང་བའི་དངོས་པོ་གཉིས་མཚུངས་པར་
གྱུར་པ་ངག་གང་དུ་དངོས་པོའི་ཤུགས་ལ་རྟོགས་པར་བྱེད་པ་ཞིག་གོ། །
གཉིས་པ་དབྱེ་བ་ལ།ཆོས་དཔེ་དངོས་དཔེ་ཟློག་པའི་དཔེ། །ཕན་ཚུན་ངེས་པ་ངེས་མེད་
དཔེ། །བསྡུས་དང་ཁྱད་པར་རབ་བཏགས་དཔེ། །རྨད་བྱུང་རྨོངས་དང་ཐེ་ཚོམ་དཔེ། །རྟོགས་དང་
སྦྱར་དང་མཉམ་ཉིད་དཔེ། །རྨད་དང་བསྔགས་པ་རྟོགས་པའི་དཔེ། །འགལ་དང་དགག་པ་མཛེས་
པའི་དཔེ། །དེ་ཉིད་བརྗོད་དང་ཐུན་མོང་མིན། །འབྱུང་མིན་སྲིད་མིན་མང་པོའི་དཔེ། །རྣམ་འགྱུར་
ཕྲེང་བ་ངག་དོན་གཉིས། །ཟླ་བོའི་དངོས་པོ་མཚུངས་སྦྱོར་དཔེ། །རྒྱུ་དཔེ་ལ་སོགས་སུམ་ཅུ་གསུམ། །
ཞེས་པ་ལྟར་སུམ་ཅུ་རྩ་གསུམ་ཡོད་པ་ལས། དང་པོ་ཆོས་དཔེ་ནི། གཞུང་ལས། མཛེས་མ་ཁྱོད་ཀྱི་
ལག་མཐིལ་། །ཆུ་སྐྱེས་བཞིན་དུ་ཀུན་ཏུ་དམར། །གཞུང་ལས། སུམ་ཅུ་སོ་གཉིས་སུ་བཤད་ཀྱང་
འདིར་ངག་དོན་སོ་སོར་བགྲངས་པས་སོ་སོ་གསུམ་མོ་ཞེས་མཚུངས་ཆོས་དམར་བ་དེ་དངོས་སུ་
བསྟན་པ་བཞིན་དང༌། གཞན་ཡང༌། ཚངས་པའི་བུ་མོ་ཡིད་འཕྲོག་མ། །ངག་དབང་ལྷ་མོའི་ཞལ་
དཀྱིལ་ནི། །རི་བོང་འཛིན་པའི་དཀྱིལ་འཁོར་དག །སྤྲིན་དང་བྲལ་བ་ཇི་བཞིན་མཛེས། །ཞེས་དང༌།
རྒྱལ་སྲས་གཞོན་ནུ་ཁྱོད་ཀྱི་སྐུ། །ལེགས་བྲིས་དབང་པོ་ལྟར་མཛེས་ཤིང་། །བདག་ལ་དགྱེས་པའི་
ཞལ་བཟང་དག །པདྨ་རྒྱས་པའི་དཔལ་ལྟར་འཛུམ། །ཞེས་དང༌། ལས་ཀྱིས་བཅིངས་པའི་མཛའ་
ན་མོ།།ལུས་ཕྲ་ཁྱོད་ཀྱི་སྐེད་སྐབས་དག །ཤེལ་གྱི་ལྕུག་ཕྲན་དྲི་བཞོན་གྱིས། །སྐྱོད་པ་ལྟ་བུར་ཕྲ་ཞིང་
ལྡེམ། །ཞེས་དཔེ་ཟླ་བ་དང་དོན་དབྱངས་ཅན་མའི་ཞལ་གཉིས་མཚུངས་པའི་ཆོས་མཛེས་པ་དེ་དངོས་
སུ་བརྗོད་པ་སོགས་ལྟ་བུའོ། །གཉིས་པ་དངོས་པོའི་དཔེ་ནི། གཞུང་ལས། ཁྱོད་ཀྱི་གདོང་ནི་པདྨ་
བཞིན། །མིག་དག་ཨུཏྤལ་སྔོན་པོ་བཞིན། །ཞེས་ཆོས་ཅན་ཁོ་ན་དངོས་སུ་བརྗོད་པ་བཞིན། གཞན་
ཡང་། དབྱངས་ཅན་ལྷ་མོའི་ཞལ་དཀྱིལ་ནི། །པད་དཀར་འདབ་མ་དང་མཚུངས་ཤིང་། །དེ་ཡི་སྤྱན་
རས་ཡིད་འཕྲོག་པ། །བུང་བ་ཟུང་དག་འཁོར་བ་བཞིན། །ཞེས་དང༌། བདེ་འབྱུང་གཙུག་རྒྱན་དང་
མཚུངས་པའི །ས་ཡི་བརྒྱ་བྱིན་ཁྱོད་ཀྱི་ཞལ། །མཐོང་བས་བདག་ཡིད་དགའ་བའི་དཔལ། །རབ་
8

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
རྒྱས་ཀུ་མུད་འབྱུང་གནས་བཞིན། །ཞེས་དང༌།དྲི་ཟའི་ན་ཆུང་སྐྱེངས་བྱེད་པའི། །མཛེས་མ་ཁྱོད་ལུས་
བདག་ཡིད་ལ། །སྐད་ཅིག་འགྲིབ་མེད་འཆར་བ་ནི། །མེ་ལོང་དང་བར་གཟུགས་བརྙན་བཞིན། །
ཞེས་པད་དཀར་དང་དོན་དབྱངས་ཅན་མའི་ཞལ་གཉིས་ཀྱི་མཚུངས་ཆོས་མ་བསྟན་པར་ཆོས་ཅན་
མཚུངས་པར་དངོས་སུ་བརྗོད་པ་སོགས་ལྟ་བུའོ །གསུམ་པ་ལྡོག་པའི་དཔེ་ནི། གཞུང་ལས། ཁྱོད་
ཀྱི་གདོང་ནི་པདྨ་བཞིན། །རྣམ་པར་རྒྱས་པར་གྱུར་ཅེས་པ། །ཞེས་པདྨ་དང་གདོང་མཚུངས་པ་ལྡོག་
པ་བཞིན་དང༌། གཞན་ཡང༌། གསེར་མངལ་ཅན་གྱི་སྲས་མོ་ཡིས། །ཞལ་དཀྱིལ་ཇི་བཞིན་ཟླ་བ་
མཛེས །དེ་ཡི་ཞལ་གྱི་འཛུམ་མདངས་ལྟར། །ག་བུར་བསིལ་བའི་ཟེར་ཕྲེང་ཅན། །ཞེས་དང༌།
མཐོན་མཐིང་སྤྱན་རས་མཛེས་པ་ཡིས། །ལྷ་སྲས་ཁྱོད་ཀྱི་ཞལ་དཀྱིལ་ལྟར། །བུང་བའི་ཕྲེང་བས་
བསྟེན་པ་ཡིས། །པདྨ་དཀར་པོ་རབ་ཏུ་མཛེས། །ཞེས་དང༌། དཔའ་བོ་ཁྱོད་ལུས་མཛེས་པ་ལྟར། །
དཔག་བསམ་འཁྲི་ཤིང་བལྟ་ན་སྡུག །ལང་ཚོ་དར་བའི་མཚར་སྡུག་བཞིན། །མེ་ཏོག་སར་པ་ཡིད་དུ
འོང་། །ཞེས་འཇིག་རྟེན་ན་གྲགས་པའི་དཔེ་དོན་བཟློག་གཞན་དཔེ་ཟླ་བ་དཔེ་ཅན་དང་དོན་དབྱངས་
ཅན་མའི་ཞལ་དཔེར་བྱས་པ་སོགས་ལྟ་བུའོ། །བཞི་པ་ཕན་ཚུན་གྱི་དཔེ་ནི། གཞུང་ལས། ཁྱོད་ཀྱི་
གདོང་བཞིན་ཆུ་སྐྱེས་ཏེ།།ཆུ་སྐྱེས་བཞིན་དུ་ཁྱོད་ཀྱི་ཞལ།།ཞེས་དཔེ་ཕན་ཚུན་བསྣོལ་བ་བཞིན་དང་།
གཞན་ཡང་། བྱེད་པོའི་སྲས་མོ་ཁྱོད་ཀྱི་ནི། །སྐུ་ལུས་ཇི་བཞིན་དཔག་བསམ་སྟེ། །དཔག་བསམ་ཇི་
བཞིན་ཁྱོད་ཀྱི་སྐུ། །ཤིན་མཛེས་པར་བདག་གིས་མཐོང༌། །ཞེས་དང་། ན་ཆུང་མཛེས་མས་ཉེར་
བསྟེན་པའི། །ལྷ་སྲས་ཁྱོད་ནི་བརྒྱ་བྱིན་བཞིན། །བརྒྱ་བྱིན་དེ་ཡང་ཁྱོད་བཞིན་དུ། །འཆི་མེད་བུ་མོའི་
གུད་ན་རོལ།།ཞེས་དང༌།ལང་ཚོས་མྱོས་མ་ཁྱོད་ཀྱི་གདོང༌། །པདྨ་རྒྱས་པའི་དཔལ་ལྟར་མཛེས།།ཆུ་
སྐྱེས་དེ་ཡང་ཡིད་འཕྲོག་མ། །ཁྱོད་ཀྱི་གདོང་བཞིན་ཡིད་ཁར་འོངས། །ཞེས་དཔག་བསམ་དང་
དབྱངས་ཅན་མའི་སྐུ་གཉིས་དཔེ་དོན་དུ་བསྣོལ་ཏེ་སྦྱར་བ་སོགས་ལྟ་བུའོ །ལྔ་པ་ངེས་པའི་དཔེ་ནི།
གཞུང་ལས། ཁྱོད་ཞལ་པདྨ་ཉིད་དང་མཚུངས། །གཞན་ནི་འགའ་ཞིག་དང་ཡང་མིན། །ཞེས་དཔེ་
པདྨ་གཅིག་པུར་ངེས་པ་བཞིན་དང༌། གཞན་ཡང་། ཟླ་བའི་སྲིང་མོ་ཁྱོད་ཀྱི་ཞལ། །མཐོན་མཐིང་
སྤྱན་ཟུང་གིས་མཛེས་པ། །པད་དཀར་བུང་བ་རོལ་དང་མཚུངས། །གཞན་ནི་མཚུངས་པ་འགའ་ཡང་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མེད། །ཅེས་དང༌། སྐྱེ་དགུའི་ཉེར་འཚོ་ལྷ་ཡི་སྲས། །མངའ་རིས་ཆོས་བཞིན་སྐྱོང་མཛད་ཉིད། །སྲོང་
བཙན་དང་མཚུངས་སྲིད་པ་འདིར། །གཞན་ནི་ཁྱོད་དང་མཚུངས་པ་སུ། །ཞེས་དང་། སྙིང་དུ་སྡུག་མ་
ཁྱོད་ཀྱི་གདོང༌། །བལྟས་ཤིང་ཚིམས་པ་མེད་པ་འདི། །དབྱངས་ཅན་ལྷ་མོ་དང་མཚུངས་ཀྱིས། །
གཞན་དུ་འདི་འདྲའི་མཚར་སྡུག་ཅི། །ཞེས་དབྱངས་ཅན་མའི་ཞལ་དང་མཚུངས་པར་པད་དཀར་ཁོ་
ནར་ངེས་ཀྱི་གཞན་མེད་ཞེས་བརྗོད་པ་སོགས་ལྟ་བུའོ། །དྲུག་པ་ངེས་མེད་ཀྱི་དཔེ་ནི། གཞུང་ལས།
རེ་ཞིག་ཁྱོད་གདོང་པདྨ་ཡི། །རྗེས་འགྲོ་གཞན་ཡང་དེ་འདྲ་བ། །གལ་ཏེ་ཡོད་ན་དེ་བྱེད་འགྱུར། །ཅེས་
གདོང་པདྨ་དང་མཚུངས་པ་ཁོ་ནར་མ་ངེས་པ་བཞིན་དང་། གཞན་ཡང༌། དབྱངས་ཅན་ཕྱག་གི་རྒྱུད་
མངས་འདི །བུང་བ་མྱོས་པའི་གླུ་དང་མཚུངས། །གཞན་ཡང་དེ་འདྲའི་སྙན་འགྱུར་དག །ཡོད་ན་དེ་
དང་མཚུངས་པར་འགྱུར།།ཅེས་དང༌།མཛེས་མའི་སྙིང་ལ་དགའ་སྟེར་བའི། །གཞོན་ནུ་ཁྱོད་ནི་ལྷ་ཇི་
བཞིན། །ལྷ་ཡི་ངང་ཚུལ་དང་ལྡན་པའི །སྐྱེས་བུ་ཡོད་ཀྱང་དེ་དང་མཚུངས། །ཞེས་དང༌། དགའ་མ་
ཁྱོད་གདོང་དཀར་མཛེས་འདི། །རེ་ཞིག་ཀུ་མུད་གཉེན་དང་མཚུངས། །གཞན་ཡང་དེ་ལྟར་ཡིད་
འཕྲོག་པའི། །དངོས་གཞན་ཡོད་ཀྱང་དེ་རྗེས་འགྲོ །ཞེས་དབྱངས་ཅན་མའི་རྒྱུད་མངས་བུང་བའི་གླུ་
དང་མཚུངས་ལ་དེ་ནར་མ་ངེས་པས་སྙན་འགྱུར་དེ་འདྲ་ཡོད་ན་དེ་དང་ཡང་མཚུངས་སོ་ཞེས་བརྗོད་
པ་སོགས་ལྟ་བུའོ། །
བདུན་པ་བསྡུས་པའི་དཔེ་ནི། གཞུང་ལས། ཁྱོད་གདོང་མཛེས་པ་ཁོ་ན་ཡིས །ཟླ་བའི་
རྗེས་སུ་འགྲོ་མིན་ཏེ། །དགའ་བསྐྱེད་ལས་ཀྱིས་ཀྱང་ཞེས་པ །ཞེས་ཞར་ལ་དགའ་བསྐྱེད་ཀྱིས་ཀྱང་
མཚུངས་ཞེས་བསྡུས་པ་བཞིན་དང༌། གཞན་ཡང་། དབྱངས་ཅན་ཞལ་གྱི་འཛུམ་ཕྲེང་འདི། །དཀར་
ཞིང་མཛེས་པ་ཁོ་ན་ཡིས། །ཟླ་བའི་ཟེར་དང་མཚུངས་པ་མིན། །འགྲོ་བའི་ཚ་གདུང་སེལ་བས་ཀྱང༌། །
རྒྱལ་རིགས་གཞོན་ནུར་གྱུར་པ་ཁྱོད། །མཛེས་པ་ཁོ་ནས་བརྒྱ་བྱིན་དང་། །མཚུངས་མིན་ལྷ་ཡི་ངང་
ཚུལ་གྱི། །ཡོན་ཏན་རྨད་བྱུང་འདིས་ཀྱང་། །ཞེས་དང༌། མཛའ་མོ་ཁྱོད་ཀྱི་སྐེད་སྐབས་འདི། །ཕྲ་
ཞིང་ལྡེམ་པ་ཁོ་ན་ཡིས། །ནོར་བུའི་ལྕུག་ཕྲན་དང་མཚུངས་མིན། །ཡིད་དུ་འོང་བ་འདིས་ཀྱང་ངོ་། །
ཞེས་དབྱངས་ཅན་མའི་འཛུམ་ཕྲེང་དཀར་མཛེས་ཁོ་ནས་ཟླ་བའི་འོད་དང་མཚུངས་པ་མིན་གྱི་ཚ་
10

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
གདུང་སེལ་བས་ཀྱང་མཚུངས་སོ་ཞེས་རྒྱུ་མཚན་ཡང་བསྡུས་ཏེ་བརྗོད་པ་སོགས་ལྟ་བུའོ །བརྒྱད་པ་
ཁྱད་པར་གྱི་དཔེ་།གཞུང་ལས། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་ཞིང་ཟླ་བ་མཁའ་ལ་མཐོང༌། །
འདི་ཉིད་ཁོ་ན་ཐ་དད་དེ། །གཞན་མེད་ཅེས་འདི་ཁྱད་པར་དཔེ། །ཞེས་ཞལ་དང་ཟླ་བའི་ཁྱད་པར་དེ་
ཙམ་བསྟན་པ་བཞིན་དང༌། གཞན་ཡང༌། དབྱངས་ཅན་མཁས་མང་གཙུག་རྒྱན་དང༌། །ཟླ་བ་དྲག་
པོའི་གཙུག་ན་མཛེས། །འདི་དག་ན་ཁྱད་པར་ཙམ། །བྱས་ཀྱི་གཞན་ནི་ཅུང་ཟད་མེད། །ཅེས་དང༌།
བརྒྱ་བྱིན་འཆི་མེད་གྲོང་ཁྱེར་དང་། །ལྷ་ཁྱོད་སྐྱེ་དགུའི་དབུས་ན་རོལ། །འདི་ནི་ཁྱོད་དང་ལྷ་དབང་གི །
ཁྱད་པར་ཕྲ་བདག་གིས་ཤེས། །ཅེས་དང༌། དཀར་ཞིང་མཛེས་པའི་སོ་ཕྲེང་འདི །མཛེས་མ་ཁྱོད་
ཀྱི་ཁ་སྒོར་ཏེ། །ཟེའུ་འབྲུའི་ཕྲེང་བ་པད་ནང་དུ། །དགོད་པ་འདི་དག་ཁྱད་པར་ཙམ། །ཞེས་དབྱངས་
ཅན་རྣམ་པ་ཐམས་ཅད་དུ་མཚུངས་ཀྱང་མཁས་པའི་གཙུག་རྒྱན་དང་། དྲག་པོའི་གཙུག་རྒྱན་གྱི་ཁྱད་
པར་འདི་ཙམ་མོ་ཞེས་བརྗོད་པ་སོགས་ལྟ་བུའོ །
དགུ་པ་རབ་བརྟགས་ཀྱི་དཔེ་ནི། གཞུང་ལས།དེ་ཡི་བཞིན་དཔལ་ང་ཉིད་ལ། །ཡོད་ཅེས་
ཟླ་བ་སྙེམས་མི་དགོས། །པདྨ་ལ་ཡང་དེ་ཡོད་ཕྱིར། །ཞེས་ཟླ་བ་ལ་དེ་འདྲའི་བསྙེམ་པ་མེད་ཀྱང་ཡོད་
པར་སྒྲོ་བཏགས་པ་བཞིན་དང་། གཞན་ཡང་། དབྱངས་ཅན་ཞལ་དཀྱིལ་ང་ཉིད་དང༌། །མཚུངས་
ཅེས་པད་དཀར་སྙེམ་མི་འཚལ། །སྤྲིན་དང་བྲལ་བའི་ཆ་ཤས་གཏེར། །དེ་ཡང་འཕགས་མའི་ཞལ་
དཀྱིལ་བཞིན། །ཞེས་དང་། ལྷ་སྲས་ཁྱོད་སྐུའི་མཛེས་སྡུག་དང༌། །རྣམ་པར་གནོན་པ་ང་ཉིད་ལ། །
ཡོད་ཅེས་སྤྲིན་དྲེགས་སྙེམ་མི་དགོས། །ནོར་བཟང་ལ་ཡང་དེ་ཡོད་ཕྱིར། །ཞེས་དང་། སྨིན་ལེགས་
མིག་གི་མཛེས་པ་དང༌། །འདི་ཉིད་མཚུངས་ཞེས་ཙ་ཀོ་ར། །བསྙེམ་པར་མི་འཚལ་ནགས་ནང་གི །རི་
དྭགས་མིག་ཀྱང་དེ་དང་མཚུངས། །ཞེས་དབྱངས་ཅན་ཞལ་དཀྱིལ་དང་མཚུངས་སྙམ་པའི་སྙེམ་པ་
པད་དཀར་ལ་མེད་ཀྱང་ཡོད་པར་བཏགས་ནས་བརྗོད་པ་སོགས་ལྟ་བུའོ། །བཅུ་པ་རྨད་བྱུང་གི་
དཔེ་ནི། གཞུང་ལས། སྨིན་ལེགས་གལ་ཏེ་པདྨ་འགའ། །རྣམ་པར་འཁྲུལ་པའི་མིག་ལྡན་ན། །ཁྱོད་
ཀྱི་བཞིན་གྱི་དཔལ་འཛིན་ཏེ། །ཞེས་སྨིན་མ་ལེགས་ཤིང་འཕྲུལ་བའི་མིག་དང་ལྡན་པའི་པདྨ་དེ་འདྲ་
རྙེད་དཀའ་བས་རྨད་བྱུང་དུ་བསྟན་པ་བཞིན་དང༌། གཞན་ཡང༌། ཀ་ལ་པིང་ཀའི་གླུ་དབྱངས་དག །
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལེགས་པར་བཤད་པའི་སྒྲ་སྒྲོག་ན། །སྒྲ་དབྱངས་ལྷ་མོའི་ཞལ་སྒོ་ལས། །བྱུང་བའི་གསུང་སྙན་དེ་དེ་
བཞིན། །ཞེས་དང་།རབ་དཀར་དངུལ་གྱི་ཐིག་ལེ་དག།རྣམ་བཀྲ་དཀྱུས་རིང་སྤྱན་ཟུར་དང༌། །རོལ་
སྒེག་འཛུམ་པས་མཛེས་གྱུར་ན། །རྒྱལ་སྲས་གཞོན་ནུའི་བཞིན་དཔལ་འཛིན། །ཞེས་དང༌། སོ་ལྡན་
དྲེགས་པའི་མྱོས་བུམ་འདི། །རེག་པས་བདེ་བ་ཀུན་སྟེར་ན། །བདག་གི་མཆིས་འབྲང་ཡིད་འོང་མ། །
དེ་ཡི་ནུ་རྒྱས་དག་དང་མཚུངས། །ཞེས་ཀ་ལ་པིངྐའི་ལེགས་བཤད་སྒྲོག་པ་དཀོན་ཞིང་རྨད་དུ་བྱུང་
བས་དེ་དང་མཚུངས་པར་སྦྱོར་བ་སོགས་ལྟ་བུའོ །བཅུ་གཅིག་པ་རྨོངས་པའི་དཔེ་། གཞུང་ལས།
ལུས་ཕྲ་ཁྱོད་གདོང་རི་བོང་ཅན། །ཞེས་རྟགས་ཁྱོད་གདོང་བསམ་པ་ཡིས །ཟླ་བ་ཡི་ཡང་རྗེས་སུ་
བསྙེགས། །ཞེས་བུད་མེད་ཀྱི་གདོང་ཡིན་བསམས་པས་ཟླ་བའི་རྗེས་སུ་བརྒྱུགས་པས་རྨོངས་པ་
བཞིན་དང༌། གཞན་ཡང༌། དབྱངས་ཅན་ཁྱོད་ཀྱིས་མཁའ་ལམ་བཞིན། །དགྱེས་པའི་ཞལ་བཟང་
བསྟན་ནམ་སྙམ། །བཅོ་ལྔའི་ཟླ་རྒྱས་ཤར་བ་ལ། །རྨོངས་དག་གུས་པས་ལྷ་ཕྱག་འཚལ། །ཞེས་དང༌།
བསོད་ནམས་དར་རྒྱས་མི་ཡི་ལྷས། །རྨོངས་དང་བརྩེ་བས་རྗེས་སྐྱོང་བའི། །ཚུལ་འདི་བྱམས་ལྡན་མ་
མ་རུ །ངེས་པར་འཁྲུལ་པ་སྐྱེ་ཞིང་མཆིས།།ཞེས་དང༌། །ལང་ཚོས་མྱོས་མ་ཁྱོད་ཀྱི་ཞལ། །ཟུར་མིག་
གཡོ་བའི་རྣམ་འགྱུར་འདི། །བདུད་རྩིའི་འོད་ཅན་རི་དྭགས་ཀྱི། །རི་མོས་མཚན་པར་བདག་ཡིད་
འཁྲུལ །ཞེས་ནམ་མཁར་ཟླ་བ་ཤར་བ་དབྱངས་ཅན་མའི་ཞལ་དུ་འཁྲུལ་ཞིང་རྨོངས་པར་བརྗོད་པ་
སོགས་ལྟ་བུའོ།།
བཅུ་གཉིས་པ་ཐེ་ཚོམ་གྱི་དཔེ་ནི། གཞུང་ལས། པད་ནང་བུང་བ་འཁོར་རམ་ཅི། །ཁྱོད་
གདོང་ལ་མིག་གཡོ་འམ་ཅི། །བདག་གི་སེམས་ནི་རྣམ་པར་གཡོ། །ཞེས་ཐེ་ཚོམ་ཞུགས་པས་གདོང་
པ་དང་པདྨ་དཔེ་དང་དཔེ་ཅན་དུ་རྟོགས་པར་བྱེད་པ་བཞིན་དང་། གཞན་ཡང་།ཅི་འདི་ཟླ་བ་ཤར་བ་
འམ། །དྲི་མེད་ཤེལ་གྱི་མེ་ལོང་ཉིད། །ཡང་ན་དབྱངས་ཅན་ལྷ་མོའི་ཞལ། །ཅི་ཞེས་འཕྱང་མོ་ཉུག་ཏུ་
གྱུར།།ཅེས་དང་།རྒྱལ་ཕྲན་དུ་མས་ཞབས་བརྟེན་པའི། །ས་ཧོར་རིགས་ཀྱི་ཐིག་ལེ་འམ། །ཉེ་དབང་
ཚོགས་ཀྱིས་བསྐོར་བ་ཡིས། །དབང་པོ་ཉིད་ཅེས་ཐེ་ཚོམ་གྱུར། །ཅེས་དང༌།དབང་པོ་ཚིམས་པའི་
བརྒྱ་པ། །འདི་ནི་བདུད་རྩི་བཟོས་པ་འམ། །དགའ་མའི་རོ་འཛིན་མྱང་འདས་ལས། །བྱུང་བ་ཅི་ཞེས་
12

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
བདག་རྟོག་གོ། །ཞེས་ཟླ་བ་དང་ཤེལ་གྱི་མེ་ལོང་དང་དབྱངས་ཅན་མའི་ཞལ་གང་ཡིན་ཐེ་ཚོམ་དུ་གྱུར
ཅེས་པ་སོགས་ལྟ་བུའོ །བཅུ་གསུམ་པ་རྟོགས་པའི་དཔེ་ནི། གཞུང་ལས། ཟླ་བ་སྐྱེངས་བྱེད་མཛེས་
པ་འདི། །ཟླ་བས་ཚར་གཅོད་པདྨ་མིན། །དེ་ཕྱིར་ཁྱོད་ཀྱི་གདོང་ཉིད་དོ། །ཞེས་རྒྱུ་མཚན་དེ་ཉིད་ཀྱིས་
ཟླ་བར་ངེས་ཤིང་རྟོགས་པ་བཞིན་དང༌། གཞན་ཡང་། ཀུ་མུད་བཞད་པ་སྐྱེངས་བྱེད་ཅིང་། །ཉི་མའི་
འོད་ཀྱིས་མི་སྒྲིབ་པའི། །མཛེས་པ་འདི་ནི་དབྱངས་ཅན་མའི། །ཞལ་དཀྱིལ་ཡིན་གྱི་ཟླ་བ་མིན། །
ཞེས་དང༌། སྐྱེ་མཆེད་གཙང་ཞིང་ལྟ་ན་སྡུག །མཐོང་བ་ཀུན་གྱི་ཡིད་འཕྲོག་པ། །འདི་ནི་མགྲིན་སྔོན་
ཅོད་པན་དག །མ་ཡིན་ལྷ་སྲས་ཁྱོད་ཀྱི་ཞལ། །ཞེས་དང༌། འཇམ་ཞིང་ཚིམས་པའི་རེག་བྱ་འདི། །
དགའ་མ་ཁྱོད་ཀྱི་འགྲམ་པ་དང༌། །མཁུར་བཤུད་བྱས་པའི་དགའ་བ་དག །ཡིན་གྱི་པདྨའི་འདབ་མ་
མིན། །ཞེས་ཀུ་མུད་སྐྱེངས་ཤིང་ཉི་མས་མི་སྒྲིབ་པའི་མཛེས་པ་འདི་ནི་ཟླ་བ་མིན་པར་དབྱངས་ཅན་
མའི་ཞལ་དུ་རྟོགས་པར་བརྗོད་པ་སོགས་ལྟ་བུའོ །བཅུ་བཞི་པ་སྦྱར་བའི་དཔེ་ནི། གཞུང་ལས
བསིལ་ཟེར་ཅན་གྱི་འགྲན་ཟླ་དང༌། །དཔལ་དང་ལྡན་དང་བཟང་གིས། །ཁྱོད་ཀྱི་གདོང་ནི་ཆུ་སྐྱེས་
བཞིན། །ཞེས་གདོང་གི་ཟླ་བར་འགྲན་པ་དང་པདྨ་དེ་ཟུམ་པས་དགྲ་ཟླ་དང༌། གདོང་མཛེས་པ་དང་
པདྨས་དཔལ་མོ་བསྐྱེད་པས་དཔལ་དང་ལྡན་དང་གཉིས་ཀའི་དྲི་ཞིམ་པ་སོགས་དཔེ་པདྨ་དང་དཔེ་
ཅན་གདོང་གཉིས་ཀ་ལ་སྦྱར་བ་བཞིན་དང༌། གཞན་ཡང༌། དཀར་ཞིང་དྲི་མ་མེད་པ་དང་། །མཐོང་
བའི་མོད་ལ་དགའ་སྟེར་བས། །ཚངས་སྲས་ལྷ་མོའི་མཛེས་སྐུ་འདི །སྟོན་དུས་ཟླ་བ་ཉ་བ་བཞིན། །
ཞེས་དང༌། མཛེས་ཤིང་ལྟ་ན་སྡུག་པ་དང༌། །རིན་ཆེན་རྒྱན་དང་དོ་ཤལ་གྱིས། །རབ་སྒེག་ས་སྐྱོང་
གཞོན་ནུའི་སྐུ། །སྐབས་གསུམ་གྲོང་གི་བདག་དང་མཚུངས། །ཞེས་དང༌། སྐེད་སྐབས་ཕྲ་ཞིང་སྟ་
ཟུར་ལྡེམ། །དགའ་ཁྱོད་ནི་མཐོ་རིས་ཀྱི། །གར་མཁན་མཻ་ནཱ་ཀ་དེ་བཞིན།།ཞེས་དཀར་དང་དྲི་མེད་
མཐོང་བས་དགའ་བ་སོགས་དཔེ་ཟླ་བ་དང་དོན་དབྱངས་ཅན་མའི་ཞལ་གཉིས་ཀ་ལ་སྦྱར་ཏེ་བརྗོད
པ་སོགས་ལྟ་བུའོ། །
བཅོ་ལྔ་པ་མཉམ་ཉིད་ཀྱི་དཔེ་ནི། གཞུང་ལས། སྐྱེད་ཚལ་ཕྲེང་འདི་བུ་མོ་བཞིན། །མཛེས་
ལྡན་སཱ་ལ་ཀཱ་ན་ན། །ཞེས་སྐྱེད་ཚལ་ལ་སྦྱར་ན་སཱ་ལ་སྤོས་དཀར་གྱི་ཤིང་དང་ཀཱ་ན་ན་ནགས་དང༌།
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བུད་མེད་ལས་བཅས་པ་དང་ཨ་ལ་ཀ་ལན་བུ་དང་ཨཱ་ན་ན་གདོང་ཡིན་པ་མཚམས་སྦྱར་བས་ལན་བུ་
དང་བཅས་པའི་གདོང་དུ་འགྱུར་བས་གཉིས་ཀ་ལ་མཉམ་ཉིད་དུ་མཚུངས་པ་བཞིན་དང༌། གཞན་
ཡང༌།དྲི་ཟའི་གཞོན་ནུ་ཐམས་ཅད་ཀྱི།།སྙིང་ལ་རྨད་བྱུང་དགའ་སྟེར་བའི། །དབྱངས་ཅན་ཁྱོད་ནི་ཆུ་
སྐྱེས་བཞིན།།ཀེ་ས་ར་ཡིས་ཅི་ཡང་མཛེས། །ཞེས་དང་།དཔལ་ལྡན་རིག་པ་འཛིན་པའི་དབང༌། །ས་
འཛིན་རིགས་ཀྱི་ཐིག་ལེ་ཁྱོད། །པད་སྐྱེས་ཇི་བཞིན་འཇིག་རྟེན་ན། །སྐྱེ་དགུའི་བདག་ཅེས་གྲགས་པ་
གསལ། །ཞེས་དང༌།དཔལ་མཛེས་ཤིང་ཡིད་འོང་མ། །སྟ་ཟུར་ལྡན་པའི་སྐེད་སྐབས་འདི། །སྐྱེད་
ཚལ་འཁྲི་ཤིང་ཕྲེང་བ་བཞིན། །སཱ་ལ་ཀཱ་ན་ན་རབ་མཛེས །ཞེས་ཀེ་ས་རའི་ཚིགས་གཅིག་པོ་
དབྱངས་ཅན་ལ་སྐྲ་དང་པདྨ་གེ་སར་མཉམ་པ་ཉིད་དུ་སྦྱར་ཏེ་མཚུངས་པར་སྟོན་པ་སོགས་ལྟ་བུའོ །
བཅུ་དྲུག་པ་སྨད་པའི་དཔེ་ནི། གཞུང་ལས། པདྨ་རྡུལ་མང་ཟླ་བ་མཛད། །དེ་དག་ལས་ནི་ཁྱོད་ཀྱི་
བཞིན། །མཚུངས་པ་ལ་ཡང་ཁྱད་པར་བཅས། །ཞེས་རྡུལ་དང་ནག་ཕྱོགས་ལ་མཛད་པས་དཔེ་པདྨ་
དང་ཟླ་བ་ལ་སྨད་པ་བཞིན།གཞན་ཡང༌།ཟླ་བ་ཕྱོགས་ཀྱི་འཕེལ་འགྲིབ་ཅན། །ཀུ་མུད་ཉི་མའི་ཟེར་
གྱིས་ཟླུམ། །དེ་དག་དང་ནི་དབྱངས་ཅན་ཞལ། །མཚུངས་པ་ལས་ནི་ཁྱད་པར་འཕགས། །ཞེས་དང༌།
སྟོབས་དང་ལྡན་ཡང་སྙིང་རྗེ་ཡིས །རྣམ་པར་དབེན་པའི་པད་དཀར་མིག །དེ་དང་ས་ཡི་བརྒྱ་བྱིན་
ཁྱོད། །མཚུངས་ཤིང་ཁྱད་པར་བཅས་པ་ཉིད། །ཅེས་དང་། བླུན་ཞིང་ངག་གི་རིག་བྱེ་བྲག །རྣམ་པར་
མི་གསལ་ངང་མོ་དང༌།།མིག་ཡངས་མ་འདི་མཛེས་པ་ཙམ།།མཚུངས་ཀྱི་ཁྱད་པར་མཐའ་ཡས་ཉིད། །
ཅེས་དབྱངས་ཅན་མའི་ཞལ་ཟླ་བ་དང་ཀུ་མུད་སོགས་དང་མཚུངས་ཀྱང་ཟླ་བ་ནི་ཕྱོགས་ཀྱི་འཕེལ་
འགྲིབ་དང་ཀུ་མུད་ནི་ཉི་མས་ཟུམ་མོ་ཞེས་དཔེ་ལ་ཅུང་ཟད་སྨད་དེ་མཚུངས་པར་སྟོན་པ་སོགས་ལྟ་
བུའོ། །བཅུ་བདུན་པ་བསྟོད་པའི་དཔེ་ནི།གཞུང་ལས། པདྨ་ཚངས་པ་དག་ཀྱང་བསྐྱེད། །ཟླ་བ་བདེ་
འབྱུང་གཙུག་གི་འཛིན། །དེ་དག་ཁྱོད་གདོང་མཚུངས་ཅེས་པ། །ཞེས་པདྨ་དང་ཟླ་བའི་ཡོན་ཏན་
བརྗོད་དེ་དེ་དག་མཚུངས་པར་བསྟན་པ་བཞིན་དང༌། གཞན་ཡང༌། བདེ་འབྱུང་གི་ནི་གཙུག་རྒྱན་
དང༌། །གཉིས་སྐྱེས་རྣམས་ཀྱི་ལྷར་བལྟ་བའི། །ཀུ་མུད་གཉེན་དེ་དབྱངས་ཅན་མའི། །ཞལ་དཀྱིལ་
མཛེས་པའི་དཔེ་ཟླ་ཉིད། །ཅེས་དང༌། འདོད་པའི་སྙིང་ལ་དགའ་སྟེར་ཞིང༌། །ཕས་རྒོལ་དྲེགས་པ་
14

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འཕྲོག་བྱེད་པའི། །ནོར་བཟང་གཞོན་ནུ་ཇི་བཞིན་དུ། །ལྷ་ཁྱོད་སྐྱེ་དགུའི་དབུས་ན་མཛེས། །ཞེས་
དང༌། །ཆུ་གཏེར་བསྲུབས་པ་ལས་འཁྲུངས་ཤིང་། །ལྷ་རྣམས་ཀུན་ཀྱང་ཡིད་འཕྲོག་པའི། །དཔལ་མོ་
དེ་དང་དགའ་མ་ཁྱོད། །མཛེས་སྡུག་གཟུགས་ཀྱི་བྱེ་བྲག་ཅི། །ཞེས་དཔེ་ཟླ་བ་ལ་བདེ་འབྱུང་གི་
གཙུག་རྒྱན་དང་བྲམ་ཟེའི་ལྷར་བལྟ་ཞེས་བསྟོད་དེ་དེ་དང་མཚུངས་པར་སྟོན་པ་སོགས་ལྟ་བུའོ། །
བཅོ་བརྒྱད་པ་རྟོགས་པའི་དཔེ་ནི། གཞུང་ལས།ཡོན་ཏན་ལྡན་ནམ་སྐྱོན་འགྱུར་ཡང༌། །ཟླ་བ་ཁྱོད་
གདོང་མཚུངས་ཞེས་པ །རྟོགས་པ་བདག་གི་ཡིད་ལ་ཡོད། །ཅེས་བདུད་རྩིའི་རང་བཞིན་ཡིན་པ་
སོགས་ཀྱི་ཡོན་ཏན་དང་ལྡན་ནམ། མཛད་པ་སོགས་ཀྱི་སྐྱོན་དུ་འགྱུར་ཡང་ཟླ་གདོང་མཚུངས་པར་
བརྗོད་འདོད་ཀྱི་རྟོགས་པ་ཡོད་པར་བསྟན་པ་བཞིན་དང་། གཞན་ཡང༌།ཡོན་ཏན་ལྡན་ནམ་སྐྱོན་
འགྱུར་ཡང་། །འཕགས་མ་དབྱངས་ཅན་ཁྱོད་ཀྱི་ཐུགས། །སྟོན་གྱི་ཀུན་གསལ་དྲི་མེད་དང༌། །
མཚུངས་པ་ཉིད་དུ་བདག་རྟོག་གོ། ཞེས་དང་།སྐྱོན་དང་ཡོན་ཏན་ཇི་ལྟར་ནའང༌། །སྲོང་བཙན་ཆོས་
ཀྱི་རྒྱལ་པོ་དང༌། །རྒྱལ་སྲས་གཞོན་ནུ་ཁྱོད་མཚུངས་པའི། །རྟོག་པ་འདི་ནི་བདག་ལ་བྱུང་། །ཞེས་
དང༌། སྒེག་མོ་ཁྱོད་ཀྱི་མཚར་སྡུག་འདི། །རྨ་བྱའི་ན་ཆུང་དང་མཚུངས་ཞེས། །བརྗོད་འདོད་འདི་ནི་
ཅིར་འགྱུར་ཡང༌། །བདག་གི་སེམས་ལ་རིང་ནས་ཤར། །ཞེས་སྐྱོན་ཡོན་ཅིར་གྱུར་ཡང་སྟོན་ནམ་དང
དབྱངས་ཅན་མའི་ཐུགས་མཚུངས་སོ་སྙམ་པའི་རྟོགས་པ་འདི་སྐྱེས་སོ་ཞེས་པས་མཚུངས་པར་སྟོན་པ་
སོགས་ལྟ་བུའོ།།
བཅུ་དགུ་པ་འགལ་བའི་དཔེ་ནི། གཞུང་ལས། འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་
གདོང་དང་གསུམ་ནི། །ཕན་ཚུན་རྣམ་པར་འགལ་ཞེས་པ། །ཞེས་དེ་གསུམ་ཡོན་ཏན་མཉམ་པས་
ཕན་ཚུན་འགལ་ཟླ་ཞེས་འགལ་བར་བརྗོད་པར་མཚུངས་པ་གསལ་བ་བཞིན་དང༌། གཞན་ཡང་།
པུཎྞཱ་རི་ཀའི་མེ་ཏོག་དང༌། །ཟླ་འོད་ཀྱི་ཕྱེའི་ཀུ་མུད་ཚལ། །དབྱངས་སྟེར་ལྷ་མོ་དགྱེས་པའི་ཞལ། །
གསུམ་པོ་འདི་དག་ཕན་ཚུན་འགལ། །ཞེས་དང་། གངས་རིའི་དབང་དང་ཚ་ཟེར་ཅན། །མི་བདག་
སྲས་པོ་ཁྱོད་ཀྱི་སྐུ། །གཟི་བྱིན་ལྡན་མཚུངས་དེ་ལྟ་ནའང༌། །ཕན་ཚུན་འགྲན་ཟླར་གྱུར་པ་ཉིད།།ཅེས་
དང་། འདབ་བརྒྱ་པ་དང་རྒྱུ་སྐར་བདག །དཔལ་མོ་ཁྱོད་ཀྱི་བཞིན་མཛེས་པ། །འདི་དག་ཕན་ཚུན་
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འགལ་ཟླ་རུ །གྱུར་པ་ལྟ་བུར་བདག་གིས་མཐོང༌། །ཞེས་པུཎྞཱ་རཱི་ཀ་སྟེ་པད་དཀར་རྒྱས་དུས་སུ་ཀུ་
མུད་ཟུམ་པ་དང་དེ་གཉིས་ཀའི་མཛེས་པ་དབྱངས་ཅན་ཞལ་གྱིས་སྐྱེངས་པར་བྱེད་པ་འདི་གསུམ་
འགལ་ཟླར་འགྱུར་རོ །ཞེས་བརྗོད་པ་སོགས་ལྟ་བུའོ། །ཉི་པ་དགག་པའི་དཔེ་ནི། གཞུང་ལས།
དྲི་མ་ལྡན་ཞིང་བླུན་གྱུར་པ། །ཟླ་བ་ལ་ནི་ཁྱོད་གདོང་དང་། །འགྲན་པའི་ནུས་པ་ནམ་ཡང་མེད། །
ཅེས་རི་བོང་གི་དྲི་མ་དང་བེམ་པོ་ཡིན་པས་བླུན་པོའི་སྐྱོན་གྱིས་ཟླ་བ་གདོང་དང་མཚུངས་པ་འགོག་པ་
བཞིན་དང༌། གཞན་ཡང༌། རི་བོང་གཟུགས་ཀྱི་དྲི་མ་དང༌། །དཀར་ནག་ཕྱོགས་ཀྱི་འཕེལ་འགྲིབ་
ཅན། །ཀུ་མུད་གཉེན་དེ་དབྱངས་ཅན་ཞལ། །དྲི་མ་མེད་དང་མཚུངས་པ་མིན།།ཞེས་དང་།གཟི་བྱིན་
ལྡན་ཡང་གདུང་བ་བསྐྱེད། །སྒྲ་གཅན་ལག་པའི་སྒྲིབ་བྱེད་ཅན། །རྟ་ལྗང་ཅན་ལ་ལྷ་ཁྱོད་དང༌། །
འགྲན་པའི་ནུས་པ་ནམ་ཡང་མེད། །ཅེས་དང༌། རྡུལ་གྱིས་གོས་ཤིང་རྙིང་འགྱུར་བའི། །ཆུ་ཡི་ལང་ཚོ་
འདི་ཉིད་ནི། །དགའ་མ་ཁྱོད་གདོང་རྟག་པར་ཡང༌། །མཛེས་པ་འདི་དག་སླད་མཚུངས། །ཞེས་རི་
བོང་གི་དྲི་མ་དང་ཕྱོགས་ཀྱི་འཕེལ་འགྲིབ་ཅན་གྱི་ཟླ་བ་དེ་དེ་མེད་པའི་དབྱངས་ཅན་མའི་ཞལ་དང་མི་
མཚུངས་ཞེས་དགག་པའི་སྒོ་ནས་མཚུངས་པ་སྟོན་པ་སོགས་ལྟ་བུའོ། །
ཉེར་གཅིག་པ་མཛེས་པའི་དཔེ་ནི། གཞུང་ལས། ཁྱོད་གདོང་རི་དྭགས་མིག་གིས་མཚན། །
ཟླ་བ་རི་དྭགས་གཟུགས་ཀྱིས་མཚན། །དེ་ལྟ་ནའང་འདི་མཚུངས་ཉིད། །ཁྱད་འཕགས་མིན་ཞེས་
དྭགས་གཟུགས་ཀྱིས་མཚན་
མཛེས་པའི་དཔེ། །ཅེས་ཁྱོད་གདོང་རི་དྭགས་ཀྱི་ཆ་ཤས་མིག་དང་ཟླ་བ་རི་དྭགས་ཀྱི་གཟུགས་དངོས་
ཀྱི་མཚན་ཡང་ཟླ་བ་མི་ལྷག་པར་མཚུངས་པར་བསྟན་པ་བཞིན་དང༌། གཞན་ཡང༌། ཁྱོད་སྐུ་ཆུ་ཤེལ་
མདངས་དང་ལྡན། །མཚན་མོའི་མགོན་པོ་ཆུ་ཤེལ་དངོས། །དེ་ལྟ་ན་ཡང་དབྱངས་ཅན་སྐུ། །ལྷག་
པར་མཛེས་ཀྱི་ཟླ་བ་མིན། །ཞེས་དང༌། བདེ་འབྱུང་ཟླ་བའི་དཀྱིལ་འཁོར་དང༌། །མི་བདག་ཟླ་འོད་
ཀྱིས་མཛེས་ཀྱང༌། །མཐའ་དག་སྐྱེ་དགུའི་འདྲེན་བྱེད་ཀྱི། །བདུད་རྩི་མཆོག་ཏུ་ལྷ་ཁྱོད་གྱུར། །ཅེས་
དང་། ཀུན་ཕན་རི་དྭགས་གཟུགས་འཛིན་ཞིང༌། །སྒེག་འཆང་མ་ཁྱོད་རི་དྭགས་མིག །འཛིན་མོད་
འོན་ཀྱང་འགྲོ་བའི་ཡིད། །འཕྲོག་ལ་ཟླ་དང་བྱེ་བྲག་ཅི། །ཞེས་དབྱངས་ཅན་མའི་སྐུ་ཆུ་ཤེལ་གྱི་
མདངས་ཙམ་དང་ཟླ་བ་ཆུ་ཤེལ་དངོས་ཡིན་ཡང་དབྱངས་ཅན་ལས་ཟླ་བ་མི་མཛེས་། །ཞེས་མཛེས་
16

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
པའི་ཁྱད་པར་བརྗོད་པའམ་ངོ་བསྟོད་བརྗོད་པ་སོགས་ལྟ་བུའོ། །ཉེར་གཉིས་པ་དེ་ཉིད་བརྗོད་པའི་
དཔེ་ནི། གཞུང་ལས། འདི་ནི་བཞིན་ཉིད་པདྨ་མིན། །འདི་དག་བུང་བ་མ་ཡིན་མིག །ཅེས་བཞིན་
པད་མིག་བུང་རྣམས་མཚུངས་པ་ལས་ཐ་དད་མེད་པར་དོགས་པ་སྔོན་དུ་བཏང་ནས་སོ་སོའི་དེ་ཁོ་ན་
ཉིད་བཤད་པས་ཐ་དད་དུ་འབྱེད་པ་བཞིན་དང༌། གཞན་ཡང༌། མིག་གི་བདུད་རྩིར་གྱུར་པ་འདི། །
དབྱངས་ཅན་ཞལ་ཡིན་པདྨ་མིན། །རྣ་བའི་བཅུད་འདི་བུང་བའི་གླུ། །མ་ཡིན་འཕགས་མའི་རྒྱུད་
མངས་སྒྲ། །ཞེས་དང༌།དཔའ་ཞིང་བརྟུལ་ཕོད་ཕ་རོལ་གནོན། །དེས་ཤིང་ཚུལ་བཟང་རང་སྲིད་སྐྱོང༌། །
འདི་ནི་ནོར་བཟང་མ་ཡིན་གྱི། །ས་ཧོར་རིགས་ཀྱི་མྱུ་གུ་ཉིད། །ཅེས་དང་།མཚར་སྡུག་འདི་ནི་རྨ་བྱའི་
ལུས། །མ་ཡིན་བདག་གི་དགའ་མའི་གཟུགས། །མྱང་ན་ཚིམས་པ་འདི་ཡང་དེའི། །རོ་འཛིན་ཡིན་གྱི་
བདུད་རྩི་མིན། །ཞེས་དབྱངས་ཅན་མའི་ཞལ་དང་པདྨ་རྒྱུད་མངས་དང་བུང་བ་རྣམས་ཁྱད་མེད་པའི་
དོགས་པ་སྔོན་དུ་བཏང་ནས་ཁྱད་འབྱེད་པའི་དེ་ཉིད་བརྗོད་པ་སོགས་ལྟ་བུའོ། །
ཉེར་གསུམ་ཐུན་མོང་མིན་པའི་དཔེ་ནི། གཞུང་ལས། ཟླ་བ་པདྨ་དག་གི་ནི །མཛེས་པ་
ལས་འདས་ཁྱོད་ཀྱི་གདོང་། །བདག་རང་ཉིད་དང་མཚུངས་པར་གྱུར། །ཅེས་ཟླ་པད་གང་གིས་ཀྱང་
ཁྱོད་གདོང་གི་དཔེ་མི་ཐུབ་པས་ཁྱོད་གདོང་དཔེ་ཐུན་མོང་མིན་པ་ཁྱོད་གདོང་དང་མཚུངས་པར་བསྟན་
པ་བཞིན་དང་། གཞན་ཡང༌། དབྱངས་ཅན་གསུང་གི་སྙན་འགྱུར་ཏེ། །ལྷ་ཡི་གླིང་བུ་དྲི་ཟའི་གླུ། །
ཅིས་ཀྱང་བསྒྲུན་དུ་མེད་པའི་ཕྱིར། །དབྱངས་ཅན་ཉིད་ཀྱི་གསུང་དང་མཚུངས། །ཞེས་དང༌། །ཀཻ་ལ་
ཤ་དང་འོད་དཀར་ཅན། །ཀུ་མུད་ཚལ་གྱི་མཛེས་པ་ལས། །རབ་ལྷག་རྒྱལ་སྲས་ཁྱོད་ཀྱི་སྐུ། །བདག་
རང་ཉིད་དང་མཚུངས་པར་འགྱུར། །ཅེས་དང༌། འཛུམ་སྒེག་རོལ་པའི་རྣམ་འགྱུར་ཅན། །དགའ་མ་
ཁྱོད་ཀྱི་མཚར་སྡུག་དང༌། །མཚུངས་པ་འདི་ན་འགའ་མེད་ཕྱིར། །འདི་ནི་ཁྱོད་མཚུངས་ལས་གཞན་ཅི། །
ཞེས་ལྷའི་གླིང་བུ་དང་དྲི་ཟའི་གླུ་སོགས་གང་གིས་ཀྱང་དབྱངས་ཅན་མའི་གསུང་དང་མ་མཚུངས་པས་
དེ་ནི་དབྱངས་ཅན་མའི་གསུང་རང་དང་མཚུངས་སོ །ཞེས་དཔེ་ཐུན་མོང་མ་ཡིན་པ་བསྟན་པ་སོགས་
ལྟ་བུའོ། །ཉེར་བཞི་པ་འབྱུང་མིན་གྱི་དཔེ་ནི། གཞུང་ལས། པདྨ་མཛེས་པའི་སྙིང་པོ་ཀུན། །འགའ་
ཞིག་དག་ཏུ་བསྡུས་པ་བཞིན། །ཁྱོད་ཀྱི་གདོང་ནི་རྣམ་པར་མཛེས། །ཞེས་པའི་དཔེ་དེ་ལྟ་བུ་མི་འབྱུང་
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མི་སྲིད་པ་བཞིན་དང་། གཞན་ཡང༌། གཉིས་མེད་གསུང་བ་མཐའ་དག་གི །མཁྱེན་དང་བརྩེ་བ་མ་
ལུས་། །གཅིག་ཏུ་བསྡུས་བཞིན་འཕགས་མ་ཁྱོད། །སྐལ་བཟང་སྐྱེ་དགུའི་དབུས་ན་རོལ། །ཞེས་
དང༌། སྲིད་གསུམ་མཛེས་པའི་སྙིང་པོ་ཀུན། །བྱེད་པོས་གཅིག་ཏུ་བྱས་པ་བཞིན།།ནོར་འཛིན་ཐིག་
ལེ་ཁྱོད་ཀྱི་སྐུ། །འདི་ནི་ཀུན་གྱི་ཡིད་དུ་འོང་། །ཞེས་དང་། སྙིང་ལྟར་བའི་མཛའ་ན་མོ། །ཁྱོད་ལུས་
ཤིན་ཏུ་དཀར་བ་འདི། །ཟླ་བ་སྟོང་ཕྲག་ཞུ་བ་ཡི། །ཐིགས་པ་སར་པས་བྱུགས་པ་བཞིན །ཞེས་
སངས་རྒྱས་ཐམས་ཅད་ཀྱི་མཁྱེན་བརྩེ་གཅིག་བསྡུས་པའི་དཔེ་ནི་འཇིག་རྟེན་ན་འབྱུང་བ་དཀོན་
པས་དེ་དང་མཚུངས་པར་བསྟན་པ་སོགས་ལྟ་བུའོ། །ཉེར་ལྔ་པ་སྲིད་མིན་གྱི་དཔེ་ནི། གཞུང་ལས།
ཟླ་བའི་གཟུགས་ལས་དུག་བཞིན་དང༌། །ཙན་དན་ལས་ནི་མེ་བཞིན་དུ། །ཞལ་འདི་ལས་ནི་རྩུབ་
མོའི་ཚིག །ཅེས་མི་སྲིད་པའི་བསམ་པས་མཚུངས་པར་རྟོགས་པར་བྱེད་པ་བཞིན་དང༌།གཞན་ཡང༌།
ཟླ་བ་མཐོང་བས་གདུང་བ་དང༌། །ཉི་མ་ཤར་བས་མུན་པ་བཞིན། །ཤེས་རབ་ལྷ་མོའི་ཞབས་དྲན་
པས། །རྨོངས་དང་གཏི་མུག་འབྱུང་མི་སྲིད། །ཅེས་དང༌། རྒྱལ་བའི་ཐུགས་ལ་འཁྲུལ་པ་དང༌། །
དབྱངས་ཅན་ཞལ་ལ་དྲི་མ་བཞིན།།ལྷ་སྲས་ཁྱོད་ཀྱི་མཛད་བཟང་ལ། །སྐྱོན་གྱི་ཆ་ཤས་ཙམ་ཡང་ཅི། །
ཞེས་དང༌།ཆུ་འཛིན་ལ་ནི་མེ་ལྕེ་དང་། །ཙན་དན་ཤིང་ལ་ཚ་བ་བཞིན། །དགའ་མ་ཁྱོད་ཀྱི་ཁ་སྒོ་ལས། །
མི་སྙན་གཏམ་དང་རྩུབ་མོའི་ཚིག།ཅེས་ཟླ་བས་གདུང་བ་དང་ཉི་མས་མུན་པ་ལྟར་དབྱངས་ཅན་མས་
Fངས་པ་བསེང་་སིང་
རྨོངས་པ་བསྐྱེད་པ་མི་སྲིད་པར་བསྟན་པ་སོགས་ལྟ་བུའོ། །
ཉེར་དྲུག་པ་མང་བའི་དཔེ་ནི། གཞུང་ལས། ཙན་དན་ཆུ་དང་ཟླ་བའི་ཟེར། །ཟླ་ཤེལ་
སོགས་བཞིན་ཁྱོད་ཀྱི་ནི། །རེག་པ་བསིལ་ཞེས་ཁྱད་པར་དག །གསལ་བར་བྱེད་པ་མང་བའི་དཔེ། །
ཞེས་དཔེ་མང་པོ་སྨོས་པ་བཞིན་དང་། གཞན་ཡང་། འཇིག་རྟེན་དབང་སྲས་དཔལ་མོའི་ཞལ། །ངང་
པའི་བུ་མོ་ཟླ་ཚེས་དང༌། །ཀུ་མུད་འོ་མཚོ་ཤེལ་དཀར་གྱི། །འཁྲི་ཤིང་ལྟ་བུར་དཀར་ཞིང་མཛེས། །
ཞེས་དང་།ནོར་བཟང་སྤྲིན་གཞོན་ཟླ་བའི་བུ། །གཞོན་ནུ་དོན་ཀུན་གྲུབ་པ་ལྟར །ལྷ་ཡི་སྲས་ཁྱོད་
སྲིད་གནས་འདིར། །སྐྱེ་དགུ་ཀུན་གྱི་ཉེར་མཚོ་ཉིད།།ཅེས་དང༌།མཛེས་མ་ཁྱོད་ཀྱི་མཆུ་སྒྲོས་འདི། །
བྱུ་རུའི་འཁྲི་ཤིང་ཐུན་མཚམས་སྤྲིན། །བནྡྷུ་ཀ་དང་བྱ་བ་ཡི། །མེ་ཏོག་གསར་པ་ཇི་བཞིན་དམར། །
18

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཞེས་དབྱངས་ཅན་མའི་ཞལ་འདི་ངང་མོ་ཟླ་ཚེས་ཀུ་མུད་འོ་མཚོ་ཤེལ་ལྟར་དཀར་ཞེས་དཔེ་མང་པོ་
སྨོས་པ་སོགས་ལྟ་བུའོ །ཉེར་བདུན་པ་རྣམ་འགྱུར་གྱི་དཔེ་ནི། གཞུང་ལས ལུས་ཕྲ་ཁྱོད་ཀྱི་བཞིན་
རས་ནི། །ཟླ་བའི་དཀྱིལ་འཁོར་ལ་སྟོན་བཞིན། །པདྨའི་ནང་ནས་བྱུང་བ་བཞིན། །ཞེས་ཤིན་ཏུ་རྣམ་
འགྱུར་དང་ལྡན་པ་བཞིན་དང༌། འདི་རང་བཞིན་གྱི་དངོས་པོའི་ངོ་བོ་གསེར་ལྟ་བུ་དང་རྣམ་འགྱུར་ནི
དེའི་གནས་སྐབས་ཀྱི་ཁྱད་པར་རྣ་རྒྱན་སོགས་ལྟ་བུའོ །གཞན་ཡང་པད་སྐྱེས་ལྷ་མོའི་ཞལ་མཛེས་
འདི།།པད་དཀར་དབུས་ནས་ཕྱུང་བ་བཞིན།།སྤྱན་དཀྱུས་རི་མོ་བཀྲ་བ་ཡང༌། །ཨིནྡྲ་ནཱི་ལས་བྱུགས་
པ་བཞིན། །ཞེས་དང་། ལྷ་སྲས་ཁྱོད་ཀྱི་མཛེས་སྐུ་འདི། །འོ་མའི་རྒྱ་མཚོར་བཀྲུས་པ་བཞིན། །ཡང་
ན་ཟླ་བ་ཞུ་བ་ཡི །ཐིགས་པས་ལན་བརྒྱར་བྱུགས་པ་སྙམ། །ཞེས་དང༌། ཀྱེ་མ་སྨིན་ལེགས་ཁྱོད་ཀྱི་
གདོང༌། །རོལ་སྒེག་འཛུམ་པའི་མཚར་སྡུག་འདི། །པདྨའི་དབུས་ནས་བཏོན་པའམ། །ཟླ་བའི་
དཀྱིལ་ནས་བྱུང་བ་བཞིན། །ཞེས་དབྱངས་ཅན་མའི་ཞལ་དཀྱིལ་འདི་པད་དཀར་ལས་བྱུང་བ་དང་
སྤྱན་འདི་ཨིནྡྲ་ནཱི་ལས་བྲིས་པ་འདྲ་ཞེས་ཤིན་ཏུ་ཉམས་ལྡན་རྣམ་འགྱུར་གྱི་ཚིག་བརྗོད་པ་སོགས་ལྟ་
བུའོ། །ཉེར་བརྒྱད་པ་ཕྲེང་བའི་དཔེ་ནི།གཞུང་ལས།ཉི་མ་ལ་ནི་འོད་ཀྱི་བཞིན། །ཉི་མ་ཡིས་ནི་ཉིན་
ལ་བཞིན།།ཉིན་བར་གྱི་ནི་མཁའ་ལ་བཞིན།།རྣམ་པར་གནོན་པ་ཁྱོད་ལ་དཔལ། །འཛིན་ཞེས་དེ་ནི་
ཕྲེང་བའི་དཔེ།།ཞེས་དཔེ་རྣམས་སྔ་རྒྱུད་པའི་ཕྲེང་བས་གསལ་བ་བཞིན་དང་།གཞན་ཡང་།རི་བོང་
།ཞས་དཔ
གཟུགས་ཀྱི་ཟླ་བ་དང༌། །ཟླ་བ་ཡི་ནི་རྒྱུ་སྐར་དང༌། །རྒྱུ་སྐར་གྱི་ནི་ནམ་མཁའ་བཞིན། །དབྱངས་ཅན་
ལྷ་མོས་ས་གསུམ་མཛེས །ཞེས་དང༌། ཉི་མས་ཟླ་བ་ཀུན་ཕན་གྱིས །རྒྱུ་སྐར་དེ་ཡིས་མེ་ཁྱེར་
བཞིན། །རྒྱལ་སྲས་དཔའ་བོ་ཁྱོད་ཀྱི་ནི། །དྲེགས་པ་ཅན་ཀུན་ཟིལ་གྱིས་གནོན། །ཅེས་དང་། མ་ལ་
ཡ་ལས་ཙན་དན་དང༌། །ཙན་དན་ལས་ནི་ག་བུར་བཞིན། །མཛེས་མ་ཁྱོད་དང་འགྲོགས་པ་ཡིས། །
དགའ་བས་བདག་གི་ཡིད་གདུང་སེལ། །ཞེས་རི་བོང་གཟུགས་ཀྱི་ཟླ་བ་ཟླ་བས་རྒྱུ་སྐར་གྱིས་ནམ་
མཁའ་མཛེས་པ་བཞིན་དབྱངས་ཅན་གྱི་ས་གསུམ་མཛེས་ཞེས་སྔ་ཕྱི་འབྲེལ་ཆགས་ཀྱི་དཔེའི་ཕྲེང་
བར་བཀོད་པ་སོགས་ལྟ་བུའོ། །
ཉེར་དགུ་པ་ངག་དོན་གྱི་དཔེ་ལ།མཚུངས་པ་གསལ་བྱེད་ཀྱི་སྒྲ་གཅིག་ཡོད་པ་དང༌།དུ་མ་
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཡོད་པ་གཉིས་ལས། དང་པོ་ནི། གཞུང་ལས། ཁྱོད་ཀྱི་གདོང་ནི་མི་བརྟན་ཞིང༌། །སོ་ཡི་འོད་ཟེར་
རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །གེ་སར་དག་གིས་མཚོན་བཞིན་མཛེས །ཞེས་
ངག་དོན་གདོང་མིག་སོ་སོ་དང་པད་བུང་གེ་སར་མཚུངས་པར་སྦྱོར་བ་ལ་མཚུངས་པ་གསལ་བྱེད་ཀྱི་
སྒྲ་གཅིག་ལས་མེད་པ་བཞིན་དང་། གཞན་ཡང་། དཔག་བསམ་འཁྲི་ཤིང་ཡལ་གའི་རྩེར། །མེ་ཏོག་
སར་པ་དགོད་པ་ལྟར། །དབྱངས་ཅན་སྐུ་ཡི་ཕྱག་སོར་གྱི། །རྩེ་མོར་སེན་མོའི་འོད་མདངས་མཛེས། །
ཞེས་དང༌།ལྷ་སྲས་ཁྱོད་ཞལ་སྤྱན་ཟུང་དག །འཕྲུལ་ལྡན་ཚེམས་དཀར་ཕྲེང་བ་ཅན། །རྐང་དྲུག་
གཡོ་བའི་པདྨ་དཀར། །ཟེ་འབྲུ་བཞད་པ་ལྟ་བུར་མཛེས། །ཞེས་དང༌། ལུས་ཕྲ་ཁྱོད་གདོང་ལང་ཚོ་
དང༌། །འཛུམ་དཀར་འོད་ཀྱིས་མཛེས་གྱུར་པ། །ཉིན་བྱེད་ཐུན་མཚམས་སྤྲིན་དུམ་དང༌། །འོད་སྟོང་
ཕྲེང་བས་མཚན་པ་བཞིན། །ཞེས་ངག་དོན་ལ་འཁྲི་ཤིང་དང་དབྱངས་ཅན་མའི་སྐུ་དེའི་ཡལ་ག་དང་
ཕྱག་དེའི་མེ་ཏོག་དང་སེན་མོ་དཔེ་དོན་དུ་སྦྱོར་རྒྱུ་ཡིན་ཡང་མཚུངས་པ་གསལ་བྱེད་ཀྱི་སྒྲ་ལྟ་བུ་ཞེས་
པ་གཅིག་ལས་མེད་པ་བཞིན་། །སུམ་ཅུ་པ་ངག་དོན་གྱི་དཔེ་གཉིས་པ་མཚུངས་སྒྲ་དུ་མ་ཡོད་པ་ནི།
གཞུང་ལས། པདྨ་ཅན་བཞིན་ལུས་ཕྲ་མ། །པདྨ་བཞིན་དུ་དེ་ཡི་གདོང༌། །སྦྲང་རྩི་སྤྱོད་པ་བཞིན་དུ་ནི། །
བདག་གིས་འཐུང་ཞིང་འཐུང་ཞིང་རྩེས། །ཞེས་ངག་དོན་པདྨ་ཅན་པདྨ་བུང་བ་དང་ལུས་གདོང་
བདག་རྣམས་མཚུངས་པར་སྦྱོར་བ་ལ་བཞིན་སྒྲ་མང་པོ་ཡོད་པ་བཞིན་དང་། གཞན་ཡང་། འཁྲི་ཤིང་
ལྟ་བུར་དབྱངས་ཅན་སྐུ། །ཡལ་ག་ཇི་བཞིན་དེ་ཡི་ཕྱག །མེ་ཏོག་དང་མཚུངས་སོར་མོའི་རྩེར། །བུང་
བའི་རྗེས་མཐུན་པི་ཝང་འཛིན །ཅེས་དང་། ལྷ་སྲས་ཞལ་དཀྱིལ་ཟླ་འདྲ་བར། །བསིལ་ཟེར་ཇི་
བཞིན་འཛུམ་དཀར་གསལ། །དེ་ཡི་ཀུ་མུད་ཤིན་ཏུ་ཡིད། །དགའ་བ་རྒྱས་པ་ཟེ་འབྲུ་བཞིན །ཞེས་
དང༌།མཁའ་མཚུངས་དཔལ་མོ་ཁྱོད་ལུས་ལ། །བཞིན་རས་ཟླ་ལྟར་དཀར་བས་མཛེས། །མིག་དག་
རི་བོང་གཟུགས་བརྙན་བཞིན། །དེ་མཐོང་ཀུ་མུད་ཅན་ལྟར་དགའ། །ཞེས་ངག་དོན་ལ་དབྱངས་ཅན་
མའི་སྐུ་ཕྱག་སོར་མོ་པི་ཝང་བསྣམས་ཤིང་ཡལ་ག་མེ་ཏོག་བུང་བ་རྣམས་དང་དཔེ་དོན་དུ་སྦྱོར་རྒྱུ་ཡིན་
པ་བཞིན་མཚུངས་སྒྲ་ཡང་ལྟ་བུ་བཞིན་མཚུངས། རྗེས་མཐུན་ཞེས་དུ་མ་ཡོད་པ་སོགས་ལྟ་བུའོ། །སོ་
གཅིག་པ་ཟླ་བོ་དངོས་པོའི་དཔེ་ནི། གཞུང་ལས། རྒྱལ་པོ་རྣམས་ནི་སྐྱེས་གྱུར་ཀྱང༌། །ད་ལྟར་ཁྱོད་
20

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འདྲ་གཅིག་ཀྱང་མེད། །ཡོངས་འདུ་དག་ལ་རྐང་འཐུང་ནི། །གཉིས་པ་ངེས་པར་ཡོད་མ་ཡིན། །ཞེས་
རྒྱལ་པོ་མང་དུ་བྱུང་ཡང་ཁྱོད་འདྲ་མེད་པའི་ཟླ་བོའི་ཆོས་མཐུན་དུ་དཔག་བསམ་གཉིས་པ་མེད་པར་
བསྟན་པ་བཞིན་དང༌།གཞན་ཡང༌།འཆི་མེད་བུ་མོ་མང་འཁྲུངས་ཀྱང༌།།དབྱངས་ཅན་ཁྱོད་མཚུངས་
གཅིག་ཀྱང་མེད། །སྐྱེད་ཚལ་དབུས་ན་དཔག་བསམ་ནི། །གཉིས་པ་ངེས་པར་ཡོད་མ་ཡིན། །ཞེས་
དང་། ས་ལ་མི་བདག་གྲངས་མང་ཡང༌། །ལྷ་སྲས་ཁྱོད་ཀྱི་དོ་ཟླ་མེད། །མཁའ་ལ་འོད་ལྡན་མང་ན་
ཡང་། །ཉི་མ་དང་མཚུངས་གཞན་མེད་བཞིན། །ཞེས་དང༌། སྨིན་ལེགས་བྱེ་བའི་དབུས་ན་ཡང༌། །
བདག་གི་དགའ་མར་འགྲན་ནུས་སུ། །རྒྱུ་སྐར་གྲངས་ལས་འདས་པའི་དབུས། །ཟླ་བ་གཅིག་པུ་
མཛེས་པ་བཞིན། །ཞེས་ལྷ་མོ་མང་འཁྲུངས་ཀྱང་དབྱངས་ཅན་མཚུངས་པ་མེད་པའི་དཔེར་བྱ་བཀོད་
ནས་སྐྱེད་ཚལ་དབུས་ན་དཔག་བསམ་གཉིས་པ་མེད་པའི་ཟླ་བོ་དངོས་པོའི་དཔེ་ཕྱིས་བཀོད་དེ་དེ་
གཉིས་མཉམ་པ་ཉིད་དུ་རྟོག་པར་བྱེད་པ་སོགས་ལྟ་བུའོ། །
སོ་གཉིས་པ་མཚུངས་སྦྱོར་གྱི་དཔེ་ནི།གཞུང་ལས།པུ་ལོ་མ་དགྲས་མཐོ་རིས་དང༌།།ཁྱོད་
ནི་ས་སྲུང་མེལ་ཚེ་བྱེད། །དེ་ཡིས་དྲེགས་ལྡན་ལྷ་མིན་དང༌། །ཁྱོད་ཀྱིས་མི་ཡི་བདག་པོ་འཇོམས། །
ཞེས་བརྒྱ་བྱིན་དང་རྒྱལ་པོ་སྲུང་བ་དང་འཇོམས་པའི་བྱ་བའི་སྒོ་ནས་མཚུངས་པར་སྦྱོར་བ་བཞིན་དང་།
གཞན་ཡང་། ཚངས་པ་ཡི་ནི་དབྱངས་ཅན་དང༌། །ཆུ་གཏེར་གྱིས་ནི་ཟླ་བ་བསྐྲུན། །དབྱངས་ཅན་
མཁས་པའི་གཙུག་རྒྱན་དང༌། །ཟླ་བ་འཕྲོག་བྱེད་གཙུག་ན་འཛིན། །ཅེས་དང༌། བརྒྱ་བྱིན་མཐོ་རིས་
གྲོང་ཁྱེར་དང༌། །ལྷ་ཁྱོད་ས་སྲུང་མེལ་ཚེ་བྱེད། །དེ་ཡིས་གཞུ་རྒྱལ་དཔུང་ཚོགས་དང༌། །ཁྱོད་ཀྱིས་
དྲེགས་ལྡན་ཕས་རྒོལ་འཇོམས །ཞེས་དང༌། བདེ་སོགས་ལྷ་དབང་དྲུང་ན་མཛེས། །སྙིང་སྡུག་མ་
འང་བདག་མདུན་ན། །དེ་ཡིས་བརྒྱ་བྱིན་དགའ་སྐྱེད་ཅིང༌། །མཛའ་མོ་ཡིས་ཀྱང་བདག་གི་ཡིད། །
ཅེས་དཔེ་ལྷག་པ་ཚངས་པ་དང་དམན་པ་རྒྱལ་པོ་ལྟ་བུ་བྱ་བའི་ཆོ་ག་སྐྱེད་པ་ལྟ་བུ་གཅིག་ལ་བསྡུས་
ནས་མཚུངས་པར་སྦྱོར་བ་སོགས་ལྟ་བུའོ །
སོ་གསུམ་པ་རྒྱུ་དཔེ་ནི། གཞུང་ལས། རྒྱལ་པོ་མཛེས་པའི་ཟླ་བ་དང༌། །གཟི་བྱིན་གྱིས་ནི་
ཉི་མ་དང༌། །བརྟན་པས་རྒྱལ་པོའི་རྗེས་སུ་བྱེད། །ཅེས་རྒྱལ་པོ་མཛེས་པ་སོགས་ཀྱི་རྒྱུས་ཟླ་བ་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སོགས་དང་མཚུངས་པར་བསྟན་པ་བཞིན་དང་། གཞན་ཡང༌། ངག་དབང་ལྷ་མོའི་ཞལ་བཟང་འདི། །
ཤིན་ཏུ་དཀར་བས་ཟླ་བ་དང་། །དགོད་ཅིང་འཛུམ་པས་ཆུ་སྐྱེས་ཀྱི། །དཔལ་དང་མཚུངས་པ་ཉིད་དུ་
གྱུར། །ཅེས་དང་། ལྷ་ཁྱོད་མཛེས་པས་བརྒྱ་བྱིན་དང༌། །རྣམ་གནོན་གྱིས་ནི་སྲེད་མེད་བུ། །འཇིག་
རྟེན་ཀུན་གྱི་མེས་པོ་རུ །འགྱུར་ཕྱིར་ཚངས་པ་དག་དང་མཚུངས། །ཞེས་དང༌། སྙིང་ལ་གཅགས་པའི་
བུ་མོ་ཁྱོད། །བདག་ལ་མཛའ་བས་མ་དང་ནི། །ཤིན་ཏུ་གཅེས་པའི་མིག་གི་འབྲས། །འབྲལ་མི་ཕོད་
པས་སྙིང་དང་མཚུངས། །ཞེས་དབྱངས་ཅན་མའི་ཞལ་དཀར་བ་དང་འཛུམ་པའི་རྒྱུ་མཚན་གྱིས་ཟླ་བ་
དང་པདྨ་དང་མཚུངས་པར་བསྟན་པ་སོགས་ལྟ་བུའོ། །སྐབས་འདིར་དཔེ་སྐྱོན་ལ་ཕོ་མོ་མ་ནིང་གི་
རྟགས་འདྲེས་པ་དང༌། གཅིག་ཚིག་གཉིས་ཚིག་མང་ཚིག་འདྲེས་པ་དང༌། དཔེ་དམན་པས་དོན་ལྷག་
པ་དང༌།ལྷག་པས་དམན་པ་འཇལ་བ་སོགས་བཤད་པ་ལ།སྐབས་འགར་སྐྱོན་མེད་པའང་སྲིད་པའི་
དཔེ་ནི།གཞུང་ལས། བུད་མེད་འདི་སྨྲ་སྐྱེས་པ་བཞིན། །ཞེས་དང༌། གཞན་ཡང༌།འདི་ན་བུད་མེད་
རིགས་ལྡན་འགའ། །སྐྱེས་བུ་ལྟ་བུར་བློ་བརྟན་ཞིང༌། །སྙན་ངག་མགྲིན་བརྒྱ་འཁྲོལ་བ་ལ། །ལྷ་ཁྱོད་
དབྱངས་ཅན་མངོན་སུམ་བཞིན། །ཞེས་པ་ལས་ཕོ་མོ་མ་ནིང་གི་རྟགས་འདྲེས་ཀྱང་སྦྱོར་ཚུལ་འདི་ལ་
སྐྱོན་མེད་པ་བཞིན་། །ཡང་གཞུང་ལས། བདག་གི་གྲོགས་འདི་སྲོག་རྣམས་བཞིན། །རིག་པ་རྣམ་
སྒྲུབ་ནོར་བཞིན་ནོ། །ཞེས་དང༌། གཞན་ཡང༌། རྒྱལ་སྲས་གཞོན་ནུར་གྱུར་པ་ཁྱོད། །གཞན་ཡིད་
འཕྲོག་ལ་ལྷ་རྣམས་བཞིན །མཛེས་མ་རྣམས་ཀྱིས་ཁྱོད་མཐོང་ཚེ །འཁྲི་ཤིང་རླུང་གིས་བསྐྱོད་
བཞིན་འདར། །ཞེས་དོན་ལ་གཅིག་ཚིག་དང་དཔེ་ལ་མང་ཚིགདོན་ལ་མང་ཚིག་དང་དཔེ་ལ་གཅིག་
ཚིག་ཡོད་ཀྱང་སྦྱོར་ཚུལ་འདི་བཞིན་བྱས་ན་སྐྱོན་མེད་པ་བཞིན་ནོ། །ཡང་གཞུང་ལས། ས་གཞི་སྐྱོང་
བ་ཁྱོད་བཞིན་དུ། །ལྷ་ཡི་རྒྱལ་པོ་རྣམ་པར་མཛེས། །ཚ་ཟེར་ཅན་གྱི་ནུས་པ་ལ། །མི་བདག་སུ་ཡིས་
འགོང་བར་ནུས། །ཞེས་དང་།གཞན་ཡང༌།ནོར་བུའི་ཁང་པར་ལྷ་སྲས་བཞིན། །བརྒྱ་བྱིན་འཆི་མེད་
གྲོང་ན་མཛེས །དེ་ཡིས་སྦྱིན་སྐྱེས་དཔུང་ཚོགས་ལྟར། །ཁྱོད་ཀྱིས་ཕས་རྒོལ་ཐམས་ཅད་འཇོམས།།
ཞེས་དཔེ་དམན་པ་རྒྱལ་པོས་དོན་ལྷག་པ་བརྒྱ་བྱིན་དང་། དཔེ་ལྷག་པ་བརྒྱ་བྱིན་གྱིས་དོན་དམན་པ་
རྒྱལ་པོ་འཇལ་ཡང་སྦྱོར་ཚུལ་འདི་ལྟར་ལ་སྐྱོན་མེད་པ་བཞིན་ནོ། །ཕལ་ཆེར་སྐྱོན་དུ་འགྱུར་བ་ལ་ཕོ་
22

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
མོ་མ་ནིང་གི་རྟགས་འདྲེས་པ་ནི། གཞུང་ལས། ངང་མོ་བཞིན་དུ་ཟླ་བ་དཀར། །ཞེས་དང་། གཞན་
ཡང་།སྐྱེས་བུ་ཁྱོད་ནི་དགའ་མ་ཡི།།གདོང་བཞིན་ལྷག་པར་མཛེས་པ་སྟེ། །སྐབས་གསུམ་བདག་པོ་
དེ་ཡི་ཞལ། །ངང་མོ་ཇི་བཞིན་དཀར་བ་ཉིད། །ཅེས་བརྗོད་ན་སྐྱོན་དུ་འགྱུར་བ་བཞིན་། །གཅིག་
ཚིག་གཉིས་སུ་འགྱུར་བ་བཞིན་ནོ། །དཔེ་དམན་པས་དོན་ལྷག་པ་དང་ལྷག་པས་དམན་པ་འཇལ་བ་ནི
གཞུང་ལས། ཁྱི་བཞིན་དཔའ་བོ་རྗེ་ལ་གུས །ཞེས་དང༌། གཞན་ཡང༌། འདི་ན་སྐར་ཕྲན་ཇི་
བཞིན་དུ། །དབྱངས་ཅན་ཞལ་གྱི་དཀྱིལ་འཁོར་མཛེས། །ཉིན་བྱེད་སྤྲིན་དང་བྲལ་བ་ལྟར། །སེན་
མོའི་འོད་ཟེར་འདི་དག་གསལ། །ཞེས་བརྗོད་ན་སྐྱོན་དུ་འགྱུར་བ་སོགས་ཡིན་པས་འདི་རྣམས་ཞིབ་
མོར་དཔྱད་དེ་དཔེ་སྐྱོན་སྤངས་པ་ལ་མཁས་པར་བྱའོ། །ཡང་དཔེ་དོན་སྦྱོར་བ་ལ་མཚུངས་པ་གསལ་
བྱེད་ཀྱི་སྒྲ་འདི་རྣམས་གསལ་བས གཞུང་ལས་དེའི་རྣམ་གྲངས་དྲུག་ཅུ་རྩ་གསུམ་ཙམ་གསུང
ཀྱང་གལ་ཆེ་བ་མདོར་བསྡུས་ན་འདི་ཙམ་སྟེ། བཞིན་ལྟར་མཚུངས་འདྲ་ཟིལ་གནོན་འགོངས། །ཇི་
བཞིན་དེ་བཞིན་གཟུགས་བརྙན་མཉམ། །དཔལ་འཕྲོག་ཅོ་འདྲི་སྐྱེངས་བྱེད་འགོག །འགྲན་རྒྱལ་
སྡང་ཁུ་ཕྲག་དོག་ལྷག །རྗེས་མཐུན་རྗེས་འགྲོ་རྗེས་སུ་བྱེད། །ཉེར་གསུམ་འདི་རྣམས་མཚུངས་
གསལ་སྒྲ།།ཞེས་པ་ལྟར་རོ། །
གསུམ་པ་གཟུགས་ཅན་གྱི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ །དང་པོ་ནི།
གཞུང་ལས། ཐ་དད་སྣང་བ་མིན་གྱུར་པའི། །དཔེ་ཉིད་དག་ནི་ཟུགས་ཅན་འདོད། །ཅེས་པ་ལྟར།
དཔེ་དང་དཔེ་ཅན་གཉིས་ཐ་དད་དུ་སྣང་བ་མིན་པར་དཔེ་ཅན་དེ་དཔེའི་གཟུགས་སམ་ངོ་བོར་བསྟོད་
པར་གྱུར་པའི་དཔེ་དོན་ཉིད་ཀྱི་སྦྱོར་ཚུལ་དག་ནི་གཟུགས་ཅན་གྱི་རྒྱན་དུ་འདོད་དོ། །གཉིས་པ་དབྱེ་
བ་ལ།བསྡུས་དང་མ་བསྡུས་བསྡུས་མ་བསྡུས། །མཐའ་དག་ཆ་ཤས་ཆ་ཤས་ཅན། །ཡན་ལག་གཅིག་
དང་ལྡན་ལྡན་མིན། །མི་མཉམ་ཁྱད་པར་དང་བཅས་པ། །གཟུགས་བྲལ་དང་སྦྱར་བ་དང༌། །དཔེ་
དང་ལྡོག་པ་ཅན་འགོག་པ། །མཉམ་འཇོག་གཟུགས་ཅན་གྱི་གཟུགས་ཅན། །རྦད་པའི་གཟུགས་ཅན་
སོགས་ཉི་། །ཞེས་པ་ལྟར་ཉི་ཡོད་པ་ལས དང་པོ་བསྡུས་པའི་གཟུགས་ཅན་ནི། གཞུང་ལས།
དཔུང་པ་འཁྲི་ཤིང་ལག་པ་ནི། །པདྨ་སོར་མོ་ཡལ་འདབ་སོ། །ཞེས་དཔུང་པ་འཁྲི་ཤིང་སོགས་དཔེ་
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དོན་བར་དུ་རྣམ་དབྱེ་མེད་པ་བཞིན་དང༌། གཞན་ཡང༌། དབྱངས་ཅན་ཞལ་དཀྱིལ་པདྨ་དཀར་པོའི་
ཚལ། །སྤྱན་ཟུང་བུང་བ་གཞོན་ནུ་འཁོར་བ་དང་། །ཚེམས་ཕྲེང་ཟེའུ་འབྲུ་དཀར་པོ་མཛེས་གྱུར་པ། །
དེ་འདྲ་དེ་ནི་ས་གསུམ་དགའ་བའི་རྒྱན། །ཞེས་དང༌།མཚན་བཟང་གཟི་བྱིན་འོད་སྟོང་དྲ་བ་ཅན། །
ལྷ་སྲས་ཞལ་དཀྱིལ་ཉིན་མོར་བྱེད་པའི་དཔལ། །ཡིད་སྲུབས་གེ་སར་ཕྲེང་བ་ཅི་ཡང་རྒྱས །ཞེས་
ཞལ་དཀྱིལ་པདྨ།སྤྱན་ཟུང་བུང་བ། ཚེམས་ཕྲེང་ཟེའུ་འབྲུ་ཞེས་དཔེ་དང་དཔེ་ཅན་བར་དུ་རྣམ་དབྱེ་
མེད་པར་བསྡུས་ཏེ་བརྗོད་པ་སོགས་ལྟ་བུའོ །གཉིས་པ་མ་བསྡུས་པའི་གཟུགས་ཅན་ནི། གཞུང་
ལས། ལག་པའི་འཁྲི་ཤིང་སོར་མོ་རྣམས། །ཡལ་འདབ་སེན་མོའི་འོད་ཟེར་ནི། །མེ་ཏོག་ཏུ་གྱུར་
དཔྱིད་ཀྱི་དཔལ། །ཁྱོད་ནི་ངེད་ལ་མངོན་སུམ་རྒྱུ། །ཞེས་དཔེ་དོན་བར་དུ་ཚིག་བསྡུད་མེད་པ་བཞིན་
དང་།གཞན་ཡང་།དབྱངས་ཅན་ཐུགས་ཀྱི་གངས་རི་བརྩེགས་པ་ལས། །ཐུགས་རྗེའི་ཆུ་ཀླུང་འབུམ་
ཕྲག་འབབ་པ་ཡི། །བདག་བློའི་ཆུ་གཏེར་གྱེན་དུ་ཕྱུར་བའི་རྩེར། །སྙན་ངག་རྩོམ་པའི་ལྦུ་ཕྲེང་ཅི་ཡང་
བཞད། །ཅེས་དང་། སྒྱུ་རྩལ་དྲུག་ཅུའི་ལུས་སྟོབས་རབ་རྒྱས་ཤིང༌། །བརྟག་པ་བརྒྱད་ལ་བྱང་བའི་
མཆེ་སྡེར་དང༌། །རིག་གནས་བཅོ་བརྒྱད་མཁྱེན་པའི་རལ་པས་བརྗིད། །སྐྱེས་བུ་མི་ཡི་སེང་གེ་ཁྱོད་
གཅིག་པུ། །ཞེས་དང་། ལང་ཚོའི་གདོང་སྒྲོ་གསར་པས་ཡིད་འཕྲོག་པའི། །ན་ཆུང་སྒེག་མོའི་རྨ་བྱ་
གཞོན་ནུ་ལ། །དེ་ནི་ཁོ་བོའི་ལུས་ཀྱི་ཆུ་འཛིན་ལ། །བལྟ་འདོད་དགའ་བའི་གར་གྱིས་ངལ་མ་གྱུར། །
ཅེས་ཐུགས་ཀྱི་གངས་རི་ཐུགས་རྗེའི་ཆུ་ཀླུང་བློ་ཡི་ཆུ་གཏེར་རྩོམ་པའི་ལྦུ་ཕྲེང་ཞེས་དཔེ་དང་དཔེ་ཅན་
གྱི་བར་དུ་དྲུག་པ་རྣམ་དབྱེ་བྱིན་ཏེ་མ་བསྡུས་པ་སོགས་ལྟ་བུའོ །གསུམ་པ་བསྡུས་ཤིང་ལ་མ་བསྡུས་
པའི་གཟུགས་ཅན་ནི། གཞུང་ལས། བཞིན་ཟླ་འཛུམ་པའི་ཟླ་འོད་ཅེས། །ཞེས་བཞིན་ཟླ་བསྡུས་ལ་
འཛུམ་པའི་ཟླ་འོད་ལ་མ་བསྡུས་པ་བཞིན་དང༌། གཞན་ཡང་། དབྱངས་ཅན་མཛེས་སྐུ་ཙན་དན་འཁྲི་
ཤིང་ལས། །མཉེན་ལྕུག་ཕྱག་གི་ཡལ་ག་རྒྱས་པའི་རྩེར། །སེན་མོའི་མེ་ཏོག་གསར་པ་དང་རྩེ་བའི། །
རྒྱུད་མངས་བུང་བའི་གླུ་འདི་རྣ་བར་སྙན། །ཞེས་དང་། དབྱངས་ཅན་དགྱེས་པའི་ལང་ཚོ་ལྷ་ཁྱོད་ཀྱི །
ཞལ་རས་ཟླ་བ་འཛུམ་པའི་དཀར་འོད་ཕྲེང༌། །མཐོང་ཚེ་རྒུད་པའི་ཚ་གདུང་ཀུན་ཞི་ནས། །དགའ་
དང་བདེ་བའི་བསིལ་བ་ཐོབ་པར་གྱུར། །ཅེས་དང༌། མཛེས་མའི་མཆུ་སྒྲོས་བནྡྷུའི་འཁྲི་ཤིང་ལས། །
24

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
སོ་ཕྲེང་མེ་ཏོག་དཀར་པོ་བཞད་པ་དེས། །ཁོ་བོའི་ཡིད་ཀྱི་བུང་བ་རབ་དགའི་གར། །སྙིང་གི་ནགས་
ཀླུང་ཡངས་པར་ཅི་ཡང་བསྒྱུར །ཞེས་དབྱངས་ཅན་མའི་སྐུ་ཙན་དན་རྒྱུད་མངས་བུང་བ་ཞེས་བསྡུས་
ཤིང༌།ཕྱག་གི་ཡལ་ག་སེན་མོའི་མེ་ཏོག་ཅེས་མ་བསྡུས་པ་མཉམ་དུ་བསྟོད་པ་སོགས་ལྟ་བུའོ། །
བཞི་པ་མཐའ་དག་གཟུགས་ཅན་ནི།གཞུང་ལས།སོར་མོ་དམར་བའི་འདབ་ཕྲེང་དང༌།།
སེན་མོའི་འོད་ཀྱི་གེ་སར་ཅན། །ཁྱོད་ཀྱི་ཞབས་ཀྱི་ཆུ་སྐྱེས་ནི །ས་སྐྱོང་རྣམས་ཀྱི་སྤྱི་བོར་འཛིན། །
ཅེས་ཡན་ལག་ཅན་དང་ཡན་ལག་མཐའ་དག་གཟུགས་སུ་བཀོད་པ་བཞིན་དང་། གཞན་ཡང་། རྣམ་
བཀྲ་དར་གྱི་ཅོད་པན་ལྡིང་ཁང་དང༌། །མཚན་བཟང་རི་བོང་གཟུགས་ཀྱིས་མཛེས་པ་ཡི། །དབྱངས་
ཅན་ཞལ་གྱི་ཟླ་བ་གང་བ་ལས །ཐུགས་རྗེའི་འཛུམ་འོད་ག་བུར་བསིལ་ཟེར་འཕྲོ། །ཞེས་དང༌།
སྟག་རྩེ་རྣམ་རྒྱལ་ལྷ་ཡི་ཁང་བཟང་མཆོག །དྲུང་སྐོར་ལྷ་བྲན་ཚོགས་ཀྱིས་གང་བའི་དབུས། །མི་
བདག་མཆོད་སྦྱིན་བརྒྱ་ཡི་ལེགས་མཛད་ཀྱིས། །མངའ་རིས་ལྷ་ཡི་འཇིག་རྟེན་དར་ཞིང་རྒྱས། །ཞེས་
དང༌། དཀར་འཇམ་ལག་པ་མཉེན་པའི་ཡལ་འདབ་རྩེར། །སེན་མོའི་དམར་འོད་མེ་ཏོག་མཛེས་
འཛིན་ཅིང༌།།གདུབ་སྐོར་བསིལ་ཟེར་བུང་བས་ཉེར་བརྟེན་པའི། །དགའ་མའི་གཟུགས་ཀྱི་འཁྲི་ཤིང་
ཡིད་དུ་འོང༌། །ཞེས་ཡན་ལག་ཅན་དབྱངས་ཅན་ཟླ་བ་དང༌། ཡན་ལག་ན་བཟའ་འཇའ་ཚོན་མཚན་
དཔེ་རི་བོང་འཛུམ་འོད་ག་བུར་ཏེ་མཐའ་དག་གཟུགས་སུ་བཀོད་པ་ལྟ་བུའོ། །ལྔ་པ་ཆ་ཤས་ཅན་གྱི་
གཟུགས་ཅན་ནི། གཞུང་ལས། གཏུམ་མོ་གློ་བུར་ཉིད་དུ་ནི། །ཁྱོད་གདོང་མཆུ་ཡི་ཡལ་འདབ་གཡོ། །
དངུལ་གྱི་ཆུ་ཡི་ཐིགས་པ་ཡི། །དོགས་པ་མུ་ཏིག་འོད་ཅན་འཛིན། །ཅེས་ཆ་ཤས་སམ་ཡན་ལག་
རྣམས་གཟུགས་སུ་བཀོད་པ་བཞིན་དང༌།གཞན་ཡང༌། ཚེམས་དཀར་ཀུནྡ་སར་པའི་ཕྲེང་བ་དང༌། །
སྤྱན་གྱི་ཨུཏྤལ་འཛུམ་པས་ཡིད་འཕྲོག་པའི། །བཅོམ་ལྡན་འཕགས་མ་དབྱངས་ཅན་ཁྱོད་ཀྱི་སྐུ། །
དྲན་ཚེ་བདག་ནི་དགའ་དང་མོས་པ་འཕེལ། །ཞེས་དང༌། འཛུམ་འོད་མུ་ཏིག་དཀར་པོའི་འཁྲི་ཤིང་
དང༌། །སྤྱན་ཟུང་ཨིནྡྲ་ནཱི་ལའི་ཐིག་ལེ་ཡིས །ལྷག་པར་མཛེས་པ་ལྷ་སྲས་ཁྱོད་ཀྱི་ཞལ། །བདག་གི་
སྙིང་ལ་སྐད་ཅིག་འབྲལ་བ་མེད། །ཅེས་དང༌། ཟུར་མིག་བུང་བའི་རྣམ་འགྱུར་འཕུར་ལྡིང་དང་། །
ལང་ཚོའི་དམར་འོད་པདྨོའི་ཕྲེང་བ་ཡིས། །མཛེས་ཤིང་སྙིང་དུ་སྡུག་མ་ཁྱོད་ལུས་ལ། །བལྟས་ཤིང་
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བལྟས་ཀྱང་ཚིམས་པའི་གོ་སྐབས་ཅི། །ཞེས་ཡན་ལག་ཚེམས་ཀུནྡ། སྤྱན་ཟུང་ཏྤལ་གྱི་གཟུགས་སུ་
བཀོད་ནས་ཡན་ལག་ཅན་དབྱངས་ཅན་གང་གིའང་གཟུགས་སུ་མ་བཀོད་པ་ལྟ་བུའོ། །དྲུག་པ་ཆ་
ཤས་ཅན་གྱི་གཟུགས་ཅན་ནི། གཞུང་ལས། གདོང་པའི་འདམ་སྐྱེས་སྨིན་འཁྱོག་ཅིང༌། །རྔུལ་གྱི་ཆུ་
ནི་ཟག་པ་དང༌།།མིག་དག་ཀུན་ཏུ་དམར་བ་འདི།།མྱོས་པའི་གནས་སྐབས་གསལ་བར་བྱེད།།ཅེས་
ཆ་ཤས་ཅན་གདོང་པདྨའི་གཟུགས་སུ་བཀོད་ནས་ཆ་ཤས་རྣམས་མ་བཀོད་པ་བཞིན་དང༌། གཞན་
ཡང༌། ཡུད་ཙམ་དྲན་པས་ཐོགས་མེད་ནས་བསགས་པའི། །རྨོངས་དང་གཏི་མུག་མཐའ་དག་ཞི་
མཛད་པ། །དབྱངས་ཅན་སྟོན་ཟླ་གསར་པའི་ཞབས་དཀྱིལ་དག །མཐོན་མཐིང་སྤྱན་དང་ཚེམས་
དཀར་ཕྲེང་བས་མཛེས། །ཞེས་དང་། ཆུ་ཞེང་གབ་ཅིང་དྲང་དང་མཛེས་པ་ཡིས །སྲས་ཁྱོད་སྐུ་
དཔག་བསམ་ལྗོན་པ་འདི། །སྣ་ཚོགས་དར་གྱི་ན་བཟའ་ལྷབ་ལྷུབ་དང༌། །རིན་ཆེན་དོ་ཤལ་རྒྱན་གྱི་
ཕྲེང་བས་སྤྲས། །ཞེས་དང༌། གང་གིས་རིག་ན་བདེ་བ་ཀུན་སྟེར་བའི། །དཀར་ཟླུམ་ནུ་འབུར་ཟུང་
དང་ལྡན་པ་ཡི། །མཛེས་མ་མེ་ཏོག་གསར་པ་ཁྱོད་མཐོང་བ། །སུ་ཞིག་ཡིད་སྲུབས་སྤུ་ལོང་གཡོ་མི་
འགྱུར །ཅེས་ཡན་ལག་ཅན་དབྱངས་ཅན་མའི་སྐུ་ཟླ་བའི་གཟུགས་སུ་བཀོད་ཅིང་ཡན་ལག་སྤྱན
དང་ཚེམས་མ་བཀོད་པ་སོགས་ལྟ་བུའོ །
མཛེས་མ་མྱོས་པའི་མཁུར་ཚོས་བདུན་པ་ཡན་ལག་གཟུགས་ཅན་། གཞུང་ལས།
དམར། །མིག་གི་ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་བོ་ནི། །འདིར་ཡང་དམར་བའི་རང་
བཞིན་བྱས །ཞེས་ཡན་ལག་མིག་གཅིག་པོ་གཟུགས་སུ་བཀོད་པ་བཞིན་དང་། གཞན་ཡང༌།
དཔལ་ལྡན་འཇིག་རྟེན་དབང་ཕྱུག་ཞལ་སྒོ་ལས། །ལེགས་འཁྲུངས་འཕགས་མ་དབྱངས་ཅན་རབ་
དགྱེས་པའི། །སྤྱན་ཟུང་ཁུ་བྱུག་གཞོན་ནུའི་རོལ་གར་འདིས། །བདག་སྙིང་མྱ་ངན་མེད་པའི་དགའ་
བས་མྱོས །ཞེས་དང་། རྟག་ཏུ་བདག་ལ་བྱམས་ལྡན་མི་ཡི་དབང༌། །བསོད་ནམས་དར་ཞིང་རྒྱས་
པའི་ལྷ་ཁྱོད་ཀྱིས །ཞལ་བཟང་ལྟ་ན་སྡུག་པའི་དཀྱིལ་འཁོར་འདི། །སྤྱན་གྱི་ཨུཏྤལ་བཞད་པ་ཅི་
ཡང་མཛེས། །ཞེས་དང༌། ཡེང་མེད་རྟག་ཏུ་དྲན་ཞིང་སེམས་པ་ཡི། །ན་ཆུང་སྙིང་དུ་སྡུག་མ་ཁྱོད་
ལུས་ཀྱི། །དཀར་ཟླུམ་ནུ་འབུར་ཟུང་གི་ཤེལ་བུམ་ལ། །སེན་མོ་འདེབས་པའི་རྩེ་དགར་བདག་
26

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ཆགས་སོ། །ཞེས་དབྱངས་ཅན་མའི་སྐུའི་ཆ་ཤས་སམ་ཡན་ལག་གཞན་རྣམས་གཟུགས་སུ་མ་བཀོད་
པར་སྤྱན་ཟུང་གཅིག་པོ་ཁུ་བྱུག་གི་གཟུགས་སུ་བཀོད་པ་དེ་ལྟ་བུའོ། །བརྒྱད་པ་ལྡན་པའི་གཟུགས་
ཅན་ནི། །གཞུང་ལས། གདོང་ནི་འཛུམ་པའི་མེ་ཏོག་འབར། །གཡོ་བའི་མིག་གི་བུང་བ་ཅན། །ཞེས་
མེ་ཏོག་བུང་བ་ལྡན་པའི་གཟུགས་སུ་བཀོད་པ་བཞིན་དང༌།གཞན་ཡང༌།འཕགས་མའི་ཞལ་དཀྱིལ་
རབ་དཀར་མའི་མཚོར། །སྤྱན་ཟུང་པདྨའི་འདབ་མ་རབ་བཀྲ་ཞིང༌། །འཇམ་མཉེན་ཕྱག་གི་རྐང་
འཐུང་ཡལ་གའི་རྩེར། །རྒྱུད་མངས་ཁུ་བྱུག་རྩེན་པའི་གླུ་དབྱངས་ལེན། །ཞེས་དང༌། ལྷ་སྲས་ཁྱོད་སྐུ་
མཛེས་པའི་སྤྲིན་ཕུང་དག །སྣ་ཚོགས་དར་གྱི་འཇའ་ཚོན་དྲ་བས་མཛེས། །བདག་ལ་རབ་དགྱེས་
ཞལ་གྱི་དཔག་བསམ་ལས། །བཀའ་མཆིད་རྨ་བྱའི་མགྲིན་འགྱུར་ཅི་ཡང་སྒྲོག །ཅེས་དང༌། མཛེས་
མའི་བཞིན་རས་པད་དཀར་རྒྱས་པ་ལ། །འཕྲུལ་ལྡན་མིག་གི་བུང་བ་གར་བྱེད་ཅིང་། །ནུ་འབུར་ཟུང་
གི་ངང་མོས་ཉེར་བསྟེན་པའི། །བྲང་གི་རྫིང་བུ་འདི་འདྲ་ཡིད་དུ་འོང༌། །ཞེས་དབྱངས་ཅན་མའི་ཞལ་
དཀྱིལ་འོ་མཚོ་དང་སྤྱན་པདྨར་བཀོད་པ་ལ་འོ་མཚོ་དང་པདྨ་འགྲོགས་པའམ་ལྡན་པ་དང་ཕྱག་ཤིང་
དང་རྒྱུད་མངས་ཁུ་བྱུག་ཏུ་བཀོད་པ་ལ་ཤིང་དང་ཁུ་བྱུག་འགྲོགས་པ་སོགས་ལྟ་བུའོ། །
དགུ་པ་ལྡན་མིན་གྱི་གཟུགས་ནི། གཞུང་ལས། གདོང་འདི་འཛུམ་པའི་ཟླ་འོད་དང༌། །
སྣུམ་པའི་མིག་གི་ཨུཏྤལ་ཅན། །ཞེས་ཟླ་འོད་ཨུཏྤལ་མི་ལྡན་པའི་གཟུགས་སུ་བཀོད་པ་བཞིན་དང་།
གཞན་ཡང༌།ཆ་ཤས་དཀྱིལ་འཁོར་ཡོངས་སུ་གང་བ་ཡིད། །དབྱངས་ཅན་ཞལ་བཟང་རྒྱུ་སྐར་བདག་
པོའི་དཔལ། །ལང་ཚོའི་དམར་འོད་པདྨའི་འདབ་ཕྲེང་གིས། །ཅི་ཡང་བརྒྱན་པ་དེས་ནི་བདག་སེམས་
བཟུང༌། །ཞེས་དང་། གཟི་བྱིན་གསལ་བའི་འོད་སྟོང་དྲ་བ་ཅན། །ལྷ་ཡི་སྲས་པོ་ཁྱོད་ཞལ་པདྨོའི་
གཉེན། །ཚེམས་དཀར་ཀུ་མུད་བཞད་པའི་ཕྲེང་བ་དང༌། །ལྡན་པ་དེ་མཐོང་བདག་ཡིད་རབ་དགས་
མྱོས། །ཞེས་དང༌། བཞིན་གྱི་ཟླ་བ་དཀར་བའི་སྒེག་འཆང་བ། །དཀྱུས་རིང་མིག་གི་ཨུཏྤལ་འཛུམ་
བཞིན་དུ །སྨིན་མའི་འཁྲི་ཤིང་གཡོ་ལ་ཟུར་མིག་གི །སྐར་མདའ་འཕེན་ཏེ་སུ་ཡི་སྙིང་སྡུག་མིན། །
ཞེས་དབྱངས་ཅན་ཞལ་ཟླ་བ་དང་ལང་ཚོ་པདྨའི་གཟུགས་སུ་བཀོད་པ་ལས་ཟླ་བ་དང་པདྨ་མི་
འགྲོགས་པའམ་མི་ལྡན་པ་སོགས་ལྟ་བུའོ།།བཅུ་པ་མཉམ་པའི་གཟུགས་ཅན་ནི།གཞུང་ལས།མྱོས་
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པས་མཁུར་ཚོས་རབ་དམར་ཞིང་། །སྨིན་མའི་འཁྲི་ཤིང་གར་བྱེད་པ། །ཁྱོད་གདོང་ཟླ་བ་ཡིད་སྲུབས་
ཀྱིས །འཇིག་རྟེན་གསུམ་པོ་འཇོམས་པར་ནུས། །ཞེས་ཡན་ལག་ཅན་དང་ཡན་ལག་གཅིག་
གཟུགས་སུ་བྱས་གཅིག་མ་བྱས་པ་བཞིན་དང་། གཞན་ཡང་མེད་ཚེམས་ཀྱི་ཕྲེང་བ་དཀར་བ་དང་། །
མཚན་བཟང་ལང་ཚོ་དམར་བའི་ཟླ་འོད་ཀྱིས། །རབ་མཛེས་དབྱངས་ཅན་ཞལ་གྱི་ཆུ་སྐྱེས་ལ །སྤྱན་
རས་བུང་བའི་ན་ཆུང་གར་གྱིས་རྩེན། །ཞེས་དང༌། སྣ་ཚོགས་དར་གྱི་ན་བཟའ་བཀླུབས་པ་ཡི། །ལྷ་
སྲས་སྐུ་ཡི་མཁའ་ལམ་ཡངས་པ་དེ། །ནོར་བུའི་སྙན་རྒྱན་ཟུང་གི་ཉི་ཟླ་དང༌། །རིན་ཆེན་དོ་ཤལ་རྒྱུ
སྐར་བཀྲམ་པས་མཛེས། །ཞེས་དང༌། སོ་ཕྲེང་ཟེའུ་འབྲུ་ཚར་དུ་དངར་བ་དང༌། །མཆུ་སྒྲོས་དམར་
བའི་མདངས་ཀྱིས་མཛེས་གྱུར་པའི །དཔལ་མོ་ཁྱོད་གདོང་ལྷ་ཡི་མེ་ཏོག་ལས། །འཛུམ་དཀར་དྲི་
བསུང་འཕྲོ་བས་བདག་ཡིད་ཚིམས།།ཞེས་ཡན་ལག་ཅན་དབྱངས་ཅན་མའི་ཞལ་པདྨ་དང་ཡན་ལག
སྤྱན་རས་བུང་བའི་གཟུགས་སུ་བཀོད་ཅིང་ལང་ཚོ་དང་ཚེམས་གང་གིའང་གཟུགས་སུ་མ་བཀོད་པས་
མི་མཉམ་པ་སོགས་ལྟ་བུའོ། །
བཅུ་གཅིག་པ་ཁྱད་པར་གྱི་གཟུགས་ཅན་ནི། གཞུང་ལས། འཕྲོག་བྱེད་རྐང་པ་ཛདྣ་ཡི། །
བུ་མོའི་ཆུ་གོས་རྩེ་ལ་བཏགས། །ལྷ་མིན་དོགས་མེད་ལྷ་དགའ་བའི། །དགའ་སྟོན་རྒྱ་མཚན་རྒྱལ་
གྱུར་ཅིག །ཅེས་རྐང་པ་ཏོག་གི་གཟུགས་སུ་བཀོད་པས་ཁྱད་པར་དུ་བྱས་པ་བཞིན་དང༌། གཞན་
ཡང༌།དབྱངས་ཅན་ཞབས་ཟུང་ནོར་བུའི་ཏོག་དང་ནི།།ངུར་སྨྲིག་བླ་གོས་ལྷབ་ལྷུབ་དར་སྦུབ་ཅན། །
བདག་ལུས་རྒྱལ་མཚན་འདི་ནི་ལེགས་བྱས་ཀྱི། །ཁང་བཟང་རྩེ་མོར་ཡུན་རིང་གཡོ་མེད་གྱུར། །ཅེས་
དང༌།དྲེགས་ལྡན་རྒྱལ་ཕྲན་དུ་མའི་གཙུག་རྒྱན་གྱི། །ནོར་བུ་ཚོགས་པའི་ཁྲི་ལ་ཞབས་བཀོད་པའི། །
ས་ཧོར་རྒྱལ་རིགས་གཞོན་ནུ་སྐབས་གསུམ་དབང༌། །མཁྱེན་པའི་སྤྱན་སྟོང་མངའ་དེ་བདག་གི་
དཔལ། །ཞེས་དང༌། རིགས་ལྡན་མ་མའི་རྐང་པ་སེན་འོད་ཀྱི། །དམར་བའི་ཅོད་པན་སྤྱི་བོར་
བཅིངས་ནས་ཀྱང༌། །དེ་ཚིག་སྙིང་གཏམ་བདུད་རྩི་འཐུང་བ་ཡིས། །ངོམས་མེད་ན་ཆུང་དེ་འདྲ་སྐལ་
ལྡན་མ། །ཞེས་དབྱངས་ཅན་མའི་ཞབས་དམའ་ཤོས་དེ་རེག་མཐོ་ཤོས་ཀྱི་གཟུགས་སུ་བཀོད་པའི་
མཚར་གྱི་ཁྱད་པར་བརྗོད་པ་སོགས་ལྟ་བུའོ །
28

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
བཅུ་གཉིས་པ་གཟུགས་བྲལ་གྱི་གཟུགས་ཅན་ནི། གཞུང་ལས། ཁྱོད་ནི་ཟབ་པ་རྒྱ་མཚོ་
དང༌། །བརླིང་བ་ཉིད་ཀྱི་རི་བོ་ཡིན། །འཇིག་རྟེན་རྣམས་ལ་འདོད་པ་། །སྟེར་ཕྱིར་དཔག་བསམ་
རྐང་འཐུང་ངོ་། །ཞེས་ཟབ་པ་སོགས་ཀྱི་རྒྱུས་རྒྱ་མཚོ་སོགས་ཀྱི་གཟུགས་སུ་བཀོད་པ་བཞིན་དང༌།
གཞན་ལ།དབྱངས་ཅན་ལྷ་མོ་དགྱེས་པའི་ཞལ་བཟང་འདི། །དཀར་ཞིང་དྲི་མ་མེད་པས་མཚན་མོའི་
མགོན།།ཐུགས་རྗེ་རྒྱས་པའི་འཛུམ་གྱི་མི་ཤེས་པའི །གདུང་བ་སྐྱོབ་ཕྱིར་བསིལ་ཟེར་ཕྲེང་བ་ཉིད།།
ཅེས་དང༌།དཔལ་ལྡན་ས་ཡི་བརྒྱ་བྱིན་མི་ཡི་ལྷ། །ཁྱོད་ནི་བརྗིད་པས་གསེར་གྱི་རི་བོ་སྟེ། །ཟབ་ཅིང་
ཡངས་པས་རིན་ཆེན་འབྱུང་གནས་དང༌། །ཡིད་བཞིན་འདོད་དགུ་སྦྱིན་ཕྱིར་དཔག་བསམ་མོ། །ཞེས་
དང༌། བཞད་ལྡན་མ་ཁྱོད་དཀར་བའི་ཟླ་བ་དང༌། །མཛེས་ཤིང་སྒེག་པས་རྨ་བྱའི་ན་ཆུང་མ། །འཛུམ་
པས་པདྨ་དཀར་པོའི་སྡོང་བུ་དེ། །ཡིད་དུ་འོང་ཕྱིར་ལྷ་ཡི་བུ་མོ་འོ །ཞེས་དབྱངས་ཅན་མའི་ཞལ་
དཀར་བའི་རྒྱུ་མཚན་གྱིས་ཟླ་བ་དང་དེའི་འཛུམ་གྱིས་གདུང་བ་སྐྱོབས་ཕྱིར་བསིལ་ཟེར་གྱི་གཟུགས་
སུ་བཀོད་པ་སོགས་ལྟ་བུའོ །བཅུ་བཞི་པ་སྦྱར་བའི་གཟུགས་ཅན་ནི། གཞུང་ལས། གྲོགས་མོ་ཁྱོད་
ཀྱི་གདོང་པད་ནི།།ངང་པའི་རྒྱལ་པོའི་ཉེར་སྤྱད་འོས། །དྲི་ཞིམ་བུང་བ་དོན་ཉེར་འོག།ཞེས་གདོང་པ་
པད་མའི་གཟུགས་སུ་བཀོད་པའི་པདྨ་ངང་པ་དང་གདོང་རྒྱལ་པོས་སྤྱད་འོས་ཤིང་གདོང་པད་གཉིས་
ཀའི་དྲི་ཞིམ་བུང་བས་སྤྱད་འོས་པར་སྦྱར་བ་བཞིན་དང༌། གཞན་ཡང༌།རྒྱལ་བ་ཀུན་ཡུམ་འཕགས་
མ་དབྱང་ཅན་མའི། །ཞབས་སེན་མནྡ་ར་བའི་མེ་ཏོག་འདི། །ལེགས་བྱས་ས་བོན་གྱིས་བསྐྲུན་ལྷ་
རྣམས་ཀྱིས། །སྤྱི་བོའི་ཅོད་པཎ་དག་ཏུ་བཅིང་བར་འོས། །ཞེས་དང་། འཁོར་ལོ་བསྒྱུར་རྒྱལ་རིགས་
ཀྱི་མྱུ་གུ་མཆོག །དབྱངས་ཅན་དགའ་བའི་ལང་ཚོ་དཔལ་ཁྱོད་ཀྱི། །མཛེས་སྐུའི་མཚན་བཟང་བཀྲ་
བའི་དཔག་བསམ་འདི། །འཇིག་རྟེན་ཀུན་གྱི་ཉེར་འཚོ་གཅིག་པུར་གྱུར། །ཅེས་དང་། མཚར་སྡུག་
འོད་དུ་ཆགས་པའི་གཞོན་ནུ་མ། །ཡིད་ཕྲོག་སྒེག་དང་དགོད་པའི་འཛུམ་དཀར་གྱིས། །ཟླ་ཚེས་
གསར་པ་དལ་གྱི་འཆར་བ་གང༌། །འདི་འདྲ་འཇིག་རྟེན་ཀུན་གྱི་སྙིང་དུ་སྡུག།ཅེས་དབྱངས་ཅན་མའི་
ཞབས་སེན་མནྡ་ར་བའི་གཟུགས་སུ་བཀོད་པ་ལས་ཞབས་དང་མནྡ་ར་བ་གཉིས་ཀ་ལྷ་རྣམས་ཀྱི་ཅོད་
པཎ་དུ་འོས་པ་ལ་སྦྱར་བ་སོགས་ལྟ་བུའོ།།
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
བཅོ་ལྔ་པ་དཔེའི་གཟུགས་ཅན་ནི། གཞུང་ལས།མྱོས་པའི་ཀུན་ཏུ་དམར་བ་ཡིས། །
བཀབ་པ་བཞིན་གྱི་ཟླ་བ་འདི། །འཆར་དཀའི་དམར་བ་ཕུན་ཚོགས་པའི །ཟླ་བ་ལ་ནི་རབ་ཏུ་
འགྲན། །ཞེས་བཞིན་ཟླ་བར་བཀོད་པ་དེ་དང་ཟླ་བ་གཉིས་དམར་བའི་འོད་ལྡན་དུ་མཚུངས་པར་
བཀོད་པ་བཞིན་དང༌། གཞན་ཡང༌། མཚན་དཔེ་གསལ་བའི་འོད་ཀྱི་དྲྭ་བ་ཅན། །དབྱངས་ཅན་
མཛེས་སྐུའི་ནམ་མཁའི་ནོར་བུ་འདི། །འོད་ཟེར་སྟོང་གི་ལྡིང་ཁང་ལ་ཆགས་པའི། །བཟའ་ཡི་བདག་
པོ་སྤྲིན་དང་བྲལ་བ་བཞིན། །ཞེས་དང༌། དྲུང་སྐོར་ལྷ་ཕྲུག་ཚོགས་ཀྱིས་ཉེར་བསྟེན་པའི །རྒྱལ་
རིགས་གཞོན་ནུ་ས་ཡི་བརྒྱ་བྱིན་ཁྱོད། །ལྷ་ཕྲན་དྲེགས་པས་སྐོར་བའི་མིག་སྟོང་ཅན། །སུམ་རྩེན་
གནས་ན་རོལ་པའི་དཔལ་དང་འགྲན། །ཞེས་དང༌། མཛེས་མའི་མགྲིན་པ་ལས་བྱུང་སྙན་པའི་གླུ། །
ཁུ་བྱུག་རྣམ་པར་རྩེན་པའི་སྒྲ་དབྱངས་འདིས། །སྙན་འགྱུར་རྣ་བའི་བཅུད་ལེན་རྒྱས་བྱེད་པའི། །
ནགས་ཀྱི་ཕོ་ཉའི་གླུ་དབྱངས་སྐྱེངས་པར་བྱེད། །ཅེས་དབྱངས་ཅན་མའི་སྐུ་ཉི་མའི་གཟུགས་སུ
བཀོད་པ་དེ་དང་ཉི་མ་གཉིས་འོད་དང་ལྡན་པ་ཆོས་མཚུངས་སུ་བྱས་པ་སོགས་ལྟ་བུའོ །
བཅུ་དྲུག་པ་ལྡོག་པའི་གཟུགས་ཅན་ནི།གཞུང་ལས།ལྷ་རྣམས་ཀྱི་ནི་ཟླ་བ་དང་། །བདག་
གི་ཁྱོད་གདོང་ཟླ་བ་འཐུངས། །འདི་ནི་གང་བ་མ་ཡིན་ཡང༌། །འདི་ནི་རྟག་ཏུ་དཀྱིལ་འཁོར་རྫོགས།།
ཞེས་བཏགས་པའམ་ཕལ་པ་བཞིན་གྱི་ཟླ་བ་དང་དངོས་སམ་གཙོ་བོ་ཟླ་བ་གཉིས་བདག་དང་ལྷས་
འཐུངས་པར་མཚུངས་ཀྱང་རྟག་ཏུ་དཀྱིལ་འཁོར་གང་མ་གང་གི་ལྡོག་པ་བརྗོད་པ་བཞིན་དང༌།
གཞན་ཡང༌།སྦྲང་རྩི་སྤྱོད་པ་རབ་རྒྱས་པདྨ་དང༌། །བདག་གི་དབྱངས་ཅན་ཞབས་ཀྱི་པདྨ་བརྟེན། །དེ་
ནི་རྡུལ་གྱི་མས་རྙིངས་འགྱུར་ཞིང་། །འདི་ནི་རྟག་ཏུ་རྡུལ་དང་བྲལ་བ་ཉིད།།ཞེས་དང༌།གཉིས་ཀྱི
ཚོགས་ཀྱི་ཆུ་ཤེལ་དབང་པོ་དང་། །བདག་གི་ས་སྐྱོངས་ཞལ་གྱི་ཟླ་བ་མཐོང༌། །ཞལ་གྱི་ཟླ་བ་རྟག་ཏུ་
དཀྱིལ་འཁོར་གང་། །ཆུ་ཤེལ་དབང་པོ་དེ་ཡང་འཕེལ་འགྲིབ་ཅན། །ཞེས་དང༌། དགའ་བའི་བཞིན་
པད་བདག་གི་སྙིང་སྡུག་ཅིང༌། །ཆུ་སྐྱེས་དཀར་པོ་བུང་བའི་ཡིད་རབ་འཕྲོག །ཁྱོད་གདོང་པདྨ་འདི་ནི་
རྡུལ་བྲལ་ཞིང༌། །མཚོ་སྐྱེས་འདི་ནི་བ་མོས་རྡུལ་གྱིས་འཇོམས། །ཞེས་དབྱངས་ཅན་མའི་ཞལ་པདྨའི་
གཟུགས་སུ་བཀོད་པ་དེ་དང༌།པདྨ་དང་བུང་བ་གཉིས་བདག་གིས་བསྟེན་པར་ཆོས་མཚུངས་ཀྱང་
30

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
རྡུལ་གྱི་དྲི་མས་རྙིངས་མ་རྙིངས་ཀྱི་ལྡོག་པ་བརྗོད་པ་སོགས་ལྟ་བུའོ །བཅུ་བདུན་པ་འགོག་པའི་
གཟུགས་ཅན་ནི། གཞུང་ལས། མཛེས་མ་ཁྱོད་གདོང་ཟླ་བ་ནི། །འདི་ལྟར་གཞན་དག་གདུང་བྱེད་
པས། །ཟླ་བ་ཉིད་དུ་བརྗོད་མིན་ཞེས་པ། །ཞེས་ཟླ་བས་བསམ་པ་སྟེར་བ་ལ་གདོང་གི་ཟླ་བས་གདུང་
བས་ཟླ་བ་མིན་ཞེས་འགོག་པ་བཞིན་དང་། གཞན་ཡང་། དབྱངས་ཅན་མཛེས་སྐུ་སྐྱེ་མཆེད་རྟ་ལྗང་
ཅན། །མཚན་དཔེ་འོད་ཟེར་སྟོང་གི་སྤྲས་པ་འདིས། །བདུད་གནས་མཐའ་དག་མུན་པར་བྱེད་པའི་
ཕྱིར། །འོད་སྟོང་ལྡན་པ་དག་ཏུ་ཇི་ལྟར་། །ཞེས་དང༌།ལྷ་ཡི་སྲས་པོ་ཁྱོད་ཞལ་བདུད་རྩིའི་གཏེར། །
འཛུམ་འོད་ག་བུར་ཐིགས་པ་སྤྲོ་བ་དེས། །སྲེད་ལྡན་བུ་མོ་ཡིད་གདུང་བྱེད་ན། །འདི་འདྲ་བསིལ་
ཟེར་ཅན་དུ་ཅི་ཕྱིར་གྲངས།།ཞེས་དང༌།བུ་མོ་སྙིང་དུ་སྡུག་པ་ཁྱོད་བཞིན་ལས །འཛུམ་འོད་ཟླ་བ་ཞུ་
བའི་ཆུ་རྒྱུན་གྱིས། །ཡིད་ལ་ཆགས་པའི་དྲི་མ་རྒྱས་བྱེད་པས། །ཟླ་ཞུན་དང་བའི་ཆུ་རྒྱུན་ག་ལ་ཡིན། །
ཞེས་ཉི་མས་མུན་པ་ཐམས་ཅད་སེལ་བ་ལ་དབྱངས་ཅན་མའི་སྐུའི་ཉི་མས་བདུད་གནས་མུན་པར་
བྱེད་ཕྱིར་དེ་ཉི་མར་མི་འོས་ཞེས་དགག་པར་བརྗོད་པ་སོགས་ལྟ་བུའོ།།
བཅོ་བརྒྱད་པ་མཉམ་འཇོག་གི་གཟུགས་ཅན་ནི། གཞུང་ལས། གཏུམ་མོ་ཁྱོད་གདོང་ཟླ་
བས་ཀྱང༌། །བརྩེ་བ་མེད་པར་བདག་བསྲེགས་པ། །བདག་གི་སྐལ་བ་ཉིད་ཀྱི་སྐྱོན། །ཞེས་ཟླ་བ་
བསིལ་བས་བསྲེགས་པ་མི་རིགས་ཀྱང་ཟླ་བ་ཁོ་ནའི་སྐྱོན་མིན་པར་རང་གི་སྐལ་བའི་སྐྱོན་དུ་འཇོག་
པ་བཞིན་དང༌། གཞན་ཡང༌།དབྱངས་ཅན་ཐུགས་ཀྱི་མཁའ་ལམ་ལས་འོངས་པའི། །ཐུགས་རྗེའི་ཉི་
མ་སྟོང་ཕྲག་ཤར་བས་ཀྱང༌། །བློ་ཡིས་མུན་པ་དྭངས་པར་མི་འགྱུར་བ། །འདི་དེ་བདག་རང་ཉིད་ཀྱི་
སྐལ་བའི་སྐྱོན། །ཞེས་དང༌། ཚུལ་བཟང་རྫོགས་པའི་ཀུན་སྤྱོད་བདུད་རྩིའི་གཏེར། །དབྱངས་ཅན་
དགའ་བའི་ལང་ཚོ་ཁྱོད་དྲུང་དུའང་། །བ་ལང་སྤྱད་པ་སྤྱོད་འདི་ཐ་ཤལ་གྱི། །རིགས་སུ་སྐྱེས་པའི་སྐྱོན་
དུ་བདག་སྨེ་འོ། །ཞེས་དང་། མཛེས་མའི་བཞིན་རས་ག་བུར་འཛག་པ་ཡང་། །མཐོང་བས་བདག་
སྙིང་བསྲེག་ཅིང་གདུང་བྱེད་པ། །འདི་ནི་གང་དུ་འདོད་པའི་མེ་ལྕེ་དག །དྲག་པོར་འབར་བའི་ཉེས་པ་
བདག་རྟོག་གོ། །ཞེས་དབྱངས་ཅན་མའི་ཐུགས་རྗེའི་ཉི་མས་བློ་ཡིས་མུན་པ་མི་དྭངས་པ་མི་རིགས་
ཀྱང་མི་དྭངས་པ་འདི་ནི་ཐུགས་རྗེའི་ཉི་མ་ཁོ་ནའི་སྐྱོན་མིན་གྱི་རང་གི་སྐལ་བའི་སྐྱོན་ཡང་ཡིན་ནོ་
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཞེས་ཉེས་པ་མཉམ་དུ་འཇོག་པ་སོགས་ལྟ་བུའོ། །
བཅུ་དགུ་པ་གཟུགས་ཅན་གྱི་གཟུགས་ཅན་ནི།གཞུང་ལས།ཁྱོད་གདོང་འདམ་སྐྱེས་དོ་ར་
འདིར། །སྨིན་མའི་འཁྲི་ཤིང་གར་མཁན་མ། །རོལ་སྒེག་དགའ་བའི་གར་བྱེད་། །ཞེས་གདོང་པདྨ་
དེ་ཡང་དོ་ར་སོགས་ཀྱི་གཟུགས་སུ་བཀོད་པ་བཞིན་དང་། གཞན་ཡང༌། དབྱངས་ཅན་མཁྱེན་
དགོངས་ཟླ་བའི་གངས་རི་ལས །ཐུགས་རྗེའི་བསིལ་ཟེར་དཀར་བའི་ཆུ་རྒྱུན་དག །བདག་ཡིད་ཀུ་
མུད་འདབ་མའི་རྫིང་བུ་རུ། །འཁྱིལ་ཚེ་རྣམ་དཔྱོད་ཟེའུ་འབྲུའི་ལྦུ་ཕྲེང་བཞད། །ཅེས་དང༌། ལྷ་སྲས་
ཞལ་དཀྱིལ་ནམ་མཁའི་ཆུ་མཚོ་དེར། །ཚེམས་དཀར་ཟླ་བ་ཚེས་པའི་ཀུ་མུད་ལས། །འཛུམ་འོད་
བསིལ་ཟེར་འཕྲོ་བའི་དྲི་བསུང་གིས། །བདག་ཡིད་གཉིས་སྐྱེས་གཞོན་ནུའི་བུང་བ་འཚིམ། །ཞེས་
དང༌། མིག་ཡངས་མ་ཁྱོད་སྨིན་མའི་ཁྲི་ཤིང་དག །རབ་ཏུ་འཁྱོག་ལྡན་འདམ་སྐྱེས་སྡོང་བུའི་རྩེར། །
ཟུར་མིག་རྣམ་པར་འཕྲུལ་པའི་ཁུ་བྱུག་དག །རྣམ་རྩེན་བུང་བའི་དཔལ་འདི་ཡིད་དུ་འོང༌། །ཞེས་
དབྱངས་ཅན་མའི་ཐུགས་ཟླ་བ་དེ་གངས་རི་དང་ཐུགས་རྗེའི་བསིལ་ཟེར་དེ་ཆུ་རྒྱུན་དང་ཡིད་ཀུ་མུད་
དེ་རྫིང་བུ་དང་རྣམ་དཔྱོད་ཟེའུ་འབྲུ་དེ་ལྦུ་ཕྲེང་གཟུགས་ཅན་གཉིས་སར་དུ་བཀོད་པ་སོགས་ལྟ་བུའོ། །
ཉི་པ་སྦས་པའི་གཟུགས་ཅན་ནི། གཞུང་ལས། འདི་ནི་གདོང་མིན་འདི་པདྨ། །འདི་དག་མིག་མིན་
འདི་བུང་བ། །འདི་རྣམས་གེ་སར་ཉིད་ཡིན་འདི། །ཁྱོད་ཀྱི་སོ་ཡི་འོད་ཟེར་མིན། །ཞེས་གདོང་སོགས་
བཟློག་ན་པདྨ་སོགས་སུ་སྦས་པ་བཞིན་དང༌། གཞན་ཡང༌། འདི་ནི་དབྱངས་ཅན་ཞལ་མིན་ཆུ་
སྐྱེས་ཏེ། །འདི་དག་སྤྱན་མིན་བུང་བ་གཡོ་བའི་གར། །འདི་ཡང་ཚེམས་དཀར་ཡིན་གེ་སར་དག །1
བཞད་པའི་ཕྲེང་བ་མཚར་དུ་དངར་བ་ལགས། །ཞེས་དང༌། དཀར་ཞིང་མཛེས་པ་འདི་འདྲ་ལྷ་
ཁྱོད་ཀྱི། །ཞལ་དཀྱིལ་མ་ལགས་ཟླ་བ་གང་བའི་དངོས། །མཐོན་མཐིང་མདངས་ཀྱི་མཚན་པ་འདི་
ཉིད་ཀྱང༌། །སྤྱན་རས་མ་ཡིན་རི་བོང་གཟུགས་བརྙན་ཉིད། །ཅེས་དང༌། སྙིང་དུ་སྡུག་མའི་འདི་ཀོ་
མྱོས་ལྡན་མ།།ཁྱོད་ཀྱི་གཟུགས་མིན་ལྷ་ཡི་མེ་ཏོག་སྟེ། །རྣ་བའི་བཅུད་ལེན་འདི་ཡང་ཁྱོད་ཀྱི་ནི།།གླུ་
དབྱངས་མ་ལགས་ལྷ་ཡི་གླིང་བུའི་སྒྲ། །ཞེས་འདི་ནི་དབྱངས་ཅན་མའི་ཞལ་མིན་པདྨ་སྤྱན་མིན་བུང་
བ་ཚེམས་མིན་གེ་སར་ཞེས་དེ་རྣམས་ཀྱི་གཟུགས་སུ་བཀོད་ནས་བསྐྱོན་པའམ་ཡིན་པ་དང་དངོས་དེ་
32

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
སྦས་ཤིང་བརྗོད་པས་ཡོན་ཏན་ཁྱད་འཕགས་སྟོན་པ་སོགས་ལྟ་བུའོ། །
བཞི་པ་གསལ་བྱེད་ཀྱི་རྒྱན་ལ་གཉིས་། མཚན་ཉིད་དང༌། དབྱེ་བའོ །དང་པོ་ནི། གཞུང་
ལས།རིགས་དང་བྱ་བ་ཡོན་ཏན་རྫས། །ཚིག་གཅིག་ལ་ནི་གནས་པ་ཡིས། །གལ་ཏེ་ལས་ཀུན་ལས་
ཕན་ན། །དེ་ནི་གསལ་བྱེད་དུ་བརྗོད་དཔེར། །ཞེས་པ་ལྟར། དངོས་པོ་གང་དང་གང་གི་རིགས་དང་
བྱ་བ་དང་ཡོན་ཏན་དང་རྫས་དང་བརྗོད་པར་བྱེད་པའི་ཚིག་ངག་དེའི་ཐོག་མཐའ་བར་གསུམ་གང་
རུང་གཅིག་ལ་ནི་གནས་པ་ཡིས་གལ་ཏེ་ངག་ཀུན་གྱི་དོན་ལ་ཕན་ཞིང་གསལ་བར་བྱེད་ན་དེ་འདྲ་དེ་
ནི་གསལ་བྱེད་ཀྱི་རྒྱན་དུ་བརྗོད་པའོ །གཉིས་པ་དབྱེ་བ་ལ། རིག་བརྗོད་ཐོག་མའི་གསལ་བྱེད་
དང༌། །དེ་བཞིན་བྱ་བ་ཡོན་ཏན་རྫས། །རིགས་དང་བྱ་བའི་བར་གསལ་བྱེད། །རིགས་དང་བྱ་བའི་
མཐའ་གསལ་བྱེད། །ཕྲེང་བ་འགལ་དོན་དོན་གཅིག་དང༌། །སྦྱར་བའི་གསལ་བྱེད་སོགས་བཅུ་
གཅིག །ཞེས་པ་ལྟར་བཅུ་གཉིས་ཡོད་པ་ལས། དང་པོ་རིགས་བརྗོད་པ་ཐོག་མའི་གསལ་བྱེད་ནི།
གཞུང་ལས།ལྷོ་ཡི་རླུང་གི་འཁྲི་ཤིང་གི།འདབ་མ་རྙིང་པ་ལྷག་པར་བྱེད།།དུད་པའི་ལུས་ཅན་རྣམས་
ཀྱི་ཡངས། །ཁེངས་པ་གསར་དུ་འཇོམས་པར་ནུས། །ཞེས་རླུང་གི་རིགས་བརྗོད་པ་ལྷོའི་རླུང་གིས་ཀྱི་
ཚིག་ཐོག་མ་འདིས་འདབ་རྙིང་ལྷགས་པ་སོགས་རིགས་བརྗོད་པའི་ཚིག་རྗེས་མ་རྣམས་གསལ་བར
བྱེད་པ་བཞིན་དང༌།གཞན་ཡང༌།རྨད་དུ་བྱུང་ངོ་དབྱངས་ཅན་གྱིས། །སྐུ་གསུང་ཐུགས་ཀྱི་གསང་
བ་སྟེ། །ཟག་མེད་ཡེ་ཤེས་ཕུང་པོ་དང་། །རྣམ་པར་དཀར་བའི་འཕྲིན་ལས་ཀྱང༌། །ཞེས་དང༌། ས་
སྐྱོངས་ཁྱོད་ཀྱི་རང་སྲིད་། །ཆབ་འབངས་བྱམས་པས་སྐྱོང་བ་དང༌། །གཞན་སྡེ་ཕས་རྒོལ་མི་
བསྲུན་པ། །མཐའ་དག་མིང་གི་ལྷག་མར་བྱས། །ཞེས་དང༌།ཡིད་དུ་འོང་ངོ་སྒེག་འཆང་མ། །ཁྱོད་
ལུས་ལྷ་ཡི་སྐྱེ་མཆེད་དང༌། །ཞི་ཞིང་དུལ་ལ་མཛད་པ་ཡིས། །ལྷ་མོའི་ངང་ཚུལ་འདི་ཉིད་ཀྱང༌། །ཞེས་
རྨད་དུ་བྱུང་ཞེས་པའི་ཚིག་ཐོག་མར་སྦྱར་བས་འདིས་དབྱངས་ཅན་མའི་རིགས་སམ་གཤིས་བརྗོད་
པའི་ཚིག་རྗེས་ན་ཡོད་པ་ཀུན་གསལ་བར་བྱེད་པ་སོགས་ལྟ་བུའོ།
གཉིས་པ་བྱ་བ་བརྗོད་པ་ཐོག་མའི་གསལ་བྱེད་ནི། རྒྱུ་འོ་ཆུ་གཏེར་བཞི་དོང་གི།སྐྱེད་མོའི་
ཚལ་དུ་སོ་ཅན་ཏེ། །འཁོར་ཡུག་རི་བོའི་ཁོངས་སུ་ཡངས། །ཁྱོད་ཀྱི་ཡོན་ཏན་ཀུནྡ་དཀར། །ཅེས་རྒྱུ་
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འོའི་ཚིག་ཐོག་མ་འདིས་སྐྱེད་ཚལ་དུ་གླང་པོ་རྒྱུ་བ་སོགས་བྱ་བ་བརྗོད་པའི་ཚིག་རྗེས་མ་རྣམས་
གསལ་བར་བྱེད་པ་བཞིན་དང་། གཞན་ཡང་། འཇུག་གོ་བདག་གི་མགྲིན་ནང་དུ། །སྨྲ་བའི་ལྷ་མོ་
དབྱངས་ཅན་སྟེ། །དྲི་ལྡན་པདྨའི་རྫིང་བུར་ཡང༌། །ངང་མོ་མགྲིན་པའི་རྫ་རྔ་ཅན། །ཞེས་དང༌། རྒྱུ་བོ་
ལེགས་ལྡན་ས་སྐྱོང་བ། །དྲུང་བསྐོར་གཞོན་ནུའི་ཞབས་འབྲིང་བཅས། །སྐྱེད་མོས་ཚལ་དེར་ན་ཆུང་
དང་། །རོལ་རྩེད་དགའ་སྟོན་སླད་དུ་འོ། །ཞེས་དང༌།ལྷག་པར་བརྩོན་བཞིན་བཟང་མ། །རང་
ལུས་ཇི་དོར་ལས་ལ་སྟེ། །གཞོན་ནུ་བདག་ཀྱང་ཉིན་མཚན་དུ། །ཁྱོད་དང་རྩེ་དགའ་ཉམས་མྱོང་སླད། །
ཅེས་འཇུག་གོ་ཞེས་པའི་ཚིག་ཐོག་མར་སྦྱར་བ་འདིས་དབྱངས་ཅན་མ་དང་ངང་མོའི་བྱ་བའམ་ལས་
བརྗོད་པའི་ཚིག་རྗེས་ན་ཡོད་པ་ཀུན་གསལ་བར་བྱེད་པོ་སོགས་ལྟ་བུའོ། །གསུམ་པ་ཡོན་ཏན་བརྗོད་
པ་ཐོག་མའི་གསལ་བྱེད་ནི། གཞུང་ལས། སྔོ་བསངས་ཉིད་དོ་ཕྱོགས་རྣམས་ནི། །དབྱར་སྐྱེས་སྤྲིན་
གྱི་ཕྲེང་བ་ཡིས། །ས་ཡང་རྩ་སྔོན་སར་པ་ནི། །ཤིན་ཏུ་གཞོན་པའི་ཕྲེང་བས་། །ཞེས་སྔོ་བསངས་
ཉིད་དོའི་ཚིག་ཐོག་མ་འདིས་སྤྲིན་གྱི་ཕྱོགས་སྔོ་བསངས་བྱེད་པ་སོགས་ཡོན་ཏན་བརྗོད་པའི་ཚིག་
རྗེས་མ་རྣམས་གསལ་བར་བྱེད་པ་བཞིན་དང་། གཞན་ཡང༌། མངོན་པར་རྒྱས་འགྱུར་དབྱངས་
ཅན་མ། །བརྟེན་པས་བདག་གི་རྣམ་དཔྱོད་བློ། །དེ་འདྲར་མ་བསམ་ཚུལ་དེ་ཡིས། །ཟག་པ་མེད་པའི་
དགའ་བདེ་ཡང༌། །ཞེས་དང༌། ཉམས་གསུམ་མྱོང་འགྱུར་བདག་ལྟ་བུའི། །དམན་པ་ཡིས་ཀྱང་
བྱམས་ལྡན་ལྷའི། །དྲུང་འདིར་སྲིད་དང་ཞི་བ་ཡིས། །ཕུན་ཚོགས་དགའ་སྟོན་རྒྱ་ཆེན་པོ། །ཞེས་དང༌།
མངོན་པར་ཚིམ་མོ་གཞོན་ནུ་མ། །གང་དང་འགྲོགས་པའི་འཁྲིལ་སྦྱོར་ལས། །སྲིད་བདེའི་སྙིང་པོ་
གཅིག་གྱུར་པ།།ཡིད་བསྲུབ་རྩེ་དགའི་ལོངས་སྤྱོད་ཀྱིས །ཞེས་མངོན་པར་རྒྱས་གྱུར་ཞེས་པའི་ཚིག་
ཐོག་མར་སྦྱར་བ་འདིས་དབྱངས་ཅན་མ་བསྟེན་པའི་ཡོན་ཏན་བརྗོད་པའི་ཚིག་རྗེས་ན་ཡོད་པ་ཀུན
གསལ་བར་བྱེད་པ་སོགས་ལྟ་བུའོ།།
བཞི་པ་རྫས་བརྗོད་པ་ཐོག་མའི་བསལ་བྱེད་ནི།གཞུང་ལས། ཁྱབ་འཇུག་རྣམས་གནོན་
ལ་སོགས་པ། །དཱ་ནུའི་བུ་ཡི་འབྱོར་པ་དག །གང་དུ་བཏང་ཞིང་ལྷ་རྣམས་ཀྱི། །ཕུན་ཚོགས་གང་ན་
གནས་པ་བླངས། །ཞེས་ཁྱབ་འཇུག་རྣམས་གནོན་ལ་གནས་པས་ཀྱི་ཚིག་ཐོག་མ་ཡིས་དཱ་ནུ་ཏེ་ལྷ་
34

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
མིན་གྱི་འབྱོར་བ་བཏང་བ་སོགས་རྫས་བརྗོད་པའི་ཚིག་རྗེས་མ་རྣམས་གསལ་བར་བྱེད་པ་བཞིན
དང་། གཞན་ཡང་།ལྷག་པར་རྒྱན་དབྱངས་ཅན་སྐུ། །ལྷ་ཡི་ནོར་བུ་རིན་ཆེ་བའི། །དོ་ཤལ་དོ་ཤལ་
ཆད་པ་དང༌། །རྒྱན་དང་ཕྲེང་བ་རྣམས་ཀྱིས་ཀྱང༌། །ཞེས་དང༌། མངོན་པར་བརྗིད་མ་སྨད་མ། །ས་
ཧོར་རིགས་ཀྱི་ཐིག་ལེ་མཆོག །གང་སྐུ་རྣམ་བཀྲའི་ན་བཟའ་དང༌། །རིན་ཆེན་རྒྱན་གྱིས་མཛེས་
པས་སོ །ཞེས་དང་།མངོན་པར་མཛེས་སོ་ཡིད་འཕྲོག་མ།།དཔལ་མོ་ཁྱོད་ལུས་རིན་ཆེན་གྱིས། །དོ་
ཤལ་རྒྱན་དང་ཕྲེང་བ་དང༌། །མུ་ཏིག་མན་ཚར་རྣམས་ཀྱིས་སོ །ཞེས་ལྷག་པར་རྒྱན་ནོ་ཞེས་པའི་
ཚིག་ཐོག་མར་སྦྱར་བ་འདིས་དབྱངས་ཅན་མའི་རྫས་བརྗོད་པའི་ཚིག་རྗེས་མ་ཡོད་པ་ཀུན་གསལ་
བར་བྱེད་པ་སོགས་ལྟ་བུའོ།།ལྔ་པ་རིག་བརྗོད་པ་བར་གྱི་གསལ་བྱེད་ནི།གཞུང་ལས།གར་བྱེད་ནི་
ཙུ་ལ་འཕང་དུ། །གླུ་ཡང་ལེན་ནོ་འཇུག་སྒྲོ་ཅན། །དགའ་བ་རྒྱས་པའི་མིག་དག་ཀྱང༌། །ཆུ་འཛིན་
འཁྲུལ་ལ་གཏོད་པར་བྱེད། །ཅེས་འཇུག་སྒྲོ་ཅན་གྱི་ཚིག་བར་མ་འདིས་རིགས་བརྗོད་པའི་ཚིག་ཐོག་
མཐར་ཡོད་པ་རྣམས་གསལ་བར་བྱེད་པ་བཞིན་དང༌།གཞན་ཡང་། རྨོངས་བདག་གཙུག་གི་ཅོད་
པན་དུ། །ཞབས་རྡུལ་ལེན་པོ་དབྱངས་ཅན་མ། །ཤིན་ཏུ་སྡུག་པ་སྙིང་ནང་གི །མུན་པ་འདི་དག་ཞི་
བར་མཛོད། །ཅེས་དང་། རྣམ་དཀར་ལེགས་བྱས་བྱེ་བ་ཡིས། །དཔལ་ལས་འཁྲུངས་པ་མི་ཡི་ལྷ། །
འདི་ནི་རིགས་ལྡན་ཡབ་དང་ཡུམ།།འཁོར་འབངས་དགའ་བའི་རྩ་ལག་ཡིན།།ཞེས་དང༌།བཅུ་དྲུག་
ལང་ཚོ་ཆགས་པའི་ལུས། །དཀར་འཇམ་ཡིད་འཕྲོག་གཞོན་ཅན། །བཞིན་བཟང་མ་ཁྱོད་བདག་
གི་ནི། །སྙིང་གི་སྡུག་གུ་ཅི་ཡང་ཡིན། །ཞེས་དབྱངས་ཅན་མ་ཞེས་པའི་ཚིག་བར་དུ་སྦྱར་བ་འདིས
དབྱངས་ཅན་མའི་རིགས་བརྗོད་པའི་ཚིག་ཐོག་མཐར་ཡོད་པ་ཀུན་གསལ་བར་བྱེད་པ་སོགས་ལྟ་
བུའོ།།
དྲུག་པ་བྱ་བ་བརྗོད་པ་བར་གྱི་གསལ་བྱེད་ནི། གཞུང་ལས། །དྲི་བཞོན་དལ་བུ་འགྱུར་
བྱེད་དེ། །ཟླ་བ་དག་ཀྱང་མེ་རུ་འགྱུར། །ཙན་དན་བྱུག་པ་ལྷུང་བ་ཡང༌། །མཚོན་ལྷུ་བྱམས་པ་རྣམས་
ལ་འོ། །ཞེས་འགྱུར་གྱི་ཚིག་བར་མ་འདིས་བྱ་བར་བརྗོད་པའི་ཚིག་ཐོག་མཐར་ཡོད་པ་ཀུན་གསལ་
བར་བྱེད་པ་བཞིན་དང༌། གཞན་ཡང༌། དབྱངས་ཅན་ལྷ་མོའི་འགྲོ་ཀུན་གྱི། །ཀུན་རྨོངས་མུན་པ་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྣམས་སེལ་མཛད། །ཤེས་བྱ་ཀུན་ལ་ཐོག་མེད་ཀྱི། །བློ་གྲོས་སྣང་བ་རྒྱས་པ་ཡང༌། །ཞེས་དང༌།ནོར་
བུའི་ཁང་པ་བརྩེགས་པ་དེར། །གསེར་གྱི་ཁྲི་ལ་ལྷ་སྲས་ཁྱོད། །དགྱེས་རོལ་སྐབས་འགར་སྐྱེད་མོས་
ཚལ། །མེ་ཏོག་འབྱུང་གནས་དེ་ཉིད་དུ། །ཞེས་དང༌། སྲེད་ལྡན་མ་ཁྱོད་བདག་དང་ནི། །ལྷན་ཅིག་
ཡིད་བསྲུབ་རྩེ་དགས་རོལ། །ངུར་པ་ཁྱོ་ཤུག་འདི་དག་ཀྱང༌། །རྫིང་བུ་བསིལ་བའི་འཇུག་ངོགས་སུ། །
ཞེས་མཛད་ཅེས་པའི་ཚིག་བར་དུ་སྦྱར་བ་འདིས་དབྱངས་ཅན་མའི་བྱ་བ་བརྗོད་པའི་ཚིག་ཐོག་མཐར་
ཡོད་པ་ཀུན་གསལ་བར་བྱེད་པ་སོགས་ལྟ་བུའོ །བདུན་པ་རིགས་བརྗོད་པ་མཐའ་མའི་གསལ་བྱེད་ནི།
གཞུང་ལས།ཆུ་འཛིན་གྱིས་ནི་རབ་གཏོར་ཆུ། །ཁྱིམ་གྱི་གཙུག་ཕུད་ལྡན་པའི་ཚོགས། །གློག་གི་ཐག་
པ་གཡོ་བ་ཡང་། །མེ་ཏོག་ཞུ་ཅན་བདག་གི་དཔུང༌། །ཞེས་དཔུང་གི་ཚིག་ཐ་མ་འདིས་རིགས་བརྗོད་
པའི་ཚིག་གོང་མ་རྣམས་གསལ་བར་བྱེད་པ་བཞིན་དང༌། གཞན་ཡང་། ལྷ་དང་བཅས་པའི་འཇིག་
རྟེན་གྱིས །མུན་པ་སེལ་བའི་ལྷ་མོ་ནི། །སྐྱོན་བྲལ་ཐུགས་རྗེའི་འཛུམ་དཀར་གྱིས། །སྣང་བ་འགྱེད་
མཁས་དབྱངས་ཅན་མ། །ཞེས་དང༌།བསོད་ནམས་ཆེན་པོའི་དཔལ་ལས་འཁྲུངས། །སྲིད་བཞིའི་
ཡོན་ཏན་དུ་མས་ཕྱུག །ས་གཞི་ཆོས་བཞིན་སྐྱོང་བ་དེ། །བདག་ལ་བྱམས་ལྡན་ལྷ་ཡི་སྲས །ཞེས་
དང་། དཔལ་མོ་ལང་ཚོས་དྲེགས་པའི་བཞིན། །གཙུག་ཕུད་ལྡན་པ་རྩེ་བའི་གར། ཁུ་བྱུག་མྱོས་པའི་
གླུ་དབྱངས་ཀྱིས། །ཡིད་སྐྱེས་རྩེ་དགའི་ལོངས་སྤྱོད་ཉིད། །ཅེས་དབྱངས་ཅན་མའི་ཚིག་ཐ་མར་སྦྱར་
བ་འདིས་དབྱངས་ཅན་མའི་རིགས་བརྗོད་པ་གོང་ནས་ཡོད་པ་ཀུན་གསལ་བར་བྱེད་པ་སོགས་ལྟ་
བུའོ།།
བརྒྱད་པ་བྱ་བ་བརྗོད་པ་མཐའ་མའི་གསལ་བྱེད་ནི།གཞུང་ལས།ཁྱོད་ཀྱི་ཨུཏྤལ་རྣ་བ་ལ། །
འདོད་པས་མདའ་ནི་མདའ་བསྟེན་ལ། །ངས་ཀྱང་སེམས་ནི་འཆི་བ་ལ། །གསུམ་པོ་འདི་ནི་མཉམ་དུ་
བྱས།།ཞེས་བྱས་ཀྱི་ཚིག་ཐ་མ་འདིས་བྱ་བ་བརྗོད་པའི་ཚིག་གོང་མ་རྣམས་གསལ་བར་བྱེད་པ་བཞིན་
དང་།གཞན་ཡང་། ཟླ་བ་ཡིས་ནི་གདུང་བ་དང༌། །ཉིན་བྱེད་སྣང་བས་མུན་པའི་ཚོགས། །དབྱངས་
ཅན་ཐུགས་རྗེས་མི་ཤེས་པའི། །རབ་རིབ་སེལ་བ་མཉམ་ཞེས་དང་། །དེས་ཤིང་བརྟུལ་ཕོད་མཁྱེན་
ཡངས་དང༌། །ལྷ་རྣམས་དགའ་བའི་ཀུན་སྤྱོད་ཀྱིས། །རྣམ་མཛེས་རྒྱལ་སྲས་གཞོན་ནུ་ཚོགས། །ཁྱེད་
36

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཀྱིས་འགྲོ་ཀུན་ཕན་བདེར་མཛད། །ཅེས་དང་། ཉི་མའི་ཟེར་གྱི་ཁ་བྱེ་བའི། །འདམ་སྐྱེས་གཞོན་ནུའི་
བུང་བ་དང༌། །བུད་མེད་འཇོག་སྒེག་རོལ་པའི་བཞིན། །འཛུམ་པས་བདག་ཡིད་རབ་དགར་བྱེད། །
ཅེས་བྱས་ཀྱི་ཚིག་མཐའ་མར་སྦྱར་བ་འདིས་བྱ་བ་བརྗོད་པ་གོང་ན་ཡོད་པ་རྣམས་གསལ་བར་བྱེད་པ་
སོགས་བཞིན་ནོ། །དགུ་པ་ཕྲེང་བའི་གསལ་བྱེད་ནི། གཞུང་ལས།དཀར་ཕྱོགས་ཀྱིས་ནི་འོད་དཀར་
ཅན། །འཕེལ་བྱེད་དེ་ཡི་མདའ་ལྔ་པ །དེས་ཀྱང་ཆགས་པ་ཆགས་པས་ཀྱང་། །ན་ཆུང་དགའ་བའི་
དགའ་སྟོན་དཔལ། །ཞེས་ཚིག་སྔ་ཕྱི་རིམ་པབཞིན་ལྟོས་པའི་དབང་གི་ཕྲེང་བ་དང་ལྡན་མ་སོགས་
གསལ་བར་བྱེད་པ་དང་། གཞན་ཡང༌། དབྱངས་ཅན་ཐུགས་རྗེས་མཁས་པའི་བློ། །རྒྱས་བྱེད་དེས་
ཀྱང་རྒྱལ་བའི་བསྟན། །དེ་ཡིས་ཕན་བདེ་ཕན་བདེས་ཀྱང༌། །ས་ལ་རྫོགས་ལྡན་དགའ་སྟོན་ནོ། །
ཞེས་དང༌།བུང་བའི་མདངས་ཀྱི་ཟུར་མིག་དང༌། །དེས་ཀྱང་སྤྱན་རས་སྤྱན་རས་ཀྱིས །ལྷ་ཡི་ཞལ་
དཀྱིལ་དེ་ཡིས་ཀྱང་། །འཇིག་རྟེན་མཐའ་དག་མངོན་པར་མཛེས། །ཞེས་དང༌། ཐུན་མཚམས་
མདངས་འོད་ལང་ཚོ་དང༌། །ལང་ཚོ་དེ་ནི་མཛེས་མ་ཡི། །བཞིན་གྱི་དཔལ་གྱུར་དེ་ཉིད་ཀྱང༌། །
ཆགས་དེའི་དེ་ཡང་བདག་གི་དཔལ། །ཞེས་དབྱངས་ཅན་མས་མཁས་པའི་བློ་གྲོས་དེས་ཀྱང་བསྟན་
པ་རྒྱས་བྱེད་སོར་ཚིག་གི་ཕྲེང་བ་སྔ་མ་སྔ་མའི་དོན་ཕྱི་མ་ཕྱི་མས་གསལ་བར་བྱེད་པ་སོགས་ལྟ་བུའོ།
བཅུ་པ་འགལ་དོན་གྱི་གསལ་བྱེད་ནི།གཞུང་ལས། རླུང་གི་རྩུབ་པའི་ཆུ་ཐིགས་ཅན། །
་ནི་གསལ་སྤྲིན་གྱི་ལུས་མེད་བདག་གི་ནི། །ཨ་བ་ལེ་ས་འཕེལ་བར་བྱེད། །རྔུལ་གྱི་དག་ནི་གསལ་བར་བྱེད། །
ཅེས་སྤྲིན་གྱི་ཚིག་བར་ན་ཡོད་པ་འདིས་ཕེལ་བ་སེལ་བའི་བྱ་བ་འགལ་བ་གསལ་བར་བྱེད་པ་བཞིན་
དང༌།གཞན་ཡང༌། དབྱངས་ཅན་དགྱེས་པའི་འཛུམ་འོད་ཀྱིས། །མི་ཤེས་རབ་རིབ་འཕྲོག་པ་དང༌། །
རིག་གནས་ཀུན་ལ་འཆད་རྩོམ་གྱིས །སྤོབས་པ་བྱིན་པ་མཉམ་དུ་བྱས། །ཞེས་དང་། བཀྲེན་ཕོང་
དབུལ་བ་དོར་བ་དང་། །བརྙེད་བཀུར་འབྱོར་པ་བརྒྱ་ཐོབ་པ། །འདི་ཡང་ལྷ་མིའི་ལོངས་སྤྱོད་ལ། །
མངའ་བརྙེས་ལྷ་སྲས་ཁྱོད་ཀྱི་དྲིན། །ཞེས་དང་།སྨིན་ལེགས་ཁྱོད་གདོང་ལྷ་ཡི་འཛུམ།།རོལ་སྒེག་སྒྱུ་
མའི་རྣམ་འགྱུར་ཏེ། །མཐོང་བས་བྲལ་བའི་གདུང་བ་དག །བཏང་ནས་མངོན་འདོད་སར་པ་ཐོབ། །
ཅེས་དབྱངས་ཅན་དགྱེས་པའི་འཛུམ་འོད་ཀྱིས་ཚིག་ཐོག་མར་སྦྱར་བ་འདིས་འཕྲོག་པ་དང་བྱིན་པའི
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བྱ་བ་འགལ་བ་གཉིས་གསལ་བར་བྱེད་པ་སོགས་ལྟ་བུའོ། །བཅུ་གཅིག་པ་དོན་གཅིག་གི་གསལ
བྱེད་ནི།གཞུང་ལས།ཆུ་འཛིན་དག་གི་ཕྲེང་བ་འདིས། །ཕྱོགས་རྣམས་ཀྱི་ནི་གོ་སྐབས་འཕྲོག །སྐར་
མ་ཡི་ནི་ཚོགས་རྣམས་བཟུངས།།དེང་ཡང་བདག་གི་སྲོག་རྣམས་ལེན།།ཞེས་བྱེད་པོ་སྤྲིན་གྱི་ཟླ་བའི་
དོན་གཅིག་ཉིད་གསལ་བར་བྱེད་པ་ལ་འདིར་འཕྲོགས་བཟུང་ལེན་པའི་སྒྲ་དུ་མ་སྦྱར་བ་སོགས་ལྟ་
བུའོ། །གཞན་ཡང་། མྱ་ངན་གདུང་བ་ཞི་བ་དང༌། །སྲིད་ལམ་དུབ་པའི་དབུགས་འབྱིན་པ། །མི་ཤེས་
རབ་རིབ་བསངས་པ་ཡངས། །འཕགས་མ་དབྱངས་ཅན་ཐུགས་རྗེའི་མཐུ། །ཞེས་དང༌།ལྷ་སྲས་ཁྱོད་
ཀྱི་ལེགས་མཛད་ཀྱི། །འཁོར་ལོ་དག་ཅིང་ཕུལ་བྱུང་བ། །འདི་དེ་མིག་གི་བདུད་རྩི་དང༌། །རྣ་བའི་
བཅུད་ལེན་སྙིང་གི་དཔྱིད། །ཅེས་དང་། ལྷ་ཡི་བུ་མོ་དེང་མཐོང་བས། །ལུས་ལ་སྤུ་ལོང་གཡོ་བ་དང་། །
སེམས་ལ་འདོད་པའི་མདས་བསྣུན་ཞིང་། །མངོན་འདོད་སར་པའི་དགའ་བ་འཕེལ། །ཞེས་ཞི་བ་
དང་དགུག་འབྱིན་པ་དང་སངས་པ་སོགས་བྱ་བའི་སྒྲ་དུ་མ་སྦྱར་ཡང་ཐུགས་རྗེའི་མཐུ་གཅིག་པོས
གསལ་བར་བྱེད་པ་སོགས་ལྟ་བུའོ།།
བཅུ་གཉིས་པ་སྦྱར་བའི་གསལ་བྱེད་ནི། གཞུང་ལས། དྲི་ཡི་བཞོན་པ་ཡིད་འོང་མཐོང་། །
སྔོ་བསངས་ཏ་མ་ལ་ཡི་འོད །སྤྲིན་གྱི་མཁའ་ལ་རྒྱུ་བྱེད་དེ། །གླང་པོ་འདི་དག་ས་ལ་འོ །ཞེས་རྐང་
པ་དང་པོ་གཉིས་སྤྲིན་གླང་གཉིས་ཀ་ལ་སྦྱར་ནས་མཁའ་དང་ས་ལ་རྒྱུ་བས་སོ་སོར་གསལ་བར་བྱེད་
པ་བཞིན་དང་གཞན་ཡང་། དྲི་མེད་མཛེས་ཤིང་ཡིད་དུ་འོང༌། །དཀར་གསལ་སྣང་བ་བརྒྱ་འགྱེད་པ། །
ཟླ་བ་ཀུ་མུད་བརྒྱས་བྱེད་ཅིང་། །དབྱངས་ཅན་ཐུགས་རྗེའི་བདག་བློ་བརྒྱས། །ཞེས་དང༌།སྟོབས་
དང་ལྡན་ཞིང་ཕ་རོལ་འཇོམས། །བརྟན་ཞིང་བརྗིད་ཆགས་ཡིད་དུ་འོང་། །སོ་ལྡན་སྐྱེད་ཚལ་ན་རོལ་
ཞིང༌། །མི་བདག་ཕོ་བྲང་དབུས་ན་རོལ། །ཞེས་དང་། དཀར་བའི་མདངས་ཆགས་དྲི་ཞིམ་ལ། །
འཛུམ་ཞིང་ལྟ་ན་སྡུག་པ་ཡིས །པད་དཀར་བུང་བའི་ཡིད་འཕྲོག་ཅིང༌། །མཛེས་མས་བདག་ཡིད་
ཕྲོག་པར་བྱེད། །ཅེས་དྲི་མེད་མཛེས་པ་སོགས་རྐང་པ་དང་པོ་གཉིས་ཟླ་བ་དང་དབྱངས་ཅན་གཉིས་
ཀ་ལ་སྦྱར་ནས་ཀུ་མུད་རྒྱས་པ་དང་བློ་གྲོས་རྒྱས་པས་སོ་སོར་གསལ་བར་བྱེད་པ་བཞིན་།།
ལྔ་པ་བསྐོར་བ་ཅན་གྱི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ། །དང་པོ་ནི།
38

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
གཞུང་ལས། གསལ་བྱེད་ཀྱི་ནི་གནས་ཉིད་དུ། །དོན་བསྐོར་དང་ནི་ཚིག་བསྐོར་དང༌། །གཉིས་ཀ་
བསྐོར་བ་ཞེས་པ་ཡི། །རྒྱན་གསུམ་པོ་དག་འདོད་དེ་དཔེར། །ཞེས་པ་ལྟར། སྔར་གསལ་བྱེད་ཀྱི་ནི་
གནས་ཐོག་མཐའ་བར་གསུམ་གང་རུང་ཉིད་དུ་དོན་བརྗོད་བྱའི་ཚིག་སྒྲའམ་གཉིས་ཀ་བསྐོར་ཏེ་
བརྗོད་ཀྱང་ཆོས་ཅན་ཐ་དད་ལ་སྦྱར་བས་ཟློས་སྐྱོན་མེད་པ་ཞིག་གོ། །གཉིས་པ་དབྱེ་བ་ལ། དོན་
བསྐོར་ཚིག་བསྐོར་གཉིས་ཀ་བསྐོར། །ཞེས་པ་ལྟར་གསུམ་ལས། དང་པོ་དོན་སྐོར་ནི། གཞུང་ལས
ཀ་དམྦ་ནི་རྣམ་པར་རྒྱས། །ཀུ་ཊ་ཛོངྒ་མ་རབ་གསལ། །ཀནྡ་ལུགས་ནི་རབ་ཏུ་བྱེ། །ཀ་ཀུ་བྷ་ཡ་གྱེས་
པར་གྱུར། །ཅེས་རྒྱས་གསལ་བྱེ་གྱེས་ཞེས་ཚིག་ཐ་དད་ལ་དོན་ཅིག་པ་འདི་དག་བསྐོར་ཏེ་བརྗོད་པ་
བཞིན་དང་། གཞན་ཡང་།དབྱངས་ཅན་ལྷག་པའི་ལྷ་རུ་གུས་བརྟེན་པས། །ཐོག་མེད་ནས་བསགས་
རྨོངས་པའི་མུན་པ་སངས །བློ་གྲོས་དྲི་མས་སྦགས་པའི་རྙོག་པ་དྭངས། །སྲིད་གནས་ཉམས་དར་
འཕྱན་པའི་གདུང་བ་ཞི། །ཞེས་དང༌། ས་ཆེན་སྐྱོང་བ་ཁྱོད་དྲུང་ལྷ་མི་ཡི། །དཔལ་འབྱོར་རྒྱས་ཚིམ་
བདག་ཡིད་དགའ་བ་རྒྱས། །འདི་ལྟའི་བཀའ་དྲིན་དྲན་པས་སྙིང་ལ་ནི། །རྨད་དུ་བྱུང་བའི་གུས་སྤྲོ་ཅི་
ཡང་འཕེལ། །ཞེས་དང་། མཛེས་མ་ཁྱོད་མཐོང་མིག་ལ་བདུད་རྩི་བྱས། །གླུ་དབྱངས་སྙན་པོ་རྣ་བའི་
བཅུད་ལེན་སྤེལ། །འཛུམ་དཀར་སྣང་བས་ཡིད་ཀྱི་ཀུནྡ་བརྟས། །འཁྱུད་སྦྱོར་རོལ་པས་མངོན་འདོད་
སར་པ་འཕེལ། །ཞེས་རྐང་པ་མ་གསུམ་ལ་སངས། དྭངས། ཞི་ཞེས་ཚིག་ཐ་དད་ཀྱང་དོན་ཅིག་པ་
བསྐོར་ནས་བརྗོད་པ་སོགས་ལྟ་བུའོ། །གཉིས་པ་ཚིག་བསྐོར་བ་ནི། གཞུང་ལས། སྤྲིན་གྱི་ཕྲེང་བ་
དག་གིས་ནི། །རྨ་བྱའི་ཚོགས་རྣམས་འདོད་ལྡན་བྱེད། །ཆུ་སྲིན་རྒྱལ་མཚན་ཅན་གྱི་དང༌། །ན་ཆུང་
རྣམས་ཡིད་འདོད་ལྡན་བྱེད། །ཅེས་ལེགས་སྦྱར་ལ་ཨུཏྐཥྛ་ཡ་ཏིའི་སྒྲ་སྔ་མ་སྒྲ་སྒྲོག་བྱེད་དང༌། ཕྱི་མ་
འདོད་ལྡན་བྱེད་ལ་འཇུག་པས་སྒྲོ་སྐོར་ཡང་དོན་མི་འདྲ་བ་ཡིན་མོད། བོད་སྐད་དུ་བསྒྱུར་རྐང་པ་
གཉིས་པ་དང་བཞི་པའི་མཐར་བྱེད་ཅེས་པའི་ཚིག་ཁོ་ན་བསྐོར་བ་བཞིན་དང་། གཞན་ཡང་། དཀའ་
ཐུབ་བཟློག་མ་ལྷ་མོའི་འཛུམ་འོད་ཀྱིས། །མ་ལ་ཡ་ཅན་བུ་མོའི་ཡིད་དགའ་བྱེད། །འཕགས་མ་
དབྱངས་ཅན་དགྱེས་པའི་སྤྱན་ཟུར་དག །ལྷུང་བས་སྐལ་བཟང་བདག་ཀྱང་ཡིད་དགའ་བྱེད། །ཅེས་
དང་། མི་ཡི་བདག་པོ་ཁྱེད་ཀྱི་ཞབས་བརྟེན་པས། །རྙེད་བཀུར་འཆི་མེད་འབྱོར་པའི་དགའ་སྟོན་ཐོབ། །
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པདྨའི་རྫིང་བུར་ཞུགས་པའི་ངུར་པ་མོ། །དག་བྱེད་བསིལ་བ་འཁྲུས་ཀྱི་དགའ་སྟོན་ཐོབ། །ཅེས་དང༌།
ནི་ཙུ་ལ་ཡི་འཁྲི་ཤིང་ལྡིང་ཁ་དུ །རྨ་བྱ་ཆུ་འཛིན་མཐོང་བའི་གར་གྱི་རོལ། །ཡིད་བཅུགས་མཛའ་མོ་
དེས་ཀྱང་བདག་མཐོང་ཚེ། །ཡིད་སྐྱེས་རྩེ་དགའི་མངོན་འདོད་གར་གྱིས་རོལ། །ཞེས་རྐང་པ་གཉིས་
པ་དང་བཞི་པའི་མཐར་ཡིད་དགའ་བྱ་ཅེས་པའི་ཚིག་ལན་གཉིས་སུ་བསྐོར་ཡང་དོན་མ་བསྐོར་བ
སོགས་ལྟ་བུའོ། །གསུམ་པ་གཉིས་ཀ་བསྐོར་བ་ནི།གཞུང་ལས།ཀུན་ལས་རྒྱལ་ནས་དེ་རིང་ཁྱོད། །
བཙུན་མོ་རྣམས་དང་རྩེ་བར་བྱེད། །ཁྱོད་ཀྱི་དགྲ་དེ་མཐོ་རིས་སོང༌། །ལྷ་མོ་རྣམས་དང་རྩེ་བར་བྱེད། །
ཅེས་རྐང་པ་གཉིས་པ་དང་བཞི་པའི་མཐར་བཙུན་མོ་དང་རྩེ་བྱེད་ཅེས་དང་ལྷ་མོ་དང་རྩེ་བྱེད་ཅེས་
ཚིག་དོན་གཉིས་ཀ་བསྐོར་བ་བཞིན་དང༌། གཞན་ཡང༌། དབྱངས་ཅན་ལྷ་མོའི་རྗེས་བཟུང་རྨོངས་
བདག་ནི། །སྙན་ངག་གཞུང་ལུགས་སྨྲ་བའི་དབང་ཕྱུག་གྱུར། །བདག་གི་ལེགས་བཤད་མཐུ་ཡི་
བྱམས་ལྡན་ལྷ། །དེ་ཡང་མཚུངས་མེད་ངག་གི་དབང་ཕྱུག་གྱུར། །ཅེས་དང༌།བསོད་ནམས་དར་རྒྱས་
ཆོས་བཞིན་ས་སྐྱོང་བ། །དབྱངས་ཅན་མགྲིན་པར་ཞུགས་པ་ཁྱོད་ཀྱི་གསུངས། །ཐོས་པས་བདག་གི་
རྣ་བའི་བདུད་རྩིར་བྱས། །དེ་ཚེ་ཡིད་ཀྱང་དགའ་བའི་བདུད་རྩིར་བྱས། །ཞེས་དང༌།དྲི་ལྡན་པདྨས་
ཁེབས་པའི་རྫིང་བུ་དེ །དྲན་ཚེ་སྲེད་ལྡན་ངང་གར་གྱིས་རྩེན། །བདག་ཀྱང་དགའ་བའི་བཞིན་
མཛེས་དྲན་པ་ལས། །མངོན་འདོད་གསར་པ་རྒྱས་པའི་གར་གྱི་རྩེན། །ཞེས་རྐང་པ་གཉིས་པ་དང་
ངན་འདད་གསར
བཞི་པའི་མཐར་སྨྲ་བའི་དབང་ཕྱུག་གྱུར་ཅེས་དང་ངག་གི་དབང་ཕྱུག་གྱུར་ཅེས་ཚིག་དོན་གཉིས་ཀ་
བསྐོར་ཏེ་བརྗོད་པ་སོགས་ལྟ་བུའོ །
དྲུག་པ་འགོག་པའི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ །དང་པོ་ནི། གཞུང་
ལས། དགག་པ་བརྗོད་པ་འགག་པ་སྟེ།དུས་གསུམ་ལས་ལྟོས་རྣམ་པ་གསུམ། །ཞེས་པ་ལྟར།ཚུལ་
གང་ཡང་རུང་བའི་དགག་པའི་ཚིག་བརྗོད་པས་དགག་བྱའི་ཆོས་འགོག་པ་སྟེ་དེ་ཡང་འདས་པ་
འགོག་པ་སོགས་དུས་གསུམ་ལ་ལྟོས་ཏེ་རྣམ་པ་གསུམ་དུ་བཞག་པ་ཞིག་། །གཉིས་པ་དབྱེ་བ་ལ།
བྱུང་བ་མངོན་གྱུར་འབྱུང་བ་འགོག །ཆོས་དང་ཆོས་ཅན་རྒྱུ་འགོག་པ། །འབྲས་བུ་རྗེས་གནང་གིས་
འགོག་དང༌། །དབང་གི་འགོག་དང་མ་གུས་པས། །ཤིས་པ་བརྗོད་ཀྱིས་རྩུབ་མོ་འགོག །གྲོགས་དང་
40

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འབད་པས་འགོག་པ་དང༌། །གཞན་དབང་གིས་འགོག་ཐབས་ཀྱི་འགོག །ཁྲོ་དང་མྱ་ངན་འགྱོད་པས་
འགོག །ཐེ་ཚོམ་འགོག་པ་སྦྱར་བས་འགོག །དོན་གཞན་བཀོད་འགོག་རྒྱུས་འགོག་པ། །དེ་ལྟར་
འགོག་རྒྱན་ཉི་ཤུ་གསུམ། །ཞེས་པ་ལྟར་ཉེར་གསུམ་ཡོད་པ་ལས དང་པོ་བྱུང་བ་འགོག་པ་ནི།
གཞུང་ལས། ལུས་མེད་ཀྱིས་ནི་མེ་ཏོག་གིས། །མདའ་ལྔས་ཀུན་ལས་རྒྱལ་བར་གྱུར། །ཅེས་པ་མི་
སྲིད་ཡང་ན་ནི། །དངོས་པོ་ནུས་པ་རྣམ་པར་བཀྲ། །ཞེས་འདོད་ལྷའི་མདའ་ལྔས་ཀུན་ལས་རྒྱལ་བ་
འདི་མི་རིགས་སྙམ་པའི་བློ་སྔར་བྱུང་བ་དེ་བཀག་པ་བཞིན་དང༌། གཞན་ཡང༌། དབྱངས་ཅན་སྤྱན་
ཟུར་ལྷུང་ཙམ་གྱིས །ནག་མོའི་ཁོལ་པོ་ལྔ་རིགས་རྒྱུ། །གྱུར་ཅེས་རྫུན་ནམ་འོན་ཀྱང་ནི། །དབྱངས་
ཅན་ཐུགས་རྗེ་བསམ་མི་ཁྱབ། །ཅེས་དང༌།རྒྱལ་རིགས་གཞོན་ནུ་ས་གསུམ་ལས །རྒྱལ་ཞེས་སྨྲ་
འདི་ཚིག་ཙམ་དུ། །བས་མོད་འོན་ཀྱང་ལེགས་བྱས་དང༌། །ལྡན་ནམ་བཞེད་དགུ་བསམ་པས་འགྲུབ། །
ཅེས་དང༌། ན་ཆུང་རྩེ་དགས་དབང་ཕྱུག་གི །དཀའ་ཐུབ་བཟློག་པར་གྲགས་འདི་ཅི། །འོན་ཀྱང་
འདོད་ལྷའི་མེ་ཏོག་མདས། །མ་བཅོམ་སྲིད་པ་འདི་ན་། །ཞེས་དབྱངས་ཅན་མ་འཇལ་ཙམ་གྱིས་བ་
ལང་རྫི་སྐད་ཅིག་ལ་པཎྜི་ཏར་གྱུར་པ་དེ་མི་བདེན་སྙམ་པའི་བློ་སྔར་བྱུང་བ་དེ་ཐུགས་རྗེ་བསམ་གྱིས་
མི་ཁྱབ་པས་བཀག་པ་སོགས་ལྟ་བུའོ། །གཉིས་པ་སྔོན་འགྱུར་འགོག་པ་ནི། གཞུང་ལས། སྙན་སྒྲོག་
མ་དག་ཅི་ཡི་ཕྱིར། །རྣ་བ་ལ་ནི་ཨུཏྤལ་འཇུག །ལས་འདི་ལ་ནི་ཟུར་མིག་དག །ཡོངས་རྫོགས་མིན་
པར་སེམས་སམ་།ཞེས་རྣ་བར་ཏྤལ་གྱི་ལས་འདི་ནི་མིག་ཟུར་གྱིས་བྱེད་པ་ལ་ཅི་དགོས་ཞེས་རྣ་
བར་ཨུཏྤལ་འཇུག་པ་མངོན་གྱུར་འགོག་པ་བཞིན་དང་། གཞན་ཡང་། དབྱངས་ཅན་མཛེས་སྐུ་རིན་
ཆེན་གྱིས། །དོ་ཤལ་ཕྲེང་ཁུར་འདི་ལས་ཅི། །འཇིག་རྟེན་གསུམ་ཡིད་འཕྲོག་པའི་ལས། །མཚན་དཔེ་
འདི་ཡིས་རྫོགས་མིན་ནམ། །ཞེས་དང༌། བྱམས་ལྡན་ལྷ་ཁྱོད་བདག་ཅག་ལ། །བསྙེན་བཀུར་ཅི་སླད་
ལྟོས། །ཉིད་སྐུའི་དྲུང་དུ་འདུག་ཙམ་གྱིས། །བདག་ཡིད་དགའ་བས་ཚིམ་ཕྱིར་། །ཞེས་དང་།མིག་
བཟང་མ་དག་ཅི་ཕྱིར་དུ། །བདག་ལ་འཛའ་བའི་ཕྲད་སྐྱེས་སྟེར། །ཁྱོད་བཞིན་ཡིད་ཙམ་མཐོང་བས་
ཀྱང་། །བདག་ཡིད་དགའ་བས་མྱོས་པར་གྱུར། །ཅེས་དབྱངས་ཅན་མའི་མཚན་དཔེས་འཇིག་རྟེན་
པའི་ཡིད་འཕྲོག་ན་འདིས་ཅི་བྱ་ཞེས་དོ་ཤལ་གྱིས་ཁུར་མངོན་གྱུར་འགོག་པ་བཞིན་སོགས་ལྟ་བུའོ །
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གསུམ་པ་འབྱུང་འགྱུར་འགོག་པ་ནི།གཞུང་ལས།།ཇོ་བོ་བདེན་པར་སྨྲ་འོ་བདག །གཞན་
དང་ཙུམྦ་ནས་འཕྲོས་པའི །རྒྱ་སྐྱེགས་ཀྱིས་དམར་མིག་གིས་ནི། །ཁྱོད་ཀྱིས་མཐོང་བར་འགྱུར་མ་
ལགས། །ཞེས་བུད་མེད་འགས་རང་གི་མཛའ་བོ་གཞན་དང་འགྲོགས་པའི་གནོད་པ་མ་འོངས་པ་ན་
འབྱུང་འགྱུར་དེ་འགོག་པ་བཞིན་དང་། གཞན་ཡང་། གང་གི་ཐུགས་རྗེའི་ཉེར་གཟིགས་ན། །སྐད་
ཅིག་སྨྲ་བའི་ཁྱུ་མཆོག་འགྱུར། །ཁྱོད་ཅག་སྙན་ངག་སྨྲ་འདོད་དག །སྙོམས་ལས་མེད་པར་དབྱངས་
ཅན་བརྟེན། །ཞེས་དང༌། ལྷ་ལགས་བརྟན་པར་དགོངས་ཤིག་ཀྱེ། །དམན་རྨོངས་བདག་འདྲ་ས་སྐྱོང་
བའི། །སློབ་དཔོན་བགྱིས་འདིར་ཅི་ཞིག་ན། །ཁྱོད་ཀྱང་ཐུགས་ཀྱི་བས་གྱུར་དོགས། །ཞེས་དང༌། །
མཛེས་མ་བདག་ཅག་ལང་འཚོའི་བཞིན། །ལྡན་ཚེ་ཁྱོད་ཡིད་བཅུག་གྱུར་ཀྱང༌། །ཕྱི་ནས་སྐྲ་དཀར་
ལྕགས་ཀྱུ་ཡིས། །བཏབ་ཚེ་བདག་ལ་མཛའ་མི་འགྱུར། །ཅེས་འཕགས་མའི་ཐུགས་རྗེས་སྨྲ་དབང་དུ་
འགྱུར་བའི་ཕན་ཡོན་བསྟན་དེ་ཕྱི་ནས་དབྱངས་ཅན་མི་བརྟེན་པར་འབྱུང་འགྱུར་འགོག་པ་སོགས་ལྟ་
བུའོ། །བཞི་པ་ཆོས་འགོག་པ་ནི།གཞུང་ལས། ལུས་ཕྲ་ཁྱོད་ཀྱི་ཡན་ལག་རྣམས། །འཇམ་པ་ཉིད་དུ་
གནས་པ་རྫུན། །གལ་ཏེ་བདེན་པར་འཇོམས་པ་ན། །གློ་བུར་དུ་བདག་ཅི་ལ་གདུང༌། །ཞེས་དང༌།
བདག་གདུང་བའི་རྒྱུ་མཚན་གྱིས་ལུས་ཕྲ་བའི་ཆོས་ཡན་ལག་འཇོམས་པ་དེ་འགོག་པ་བཞིན་དང༌།
གཞན་ཡང་། དབྱངས་ཅན་དགྱེས་འཛུམ་འགྲོ་ཀུན་གྱིས། །ཕན་བདེའི་རྩ་ལག་ཉིད་གྱུར་རྫུན། །
གལ་ཏེ་བདེན་ན་བདུད་ཀྱི་ཡིད། །སྡུག་བསྔལ་བརྒྱ་ཡིས་གཟིར་འདི་ཅི། །ཞེས་དང༌། ས་བདག་
དཔའ་བོ་ཁྱོད་ཀྱི་དཔུང་། །ཁྲོ་ཞིང་མི་སྡུག་ཅེས་འདི་རྫུན། །ངེས་པར་བདེན་ན་ཞབས་འབྲིང་པ། །
འདི་ཀུན་ཞི་དང་དུལ་བ་གང༌། །ཞེས་དང༌།མཛེས་མ་ཁྱོད་ཀྱི་འཛུམ་དཀར་འདི། །མིག་གི་བདུད་རྩི་
ག་ལ་ཡིན། །དེ་ཉིད་མཐོང་བས་བདག་གི་ཡིད། །འདོད་པའི་དུག་གི་ཁྱབ་པར་གྱུར། །ཅེས་བདུད་
ཡིད་གཟིར་བའི་རྒྱུ་མཚན་གྱིས་དབྱངས་ཅན་མའི་ཆོས་འཛུམ་དཀར་འཕྲོ་བ་ཐམས་ཅད་ཀྱི་ཕན་
བདེའི་རྒྱུར་གྱུར་པ་དེ་འགོག་པ་སོགས་ལྟ་བུའོ །
ལྔ་པ་ཆོས་ཅན་འགོག་པ་ནི།གཞུང་ལས།དེ་ནི་མཛེས་སམ་མ་ཡིན་ཞེས། །རྣམ་རིག་འདི་
ནི་ཅི་ལ་སྐྱེ། །དེར་ནི་འོད་ཙམ་གཡོ་བ་ཉིད། །མཐོང་བར་གྱུར་གྱི་རྟེན་མ་ཡིན། །ཞེས་ཆོས་འོད་ཙམ་
42

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
མཐོང་བ་ཁས་བླངས་ནས་ཆོས་ཅན་གཟུགས་མཐོང་བ་འགོག་པ་བཞིན་དང༌།གཞན་ཡང༌།དབྱངས་
ཅན་ཁྱོད་སྐུ་ལེགས་ཉེས་ཀྱི། །རྣམ་དབྱེ་འདི་འདྲ་སུ་ཡིས་ནུས། །དེ་ནི་མཚན་དཔེའི་འོད་ཕུང་ཙམ། །
འཁྱིལ་བར་མཐོང་གི་སྐུ་ལུས་མིན། །ཞེས་དང༌། ཉི་མ་ལས་ལྷག་གཟི་བྱིན་གྱི། །ཕུང་པོ་ཁོ་ན་ལས་
གཞན་དངོས། །མཐོང་མིན་དེ་ཕྱིར་ལྷ་ཁྱོད་ཀྱི། །སྐུ་ཡི་སྐྱེ་མཆེད་སུ་ཡིས་རྟོགས། །ཞེས་དང་། ལྷ་ཡི་
བུ་མོ་ཁྱོད་ཀྱི་ལུས །མཛེས་དང་མཛེས་མིན་ཇི་ལྟར་ཤེས། །དེར་ནི་རིན་ཆེན་རྒྱན་མང་གི །འོད་ཟེར་
འབའ་ཞིག་མཐོང་བར་ཟད། །ཅེས་ཆོས་ཅན་དཔེའི་འོད་ཙམ་མཐོང་བར་ཁས་བླངས་ནས་ཆོས་ཅན་
དབྱངས་ཅན་མའི་སྐུ་མཐོང་བ་འགོག་པ་སོགས་ལྟ་བུའོ །དྲུག་པ་རྒྱུ་འགོག་པ་ནི། གཞུང་ལས།
ཁྱོད་ཀྱི་མིག་ནི་དམར་གྱུར་ཅིང༌།།མཆུ་ཡི་ཡལ་འདབ་གཡོ་བ་དང་། །སྨིན་མ་འཁྱོག་སྟེ་དེ་ལྟ་ནའང༌། །
ཉེས་པ་མེད་པས་བདག་མི་འཇིགས། །ཞེས་མཛའ་བོ་ཁྲོ་བའི་འཇིགས་པའི་རྒྱུའི་གཙོ་བོ་རང་གི་ཉེས་
པ་འགོག་པ་བཞིན་དང༌། གཞན་ཡང་བདུད་དམག་བྱེ་བ་དུང་ཕྱུར་གྱིས། །འཇིགས་རུང་གནམ་ས་
གཡོས་གྱུར་ཀྱང༌། །དངོས་འཛིན་མཚན་མ་ཉེར་ཞི་བའི། །དབྱངས་ཅན་ཐུགས་ལ་སྐྲག་པ་ཅི། །ཞེས་
དང༌། །ཕྲ་དོར་ཚེར་མ་རྩུབ་པ་ཡིས། །མི་བསྲུན་སྐྱེ་བོ་གྲངས་མང་ཡང་། །བྱམས་ལྡན་ཁྱོད་ཐུགས་
གཡོ་མེད་པས། །བདག་ལ་ཐུགས་པས་ཇི་ལྟར་འགྱུར། །ཅེས་དང༌། བུ་མོ་སྙིང་དུ་སྡུག་མ་དག །རྩེ་
དགའི་རྣམ་འགྱུར་བརྒྱ་སྟོན་ཡང་། །འདོད་ཆགས་བྲལ་བའི་སྡོམ་བརྩོན་དག །བ་སྤུའི་རྩེ་ཡང་གཡོ་
མི་འགྱུར། །ཅེས་བདུད་ཀྱི་སྐྲག་པའི་རྒྱུའི་གཙོ་བོ་དབྱངས་ཅན་མའི་ཐུགས་ལ་དངོས་འཛིན་གྱིས་
མཚན་མ་འགོག་སོགས་ལྟ་བུའོ། །
བདུན་པ་འབྲས་བུ་འགོག་པ་ནི། གཞུང་ལས། མཛའ་བོ་དག་ནི་རིང་ན་གནས །ཆུ་
འཛིན་བགྲོད་ལྡན་འདི་ནི་འོང༌། །ནི་ཙུ་ལི་ཡང་རྒྱས་པར་མཐོང༌། །བདག་མིན་པ་འདི་ཅི་ག །ཞེས་
མཛའ་བོ་དང་བྲལ་བ་སོགས་འཆི་བའི་རྒྱུ་ཚང་ཡང་འབྲས་བུ་ཤི་བ་འགོག་པ་བཞིན་དང༌། གཞན་
ཡང་། ཁྱོད་སྐུ་ཡིད་ལ་སེམས་བྱེད་ཅིང་། །རིགས་སྔགས་མང་དུ་བཟླས་བྱས་ཀྱང་། །དབྱངས་ཅན་
ཞལ་དཀྱིལ་མངོན་སུམ་དུ། །བདག་གི་ཅུང་ཟད་མཐོང་མ་གྱུར། །མཚན་བཟང་ལང་ཚོ་སྤྲས་པ་ཡིས། །
བདག་ལ་བྱམས་ལྡན་ལྷ་ཡི་ཞལ། །གུས་པས་བལྟས་ཤིང་བལྟས་ལགས་ཀྱང༌།།ཡིད་ལ་ཚིམ་པའི་གོ་
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྐབས་ཅིང༌། །ཞེས་དང་།གཞོན་ནུ་རྣམས་དང་ན་ཆུང་མ། །ཡིད་སྲུབས་རྩེ་གར་རོལ་པ་དང༌། །ལྷན་
ཅིག་འགྲོགས་ཀྱང་བདག་གི་ཡིད། །ཆགས་པའི་དྲི་མས་བགོས་མ་གྱུར། །ཅེས་དབྱངས་ཅན་མའི་སྐུ་
སྒོམ་པ་དང་སྔགས་ཟླ་བ་སོགས་ཞལ་མཐོང་བའི་རྒྱུ་ཚོགས་ཀྱང་འབྲས་བུ་ཞལ་མཐོང་བ་འགོག་པ་
སོགས་ལྟ་བུའོ། །བརྒྱད་པ་རྗེས་གནང་གི་འགོག་པ་ནི།གཞུང་ལས། གལ་ཏེ་གཤེགས་ན་གཤེགས་
པར་མཛོད། །ཁྱོད་ཀྱི་བགྲོད་པས་བདག་ལ་ནི། །གདུང་བ་ཡུན་རིང་འབྱུང་མི་འགྱུར། །འདི་ལ་ཁྱོད་
ནི་དོགས་མི་འཚལ། །ཞེས་བུད་མེད་འགས་རྗེས་གནང་གི་སྒོ་ནས་མཛའ་བོའི་བགྲོད་པ་འགོག་པ་
བཞིན་དང༌། །གཞན་ཡང༌། ན་མཉམ་གཞོན་ནུ་ཀུན་དགའ་ཡང༌། །དབྱངས་ཅན་ཞི་བ་ཆོས་
དབྱིངས་སུ། །སྙོམས་འཇུག་བཞེད་ན་གཤེགས་པར་མཛོད། །ཁྱོད་ཀྱི་སྤངས་པའི་དམན་བདག་ནི། །
ང་དགོས་མི་འཚལ
ཡུན་རིང་གདུང་བར་དགོས་མི་འཚལ། །ཞེས་དང༌།ལྷ་ཡི་སྲས་པོ་སྙོམས་ལས་ལ། །དགྱེས་ན་དེ་ངང་
བཞུགས་པར་འཚལ། །ལར་ནི་བརྩོན་འགྲུས་མེད་པའི་མི། །དེ་ལ་སྲིད་ཞིའི་ཕུན་ཚོགས་དཀའ། །
ཞེས་དང་། སྙིང་གི་གྲོགས་མོ་ཡུལ་གཞན་དུ། །བགྲོད་པར་བྱས་ན་དེང་སོང་ཞིག །ཁྱོད་དང་བྲལ་
ཞེས་སྲེད་ལྡན་དག །སྐྱོ་བས་མྱ་ངན་ཁང་བུར་འཇུག །ཅེས་དབྱངས་ཅན་མ་ཆོས་དབྱིངས་སུ་
གཤེགས་ན་གཤེགས་པར་མཛོད་ཀྱིས་རྗེས་གནང་བྱིན་ཡང་བདག་ནི་ཁྱོད་ཀྱིས་སྤངས་ནས་འཆི
བས་ཡུན་རིང་དུ་གདུང་བར་དོགས་མི་འཚལ་ཞེས་པས་འགོག་པ་སོགས་ལྟ་བུའོ།།
དགུ་པ་དབང་གི་འགོག་པ་ནི། གཞུང་ལས། ནོར་ནི་མང་པོ་རྙེད་འགྱུར་ཞིང༌། །ལམ་དུ་
ཡང་ནི་བདེ་ཞིང་དགེ།བདག་སྲོག་ལ་ཡང་ཐེ་ཚོམ་མེད། །འོན་ཀྱང་མཛའ་བོ་འགྲོ་མི་བྱ། །ཞེས་ནོར་
རྙེད་པ་སོགས་མཛའ་བོ་ཡུལ་གཞན་དུ་བགྲོད་པའི་བཤེད་ནས་འོན་ཀྱང་མ་འགྲོ་ཞེས་དབང་གི་
འགོག་པ་བཞིན་དང༌། གཞན་ཡང༌། དབྱངས་ཅན་ཞི་ལ་སྙོམ་ཞུགས་ན། །སྲིད་པའི་གདུང་བ་མི་
གཟིགས་ཤིང༌། །ཟག་མེད་བདེ་བས་ཐུགས་བརྟས་མོད། །འོན་ཀྱང་མྱ་ངན་འདའ་མི་བྱ། །ཞེས་དང༌།
ལྷ་ཡི་སྲས་པོ་བག་ཡངས་ཀྱིས །འཕྲལ་དུ་ངལ་བས་མི་རྫི་ཞིང་། །ན་མཉམ་གཞོན་ནུ་ཀུན་དགའ་
ཡངས། །བརྩོན་འགྲུས་དྲག་པོ་རྩོམ་པར་འཚལ། །ཞེས་དང་། མཛའ་མོ་གཞན་དུ་བགྲོད་པ་ན། །
ཡུལ་གྱི་བདུད་རྩི་མ་ཐོབ་ཅིང༌། །གཞོན་ནུའི་རྩེ་དགའ་ཉམས་མྱོང་མོད། །འོན་ཀྱང་ཡུལ་གཞན་འགྲོ་
44

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
མི་བྱ། །ཞེས་སྲིད་པའི་གདུང་བ་མི་གཟིགས་པ་དང་ཟག་མེད་བདེ་བས་ཐུགས་བརྟས་པ་སོགས་ཞི
ལ་སྙོམ་འཇུག་གི་རྒྱུ་བསྟན་ནས་འོན་ཀྱང་མྱ་ངན་མ་འདའ་ཞིག་ཅེས་དབང་གིས་འགོག་པ་སོགས་ལྟ་
བུའོ །བཅུ་པ་མ་གུས་པས་འགོག་པ་ནི། གཞུང་ལས། བདག་ནི་གསོན་རེ་སྟོབས་དང་ལྡན། །ནོར་
གྱི་བསམ་པ་སྟོབས་ལྡན་མིན། །མཛའ་བོ་གཤེགས་སམ་བཞུགས་ལགས་སམ། །རང་གི་གནས་
སྐབས་སྨོས་པ་ལགས །ཞེས་མཛའ་བོ་བསྡད་ན་བདག་གསོན་པས་བསམ་པ་སྟོབས་ལྡན་དང་ཕྱིན་
ནས་འཆི་བའི་སྟོབས་ལྡན་མིན་མོད་ཁྱོད་རང་འགྲོ་སྡོད་གང་བྱེད་ཀྱང་དྲང་པོ་སྨོས་པ་ཡིན་ནོའི་ཚིག་
མ་གུས་པས་འགོག་པ་བཞིན་དང་། གཞན་ཡང༌།གཞན་ཕན་དགོངས་པ་རྨད་བྱུང་སྟེ། །ཞི་བདེའི་
རོར་སྲེད་དེ་མིན། །དབྱངས་ཅན་གཤེགས་སམ་བཞུགས་གྱུར་ཀྱང༌། །གནས་ཚུལ་གསོང་པོར་
སྨོས་པ་ལགས། །ཞེས་དང༌། བརྩོན་འགྲུས་དྲག་པོའི་ཡོན་ཏན་གྱི། །གཞིར་གྱུར་ལེ་ལོར་སྤྱོད་པ་
མིན། །ལྷ་ཡི་སྲས་པོ་བརྩོན་པའམ། །བག་ཡངས་སྐྱོངས་ཡངས་དྲང་པོའི་ངག །ཅེས་དང༌། གཞུང་
བཟང་བསམ་པ་རྨད་བྱུང་སྟེ། །ལྟད་མོར་སྲེད་པ་ཐ་ཆད་ཉིད། །མཛའ་མོ་འགྲོ་འམ་འདུག་གྱུར་ཀྱང༌། །
དངོས་པོའི་གནས་ཚུལ་བསྙད་པ་། །ཞེས་གཞན་ཕན་གྱི་འགོག་པ་ནི་རྨད་དུ་བྱུང་ལ་རང་ཉིད་ཞི་
བདེའི་དགོངས་པ་ནི་དེ་ལྟར་མིན་མོད་དབྱངས་ཅན་རང་གཤེགས་སམ་བཞུགས་ཀྱང་གནས་ཚུལ་
དྲང་པོར་སྨོས་པ་ཡིན་ཞེས་པ་གུས་པའི་ཚིག་བརྗོད་པས་འགོག་པ་སོགས་ལྟ་བུའོ །
བཅུ་གཅིག་པ་གཤིས་བརྗོད་ཀྱི་འགོག་པ་ནི། གཞུང་ལས། མཛའ་བོ་གལ་གཤེགས་ན་
བཞུད། །ཁྱོད་ཀྱི་ལམ་ནི་ཤིས་གྱུར་ཅིག །གང་དུ་ཁྱོད་ནི་གཤེགས་པ་དེར། །བདག་ཀྱང་སྐྱེ་བ་ཉིད་
གྱུར་ཅིག །ཅེས་ཤིས་པའི་སྨོན་པའི་ཚིག་བརྗོད་པས་རང་གི་གནས་སྐབས་གསལ་བར་བྱས་ཏེ་
མཛའ་བོའི་བགྲོད་པ་འགོག་པ་བཞིན་དང༌། གཞན་ཡང༌། དབྱངས་ཅན་ཞི་བར་གཤེགས་
དགོངས་ན། །བཞེད་དགོངས་ལྷུན་གྱིས་གྲུབ་གྱུར་ཅིག །བདག་ཀྱང་འཕགས་མ་ཉེར་གཤེགས་པའི །
ཞིང་དེར་ཡུད་ཀྱིས་སྐྱེ་བར་ཤོག །ཅེས་དང་། ལྷ་སྲས་ཕྲལ་དུ་ཞི་བདེའི་ངང༌། །བཞུགས་པར་དགྱེས་
ན་གྲུབ་གྱུར་ཅིག།ཞེན་བསྐུལ་མ་ཕུག་ནམ་ཕུགས་སུ། །བདག་ལ་ཐུགས་བས་མེད་པར་སྨོན།།ཞེས་
དང་། མཛའ་མོ་ཡུལ་གཞན་དོང་བ་ན། །ལམ་དུ་བགེགས་མེད་བདེ་ལེགས་དང་། །བདག་ཀྱང་ཕྱི་
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མའི་འཇིག་རྟེན་དུ། །ཁྱོད་དང་ལྷན་ཅིག་འགྲོག་གྱུར་ཅིག །ཅེས་དབྱངས་ཅན་མའི་བཞེད་དགོངས་
གྲུབ་པ་དང་བདག་ཀྱང་ཞིང་དེར་སྐྱེ་བའི་སྨོན་ལམ་ཤིས་པ་བརྗོད་པས་མྱ་ངན་ལས་འདའ་བ་འགོག་
པ་སོགས་ལྟ་བུའོ །བཅུ་གཉིས་པ་རྩུབ་མོའི་འགོག་པ་ནི། གཞུང་ལས། གལ་ཏེ་ཁྱོད་འགྲོ་བདེན་
ཉིད་ན། །ཁྱོད་ཀྱི་གཞན་པ་འགའ་ཞིག་ཚོལ། །བདག་ནི་གླགས་ཚོལ་འཆི་བ་ཡི། །དེ་རིང་ཉིད་དུ་
འགོག་པར་འགྱུར། །ཅེས་གལ་ཏེ་ཁྱོད་འགྲོ་ན་དགའ་མ་གཞན་ཞིག་ཚོལ་བདག་ནི་ད་ལྟ་འཆི་བས་
ཁྱོད་ལ་མི་ཕན་ནོའི་ཚིག་རྩུབ་པོས་མཛའ་བོའི་བགྲོད་པ་འགོད་པ་བཞིན་དང༌། གཞན་ཡང་།
དབྱངས་ཅན་བརྩེ་བས་བདག་འདོར་ན། །འགྲོ་བའི་མ་མ་ཇི་ལྟར་གྲངས། །བཅོམ་ལྡན་འདས་མ་
ཁྱོད་ཞབས་དང་། །འབྲལ་མ་དེང་དུ་ཤི་བ་བླ། །ཞེས་དང༌། ལྷ་ཁྱོད་ཚུལ་འདིར་མི་བརྩོན་ན། །ས་
ཧོར་རྒྱལ་རིགས་ཆུད་འཛར་འགྱུར །སྙན་ངག་བསྟན་བཅོས་མི་ཤེས་པའི། །མི་བདག་སོབ་ཀྱི་
འཕྲུལ་འཁོར་ཉིད།།ཅེས་དང༌།དགའ་མ་ངེས་པར་ཡུལ་གཞན་དུ། །བགྲོད་ན་མཛའ་བོ་གཞན་དག་
ཚོལ། །ད་ལྟ་ཉིད་དུ་བདག་འགུམ་ན། །ཁྱོད་ལ་ཕན་ཐོགས་འགའ་མ་མཆིས། །ཞེས་བདག་འདོར་ན་
འགྲོ་བའི་མ་མར་མི་འགྱུར་ཞིང་ཁྱོད་དང་བྲལ་བ་ལས་ཤི་བ་བླའི་ཚིག་རྩུབ་མོ་བརྗོད་དེ་འགོག་པ་
སོགས་ལྟ་བུའོ།།
བཅུ་གསུམ་པ་གྲོགས་ཀྱི་འགོག་པ་ནི།གཞུང་ལས།གལ་གཤེགས་ན་མྱུར་དུ་བཞུད། །
ཕྱི་ནས་གཉེན་འདུན་འཁྲུགས་པའི་མཁས། །བསྒྲགས་པའི་ཆོ་འགྲོ་བ་ཡིས། །གེགས་མྱུར་ཁྱོད་ཀྱི་
རྣ་བར་འོང་། །ཞེས་འགྲོ་ན་མྱུར་དུ་སོང་ཕྱི་ནས་ང་ཤི་བའམ་གཉེན་གྱི་མྱ་ངན་ཆོ་ངེས་འགྲོ་བའི་
བགེགས་བྱེད་དོ་སོགས་གྲོགས་ལྟར་བཅོས་པའི་ཚིག་གིས་མཛའ་བོ་ཡི་བགྲོད་པ་འགོག་པ་བཞིན་
དང་། གཞན་ཡང་། དབྱངས་ཅན་ཆོས་དབྱིངས་གཤེགས་དགོངས་ན། །མྱུར་གཤེགས་ཕྱི་ན་མོས་
ལྡན་བུ། །ཡུམ་དང་བྲལ་བའི་མྱ་ངན་གྱི། །ཆོ་ངེ་དྲག་པོས་གེགས་སུ་འགྱུར། །ཅེས་དང་། ལྷ་ཁྱོད་
བརྩོན་བྲལ་བག་ཡངས་ཀྱི། །རྩེ་དགར་དགྱེས་ན་ད་ལྟ་མཛོད། །ཕྱི་ནས་རིགས་ལྡན་ཡབ་ཡུམ་གྱི། །
བཀའ་བསྩལ་ལྕི་བས་བར་ཆོད་འོང༌། །ཞེས་དང༌།སྨིན་ལེགས་ཡུལ་གཞན་ཕྱིན་འདོད་ན། །མྱུར་དུ་
སོང་ཞིག་སླད་ན་ནི། །བདག་གུམ་གཉེན་འདུན་མྱ་ངན་གྱི། །ཆོ་ངེ་དྲག་པོས་གེགས་སུ་འོང༌། །ཞེས་
46

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
དབྱངས་ཅན་ཆོས་དབྱིངས་སུ་གཤེགས་ན་མྱུར་དུ་གཤེགས་ཤིག་ཕྱི་ནས་བདག་ཡུམ་དང་བྲལ་བའི་
ཆོ་ངེ་དྲག་པོ་གེགས་སུ་འགྱུར་རོ་སྟེ་གྲོགས་བྱེད་པ་ལྟར་བྱས་ནས་མྱ་ངན་འདའ་བ་འགོག་སོགས་ལྟ་
བུའོ། །བཅུ་བཞི་པ་འབད་པས་འགོག་པ་ནི། གཞུང་ལས། བཞུད་ཅེས་ཁྱོད་དགྱེས་བརྗོད་འདོད་
ཀྱང༌། །བདག་ཉིད་དགའ་བར་བྱེད་པའི་ཚིག །མ་གཤེགས་ཞེས་པ་ཁ་ནས་ནི། །བྱུང་བར་གྱུར་ལ་
བདག་ཅི་བྱེད། །ཅེས་ཁྱོད་དགྱེས་པས་བཞུད་ཀྱི་ཚིག་འབད་པས་བརྗོད་འདོད་ཀྱང་ཞེ་ལ་བརྣག་པ་
མ་གཤེགས་ཀྱི་ཚིག་ཤོར་བ་སོགས་ཀྱིས་འགོག་པ་བཞིན་དང༌། གཞན་ཡང་། འཕགས་མ་དབྱངས་
ཅན་དགྱེས་སླད་དུ། །མྱ་ངན་ཟློས་ཞེས་བརྗོད་སེམས་ཀྱང༌། །རང་གི་ཞེ་ལ་བརྣག་པའི་ཚིག །མ་
འདའ་ཁ་ནས་ཤོར་བ་ལགས། །ཞེས་དང༌། ལྷ་ཡི་འཁོར་རྣམས་དགྱེས་ཕྱིར་། །བག་ཡངས་བརྗོད་
ཅེས་གསོལ་འདོད་ལ།།ཤ་ཚ་སྙིང་ནས་བརྟས་པའི་མཐུས། །གཞེན་སྐུལ་ཁོ་ནའི་ཚིག་བརྗོད་གྱུར།།
ཅེས་དང༌། སོང་ཞེས་མཛའ་ཁྱོ་གའི་ཚིག །བརྗོད་རྩིས་ཉིད་ཀྱང་མ་འགྲོ་ཞེས། །རང་གི་ཞེ་འདོད་
སྟོན་པའི་ཚིག །འདི་ཉིད་འབའ་ཞིག་ཁ་ནས་ཐལ། །ཞེས་དབྱངས་ཅན་དགྱེས་སླད་མྱ་ངན་མ་ཟློས་
ཀྱི་ཚིག་འབད་པས་བརྗོད་འདོད་ཀྱང་རང་གི་ཞེ་འདོད་མ་འདའ་ཁོ་ན་ཤོར་རོ་ཞེས་པས་མྱ་ངན་འདའ
བ་འགོག་པ་སོགས་ལྟ་བུའོ། །
བཅོ་ལྔ་པ་གཞན་དབང་གི་འགོག་པ་ནི། གཞུང་ལས།སྐད་ཅིག་ལྟ་བའི་གེགས་བྱེད་པའི། །
རྫི་མ་སྐྱོད་པ་ལ་བ། །ཁྱོད་ཀྱི་མཛའ་བར་འགྲོ
རྫི་མ་སྐྱོད་པ་ལ་ཁྲོ་བ། །ཁྱོད་ཀྱི་མཛའ་བར་འགྲོ་བ་སྨྲོས། །བདག་ནི་དེ་ཡི་འདོད་པ་འདོད། །ཅེས་
ཁྱོད་སྐད་ཅིག་བལྟ་བའི་གེགས་རྫི་མ་སྐྱོད་པ་ལའང་ཁྲོ་བའི་མཛའ་བའི་སེམས་དེ་ལ་ཁྱོད་ཀྱི་འགྲོ་བ་
སྨྲོས་ཤིག་བདག་དེའི་གཞན་དབང་དུ་གྱུར་ཏོ། །སོགས་ཀྱིས་བགྲོད་པ་འགོག་པ་བཞིན་དང་།གཞན་
ཡང་། དབྱངས་ཅན་ཁྱོད་སྙོམས་ལས་གཞན་གྱི། །ཀུན་རྟོགས་ཕྲ་ལའང་ཁྲོ་བྱེད་པའི། །གདུང་འདི་
ལ་ཁྱོད་གཤེགས་གསུངས་པ། །བདག་ནི་འདི་ཡི་གཞན་དབང་ལགས། །ཞེས་དང་། མཁྱེན་ལྡན་ལྷ་
ཁྱོད་སྙོམ་ལས་སུ །ཡུད་ཙམ་བཞུགས་ལའང་འཕངས་ལྟ་བའི། །ལྷག་བསམ་འདི་ཡིས་རྩི་གསོལ་བ། །
དེ་ལས་བདག་ལ་རང་དབང་ཅི། །ཞེས་དང༌། སྐད་ཅིག་བྲལ་ཀྱང་འཆུམ་པ་རུ །རྩོམ་པའི་མཛའ་
གཅུགས་གདུང་སེམས་ལ། །དགའ་མ་ཡུལ་གཞན་འགྲོ་བར་སྒྲོལ། །བདག་ནི་སེམས་དེའི་ཁོལ་པོ་
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉིད། །ཅེས་དབྱངས་ཅན་མ་ཁྱོད་སྒོམ་པ་ལས་གཞན་པའི་རྟོགས་པ་ཕྲ་མོ་ལའང་ཁྲོ་བའི་དད་པའི་
གདུང་ཤུགས་འདི་ལ་ཁྱོད་གཤེགས་པར་གསུངས་དང་བདག་འདིའི་གཞན་དབང་ངོ་ཞེས་པས་མྱ་
ངན་འདའ་བ་འགོག་པ་སོགས་ལྟ་བུའོ། །བཅུ་དྲུག་པ་ཐབས་ཀྱི་འགོག་པ་ནི། གཞུང་ལས། མགོན་
པོ་འབྲལ་བ་བཟོད་པ་བགྱི། །གང་གི་མིག་བསྒོས་བདག་ལ་། །འདོད་པས་རྒྱུན་དུ་མི་མཐོང་བའི། །
མཐོང་མིན་མིག་སྨན་བདག་ལ་སྩོལ །ཅེས་དེ་འདྲའི་མིག་སྨན་བླངས་ནས་སྦྱིན་དུ་མེད་པས་མཛའ་
བོ་སྟོད་འགྱུར་གྱི་ཐབས་ཀྱིས་འགོག་པ་བཞིན་དང༌། གཞན་ཡང༌། ཡུམ་གྱུར་དབྱངས་ཅན་ཆོས་
དབྱིངས་སུ།།གཤེགས་པའི་ཡོངས་གདུང་བདག་བཟོད་ཀྱིས།།ངེད་ཅག་འབད་མེད་སྐད་ཅིག་ལ།།
གྲོལ་གྱུར་དངོས་གྲུབ་དེང་སྩོལ་ཅིག །ཅེས་དང༌། ལྷ་ཁྱོད་གལ་ཏེ་བག་ཡངས་ལ། །དགྱེས་ན་འབད་
མེད་ལོ་ཟླ་འགར། །གཙུག་ལག་གཉིས་ཀྱི་ཡོན་ཏན་ལ། །དབང་བསྒྱུར་ཞལ་འཆེས་པ་སྩོལ་ཅིག །
ཅེས་དང༌། མཛའ་མོ་ཁྱོད་དང་འབྲལ་བ་ཡིས། །སྡུག་བསྔལ་བཟོད་ཀྱི་དགའ་མ་ལ། །གང་ཞིག་
བསྒོས་ན་འདོད་ལྷའི་ལྷས། །མི་ཕུག་གོ་ཆ་བརྟན་པོ་སློངས། །ཞེས་དབྱངས་ཅན་ལ་འབད་མེད་གྲོལ་
འགྱུར་གྱི་དངོས་གྲུབ་སྦྱིན་དུ་མེད་པ་དེ་བླངས་ན་བཞུགས་འགྱུར་གྱི་ཐབས་ཀྱིས་མྱ་ངན་འདའ་བ་
འགོག་པ་སོགས་ལྟ་བུའོ།།
བཅུ་བདུན་པ་ཁྲོ་བས་འགོག་པ་ནི། གཞུང་ལས།ཇོ་བོ་ཁྱོད་ཀྱི་ཞལ་ནས་ཚིག །བདག་
འགྲོ་ཞེས་པ་ངེས་པར་འབྱུང་། །མཛའ་བོ་དམན་པ་ཁྱོད་ཀྱི་དཱ། །མ་བྱིན་ན་ཡང་བདག་ལ་ཅི། །ཞེས་
མཛའ་བོའི་འགྲོ་བའི་ཚིག་སྨོས་མི་རུང་བ་སྨྲས་པས་མཛའ་བ་དམན་ཞིང་སྙིང་རིང་བ་ཁྱོད་ད་བསྡད་
གཞན་འདྲ་ཞེས་ཁྲོས་ཏེ་བགྲོད་པ་འགོག་པ་བཞིན་དང༌། གཞན་ཡང༌།དབྱངས་ཅན་བདག་སྤངས་
ཞིར་དགྱེས་པའི། །ཉི་ཚེའི་དགོངས་པ་མི་འདྲ་འཁྲུངས། །ད་ནི་ཞིང་དེར་བཞུགས་གྱུར་ཀྱང༌། །ཆོས་
དབྱིངས་གཤེགས་དག་བྱེ་བྲག་ཅི། །ཞེས་དང་། ལྷ་ཁྱོད་བག་ཡངས་ལ་དགྱེས་པའི། །དགོངས་པ་
རྨད་མིན་ཡུད་ཙམ་འཁྲུངས། །ད་ནི་སྙན་ངག་བསྟན་བཅོས་ལ། །བརྩོན་ཡང་བདག་ལ་དགའ་བ་། །
ཞེས་དང༌། མཛའ་མོ་དམན་པས་བདག་འགྲོ་ཞེས། །མཛའ་བས་བཅིང་པ་མིན་པའི་ཚིག །སྔོན་དུ་
སྨྲས་མོད་ད་ནི་ཁྱོད། །འགྲོ་དང་འདུག་པ་མཉམ་པར་བས། །ཞེས་དབྱངས་ཅན་ལ་བདག་སྤངས་
48

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ཞི་བར་དགྱེས་པའི་དགོངས་པ་དམན་པར་འཁྲུངས་པས་ད་ཆོས་དབྱིངས་སུ་གཤེགས་དང་མ་
གཤེགས་པ་ཁྱད་མེད་ཅེས་ཁྲོས་ཏེ་མྱ་ངན་འདའ་བ་འགོག་པ་སོགས་ལྟ་བུའོ། །བཅོ་བརྒྱད་པ་མྱ་ངན་
གྱི་འགོག་པ་ནི། གཞུང་ལས། མ་སྣོས་བུ་མོའི་རྣ་བ་ལ། །མ་བྱས་འཆང་ལ་མ་བཏབ་པར། །ཁྱོད་ཀྱི་
དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟག་པར་འགྱུར། །ཅེས་མཉམ་པ་དང་རྣ་བ་ལ་འཇུག་པ་དང་
ཆང་ལ་བཏབ་པ་དེ་ཏྤལ་ལ་འོས་པའི་ལས་རྣམས་མྱ་ངན་འོས་པའི་སྐབས་རྫིང་ཟགས་པ་སོགས་
ཀྱིས་འགོག་པར་སྟོན་པ་བཞིན་དང་། གཞན་ཡང༌། དབྱངས་ཅན་ཆོས་དབྱིངས་གཤེགས་གྱུར་ན། །
དམུས་ལོང་བདག་ལ་དམིགས་དབུས་སུ །མུན་པའི་གླིང་དུ་ཉམ་ང་བའི །སྡུག་བསྔལ་བརྒྱས་
གཟིར་སྙིང་རྗེའི་ཡུལ། །ཞེས་དང༌།ལྷ་ཡི་མཛད་བཟང་ཅུང་ཟད་ཙམ། །སྐྱོན་གྱིས་རབ་རིབ་གོས་
གྱུར་པ། །དེ་ཚེ་བདག་ནི་སྡུག་བསྔལ་དང༌། །མྱ་ངན་དུ་མའི་ཁུར་གྱིས་ནོན། །ཞེས་དང་། མཛའ་མོ་
བརྩེ་བ་མེད་པ་ཁྱོད། །བདག་སྤངས་ཡུལ་གཞན་དོང་བ་ན། །བདག་ནི་མཆི་མས་མགྲིན་འགགས་ཏེ། །
ལྡབ་ལྡིབ་ངེ་སྙིང་རྗེའི་གནས །ཞེས་དམུས་ལོང་དམིགས་བུ་མེད་པ་སོགས་ཡིད་འབྱུང་མྱ་ངན་
དང་སྙིང་རྗེའི་ཚིག་བརྗོད་པས་མྱ་ངན་འདའ་བ་འགོག་པ་སོགས་ལྟ་བུའོ །
བཅུ་དགུ་པ་འགྱོད་པས་འགོག་པ་ནི། གཞུང་ལས།དོན་ནི་འགའ་ཡང་ཚོགས་མ་བྱས །
རིག་པ་འགའ་ཡང་མ་བསྒྲུབས་ཤིང༌། །དཀའ་ཐུབ་འགའ་ཡང་མ་བསགས་པར། །ན་ཚོད་མཐའ་
དག་སོང་བར་འགྱུར། །ཅེས་ཚེ་སོང་བའི་སྐྱེས་བུ་འགས་གཞོན་དུས་དོན་མ་གྲུབ་པ་ལ་འགྱོད་ཅིང་
རྒས་པས་དོན་གྲུབ་པ་ལ་སོགས་དགོག་པ་བཞིན་དང་། གཞན་ཡང་། དབྱངས་ཅན་ཞི་བའི་དབྱིངས་
བཞུགས་ན། །ཁྱོད་ཉིད་ལ་བསྒྲུབས་ལྷ་གཞན་ཡང༌། །མ་བསྙེན་བསྟན་བཅོས་མ་སྦྱངས་པའི། །
བདག་ཚུལ་འདི་ཀོ་ཤིན་ཏུ་འགྱོད། །ཅེས་དང་། ལྷ་ཁྱོད་ཁོམ་པ་ཕུན་ཚོགས་དུས། །འབད་པས་རིག་
གནས་མཐའ་དག་དང༌། །ཞི་བའི་ཏིང་འཛིན་མ་བསྒྲུབས་ན། །ལོང་མེད་ཚེ་ལ་ཡིད་བརྟན་ཅིང༌། །
ཞེས་དང༌། ཡིད་སྲུབས་ལོངས་སྤྱོད་དར་བ་ལས། །བདུད་ཀྱིས་སྤྲུལ་པའི་བཞིན་བཟང་ལ། །དེ་དང་
རྩེ་དགར་རོལ་བཞིན་དུ། །ན་ཚོད་ཡོངས་སུ་གཏུགས་པར་གྱུར། །ཅེས་གཞོན་དུས་དབྱངས་ཅན་མ་
མ་བསྒྲུབས་པ་སོགས་ཀྱི་འགྱོད་པས་འགོག་པ་སོགས་ལྟ་བུའོ །ཉི་པ་ཐེ་ཚོམ་འགོག་པ་ནི།
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཞུང་ལས།ཅི་འདི་སྟོན་གྱི་ཆུ་འཛིན་ནམ། །ཡང་ན་ངང་པའི་ཚོགས་སམ་ཅི། །སྒྲ་ནི་རྐང་གདུབ་ཀྱི་
འདྲ་བ། །ཐོས་པ་དེ་ནི་ཆུ་འཛིན་མིན། །ཞེས་རྐང་གདུབ་ཀྱི་སྒྲ་འདྲ་བའི་སྐད་སྒྲོག་པའི་རྟགས་ཀྱིས་
ངང་པར་ངེས་པ་སྤྲིན་དང་ངང་པའི་ཐེ་ཚོམ་འགོག་པ་བཞིན་དང༌། གཞན་ཡང༌། འདི་སྟོན་ཟླ་ཤར་
བ་འམ། །དབྱངས་ཅན་བདག་ལ་དགྱེས་པའི་ཞལ། །མཚན་བཟང་བཀྲ་བའི་ལང་འཚོ་དག །མཐོང་
བས་འཕགས་མའི་ཞལ་དུ་ངེས །ཞེས་དང༌། ཅི་འདི་ཚིག་མདའི་དབང་པོའམ། །ཡང་ན་མི་ཡི་
བདག་གམ་ཅི། །བདག་ལ་བྱམས་པའི་སྤྱན་རས་ཀྱིས། །བཙའ་བ་འདི་ནི་བརྒྱ་བྱིན་མིན། །ཞེས་དང༌།
པདྨ་དཀར་དང་བདུད་རྩིའི་འོད། །ནོར་བུའི་མེ་ལོང་དགའ་མིའི་གདོང༌། །ཅི་ཞེས་ཐིག་ལེ་འཛུམ་
སྒེག་གིས། །རོལ་འདི་གཞན་མིན་མཛའ་མོའི་བཞིན། །ཞེས་མཚན་བཟང་ལང་ཚོའི་རྟགས་ཀྱིས་
སྟོན་ཟླ་དང་དབྱངས་ཅན་མའི་ཞལ་གྱི་ཐེ་ཚོམ་འགོག་པ་སོགས་ལྟ་བུའོ། །
ཉེར་གཅིག་པ་སྦྱར་བས་འགོག་པ་ནི། གཞུང་ལས། བདུད་རྩིའི་བདག་ཉིད་པདྨ་ལ། །
སྡང་ཞིང་སྣུམ་པའི་སྐར་འབྲས་ཅན། །ཁྱོད་གདོང་ཟླ་བ་འདི་ཡོད་བཞིན། །ཟླ་བ་གཞན་གྱི་ཅི་ཞིག་བྱ། །
ཞེས་བདུད་རྩིའི་བདག་ཉིད་སོགས་རྐང་པ་གཉིས་ཀྱིས་ཁྱོའི་གདོང་གི་ཟླ་བ་དག་ཟླ་བ་དངོས་གཉིས་
ཀ་ལ་སྦྱར་ནས་ཟླ་བ་དངོས་འགོག་པ་བཞིན་དང་། གཞན་ཡང༌།སྐར་གསལ་མདངས་མཛེས་དྲི་
ཞིམ་ལ། །མིག་གི་བདུད་རྩི་ལྟ་ན་སྡུག །དབྱངས་ཅན་ཞལ་དཀྱིལ་པདྨ་དཀར། །ཡོད་བཞིན་འདམ་
སྐྱེས་གཞན་གྱི་ཅི། །ཞེས་དང༌། གཟི་བྱིན་རབ་འབར་དགོས་འདོད་ཀྱིས། །འབྲས་བུ་ཀུན་སྩོལ་
ས་ཡི་ལྷ། །ཡིད་བཞིན་ནོར་བུ་འདི་རྙེད་ཚེ། །རིན་ཆེན་གཞན་ཀུན་ཆིང་བུར་རྟོགས། །ཞེས་དང༌།
ཐོས་པས་རྣ་བའི་བདུད་རྩི་དང༌། །སྙིང་ལ་ཡིད་སྲུབ་རྩེ་དགའ་འཕེལ། །འཛའ་མོའི་གླུ་དབྱངས་འདི་
ཐོས་བཞིན། །ལྷ་ཡི་གླིང་བུར་དགའ་བ་བྲལ། །ཞེས་དཀར་གསལ་སོགས་ཀྱི་ཡོན་ཏན་དབྱངས་ཅན་
ཞལ་དཀྱིལ་གྱི་པདྨ་དང་པད་དཀར་གཉིས་ཀ་ལ་སྦྱར་ནས་པད་དཀར་འགོག་པ་སོགས་ལྟ་བུའོ །
ཉེར་གཉིས་པ་དོན་གཞན་བཀོད་པས་འགོག་པ་ནི།གཞུང་ལས།ཐམས་ཅད་མནན་ཡང་ཁྱོད་ཀྱི་ནི། །
རྣམ་མནོན་ཚིམ་པ་མེད་པ་མཚར། །ཡང་ན་བསྲེག་ཟ་འབར་བ་ལ། །ཚིམ་པ་དག་ནི་ནམ་ཞིག་
མཐོང༌། །ཞེས་དོན་གཞན་མེ་ཚིམ་པ་མེད་པའི་ཆོས་མཚུངས་བསྟན་ནས་ཚིམ་མེད་ལ་འཆར་བ་
50

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འགོག་པ་བཞིན་དང་། གཞན་ཡང་། དབྱངས་ཅན་གཞན་དོན་སྲིད་གནས་འདིར། །རོལ་ཡང་སྐྱོན་
གྱི་གོས་མེད་ཚར། །ཡང་ན་བསྲེགས་ཟ་འབར་བ་ལ། །འོན་ཀྱང་ཆུ་ལས་སྐྱེས་པས་མིས །པདྨར་ཆུ་
ཡི་རྡུལ་མི་ཆགས། །ཞེས་དང༌།ལྷ་ཁྱོད་མཁྱེན་རབ་གཏེར་གྱུར་ཀྱང༌། །ད་དུང་ལེགས་བཤད་གཞན་
ཚོལ་བ། །མཚོར་མེད་འོན་ཀྱང་རྒྱ་ཚོ་ཆེ། །ཆུ་ཡི་ངོམ་པ་ནམ་ཞིག་མཐོང་། །ཞེས་དང༌། གཞོན་ནུ་མ་
དང་འགྲོགས་པས་ཡིད། །ད་དུང་ཚིམ་མེད་ཚར་ཅི་ཆེ།།ལྷ་ཕྲུག་རྣམས་སད་ལུས་ཕྲ་དང༌། །ལྷན་ཅིག་
འདུག་བཞིན་སྲེད་མིན་ནམ། །ཞེས་དོན་གཞན་ཆུས་པདྨ་མ་བསྒོས་པའི་མཚུངས་པ་བསྟན་པ་
དབྱངས་ཅན་སྲིད་པར་རོལ་ཡང་དེའི་སྐྱོན་གྱིས་མ་གོས་པ་ལ་མཚར་བ་འགོག་པ་སོགས་ལྟ་བུའོ །
ཉེར་གསུམ་པ་རྒྱུས་འགོག་པ་ནི། གཞུང་ལས། སྦྱིན་པ་པོ་ཞེས་ནམ་ཡང་ནི། །མི་དབང་
ཁྱོད་ལ་མ་བསྟོད་། །གང་ཕྱིར་སློང་བས་ཁྱོད་ཀྱི་ནོར། །རང་གི་ཉིད་དུ་བསམས་ནས་ལེན། །ཞེས་
སློང་བས་རང་ནོར་དུ་བསམས་ནས་ལེན་པའི་རྒྱུ་མཚན་བཀོད་ནས་སྦྱིན་པ་ཞེས་བསྟོད་པ་འགོག
པ་བཞིན་དང༌། གཞན་ཡང་།ཉིན་མཚན་རྟག་པར་གཞན་དོན་ལ། །གཡེལ་མེད་བརྩོན་འགྲུས་ཞེས་
བསྟོད་དེ། འཕགས་མ་དབྱངས་ཅན་འགྲོ་ཀུན་གྱི། །མ་མ་ལགས་ན་དེ་ལས་ཅི། །ཞེས་དང༌། གཅིག་
ཏུ་མི་ཡི་དབང་པོའི་བདག །བྱམས་བརྩེས་བསྐྱངས་ཞེས་མ་བརྗོད་དེ། །གང་ཕྱིར་ལྷ་སྲས་དང་
མཇལ་བའི། །ཚེ་སྔོན་སྨོན་ལམ་རྣམ་དག་བསྐྲུན། །ཞེས་དང༌། དགའ་མ་ཁྱོད་ནི་ཁོ་བོ་ལས །ལྷག་
པར་ཉེ་ཞེས་མ་བསྔགས་ཏེ། །ཁྱོད་དང་བདག་ལུས་ཐ་དད་ཙམ། །མ་གཏོགས་སེམས་ཡིད་གཅིག་
ཕྱིར། །ཞེས་དབྱངས་ཅན་འགྲོ་ཀུན་གྱི་མ་མ་ལགས་པའི་རྒྱུ་མཚན་དུ་བཀོད་ནས་གཞན་དོན་ལ་
བརྩོན་ཞེས་བསྟོད་པ་འགོག་པ་སོགས་ལྟ་བུའོ། །
བདུན་པ་དོན་གཞན་བཀོད་པའི་རྒྱན་ལ་གཉིས་།མཚན་ཉིད་དང་། དབྱེ་བའོ། །དང་པོ་ནི
གཞུང་ལས།གང་ཕྱིར་དངོས་འགའ་རབ་བཀོད་ན། །དེ་ཡི་སྒྲུབ་བྱེད་ནུས་པ་ཅན། །དངོས་པོ་གཞན་
དག་འགོད་པ་དེ། །དོན་གཞན་བཀོད་པར་ཤེས་པར་བྱ། །ཞེས་པ་ལྟར།ཚིག་སྦྱོར་གང་ཞིག་བརྗོད་
འདོད་ཀྱི་དངོས་པོ་འགའ་སྔོན་ལ་རབ་ཏུ་བཀོད་པ་དམ་བཅའ་བ་ལྟར་བྱས་ནས་དེའི་སྒྲུབ་བྱེད་དུ་
རུང་བ་ནུས་པ་ཅན་གྱི་དངོས་པོ་གཞན་དག་སྤྱི་ཁྱབ་ཏུ་འགོག་པ་འོ་ན་འདི་དང་ཟླ་བོའི་དངོས་དཔེ་
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཅིག་པར་གྱུར་ཏེ་གཉིས་ཀ་ལ་དོན་གཞན་འགོད་པོས་ཞེ་ན། མི་ཅིག་ཏེ་དེ་ལ་ནི་འདྲ་བའི་དོན་གཞན་
ཙམ་བཀོད་ཀྱིས་སྒྲུབ་བྱེད་དུ་གྱུར་པ་ཁོ་ན་མིན་ལ། འདི་ནི་བཀོད་པའི་དོན་དེ་དང་འདྲའམ་མི་འདྲ་
རུང་སྒྲུབ་བྱེད་དུ་གྱུར་པ་ཁོ་ན་འགོད་པ་ཞིག་གོ། །གཉིས་པ་དབྱེ་བ་ལ །ཀུན་ཁྱབ་ཁྱད་པར་ལ་
གནས་དང༌། །སྦྱར་བ་ཅན་དང་འགལ་བ་ཅན། །མི་འོས་བྱེད་དང་འོས་པའི་བདག །འོས་དང་མི་
འོས་བཟློག་པ་།ཞེས་པ་ལྟར་བརྒྱད་ཡོད་པ་ལས། དང་པོ་ཀུན་ཁྱབ་ཞེས་པ་ནི་དངོས་པོ་འགའ་
ཞིག་བཀོད་པ་དེ་ཡང་སྒྲ་ནི་དངོས་པོ་གཞན་གཉིས་ཅི་སྨོས་ཞེས་སྟོན་པའོ །དེའི་སྒྲུབ་བྱེད་ནུས་པ་
ཅན་ནི་དེ་དག་ནུབ་པ་ལ་མཚར་ཅི་ཡང་མེད་སྐྱེ་བ་ཅན་ཐམས་ཅད་འཇིགས་པའི་མཐའ་ཅན་ཞེས་
པའི་དོན་གཞན་བཀོད་པ་ནི། གཞུང་ལས། ལེགས་ལྡན་འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་
ཡང༌། །ནུབ་པར་གྱུར་པ་ཉིད་ལ་ལྟོས། །ངེས་པ་ལ་ནི་སུ་ཡི་འགོངས། །ཞེས་ཉི་མ་དང་ཟླ་བ་ཡང་
ནུབ་ན་དངོས་གཞན་ལྟ་སྨོས་པའི་སྒྲུབ་བྱེད་དུ་དོན་གཞན་སྐྱེས་ཚད་འཇིགས་པའི་ངེས་པ་ཀུན་ལ་
ཁྱབ་པ་སུས་ཀྱང་མི་འགོང་བ་དེ་བཀོད་པ་བཞིན་དང༌། གཞན་ཡང༌། སྐལ་མེད་རྣམས་ལ་རྣམ་
དཔྱོད་བློ། །དབྱངས་ཅན་མས་ཀྱང་སྩོལ་མི་ནུས །རྒྱུ་མེད་འབྲས་བུ་མི་འབྱུང་བའི །ངེས་པ་ལ་ནི་
སུ་ཡིས་འགོངས། །ཞེས་དང༌། ལྷ་སྲས་ཁྱོད་ཀྱི་ཐུགས་གསུང་སྐུའི། །མཛད་བཟང་འཇིག་རྟེན་
གསུམ་གྱི་རྒྱན། །སྐྱོན་བྲལ་ཡོན་ཏན་ཀུན་ཚང་བའི། །དངོས་དེའི་མི་མཛེས་སྲིད་ན་སུ། །ཞེས་དང༌།
རོལ་སྒེག་ཉམས་བརྒྱའི་འགྱུར་བག་གིས། །རྣམས་རྩེན་མ་འདི་ཡིད་དུ་འོང༌། །ལང་ཚོ་སར་པའི་
མཚར་སྡུག་ཅན། །དེ་འདྲ་སུ་ཡིས་སྙིང་སྡུག་མིན། །ཞེས་སྐལ་བ་མེད་ན་དབྱངས་ཅན་མས་ཀྱང་བློ་
གྲོས་སྩོལ་མི་ནུས་པའི་སྒྲུབ་བྱེད་དུ་རྒྱུ་མེད་ལ་འབྲས་བུ་མི་འབྱུང་བ་དངོས་པོ་ཀུན་ལ་ཁྱབ་པའི་དོན་
དེ་བཀོད་པ་སོགས་ལྟ་བུའོ། །
གཉིས་པ་ཁྱད་པར་ལ་གནས་པའི་དོན་གཞན་བཀོད་པ་ནི། གཞུང་ལས། ཆུ་འཛིན་འདི་
དག་ལུས་ཅན་གྱིས། །ཡོངས་སུ་གདུང་བ་འཕྲོག་པར་བྱེད། །བདག་ཐོབ་མིན་ནམ་ཆེན་པོ་རྣམས །
གཞན་གྱི་སྡུག་བསྔལ་ཞི་སླད་དུ། །ཞེས་སྤྲིན་གྱི་ལུས་ཅན་གྱི་གདུང་བ་འཕྲོག་ཀྱང་ལན་མི་ལྡོན་པའི་
སྒྲུབ་བྱེད་དུ་ཆེན་པོ་རྣམས་ཁོ་ན་ལགས་པའི་ཁྱད་པར་ལ་གནས་པའི་གཞན་གྱི་སྡུག་བསྔལ་ཞི་བར་
52

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
རྩོན་པ་དེ་བཀོད་པ་བཞིན་དང༌།གཞན་ཡང༌།གཅིག་ཏུ་བདག་ཅག་ཉམ་ཐག་རྣམས། །བཅོམ་ལྡན་
དབྱངས་ཅན་ཐུགས་རྗེའི་ཞིང༌། །ནད་ཀྱིས་བཏབ་པའི་ཕྲུ་གུ་ལ། །རིགས་ལྡན་ཕ་མ་ལྷག་པར་བརྩེ། །
ཞེས་དང་། ལེགས་བཤད་གཏམ་གྱིས་བདག་འདྲ་བའི། །དམན་པ་ལ་ཡང་ལྷ་ཁྱོད་དགྱེས། །གྲེ་
འགྱུར་སྙན་པའི་དར་དིར་གྱིས། །སྒྲང་བ་ཡིད་དུ་མི་འོང་ངམ། །ཞེས་དང༌།རིགས་ཀྱིས་དམན་ཡང་
བཞིན་མཛེས་མ། །བདག་ཡིད་འཕྲོག་པའི་ཆོམ་རྐུན་ཉིད།།མི་གཙང་འདམ་ལས་སྐྱེས་པ་ཡིས །མེ་
ཏོག་ལྷ་ཡི་སྤྱན་སྔར་མཛེས །ཞེས་དབྱངས་ཅན་མའི་ཐུགས་རྗེ་བདག་ཅག་ཉམ་ཐག་པ་རྣམས་ལ་
ལྷག་ཏུ་འཇུག་པའི་སྒྲུབ་བྱེད་དུ་རིགས་ལྡན་ཕ་མའི་ཁྱད་པར་ལ་གནས་པའི་དོན་གཞན་བུ་ནད་ཀྱི་
བཏབ་པ་ལ་ལྷག་པར་བརྩེ་བ་དེ་བཀོད་པ་སོགས་ལྟ་བུའོ། །
གསུམ་པ་སྦྱར་བའི་དོན་གཞན་བཀོད་པ་ནི།གཞུང་ལས། མ་ལ་ཡ་ཡི་རླུང་གི་ནི། །འཇིག་
རྟེན་དགའ་བ་བསྐྱེད་པར་བྱེད། །དཱཀྵི་ཎྱ་དང་ཡང་དག་ལྡན། །ཀུན་གྱི་སྙིང་སྡུག་མ་ཡིན་ནམ། །ཞེས་
མ་ལ་ཡ་རླུང་གིས་འཇིག་རྟེན་དགའ་བྱེད་ཀྱི་སྒྲུབ་བྱེད་དུ་དོན་གཞན་དཱཀྵི་ལྷོ་རླུང་ངམ་ཡོན་གནས་
སམ་རྗེས་མཐུན་ལ་སྦྱར་བ་དེ་བཀོད་པ་སོགས་ལྟ་བུའོ །གཞན་ཡང་། ཤེས་རབ་སྣང་བ་ཉེར་སྩོལ་
བའི། །དབྱངས་ཅན་མ་འདི་སྙིང་གི་དཔལ། །གཉིས་སྐྱེས་རྣམས་ལ་ལམ་སྟོན་པའི། །སྣང་བ་ཅིག་ཏུ་
གཅེས་མིན་ནམ། །ཞེས་དང༌།མི་དབང་སྲས་པོའི་ཞབས་ཀྱི་རྡུལ། །དྲེགས་ལྡན་རལ་པའི་རྩེ་མོར་
འཛེགས། །སྐྱེ་དགུའི་བདག་པོ་འཇིག་རྟེན་འདིར། །ཆེར་རློམ་སུ་ཡིས་ཕྱག་འོས་མིན། །ཞེས་དང༌།
ཟླ་བའི་གདོང་ཅན་སྨིན་ལེགས་མ། །བདག་གི་མིག་དང་སྙིང་དགའ་བྱེད། །ཀེ་ས་ར་དང་ལྡན་པའི་
ལུས། །དེ་འདྲ་ཡིད་དུ་མི་འོང་སུ །ཞེས་དབྱངས་ཅན་མ་སྙིང་གི་ཐིག་ལེར་གྱུར་པ་བཀོད་ནས་དེའི་
སྒྲུབ་བྱེད་དུ་དོན་གཉིས་སྐྱེས་དགེ་སློང་དང་བྱ་ལ་སྦྱར་བ་དེ་བཀོད་པ་སོགས་ལྟ་བུའོ། །
བཞི་པ་འགལ་བའི་དོན་གཞན་བཀོད་པ་ནི། མཚན་མོར་བྱེད་འདི་དྲི་མ་དང༌། །ལྡན་ཡང་
འགྲོ་བ་དགའ་བ་སྐྱེ།།གཉིས་སྐྱེས་དབང་པོ་སྐྱོན་ལྡན་ཡང༌། །གཞན་དག་རྗེས་སུ་འཛིན་པར་ནུས། །
་དགའ་བ་སྐྱ།།གཉས་སྐྱ
ཞེས་ཟླ་བ་རི་བོང་གི་དྲི་མ་ཅན་གྱིས་དགའ་བར་བྱེད་པ་འགལ་ཡང་སྐྱོན་མེད་ཀྱི་སྒྲུབ་བྱེད་དུ་དོན་
གཞན་བྲམ་ཟེའི་སློབ་དཔོན་གྱིས་སློབ་མ་རྗེས་སུ་འཛིན་ནུས་པ་བཀོད་པ་བཞིན་དང༌། གཞན་ཡང་།
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དབྱངས་ཅན་བདག་གཞན་དམིགས་པ་དང༌། །བྲལ་ཡང་གཞན་དོན་དཔག་མེད་མཛད། །རྟོག་པ་
མེད་ཀྱང་ཡིད་བཞིན་ནོར། །ཀུན་གྱི་འདོད་འཇོ་མ་ཡིན་ནམ། །ཞེས་དང་། ལྷ་ཁྱོད་གཞོན་ནུ་ཐོར་བུ་
ནས། །འཇིག་རྟེན་དྲེགས་ལྡན་ཟིལ་གནོན་ཏེ། །ཟླ་ཚེས་ཕྲ་མོ་ཤར་ཙམ་གྱིས །མུན་པའི་ཚོགས་
རྣམས་ཕམ་པར་བྱེད། །ཅེས་དང༌། འདོད་པའི་ཆུང་མ་ཡིད་འཕྲོག་ཀྱང༌། །རྟག་ཏུ་སྐྱོན་གྱི་རང་བཞིན་
ཉིད། །དུག་གི་ཆུ་རྒྱུན་རོ་ཞིམ་ཡང༌། །སྡུག་བསྔལ་མི་ཟད་སྐྱེད་པར་བྱེད། །ཅེས་དབྱངས་ཅན་མ་
གཞན་ལ་དམིགས་པ་དང་གཞན་དོན་མཛད་པ་འགལ་ཡང་སྐྱོན་མེད་ཀྱིས་སྒྲུབ་བྱེད་དུ་དོན་གཞན་
ནོར་བུ་རྟོག་མེད་ཀྱིས་དགོས་འདོད་སྩོལ་བ་དེ་འགོད་པ་སོགས་ལྟ་བུའོ།།
ལྔ་པ་མི་འོས་པའི་དོན་གཞན་བཀོད་པ་ནི། གཞུང་ལས། སྦྲང་རྩི་འཐུངས་པའི་མགྲིན་
སྙན་ལས། །བྱུང་བ་བུང་བའི་སྒྲ་དག་ཀྱང༌། །རྣ་བར་རྩུབ་པ་ཉིད་འགྱུར་བ། །འདོད་ལྡན་རྣམས་ཀྱི་
སྡིག་འདི་འདྲ །ཞེས་བུང་བའི་སྒྲ་སྙན་གྱིས་རྣ་བ་རྩུབ་པ་མི་འོས་བཞིན་སྲིད་པའི་སྒྲུབ་བྱེད་དུ་དོན་
གཞན་འདོད་པའི་ཉེས་དམིགས་བཀོད་པ་བཞིན་དང་། གཞན་ཡང༌། དབྱངས་ཅན་ཐུགས་རྗེས་ཉིན་
བཞིན་དུ། །བདག་ལ་དགྱེས་པའི་ཞལ་བསྟན་ཡང༌། །ཅུང་ཟད་མཐོང་བས་བསྐལ་གྱུར་པ། །ཉོན་
མོངས་སྒྲིབ་བྱེད་འདི་ཅི་ག །ཞེས་དང་། ལྷ་ཡི་སྲས་པོའི་སྐད་ཅིག་ལ། །སྙན་ངག་གཞུང་བརྒྱའི་དེ་
ཉིད་གཟིགས། །སྔོན་ནས་བསགས་པའི་ལེགས་བྱས་ཀྱི། །མཐུ་དཔལ་འདི་ཀོ་རྨད་དུ་བྱུང༌། །ཞེས་
བvལ་བའི་འོང
དང༌། ཟླ་བའི་བཞིན་ལྡན་སྨིན་ལེགས་མའི། །འཛུམ་དཀར་བསིལ་བའི་འོད་ཀྱིས་ཀྱང༌། །སྙིང་ཁུང་
ཚ་བས་གདུང་བྱེད་པ། །སྲེད་ལྡན་རྣམས་ཀྱི་སྡིག་འདི་འདྲ །ཞེས་དབྱངས་ཅན་གྱི་རྟག་ཏུ་ཞལ་
བསྟན་པ་ཅུང་ཟད་ཀྱང་མི་མཐོང་བ་མི་འོས་བཞིན་སྲིད་པའི་སྒྲུབ་བྱེད་དུ་དོན་གཞན་ཉོན་སྒྲིབ་ཀྱི་
ཉེས་དམིགས་བཀོད་པ་སོགས་ལྟ་བུའོ།།དྲུག་པ་འོས་པའི་དོན་གཞན་བཀོད་པ་ནི།གཞུང་ལས།ཆུ་
སྐྱེས་འདབ་མའི་མལ་སྟན་འདིས། །བདག་གི་ལུས་འདི་གདུང་བར་བྱེད། །སྲེག་པའི་བདག་ཉིད་
སྲེག་ཟ་དང༌། །འདྲ་བས་རིགས་པ་མ་ཡིན་ནམ། །ཞེས་པདྨ་དམར་པོའི་མལ་སྟན་གྱི་གདུང་བར་བྱེད་
པ་འོས་པའི་སྒྲུབ་བྱེད་དུ་དོན་གཞན་པད་འདབ་འདི་མེའི་ཁ་དོག་འདྲ་བས་དེའི་ལས་བྱེད་རིག་པ་
བཀོད་པ་བཞིན་དང་། གཞན་ཡང༌། དབྱངས་ཅན་ཞབས་སྐྱེས་དམར་བའི་རྡུལ། །ལྷུང་བས་བདུད་
54

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
རྣམས་ཡིད་བསྲེག་པ །ཞབས་སེན་འོད་དམར་མེ་ལྕེ་དང༌། །མཚུངས་པས་འདི་དག་རིགས་པ་
ལགས །ཞེས་དང༌།ལྷ་སྲས་སྐུ་ཡི་གཟི་བྱིན་མཆོག །དགའ་སྟེར་འདིར་ཀྱང་འགྲན་འདོད་ཀྱིས །
རྒྱལ་ཕྲན་གདུག་པའི་ཡིད་གདུང་བ། །ཉིད་དང་མཚུངས་ཕྱིར་མི་འོས་མིན། །ཞེས་དང༌།གཟུགས་
བཟང་ལྟོ་བ་ཕྲ་བ་ཡི །མཛེས་མས་རེག་པས་ཡིད་མྱོས་པ། །འདི་ཀོ་མི་རིགས་ཉིད་མིན་ཏེ། །ལུས་
མཆོག་སྦྲུལ་དང་མཚུངས་པའི་སླད། །ཞེས་དབྱངས་ཅན་མའི་ཞབས་རྡུལ་གྱིས་བདུད་རྣམས་སྲེག་པ་
འོས་པའི་སྒྲུབ་བྱེད་དུ་དོན་གཞན་ཞབས་སེན་གྱི་འོད་དམར་མེ་ལྕེ་དང་མཚུངས་པ་དང་དེ་བཀོད་པ་
སོགས་ལྟ་བུའོ། །
བདུན་པ་འོས་ཤིང་མི་འོས་པའི་དོན་གཞན་བཀོད་པ་ནི། གཞུང་ལས། བསིལ་ཟེར་ཅན་
གྱི་ཉམས་བྱེད་མེད། །དཔྱིད་ཀྱི་བདག་ནི་ཅི་ལ་གདུང༌།དྲི་མ་ཅན་གྱི་སྤྱོད་པའི་ལས། །དག་པས་མི་
འོས་པ་མིན་ནམ། །ཞེས་ཟླ་བས་བདག་གདུང་བ་མོས་ཀྱང་དཔྱིད་ཀྱི་མི་འོས་པའི་སྒྲུབ་བྱེད་དུ་དོན་
གཞན་དྲི་མ་ཙམ་གྱི་ལས་དེ་དྲི་མ་དག་པས་མི་འོས་པ་བཀོད་པ་བཞིན་དང༌། གཞན་ཡང༌། དཔལ་
མོས་ཡིད་སྲུབ་རྒྱས་བྱེད་ཀྱི། །དབྱངས་ཅན་འཕགས་མས་ཅི་སླད་བྱེད། །ཆགས་ལྡན་ལས་དེ་ཆགས་
བྲལ་གྱི། །བཅོམ་ལྡན་འདས་མས་ག་ལ་འོས། །ཞེས་དང༌། དྲག་པོས་དགྲ་དེ་རྨེག་མེད་དུ། །བརླག་
མེད་ལྷ་ཡིས་ཅི་ཕྱིར་འཇོམས། །སྙིང་རྗེ་མེད་དེ་ཐུབ་ཚོད་ལས། །སྙིང་རྗེའི་གཏེར་གྱི་འོས་པ་མིན། །
ཞེས་དང་། ངན་སྐྱུགས་བུམ་པ་བྱི་དོར་གྱིས། །བརྒྱན་པས་བསླུས་མེད་དགའ་མ་བདག །ཇི་ལྟར་
བསླུ་སྟེ་མི་གཙང་སྣོད། །དེ་དང་དགའ་མ་ཇི་ལྟར་འདྲ། །ཞེས་དབང་ཕྱུག་གི་ཆུང་མས་འདོད་པ་
འཕེལ་བར་འོས་ཀྱི་དབྱངས་ཅན་མས་མི་འོས་པའི་སྒྲུབ་བྱེད་དོན་གཞན་ཆགས་ལྡན་གྱི་ལས་ཆགས་
ལྡན་གྱི་མི་འོས་པ་སྟེ་བཀོད་པ་སོགས་ལྟ་བུའོ། །བརྒྱད་པ་འོས་ཤིང་མི་འོས་པའི་དོན་གཞན་བཀོད་
པ་ནི། གཞུང་ལས། ཀུ་མུད་ལྡན་ཡང་སྲེག་བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་བས་
བཟུང་རྣམས་རྩུབ་པ་ན། །ཉི་མས་བཟུངས་རྣམས་འཇམ་མི་འགྱུར། །ཅེས་མི་འོས་པ་ཟླ་བས་ཀྱང་
སྲེག་ན་འོས་པ་ཉི་མས་ཅིས་མི་སྲེག་གི་སྒྲུབ་བྱེད་དུ་དོན་གཞན་ཉི་མའི་རེག་བྱ་རྩུབ་པ་ལས་འོས་མེད་
པ་བཀོད་པ་བཞིན་དང་།གཞན་ཡང༌།དབྱངས་ཅན་མས་ཀྱང་ཆགས་སྐྱེད་ན། །རི་ཡི་སྲས་མོས་ཅིས་
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མི་སྐྱེད། །ཉོན་མོངས་སྤངས་བསྟེན་གཡེམ་སྤྱོས་ན། །ཉོན་མོངས་ཅན་བསྟེན་རྣམས་ཐུལ་མིན། །
ཞེས་དང་། ཁྱོད་ཀྱང་གཞན་སྡེ་རྨེག་མེད་དུ། །བརླག་ན་དྲག་པོས་ཅིས་མི་འཇོམས། །ལྷ་སྲས་སྙིང་
རྗེའི་གཏེར་ཁྲོ་ན། །ན་ར་ཡ་ན་ཞི་མི་འགྱུར། །ཅེས་དང་། རིགས་ལྡན་མས་ཀྱང་བདག་བསླུ་ན། །
གྲོང་ཁྱེར་མ་ཡི་ཅིས་མི་བསླུ། །གཞོན་ནུ་མ་ཡང་གཡེམ་པ་ན། །འཇུད་མཐུན་མ་ལ་ཡིད་ཆེས་ཅི། །
ཞེས་པའི་མི་འོས་པ་དབྱངས་ཅན་མས་ཀྱང་འདོད་པ་སྐྱེས་ན་འོས་པ་དབང་ཕྱུག་གི་ཆུང་མས་ཅིས་མི་
བསྐྱེད་ཀྱི་སྒྲུབ་བྱེད་དུ་དོན་གཞན་ཉོན་མོངས་མ་སྤངས་པས་བསྟེན་པས་རྣམས་ཐུལ་མིན་པ་སོགས་
ལྟ་བུའོ།།
བརྒྱད་པ་ལྡོག་པ་ཅན་གྱི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ། །དང་པོ་ནི།
གཞུང་ལས། སྒྲ་འཇུག་པ་ཡི་རྟོགས་པ་ཡིས། །དངོས་པོ་གཉིས་ནི་མཚུངས་གྱུར་པ། །དེ་ཡི་དབྱེ་བ་
བརྗོད་པ་གང༌། །དེ་ནི་ལྡོག་པ་ཅན་ཞེས་བརྗོད། །ཅེས་པ་ལྟར། སྒྲ་དངོས་སུ་འཇུག་པའི་ཤུགས་
བསྟན་ལ་རྟོགས་པ་ཡིས་བརྗོད་འདོད་ཀྱི་དངོས་པོ་གང་ཡང་རུང་བ་གཉིས་ནི་མཚུངས་པར་གྱུར་པ་
བསྟན་ནས་སླར་དེའི་ཁྱད་པར་གྱི་དབྱེ་བ་བརྗོད་པས་མི་མཚུངས་པར་སྟོན་པ་ཞིག་གོ། གཉིས་པ་
དབྱེ་བ་ལ། གཅིག་དང་གཉིས་ཀའི་ལྡོག་པ་ཅན། །སྦྱར་དང་འགོག་དང་བསྟན་ཚིག་དང༌། །དབྱེ་བ་
ཙམ་དང་ལྷག་པ་གཉིས། །སྒྲ་མཚུངས་རྟོགས་མཚུངས་རིགས་མཐུན་གྱི། །ལྡོག་པ་ཅན་སོགས་རྣམ་
པ་བཅུ །ཞེས་པ་ལྟར་བཅུ་ཡོད་པ་ལས།དང་པོ་གཅིག་གི་ལྡོག་པ་ཅན་ནི།གཞུང་ལས།བསྟན་དང་
ཆེ་བའི་བདག་ཉིད་དང༌། །ལཱ་བ་ནྱ་སོགས་ཡོན་ཏན་གྱིས། །ཁྱོད་དང་རྒྱ་མཚོ་མཚུངས་ཐ་དད། །ཁྱོད་
ལུས་འདི་འདྲ་ཉིད་ཀྱིས་། །ཞེས་རྣམ་འགྱུར་མེད་པ་བསྟན་པ་དང་ཁོང་ཡངས་པས་ཆེ་བ་དང་ལཱ་བ་
ཎྱ་མཛེས་མའམ་ལན་ཚྭ་དང་ལྡན་པ་སོགས་ཀྱིས་ཁྱོད་དང་རྒྱ་མཚོ་མཚུངས་ཤིང་ཐ་དད་དེ་ཁྱོད་ལུས་
ལག་པ་སོགས་དང་ལྡན་པ་འདིས་སོ་ཞེས་སྐྱེས་བུ་གཅིག་པུ་ལ་གནས་པའི་ཆོས་ཀྱིས་མི་མཚུངས་
པར་བསྟན་པ་བཞིན་དང་། གཞན་ཡང་། དཀར་གསལ་ལྟ་ན་སྡུག་པ་དང༌། །ཀུན་ཡིད་འཕྲོག་པའི་
དབྱངས་ཅན་དང༌། །ཟླ་བ་མཚུངས་ཀྱང་འཕགས་མའི་སྐུ། །མཚན་དཔེའི་རྒྱན་འདིས་དེ་ལྟ་མིན། །
ཞེས་དང་། དཔལ་དང་ལྡན་དང་གཟི་བྱིན་དང༌། །རྣམ་པར་གནོན་པས་སྦྲང་རྩིའི་སྒྲ། །དེ་དང་ལྷ་
56

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
སྲས་ཁྱོད་མཚུངས་ཀྱང་། །སྙིང་རྗེའི་ཐུགས་ཀྱི་མཚུངས་པ་མིན། །ཞེས་དང༌།དྲི་ཞིམ་མཛེས་དང་ཕྲ་
ཞིང་ལྡེམ། །མ་ལ་ཡར་སྐྱེས་ཙན་དན་དང༌། །དཔལ་མོ་མཚུངས་ཤིང་ཐ་དད་དེ། །འཇོ་སྒེག་རྣམ་
འགྱུར་འདི་ཡིས་སོ། །ཞེས་དཀར་གསལ་ལ་སོགས་ཀྱི་ཟླ་བ་དང་དབྱངས་ཅན་མཚུངས་པར་བསྟན་
ནས་དབྱངས་ཅན་གཅིག་པུ་ལ་གནས་པའི་ཆོས་མཚན་དཔེས་མི་མཚུངས་པར་བསྟན་པ་སོགས་ལྟ་
བུའོ། །
གཉིས་པ་གཉིས་ཀའི་ལྡོག་པ་ཅན་ནི། གཞུང་ལས། ཆུ་ཡི་ཕུང་པོ་དག་དང་ཁྱོད། །
མཚམས་ལས་མི་འདའ་ཟབ་པ་སྟེ། །འདི་ནི་མིག་སྨན་དང་མཚུངས་ལ། །ཁྱོད་ནི་གསེར་གྱི་འོད་
ཅན་། །ཞེས་རྒྱ་མཚོ་དང་རྒྱལ་པོ་མཚམས་ལས་མི་འདའ་བ་སོགས་ཀྱིས་མཚུངས་པར་བསྟན་ནས་
མཚོ་མིག་སྨན་དང་རྒྱལ་པོ་གསེར་མདོག་གཉིས་ཀ་ལ་གནས་པའི་ཆོས་ཀྱིས་མི་མཚུངས་པར་བསྟན་
པ་བཞིན་དང༌། གཞན་ཡང༌།སྨྲ་བའི་ལྷ་མོ་དཔག་བསམ་དང༌། །མཛེས་ཤིང་འདོད་དགུ་སྩོལ་བར་
མཚུངས། །འོན་ཀྱང་འཕགས་མ་ཟླ་ཤེལ་དང༌། །ཀཽ་བི་ད་ར་མརྐཏ་མདོག །ཅེས་དང༌། བསྟན་ཞིང་
བརྗིད་དང་མདངས་གསལ་བས། །ལྷ་ཡི་སྲས་པོ་གསེར་རི་དང༌། །མཚུངས་མོད་ཁྱོད་ནི་ཀུན་ཤེས་
དང༌། །ཀུན་རིག་འདི་ནི་བེམ་ཉིད། །ཅེས་དང༌། མཚར་སྡུག་ཡིད་འོང་མདོག་མཛེས་ཀྱིས། །
དགའ་མ་རྨ་བྱའི་ན་ཆུང་བཞིན། །དཔལ་མོ་ཁྱོད་ནི་གསལ་ཞིང་རིག །མདོངས་མཐའ་ཅན་འདི་ཅུང་
ཟད་བླུན། །ཞེས་དབྱངས་ཅན་དང་དཔག་བསམ་འདོད་དགུ་སྩོལ་བས་མཚུངས་ཀྱང་གཉིས་ཀའི་
ཆོས་དབྱངས་ཅན་དཀར་བ་དང་ཤིང་ལྗང་བས་མི་མཚུངས་པར་བསྟན་པ་སོགས་ལྟ་བུའོ། །
གསུམ་པ་སྦྱར་བའི་ལྡོག་པ་ཅན་ནི། གཞུང་ལས། ཁྱོད་དང་རྒྱ་མཚོ་དུརྦཱ་རོ །སེམས་ཅན་
ཆེན་པོ་བརྗིད་དང་བཅས། །འདི་ཡི་ཁྱེད་གཉིས་ཐ་དད་དེ། །དེ་ནི་ཆུ་བདག་ཁྱོད་མ་ཁོས། །ཞེས་རྒྱལ་
པོ་དང་རྒྱ་མཚོ་ཆོས་མཚུངས་པར་བསྟན་ནས་དུམྦཱ་རོ་ཞེས་པ་རྒྱལ་པོ་ཟློག་དཀའ་བ་དང་རྒྱ་མཚོ་ལ་བ་
་སེམས་ཅན་ཆེན་པོ་ཞེས་པ་རྒྱ་མཚོ་ལ་ཆུ་སྲིན་དང་རྒྱལ་པོ་ལ་མ་ཧཱ་སཏྭ་སྙིང་སྟོབས་
བརྗིད་པ་ཞེས་པ་རྒྱལ་པོ་ལ་གཟི་བརྗིད་དང་རྒྱ་མཚོ་ལ་རེ་ཛ་མེ་ལའང་འཇུག་པས་རྒོད་མ་ཁའི་མེ་དེ་
སྦྱར་བ་དེ་གསུམ་གྱིས་མཚུངས་ཀྱང་འབྱེད་བྱེད་འདིས། ཁྱེད་གཉིས་ཐ་དད་དེ་རྒྱ་མཚོ་ནི་ཛ་ཌའི་སྒྲ་
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཌ་ལ་དག་གི་ཡིན་པས་ཛ་ལ་ཆུའམ་སེམས་མེད་པ་བླུན་པོའི་བདག་ཉིད་ཡིན་ཞིང་ཁྱོད་ནི་མཁས་ཤིང་
གསལ་བའི་བདག་ཉིད་ཡིན་པས་སོ་ཞེས་པ་བཞིན་དང༌། གཞན་ཡང༌། དྲི་ཞིམ་འབྱུང་གནས་
དབྱངས་ཅན་སྐུ། །མ་ལ་ཡ་ཡི་རི་དང་མཚུངས། །མགྲིན་སྔོན་ཅན་གྱིས་དཔལ་གྱུར་པ། །འདི་ཡིས་
མཚུངས་པ་ཉིད་ཀྱང་མིན། །ཞེས་དང༌།ལྷ་སྲས་ཁྱོད་སྐུ་དྲི་བྲལ་ཞིང༌། །རབ་ཏུ་དཀར་བས་ཟླ་རྒྱས་
དང༌། །མཚུངས་མོད་གཉིས་སྐྱེས་རྣམས་ཀྱི་ཡིད། །དགའ་བ་བསྐྱེད་པས་དེ་ཡང་མིན། །ཞེས་དང༌།
དགེ་མ་ཁྱོད་ལུས་མཚོ་སྐྱེས་དང༌། །དྲི་བཟང་མཛེས་པས་ཉེར་མཚུངས་ཀྱང༌། །འཇམ་ཞིང་སྣུམ་པའི་
ཀེ་ས་། །གཡོ་བ་འདི་ཡི་མཚུངས་པ་མིན །ཞེས་དྲི་ཞིམ་སོགས་གཉིས་ཀ་ལ་སྦྱར་རུང་བས་
དབྱངས་ཅན་སྐུ་མ་ལ་ཡ་དང་མཚུངས་པར་བསྟན་ནས་མགྲིན་སྔོན་ཅན་དབྱངས་ཅན་ལ་དབང་ཕྱུག་
དང་རི་ལ་རྨ་བྱར་སྦྱར་བས་མི་མཚུངས་པར་བསྟན་པ་སོགས་ལྟ་བུའོ །བཞི་པ་འགོག་པའི་ལྡོག་པ་
ཅན་ནི།གཞུང་ལས། ལུགས་དང་ལྡན་ཞིང་བརྟན་པ་དང་། །རིན་ཆེན་འབྱུང་གནས་ཡིན་མོད་ཀྱང༌། །
དྲི་མ་ལྡན་པའི་ཆུ་སྲིན་གནས །ཁྱོད་ཀྱི་འགྲན་ཟླར་འགྱུར་མ་ཡིན། །ཞེས་ལུགས་དང་ལྡན་པ་
སོགས་ཡིན་མོད་ཀྱང་མ་དག་དྲི་མ་ཅན་ཆུ་སྲིན་གྱི་གནས་སུ་གྱུར་པས་རྒྱ་མཚོ་འདི་རྒྱལ་པོ་ཁྱོད་ཀྱི་
འགྲན་ཟླ་ཡིན་པ་བཀག་པ་བཞིན་དང༌། གཞན་ཡང༌། རབ་ཏུ་སྙན་པ་རྣ་བའི་བཅུད། །ཐོས་པས་
སྙིང་ལ་དགའ་སྟེར་ཡང༌།།ཡིད་སྲུབ་སྤེལ་བྱེད་དྲི་ཟའི་གླུ། །དབྱངས་ཅན་གསུང་གི་འགྲན་ཟླ་མིན། །
ཞེས་དང་། བརྟན་དང་ཟབ་དང་ཡངས་མོད་ཀྱང་། །ཆུ་སྲིན་གདུག་པས་གང་བ་ཡི། །ཟླ་བས་འཕེལ་
འདི་ལྷ་ཁྱོད་ཀྱི། །ཐུགས་དང་ནམ་ཡང་མཚུངས་པ་མིན། །ཞེས་དང༌། གཟུགས་བཟང་ལྟོ་བ་ཕྲ་བ་
དང་། །མདངས་དང་ལྡན་པ་དུག་ཅན་གྱི། །ལྟོ་ཕྱེའི་བུ་མོ་ལུས་ཕྲ་མའི །གཟུགས་ཀྱི་དོ་ཟླར་ཅི་སླད་
འོས། །ཞེས་རབ་ཏུ་སྙན་པ་སོགས་ཡིན་ཀྱང་འདོད་པ་འཕེལ་ཕྱིར་དྲི་ཟའི་གླུ་དབྱངས་ཅན་གསུང་གི་
འགྲན་ཟླ་མིན་པ་འགོག་པ་སོགས་ལྟ་བུའོ། །
ལྔ་པ་གཏན་ཚིགས་ཀྱི་ལྡོག་པ་ཅན་ནི། གཞུང་ལས། རི་གླིང་རྒྱ་མཚོར་བཅས་པ་ཡི། །ས་
གཞི་མཐའ་དག་འཛིན་མོད་ཀྱང༌། །ལག་འགྲོ་རྣམས་ཀྱི་རྗེར་གྱུར་ཕྱིར། །ལྷག་མ་ཅན་ནི་ཁྱོད་པས་
དམན། །ཞེས་པ་ཇི་བཞིན་པས་ཀླུ་རྒྱལ་ལྷག་མ་ཅན་མཐའ་ཡས་དང་རྒྱལ་པོ་ཁྱོད་མཚུངས་ཀྱང་ཁྱོད་
58

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ལག་འགྲོ་སྟེ་ཀླུ་རྣམས་ཀྱིའང་རྗེར་གྱུར་པའི་རྟགས་ཀྱིས་ལྷག་མ་ཅན་ནི་ཁྱོད་ལས་དམན་ཞིང་མི་
མཚུངས་པར་བསྟན་པ་བཞིན་དང༌། གཞན་ཡང༌། ལྷ་མའི་མཛེས་སྡུག་མཐའ་དག་གི །སྙིང་པོར་
མཚུངས་ཀྱང་དབྱངས་ཅན་མ། །ནུ་ལྡན་ཀུན་གྱི་གཙོ་མོའི་ཕྱིར། །ཞི་བའི་སྲིང་མོ་ཁྱོད་ལས་དམན། །
ཞེས་དང༌། བྱང་ཕྱོགས་ས་གཞི་སྐྱོང་མཚུངས་ཀྱང༌། །གངས་ཅན་སྐྱེ་དགུའམ་ཕྱག་བྱའི་གནས། །ས་
ཧོར་རྒྱལ་རིགས་མེད་ཕྱིར། །རྒྱལ་ཕྲན་འདི་ཀུན་ཁྱོད་མཚུངས་མིན། །ཞེས་དང༌། དགའ་མའི་
གདོང་དང་ཚེས་ཀྱི་བདག །དཀར་གསལ་དཀྱིལ་འཁོར་གང་གྱུར་ཀྱང༌། །རིམ་གྱི་མཛད་ཕྱིར་བཞིན་
མཛེས་ལ། །ཤར་གྱི་ཐིག་ལེའི་འགྲན་བཟོད་མིན། །ཞེས་དབྱངས་ཅན་དང་དབུ་མ་མཛེས་སྡུག་གི་
སྙིང་པོར་མཚུངས་ཀྱང་དབྱངས་ཅན་བུད་མེད་ཐམས་ཅད་ཀྱི་གཙོ་མོ་ཡིན་པའི་རྟགས་ཀྱིས་མི་
མཚུངས་པར་བསྟན་པ་སོགས་ལྟ་བུའོ། །འདི་ཡན་གྱི་ལྔ་ནི་སྒྲ་འཇུག་པའམ་སྒྲས་ཟིན་པས་དངོས་པོ་
གཉིས་མཚུངས་པ་ལས་འབྱེད་པར་བྱེད་པའི་ལྡོག་པ་ཅན་ཡིན་ནོ། །
དྲུག་པ་དབྱེ་བ་ཙམ་གྱི་ལྡོག་པ་ཅན་ནི། གཞུང་ལས། ཁྱོད་ཀྱི་གདོང་དང་པདྨ་སྟེ། །འདི་
གཉིས་ཀྱིས་ནི་ཁྱད་པར་ཡང༌། །པདྨ་ཆུ་ལས་སྐྱེས་པ་དང༌། །ཁྱོད་གདོང་ཁྱོད་ལ་བསྟེན་པ་འོ། །ཞེས་
བུད་མེད་ཀྱི་གདོང་དང་པདྨ་མཛེས་པ་སོགས་པས་དོན་གྱི་མཚུངས་པར་རྟོགས་པས་དེ་གཉིས་ཆུ་དང་
གདོང་གི་རྟེན་ཐ་དད་པའི་དབྱེ་བ་ཙམ་གྱིས་མཚུངས་པར་བསྟན་པ་བཞིན་དང་། གཞན་ཡང་།
དབྱངས་ཅན་ཕྱག་གི་རྒྱུད་མངས་དང༌། །སྦྲང་རྩི་འཐུངས་བའི་གླུ་དབྱངས་ཁྱད། །དེ་ནི་པདྨའི་ལྡུམ་
རར་དྭངས། །འདི་ནི་འཕགས་མའི་ཕྱག་ན་། །ཞེས་དང༌། །ལྷ་སྲས་ཁྱོད་ཀྱི་མཁྱེན་དགོངས་དང༌། །
གདོང་ཅན་ཁྱིམ་གྱི་ཁྱད་པར་ཡང་། །ཁྱོད་ཐུགས་ལེགས་པར་བཤད་པ་དང༌། །ཆུ་དབང་རིན་ཆེན་
ཚོགས་ཀྱི་གཏེར། ཞེས་དང༌། །མཛེས་མའི་གདོང་དང་ཀུན་ཕན་ཏེ། །འདི་དག་ཁྱད་པར་ཕྲ་བ་ནི། །
ཚེས་ཀྱི་བདག་པོ་མཁའ་ལ་སྟེ། །ཁྱོད་གདོང་ཁྱོད་ལ་བརྟེན་པ་འོ། །ཞེས་དབྱངས་ཅན་མའི་རྒྱུད་
མངས་དང་བུང་བའི་གླུ་གཉིས་སྙན་པར་མཚུངས་པར་ཤུགས་ཀྱིས་བསྟན་ཀྱང་ལྡུམ་ར་དང་ཕྱག་གི
བརྟེན་ཐ་དད་པའི་དབྱེ་བ་ཙམ་གྱིས་མི་མཚུངས་པར་བསྟན་པ་སོགས་ལྟ་བུའོ །བདུན་པ་ལྷག་པ་
ཉིད་ཀྱི་ལྡོག་པ་ཅན་ནི།གཞུང་ལས། རི་དྭགས་མིག་ལ་སྨིན་སྒེག་དང༌། །མྱོས་པའི་དམར་བས་རེག་
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པ་མེད། །ཁྱོད་ཀྱི་མིག་ནི་གཉིས་པོ་འདི། །ཡོན་ཏན་འདི་དག་ཉིད་ཀྱིས་བརྒྱན། །ཞེས་རི་དྭགས་
མིག་དང་བུད་མེད་ཀྱི་མིག་དབྱིབས་ཙམ་མཚུངས་པར་ཤུགས་ཀྱིས་བསྟན་ཀྱང་མཛེས་མའི་སྨིན་སྒེག་
དང་མྱོས་པའི་དམར་བ་སོགས་ཀྱིས་ལྷག་པས་མི་མཚུངས་པར་བསྟན་པ་བཞིན་དང་། གཞན་ཡང་།
ཤེལ་གྱི་མེ་ལོང་དྭངས་པ་ལ། །མཚན་དཔེ་གསལ་དང་རོལ་སྒེག་གིས། །རྣམ་འགྱུར་མེད་ཀྱི་དབྱངས་
ཅན་མའི། །ཞལ་དཀྱིལ་དེ་དག་རྣམས་ཀྱིས་བརྒྱན།།ཞེས་དང་།གསེར་གྱི་རི་ལ་རྣམ་དཔྱོད་དང༌། །
དེས་ཤིང་བརྟུལ་ཕོད་སྙིང་སྟོབས་མེད། །ལྷ་ཡི་སྲས་པོ་ཡོན་ཏན་ཚོགས། །དེ་དག་རྣམས་ཀྱི་ལྷག་པར་
ཕྱུག །ཅེས་དང༌། ཀུ་མུད་ཅན་གཉེན་འཛུམ་སྒེག་དང༌། །ལང་ཚོ་སར་པས་རེག་པ་མེད། །སྙིང་ལ་
ཅག་མ་ཁྱོད་ཀྱི་བཞིན། །མཛེས་པ་དེ་དག་རྣམས་དང་ལྡན། །ཞེས་ཟླ་བ་དང་མཛེས་མའི་བཞིན་
གཉིས་དཀར་བ་སོགས་ཀྱིས་མཚུངས་པར་ཤུགས་ལ་བསྟན་ཀྱང་བཞིན་འཛུམ་སྒེག་དང་ལང་ཚོས་
ལྷག་པས་མི་མཚུངས་པར་བསྟན་པ་སོགས་ལྟ་བུའོ །འདི་གཉིས་ནི་སྒྲས་མ་ཟིན་ཀྱང་དོན་གྱི་གོ
བས་མཚུངས་པ་ལས་འབྱེད་བྱེད་ཀྱི་ལྡོག་པ་ཅན་། །
བརྒྱད་པ་སྒྲ་མཚུངས་ལྡོག་པ་ཅན་ནི།གཞུང་ལས།ཁྱོད་ཀྱི་གདོང་དང་པདྨ་དཀར། །རྒྱས་
ཤིང་བཟང་ལྡན་པ་དེ།།པདྨ་ལ་ནི་བུང་བ་འཁོར།།ཁྱོད་ཀྱི་གདོང་ལ་མིག་རབ་གཡོ།།ཞེས་གདོང་
དང་པད་དཀར་གྱི་མཚུངས་ཆོས་རྒྱས་ཤིང་དྲི་བཟང་ལྡན་པ་དེ་སྒྲས་ཟིན་གྱིས་མཚུངས་པར་བརྟེན་
ནས་འབྱེད་བྱེད་བུང་བ་དང་མིག་གཉིས་ཀྱང་མཚུངས་པར་སྒྲས་ཟིན་གྱིས ལྡོག་པ་བཞིན་དང༌།
གཞན་ཡང་། དབྱངས་ཅན་ཞལ་དང་འོ་མའི་མཚོ། །དཀར་ཞིང་དྲི་མེད་ཡིད་འོང་སྟེ། །དབྱངས་ཅན་
ཞལ་བཟང་མཚན་དཔེ་དང༌། །འོ་མཚོ་ཆུ་སྐྱེས་ཕྲེང་བས་མཛེས །ཞེས་དང༌། གཟུགས་དང་ལོངས་
སྤྱོད་གྱ་ནོམ་གྱིས །ལྷ་སྲས་ཁྱོད་དང་སྐབས་གསུམ་བདག །བརྒྱ་བྱིན་བདེ་སོགས་ལྷ་མོ་དང་། །
དཔལ་ཁྱོད་རིགས་ལྡན་བཙུན་མོས་མཆོད། །ཅེས་དང༌། མཚར་སྡུག་མིག་དང་ཡིད་འགུ་བ། །རྣམ་
འགྱུར་གར་གྱི་རྨ་བྱ་དང༌། །མཛེས་མ་ཁྱོད་མཚུངས་གཉིས་སྐྱེས་ཏེ། །མདོངས་སྒྲོ་ཁྱོད་གདོང་ལང་
ཚོས་མཛེས། །ཞེས་དབྱངས་ཅན་ཞལ་དང་འོ་མའི་མཚོའི་མཚུངས་ཆོས་དཀར་དང་དྲི་མེད་ཡིད་འོང་
སྟེ་སྒྲས་ཟིན་གྱིས་མཚུངས་པར་བསྟན་ནས་འབྱེད་བྱེད་ཆུ་སྐྱེས་དང་མཚན་དཔེའི་ཁྱད་པར་ཡང་སྒྲས་
60

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཟིན་གྱི་མི་མཚུངས་པར་བསྟན་པ་སོགས་ལྟ་བུའོ །དགུ་པ་རྟོགས་མཚུངས་ལྡོག་པ་ཅན་ནི། གཞུང་
ལས།ཟླ་བ་འདི་ནི་མཁའ་ཡི་རྒྱན།།ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་སྐར་ཕྲེང་བ་ཅན།།ཆུ་
འདི་ཀུ་མུད་རྒྱས་པ་ཅན། །ཞེས་ཆུ་དང་མཁའི་མཚུངས་ཆོས་དག་པ་དང་ཟླ་བ་དང་ངང་པའི་མཚུངས་
ཆོས་དཀར་བ་སྒྲས་མ་ཟིན་ཡང་ཤུགས་བསྟན་གྱིས་རྟོགས་པས་མཚུངས་པར་བསྟན་པའི་ཟླ་བའི་འོད་
དཀར་དང་ཀུ་མུད་ཀྱི་ཁྱད་པར་རྣམས་སྒྲས་ཟིན་གྱིས་ལྡོག་པ་བཞིན་དང༌། གཞན་ཡང༌།ཨུཏྤལ་ཅན་
གྱི་དབྱངས་ཅན་དང་།༼མ་དཔེ་མི་གསལ༽བརྒྱས་མཛེས། །འཕགས་མའི་སྐུ་ནི་མཚན་དཔེ་དང༌། །ཀུན་
ཕན་འོད་དཀར་དྲ་བས་སྤྲས །ཞེས་དང་། ལྷ་སྲས་སྐུ་དང་ཡོངས་འདུའི་ཤིང་། །དར་ཟབ་གོས་དང་
ལོ་འདབ་ཀྱི། །ཕུང་ཕུང་གིས་བཀླུབས་དཔག་བསམ་ནི། །མཐོ་རིས་ཁྱོད་ནི་ས་སྟེང་རྒྱན། །ཞེས་དང༌།
དགའ་མའི་བཞིན་ལ་འཛུམ་དཀར་དང༌།།བདུད་རྩིའི་གཏེར་ལ་བསིལ་ཟེར་འཕྲོ། །ཟླ་བ་རྒྱས་པ་ཀུ་
མུད་དང༌། །མཛེས་མའི་བཞིན་འཛུམ་བདག་གི་དཔལ། །ཞེས་དབྱངས་ཅན་མའི་ཞལ་དང་ཟླ་བ་
སྤྱན་དང་ཨུཏྤལ་མཚུངས་པར་སྒྲས་མ་ཟིན་ཡང་ཤུགས་ལ་རྟོགས་པ་དེས་མཚུངས་པར་བསྟན་ནས་
འབྱེད་བྱེད་མཚན་དཔེ་དང་འོད་དཀར་གྱི་ཁྱད་པར་སྒྲ་ཟིན་གྱིས་མི་མཚུངས་པར་བསྟན་པ་སོགས་ལྟ་
བུའོ།།འདི་གཉིས་ནི་འབྱེད་བྱེད་གཉིས་གཉིས་མཚུངས་པས་མཚུངས་པའི་ལྡོག་པ་ཅན་། །
བཅུ་པ་རིགས་མཐུན་ལྡོག་པ་། གཞུང་ལས། རིན་ཆེན་སྣང་བས་མི་འཕྲོགས་ཤིང༌། །ཉི་
མའི་འོད་ཀྱིས་མི་ལྡོག་པ། །ལང་ལས་བྱུང་ན་ཆུང་གི །མུན་པས་ལྟ་བ་འགོག་པར་བྱེད། །ཅེས་ལྟ་
བ་འགོག་པའི་ཕྱིར་མུན་པ་དང་མཐུན་ཡང་རིན་ཆེན་སྣང་བ་དང་ཉི་འོད་ཀྱིས་མི་སེལ་བས་མུན་པ་
དངོས་དང་མཐུན་པ་ལྡོག་པ་བཞིན་དང་གཞན་ཡང༌།རྒྱུ་སྐར་དག་དང་སྲིད་པའི་མིག །སྒྲོན་མེའི་
འོད་ཀྱི་མི་སེལ་བའི། །མ་རིག་མུན་པས་དབྱངས་ཅན་གྱི། །ཞལ་བཟང་མཐོང་བས་འགོག་པར་བྱེད། །
ཞེས་དང༌།ཆུ་གཏེར་འཇིང་ལས་མ་འཁྲུགས་ཤིང༌། །དུག་ཅན་སྦྲུལ་གྱི་མ་བཟུང་བ། །ལྷ་སྲས་ཡིད་
བཞིན་ནོར་བུ་དེས། །བདག་གི་རེ་བ་ཚིམ་པར་མཛད། །ཅེས་དང༌།ཙན་དན་ཆུ་དང་ག་བུར་གྱི། །
རེག་པས་མི་བསིལ་བཞིན་བཟང་མ། །ཁྱོད་དྲན་མངོན་འདོད་ཚ་བ་འདིས། །སྲེད་ལྡན་བདག་ཡིད་
ལྷག་པར་གདུང༌། །ཞེས་དབྱངས་ཅན་གྱིས་ཞལ་མཐོང་བ་འགོག་པའི་ཕྱིར་མུན་པ་དང་མཚུངས་ཀྱང་
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཟླ་ནོར་བུའི་འོད་ཀྱིས་མི་སེལ་བས་མུན་པ་དངོས་ཀྱི་རིགས་དང་མཐུན་པ་ལྡོག་པ་སོགས་ལྟ་བུའོ །
དགུ་པ་སྲིད་པ་ཅན་གྱི་རྒྱན་ལ་གཉིས་ཏེ།མཚན་ཉིད་དང༌།དབྱེ་བའོ། །དང་པོ་ནི།གཞུང་
ལས། རབ་ཏུ་གྲགས་པའི་བཟློག་ནས། །གང་ཞིག་གཞན་ཅུང་ཟད་དམ། །གང་དུ་རང་གི་ངོ་བོ་
ཉིད། །སྟོན་པ་དེ་ནི་སྲིད་པ་ཅན། །ཞེས་པ་ལྟར། །འཇིག་རྟེན་ལ་རབ་ཏུ་གྲགས་པའི་བཟློག་ནས་
དངོས་པོ་གང་ཞིག་ལ་གྲགས་པའི་རྒྱུ་གཞན་ཅུང་ཟད་དམ་པ་བསྟེན་པའམ་ཡང་ན་མ་བསྟེན་པར་
ཚིག་སྦྱོར་གང་དུ་རང་གི་ངོ་བོ་ཉིད་སྲིད་པར་སྟོན་པ་ཞིག་གོ། གཉིས་པ་དབྱེ་བ་ལ འཇིག་རྟེན་
གྲགས་པའི་རྒྱུ་བཟློག་དང༌། །རྒྱུ་གཞན་ཅུང་ཟད་བཟློག་པ་དང༌། །རང་གི་ངོ་བོ་ཙམ་སྟོན་པ །ཞེས་
པ་ལྟར་གསུམ་ལས། དང་པོ་འཇིག་རྟེན་ལ་གྲགས་པའི་བཟློག་པའམ་སྲིད་པ་ཅན་ནི་གཞུང་ལས།
མ་འཐུངས་མྱོས་པའི་ཀ་དམྦ། །མ་ཕྱིས་དྲི་མ་མེད་པའི་མཁའ། །དྲུང་པར་མ་བྱས་དྭངས་པའི་ཆུ།།
འགྲོ་བའི་ཡིད་ནི་འཕྲོག་པར་བྱེད། །ཅེས་འཇིག་རྟེན་ལ་གྲགས་པའི་རྒྱུ་སྦྲང་རྩི་འཐུངས་པ་བཀག་
ནས་འབྲས་བུ་མྱོས་པ་སྲིད་པར་སྟོན་པ་སོགས་བཞིན་དང༌། གཞན་ཡང་། མ་ཕྱིས་དྲི་བྲལ་ཞལ་གྱི་
དཀྱིལ་འཁོར་མཛེས། །བྲིས་པ་མེད་པར་མཚན་དཔེའི་རི་མོ་བཀྲ། །མ་བཅོལ་ན་ཡང་ལེགས་པ་
ཀུན་མཛད་པའི། །དབྱངས་ཅན་ལྷ་མོ་ས་གསུམ་འགྲོ་བའི་དཔལ། །ཞེས་དང༌། མ་སྐྲད་ཉེས་པ་
མཐའ་དག་རྒྱང་སྲིང་ཞིང༌། །མ་བསྡུས་ཡོན་ཏན་ཀུན་གྱི་མཛོད་གྱུར་པའི། །ལྷ་སྲས་ཁྱོད་ཀྱི་ཡོན་ཏན་
ཕུལ་བྱུང་རྣམས། །མ་བསམས་པར་ཡང་ཡིད་ལ་རྟག་ཏུ་འཆར། །ཞེས་དང༌། མ་སྦྱིན་ན་ཡང་མཐོང་
བས་དགའ་བསྐྱེད་མ། །མ་འཐུངས་ལང་ཚོས་མྱོས་པའི་མཛེས་མ་སྟེ །བཀུག་པ་མེད་པར་བདག་གི་
ཡིད་འཕྲོག་པས། །བཅིང་པ་མིན་ཡང་སྐད་ཅིག་འབྲལ་བ་མེད། །ཅེས་འཛིན་ན་གྲགས་པའི་དྲི་བྲལ་
གྱི་རྒྱུ་ཕྱི་མ་བཟློག་ཏེ་འབྲས་བུ་དྲི་མ་བྲལ་བ་སྲིད་པར་སྟོན་པ་སོགས་ལྟ་བུའོ།།
གཉིས་པ་རྒྱུ་གཞན་ཅུང་ཟད་བཟློག་པའི་སྲིད་པ་ཅན་ནི། གཞུང་ལས སྨན་མ་བསྐུས་
པར་དཀར་མིན་མིག །མནན་པ་མིན་པར་སྨིན་མ་དམའ །ཚོན་ལ་བསྒོས་པར་དམར་བ་ནི། །
པར་དཀར་མན་མག
མཛེས་མ་ཁྱོད་ཀྱི་མཆུ་འདི་འོ །ཞེས་གནག་པའི་གཞན་ཅུང་ཟད་དུ་གྱུར་པ་སྨན་བསྐུ་བ་བཟློག་
ནས་འབྲས་བུ་མིག་གནག་པ་སྲིད་པར་སྟོན་པ་བཞིན་དང༌། མཐིང་བུས་མ་བསྐུས་ལྷས་མི་མདོག་
62

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འཚེར་ཞིང༌། །ཟླ་བ་ཞུན་མས་མ་བྱུགས་ཞལ་མདངས་དཀར། །ལི་ཁྲིའི་ཐིག་ལེས་མ་བསྒོས་དམར་
བ་ནི། །དབྱངས་ཅན་ཁྱོད་ཀྱི་ཞལ་བཟང་ལང་ཚོའི་མདངས། །ཞེས་དང་།མི་ཤེས་མ་བསྒོས་ཞལ་གྱི་
དྲི་ཞིམ་ལ། །འོ་མཚོར་མ་དཀྲུས་ཞལ་གྱི་མདངས་དཀར་བའི། །ལྷ་ཡི་སྲས་པོ་ཁྱོད་སྐུ་མཐོང་མ་ཐག །
ལྕགས་ཀྱུ་མེད་པར་གཞན་ཡིད་འགུག་པར་འགྱུར། །ཅེས་དང༌། སྨྱུ་གུའི་སྦུབ་ལས་མ་དྲངས་མཛེས་
མའི་ལུས །ཕྲ་ཞིང་སྟ་ཟུར་ལྡན་པ་ངོམ་བཞིན་དུ། །ག་བུར་རྡུལ་གྱི་མ་སྦགས་དཀར་བའི་བཞིན། །
ཅི་ཡང་འཛུམ་མེད་སུ་ཡི་ཡིད་མི་འཛིན །ཞེས་དབུ་སྐྲའི་མདོག་འཚེར་བའི་རྒྱུ་ཅུང་ཟད་དུ་གྱུར་པ་
མཐིང་དབུས་བསྐུས་པ་བཟློག་ནས་འབྲས་བུ་མདོག་འཚེར་བ་སྲིད་པར་སྟོན་པ་སོགས་ལྟ་བུའོ། །
གསུམ་པ་རང་གི་ངོ་བོ་ཙམ་སྟོན་པའི་སྲིད་པ་ཅན་ནི། གཞུང་ལས། བསྒོས་པ་མེད་པར་ཁ་དྲི་ཞིམ། །
བཅོས་པ་མིན་པར་ལུས་པོ་མཛེས །རྒྱུ་མེད་དག་ཏུ་ཟླ་བ་དགྲ། །རྒྱུ་མཚན་མེད་པར་འདོད་པ་
གྲོགས། །ཞེས་རྒྱུ་མེད་པར་ཁ་དྲི་ཞིམ་པའི་རང་གི་ངོ་བོ་ཙམ་སྲིད་པར་སྟོན་པ་བཞིན་དང༌།གཞན
ཡང་། དབྱངས་ཅན་ཁྱོད་ནི་སེམས་ཅན་ཐམས་ཅད་ཀྱི། །མ་འདྲེས་པ་ཡི་མཛའ་བཤེས་ཆེན་པོ་སྟེ། །
རྒྱུ་མེད་བཞིན་དུ་བྱམས་པའི་ཐུགས་ཀྱིས་ནི། །དམན་རྨོངས་རྗེས་སུ་འཛིན་པའི་མ་མ་ཉིད། །ཅེས་
དང༌།ལྷ་ཡི་སྲས་པོ་ཁྱོད་ཉིད་དམན་བདག་གི །ཕ་མ་མིན་ཡང་ཤིན་ཏུ་བྱམས་ཐུགས་ལྡན། །ཅུང་
ཟད་གསོལ་བ་མེད་པར་སྒོ་ཀུན་ནས། །བདག་ལ་ཕན་དང་བདེ་བ་འབའ་ཞིག་མཛད། །ཅེས་དང༌།
རྒྱུ་མཚན་མེད་པར་བདག་ལ་དགའ་བ་དང༌། །མཛའ་བའི་གདུང་སེམས་ལྡན་པའི་ན་ཆུང་མ། །དེ་ནི་
སྔར་མ་འདྲིས་ཀྱང་འཕྲད་མ་ཐག །ཤིན་ཏུ་བག་ཕབ་སྙིང་གྲོས་ལྷུག་པར་སྨྲ། །ཞེས་དབྱངས་ཅན་མ་
སེམས་ཅན་ཐམས་ཅད་ཀྱི་མ་འདྲིས་པའི་མཛའ་བཤེས་སུ་གྱུར་པའི་རང་གི་ངོ་བོ་ཙམ་སྲིད་པར་སྟོན་
པ་སོགས་ལྟ་བུའོ། །
བཅུ་པ་བསྡུས་པ་བརྗོད་པའི་རྒྱན་ལ་གཉིས་ཏེ། མཚན་ཉིད་དང་། དབྱེ་བའོ །དང་པོ་ནི།
གཞུང་ལས དངོས་པོ་འགའ་ལ་བསམས་བྱས་ནས། །དེ་དང་མཚུངས་པའི་དངོས་པོ་གཞན། །
བསྡུས་པའི་ཚུལ་གྱིས་བརྗོད་བྱེད་པ། །དེ་ནི་བསྡུས་པ་བརྗོད་པར་འདོད། །ཅེས་དང་། དོན་བརྗོད་
འདོད་ཀྱི་དངོས་པོ་འགའ་ཞིག་ལ་བསམ་ཞིང་ཡིད་ལ་བྱས་ནས་བསམ་པའི་དངོས་པོ་དེ་དང་མཚུངས་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པའི་དངོས་པོ་གཞན་ཞིག་བསྡུས་པའི་ཚུལ་གྱིས་བརྗོད་པས་དོན་དེ་གོ་བར་བྱེད་ནུས་པ་ཞིག་གོ།
གཉིས་པ་དབྱེ་བ་ལ།ཁྱད་གཞི་ཁྱད་ཆོས་གཉིས་ཐ་དད།ཁྱད་གཞི་ཐ་དད་ཁྱད་ཆོས་མཚུངས།།ཁྱད་
གཞི་ཐ་དད་ཁྱད་ཆོས་དག །མཚུངས་ཤིང་མི་མཚུངས་པ་དང་ནི། །སྔོན་མེད་བསྡུས་བརྗོད་ལ་སོགས་
བཞི། །ཞེས་པ་ལྟར་བཞི་ལས། དང་པོ་ཁྱད་གཞི་ཁྱད་ཆོས་གཉིས་ཀ་ཐ་དད་ཀྱི་བསྡུས་བརྗོད་ནི།
གཞུང་ལས བུང་བ་ཇི་ལྟར་འདོད་པ་བཞིན། །པདྨ་རྒྱས་ལ་སྦྲང་རྩི་འཐུངས །དྲི་ཞིམ་རྒྱས་པ་མ་
ཡིན་ཡང༌། །མེ་ཏོག་ཁ་མ་བྱེ་སྦྱོར་ལྟོས །ཞེས་སྐྱེས་བུ་ཆགས་ལྡན་བུད་མེད་དར་མ་ལ་རྩེ་དགས་
བཅིངས་པ་དག་བུ་མོ་གཞོན་ནུ་ལ་རྩེ་བ་ལྟར་སྟོན་པ་ལ་བསམས་ནས་དེ་དང་མཚུངས་པར་བུང་བ་
པདྨ་རྒྱས་པ་ལ་སྦྲང་རྩི་འཐུངས་བ་དག་མེ་ཏོག་ཁ་མ་བྱེ་བ་ལ་མཆུ་སྦྱོར་བ་བསྡུས་ཏེ་བརྗོད་པ་ལ་ཁྱད་
གཞི་སྐྱེས་པ་བུད་མེད་དང་བུང་བ་མེ་ཏོག་སོགས་ཐ་དད་ལ་ཁྱད་ཆོས་སྐྱེས་པ་བུད་མེད་དང་བུང་བའི་
ཡོན་ཏན་ཀྱང་ཐ་དད་པ་བཞིན་དང༌།གཞན་ཡང་། པདྨའི་མཚོ་ལ་དཔལ་སྟེར་བའི། །ཉིན་བྱེད་འོད་
ལ་མི་བརྟེན་པར། །སྲིན་བུའི་ཁ་ཡི་སྒྲོན་མ་ལ། །སྣང་བ་འཚོལ་ཕྱིར་འགའ་ཞིག་རྒྱུག །གཟའ་སྐར་
ཕུང་པོའི་བསྐོར་བ་ཡིས། །སྣང་བའི་བདག་པོ་ནམ་མཁའ་ལ། །ཤར་བས་ས་ལ་གནས་པ་ཡི། །འོད་
ལྡན་མཐའ་དག་ཟིལ་གྱིས་མནན། །ཞེས་དང༌།དྲི་ཞིམ་འདབ་བརྒྱས་གེ་སར་ཅན། །ཆུ་ལས་གྲངས་
མང་ཀྱང༼ཚེག་ཁྱིམ་གཅིག་ཆད༽། །ཟླ་མཛེས་བདེ་འབྱུང་གཙུག་རྒྱན་གྱི། །ཡིད་དུ་ཀུ་མུད་ཁོ་ན་།ཞེས་
དབྱངས་ཅན་མ་ཡི་དམ་དུ་མི་བསྟེན་པར་ཡི་དམ་གཞན་འཚོལ་བ་མ་བསམས་ནས་དེ་ང
པ་ཉི་མ་ལ་མི་བསྟེན་པར་མེ་ཁྱེར་ལ་བསྟེན་པ་བསྡུས་ཏེ་བརྗོད་པ་ལས་ཁྱད་གཞི་ཉི་མ་དང་དབྱངས་
ཅན་ཐ་དད་ལ་ཁྱད་ཆོས་དེ་གཉིས་ཀྱི་ཡོན་ཏན་ཡང་ཐ་དད་པ་ལྟ་བུའོ། །དེ་བཞིན་དུ་གཉིས་པ་ལྷའི་
སྲས་པོ་ལ་བསམས་ཏེ་ཉི་མ་དང༌། གསུམ་པ་མཛེས་མ་ལ་བསམས་ཏེ་ཀུ་མུད་བསྡུས་པ་ཡང་ཞིབ་
མོར་དཔྱད་དེ་ཤེས་པར་བྱའོ །གཉིས་པ་ཁྱད་གཞི་ཐ་དད་པ་ཁྱད་ཆོས་མཚུངས་པའི་བསྡུས་བརྗོད་ནི
གཞུང་ལས། རྩ་བརྟན་འབྲས་བུའི་ཁུར་གྱི་ནི། །སློང་རྣམས་རྟག་ཏུ་རྒྱས་པར་བྱེད། །གྲིབ་མ་བསྣུམ་
པའི་ལྗོན་པ་ཆེ། །འདི་ནི་བདག་གི་ཡང་དག་ཐོབ། །ཅེས་སྐྱེས་བུ་མཆོག་ལ་བསམ་ནས་དཔག་
བསམ་གྱི་ཤིང་བསྡུས་ཏེ་བརྗོད་པ་ལས་ཁྱད་གཞི་སྐྱེས་བུ་དང་ཤིང་ཐ་དད་ལ་ཁྱད་ཆོས་རྩ་བ་བརྟན་པ་
64

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
སོགས་གཉིས་ཀ་མཚུངས་པ་བཞིན་དང་། གཞན་ཡང༌། རབ་ཏུ་དཀར་ཞིང་དྲི་མ་མེད། །ཆ་རྣམས་
ཐམས་ཅད་ཡོངས་སུ་རྫོགས། །བདུད་རྩི་འཛག་པའི་རི་བོང་ཅན། །འདི་ནི་བདག་གི་དཔལ་དུ་གྱུར། །
ཅེས་དང༌།གང་ལ་བརྟེན་ནས་གདུང་སེལ་ཞིང༌། །ཡིད་བཞིན་འདོད་དགུའི་རེ་བ་ཀུན།།འབད་མེད་
སྩོལ་བའི་དཔག་བསམ་ཤིང༌། །འདི་ཀོ་རྙེད་པ་སྐལ་བ་བཟང༌། །ཞེས་དང༌།དྲི་ཞིམ་མདངས་དང་
ལྡན་པ་དང༌། །འཛུམ་ཤིང་ལྟ་སྡུག་པ་ཡི། །པདྨ་དཀར་པོ་འདི་མཐོང་ན། །བདག་ཡིད་སྲེད་པ་ཅིས་
མི་འཕེལ། །ཞེས་དབྱངས་ཅན་མ་ལ་བསམས་ནས་དེ་དང་མཚུངས་པ་ཟླ་བ་བསྡུས་ཏེ་བརྗོད་པ་ལས་
ཁྱད་གཞི་ཟླ་བ་དང་དབྱངས་ཅན་ཐ་དད་ལ་ཁྱད་ཆོས་རབ་དཀར་སོགས་གཉིས་ཀ་ལ་མཚུངས་པ་ལྟ་
བུའོ །དེ་བཞིན་དུ་གཉིས་པ་ལྷའི་སྲས་པོ་ལ་བསམས་ནས་དཔག་བསམ་དང༌།གསུམ་པ་མཛེས་མ་
ལ་བསམས་ནས་པད་དཀར་བསྡུས་པ་ཡང་ཞིབ་མོར་དཔྱད་དེ་ཤེས་པར་བྱའོ།།
གསུམ་པ་ཁྱད་གཞི་ཐ་དད་ལ་ཁྱད་ཆོས་མཚུངས་ཤིང་མི་མཚུངས་པའི་བསྡུས་བརྗོད་ནི།
གཞུང་ལས། ཡལ་གའི་ཁྱོན་ནི་མི་ཆུང་ཞིང༌། །མེ་ཏོག་འབྲས་བུ་ཕུན་སུམ་ཚོགས། །དམ་པའི་གྲིབ་
བསིལ་བརྟན་ལྡན་པའི། །ཤིང་འདི་བདག་གི་བསྐལ་བས་བསྙེས །ཞེས་སྐྱེས་བུ་དམ་པ་ལ་
བསམས་ནས་དེ་དང་མཚུངས་པ་ལྗོན་ཤིང་བསྡུས་ཏེ་བརྗོད་པ་ལས་ཁྱད་གཞི་ཤིང་སྐྱེས་བུ་གཉིས་ཐ་
དད་ལ་ཁྱད་ཆོས་ཡལ་ག་དང་མེ་ཏོག་ཤིང་མ་གཏོགས་སྐྱེས་བུ་ལ་མེད་པས་མི་མཚུངས་ཤིང་འབྲས་བུ་
དང་དམ་པའི་གྲིབ་བསིལ་གཉིས་ཀ་ལ་ཡོད་པས་མཚུངས་པ་བཞིན་། །གཞན་ཡང༌། ཤིན་ཏུ་སྙན་
པའི་གྲེ་འགྱུར་དང་། །འདབ་ཤོག་དཀར་བའི་ཕང་ཕུང་ཅན། །ངང་པའི་བུ་མོ་ཡིད་འོང་མ། །བདག་
ལ་རྟག་ཏུ་དགྱེས་པར་མཛོད། །ཅེས་དང༌།ཟབ་ཅིང་གཏིང་ཡངས་ནོར་བུའི་མཛོད། །གདེང་ཅན་
ཚོགས་རྣམས་དགའ་བའི་ཁྱིམ། །རིན་ཆེན་འབྱུང་གནས་ཁྱོད་བསྟེན་པས། །བདག་ཡིད་དབུལ་བ་མ་
ལུས་བསལ། །ཞེས་དང༌། མགྲིན་པའི་གླུ་དབྱངས་ཀྱུར་ཀྱུར་དང༌། །ལོང་ལོང་གར་གྱི་རྣམ་འགྱུར་
ཅན། །མདོངས་སྒྲོ་སར་པ་ངོམ་མཁས་པའི། །རྨ་བྱའི་ན་ཆུང་འདི་ཡིད་འོང་། །ཞེས་དབྱངས་ཅན་མ་
ལ་བསམས་ནས་དེ་དང་མཚུངས་པ་ངང་བསྡུས་ཏེ་བརྗོད་པ་ལས་ཁྱད་གཞི་དབྱངས་ཅན་དང་ངང་
མོ་ཐ་དད་ལ་ཁྱད་ཆོས་གྲེ་འགྱུར་གཉིས་ཀ་ལ་ཡོད་པས་མཚུངས་ཤིང་འདབ་ཤོག་ངང་མོ་ཁོ་ན་ལ་ཡོད་
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པས་མི་མཚུངས་པ་ལྟ་བུའོ །དེ་བཞིན་དུ་གཉིས་པ་ལྷའི་སྲས་པོ་ལ་བསམས་ཏེ་རྒྱ་མཚོ་དང༌། །
གསུམ་པ་མཛེས་མ་ལ་བསམས་ཏེ་རྨ་བྱ་བསྡུས་པ་ཡང་ཞིབ་མོར་དཔྱད་དེ་ཤེས་པར་བྱའོ། །
བཞི་པ་སྔོན་མེད་བསྡུས་བརྗོད་ནི། གཞུང་ལས། སྦྲུལ་ངན་འགྲོགས་པ་དང་བྲལ་ཞིང༌། །
རང་བཞིན་གྱིས་ནི་མངར་བའི་ནང༌། །ཆུ་ཡི་གཏེར་ནི་བསྡུག་པ་འདི། །དུས་ཀྱི་ཡོངས་སུ་སྐམ་པར་
འགྱུར།།ཅེས་སྐྱེས་བུ་དམ་པ་ལ་བསམས་ཏེ་དེ་དང་མཚུངས་པའི་རྒྱ་མཚོ་བསྡུས་ཤིང་སྐྱེས་བུ་དེ་སྐྱེ་བོ་
ངན་པ་དང་མི་འགྲོགས་པ་དང་བསམ་པ་དགེ་བ་ལ་བསམས་ནས་རྒྱ་མཚོ་སྤྲུལ་དང་བ་ཚ་ཅན་ཡིན་པ་
དེ་ལ་སྔོན་མེད་པའི་སྦྲུལ་དང་མི་འགྲོགས་པ་རང་བཞིན་གྱིས་མངར་བའི་ཡོན་ཏན་བསྡུས་ཏེ་བརྗོད་
པ་བཞིན་དང༌། གཞན་ཡང་། ཁ་བའི་རྡུལ་ཚོགས་མ་དཔུང་ཤིང༌། །རང་བཞིན་གྱིས་དགའ་འོད་
གསལ་བ། །སྔ་ན་མེད་པའི་གངས་རི་། །དྲན་པས་ཡིད་ཀྱི་གདུང་བ་ཞི། །ཞེས་དང༌། སྟོབས་དང་
ལྡན་ཡང་ཁྲོ་མེད་ཅིང༌། །ཕ་རོལ་གནོན་ཡང་འཚེ་བ་བྲལ། །ནགས་ཀྱི་བདག་པོ་སྔོན་མེད་འདི། །
ཕྱོགས་རྣམས་ཀུན་ལ་རྣམ་པར་རྒྱལ། །ཞེས་དང་། འདབ་ལྡན་ཚོགས་དང་མི་རྩེ་ཞིང་། །ནགས་ཀྱི་
ཁུང་དུ་མི་ཉལ་བའི། །སྔོན་མེད་ཁུ་བྱུག་བུ་མོ་ཞིག །མཐོང་བས་བདག་སྙིང་ཆགས་པས་མྱོས། །ཞེས་
དབྱངས་ཅན་མ་ལ་བསམས་ཏེ་དེ་དང་མཚུངས་པའི་གངས་རི་བསྡུས་ཤིང་དབྱངས་ཅན་མ་རྡུལ་བྲལ་
དང་རང་བཞིན་རྣམ་དག་ལ་བསམས་ནས་གངས་རི་ལ་སྔོན་མེད་པའི་ཁ་བའི་རྡུལ་མ་སྤུངས་པ་དང་
རང་བཞིན་གྱིས་དག་པ་སོགས་ཀྱི་ཡོན་ཏན་བསྡུས་བརྗོད་པ་སོགས་ལྟ་བུའོ། །དེ་བཞིན་དུ་གཉིས་
པ་ལྷའི་སྲས་པོ་ལ་བསམས་ཏེ་སེངྒེ་དང༌། གསུམ་པ་མཛེས་མ་ལ་བསམས་ཏེ་ཁུ་བྱུག་བསྡུས་པ་ཡང་
ཞིབ་མོར་དཔྱད་དེ་ཤེས་པར་བྱའོ། །བཅུ་གཅིག་པ་ཕུལ་བྱུང་གི་རྒྱན་ལ་གཉིས་ཏེ། མཚན་ཉིད་དང༌།
དབྱེ་བའོ །དང་པོ་ནི།གཞུང་ལས། ཁྱད་པར་གྱི་ནི་བརྗོད་འདོད་གང༌། །འཇིག་རྟེན་འཚམས་ལས་
བརྒལ་གྱུར་པ། །ཕུལ་དུ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར། །ཞེས་པ་ལྟར
ཡུལ་གང་དང་གང་གི་ཡོན་ཏན་སོགས་ཁྱད་པར་གྱི་ནི་དངོས་པོ་བརྗོད་པར་འདོད་པ་གང་ཡིན་པ་དེ་
འཇིག་རྟེན་གནས་ཚུལ་གྱི་འཚམས་ལས་གོང་དུ་བརྒལ་བར་གྱུར་པ་ཆེས་ཕུལ་དུ་བྱུང་བར་འུད་ཆེན་
པོ་ངག་གིས་བརྗོད་པ་འདི་ནི་རྒྱན་དམ་པར་གྱུར་པ་ཞིག་གོ།།
66

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
གཉིས་པ་དབྱེ་བ་ལ། ཁྱད་འཕགས་ཐེ་ཚོམ་ངེས་པ་དང༌། །གྲགས་པ་ཕུལ་བྱུང་ལ་སོགས་
བཞི །ཞེས་པ་ལྟར་བཞི་ཡོད་པ་ལས། དང་པོ་ཁྱད་འཕགས་ཕུལ་བྱུང་ནི། གཞུང་ལས། མལླི་ཀ་ཡི་
ཕྲེང་ཚོགས་ཅན། །ལུས་ཀུན་ཁྱབ་པའི་ཙན་དན་གཤེར། །དཀར་བའི་གོས་ཅན་སྔོན་འགྲོ་མ། །ཟླ་
བའི་འོད་ལ་མཚོན་མ་ཡིན །ཞེས་མཛེས་མའི་ལུས་དཀར་བའི་ཁྱད་འཕགས་བརྗོད་འདོད་པས་
མལླི་ཀཱ་མགོ་རྒྱན་ཅི་ཙན་དན་ཆུས་ལུས་གཤེར་བ་ཤིན་ཏུ་དཀར་བའི་གོས་ཅན་རང་ཉིད་འཛའ་བོའི་
གན་དུ་མངོན་པར་འགྲོ་མ་འདིའི་དཀར་བའི་དཔེ་ཟླ་བའི་འོད་ལའང་མཚོན་ནུས་པ་མ་ཡིན་ནོ་ཞེས་
འུད་ཆེན་པོ་བརྗོད་པ་བཞིན་དང་། གཞན་ཡང༌། ག་བུར་ཆུས་གཤེར་ཛཱ་ཏིའི་མེ་ཏོག་དང༌། །མུ་ཏིག་
དོ་ཤལ་གྱིས་རྒྱན་དབྱངས་ཅན་སྐུ། །སྟོན་དུས་ཟླ་བ་རྒྱས་པའི་དཀྱིལ་འཁོར་གང༌། །གཅིག་ཏུ་འདྲེས་
ཏེ་ཐ་དད་མཚོན་མ་ནུས། །ཞེས་དང༌། །རབ་བརྗིད་གཟི་བརྗིད་ཕུང་པོས་ཕྱོགས་ཀྱི་ནི། །འཁོར་ལོ་
རྒྱས་འགེངས་ལྷ་སྲས་ཁྱོད་སྐུ་དང༌། །ལྷ་ཡི་རི་བོར་ཡུན་རིང་བརྟགས་དཔྱད་ཀྱང༌། །རྣམ་པར་དབྱེ་བ་
རྡུལ་ཙམ་རྙེད་མ་གྱུར། །ཅེས་དང་། ལང་ཚོས་བྱོལ་པའི་ཟུར་གྱི་རྟ་ཟུར་དག །དྲང་ཞིང་འདྲིལ་ལ་ཕྲ་
ཞིང་ལྡེམ་པ་འདི། །མ་ལ་ཡར་སྐྱེས་ཙན་དན་ཁྲི་ཤིང་གི།ལྕུག་ཕྲན་སར་པ་ཡིས་ཀྱང་མཚོན་ནུས་མིན། །
ཞེས་དབྱངས་ཅན་མའི་སྐུ་དཀར་བའི་ཁྱད་འཕགས་བརྗོད་འདོད་པས་མེ་ཏོག་དང་མུ་ཏིག་གི་བརྒྱན
པས་དཀར་བ་འདི་སྟོན་ཟླ་དང་འདྲེས་ཏེ་དབྱེར་མ་ཕྱེད་པའི་འུད་ཆེན་པོ་བརྗོད་པ་སོགས་ལྟ་བུའོ། །
གཉིས་པ་ཐེ་ཚོམ་ཕུལ་བྱུང་ནི། །གཞུང་ལས། དགའ་མ་ཁྱོད་ཀྱི་ནུ་མ་དང༌། །དཔྱི་ཡི་བར་
ན་སྐེད་པ་ནི། །ཡོད་དམ་མེད་ཅེས་བདག་གི་ནི། །ཐེ་ཚོམ་ད་དུང་ཟློག་མ་གྱུར། །ཅེས་སྐེད་པ་ཇི་ལྟར་
ཕྲ་ཡང་མ་དང་དཔྱིའི་བར་ན་ཡོད་མེད་ཀྱིས་ཐེ་ཚོམ་འདི་འཇིག་རྟེན་ལ་ནམ་ཡང་མི་སྐྱེ་བ་ལ་སྐྱེས་
པར་འུད་ཆེན་པོས་བརྗོད་པ་བཞིན་དང༌། གཞན་ཡང༌། རྡུལ་བྲལ་ཟླ་བའི་ཟེར་ལས་ཆེས་གསལ་
བའི། །དབྱངས་ཅན་བ་སྤུའི་ཁུང་བུ་ལས་བྱུང་འོད། །མཐའ་ཡས་གཅིག་ཏུ་འཁྲིགས་པའི་ཕུང་པོའི
ནང༌། །ཁྱོད་སྐུ་བཞུགས་དང་མི་བཞུགས་སོམ་ཉིར་གྱུར། །ཅེས་དང༌།ལྷ་མིའི་ནོར་བུ་རིན་ཐང་ཆེ་བ་
ཡི།།དོ་ཤལ་རྒྱན་ཕྲེང་ལན་ཚར་ཕྱེ་བའི་དབུས། །ལྷ་ཡི་སྲས་པོ་ཁྱོད་སྐུ་ཡོད་མེད་ཅེས། །བདག་གི་ཐེ་
ཚོམ་ད་དུང་ཟློག་མི་འགྱུར། །ཅེས་དང༌། དཀར་ཟླུམ་མཁྲང་ཤིང་རྒྱས་པའི་ནུ་འབུར་དང༌། །ཚང་ར་
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གསེར་གྱི་སྟེགས་བུའི་བར་དག་ན། །ལུས་ཕྲ་ཁྱོད་ཀྱི་སྐེད་སྐབས་ཡོད་དམ་ཞེས །རྣམ་པར་དཔྱད་
ཀྱང་ཆ་ཙམ་ངེས་མ་གྱུར། །ཅེས་དབྱངས་ཅན་མའི་སྐུ་འོད་མདངས་ཇི་ལྟར་གསལ་ཡང་འོད་ཀྱི་
དབུས་སྐུ་ཡོད་མེད་ཀྱི་ཐེ་ཚོམ་འདི་མི་སྐྱེ་ཡང་སྐྱེས་པར་འུད་ཆེན་པོའི་བརྗོད་པ་སོགས་ལྟ་བུའོ། །
གསུམ་པ་ངེས་པའི་ཕུལ་བྱུང་ནི། གཞུང་ལས། ནི་ཏམྦི་ནི་ཁྱོད་ལ་ནི། །སྐེད་པ་ཡོད་ཅེས་ངེས་པར་
ནུས།།འོ་མ་འཛིན་པའི་ཁུར་གནས་པ། །རྣམ་པ་གཞན་དུ་སྲིད་མ་ཡིན།།ཞེས་ནི་ཏམྲི་སྟེ་ཚང་ར་ཆེན་
པོ་ཁྱོད་ལ་སྐེད་པ་ཡོད་དེ་གཞན་དུ་ན་ནུ་མའི་གནས་པ་མི་སྲིད་པའི་ཕྱིར་ཞེས་པ་བཞིན་དང་། གཞན་
ཡང༌།རབ་དཀར་འོད་ཕུང་འཁྱིལ་བའི་གུར་ཁྱིམ་ནང་། །དབྱངས་ཅན་ཁྱོད་སྐུ་ངེས་པར་བཞུགས་
པ་སྟེ། །གཞན་དུ་ཁམས་གསུམ་དབུགས་འབྱིན་དྲི་ཟ་ཡིས། །རྒྱུད་མངས་བརྡུང་བའི་སྒྲ་སྙན་འདི་ཅི་
འོང་། །ཞེས་དང་།རིན་ཆེན་རྒྱན་འཕྲེང་དབུལ་བ་ལྷ་ཁྱོད་ཀྱི། །མཛེས་སྐུ་ཡོད་ཀྱི་དེ་ལྟ་མ་ལགས་ན། །
རེག་པས་བདེ་ཞིང་བསིལ་བའི་དཔལ་བསྐྱེད་པའི། །འཛུམ་དཀར་སྣང་བ་འདི་ཀོ་གང་ལས་བྱུང་། །
ཞེས་དང༌།ཡིད་དུ་འོང་མ་ཁྱེད་ལ་ཕྲ་བ་དང༌། །ལྡེམ་པའི་སྐེད་སྐབས་ངེས་པར་ཡོད་ཅེས་ནུས།།དྲིལ་
ཆུང་བསིལ་སྒྲ་འབྱིན་པའི་སྐ་རགས་ཀྱིས། །འཆིང་བ་འདི་དག་གཞན་དུ་ག་ལ་འོས། །ཞེས་འོད་ཕུང་
དབུས་དབྱངས་ཅན་མའི་སྐུ་ངེས་པར་བཞུགས་ཏེ་གཞན་དུ་ན་པི་ཝང་གི་སྒྲ་འདི་མི་འོང་བའི་ཕྱིར་
སོགས་ལྟ་བུའོ། །
བཞི་པ་གྲགས་པ་ཕུལ་བྱུང་ནི།གཞུང་ལས། ཁྱོད་ཀྱི་གྲགས་པའི་ཕུང་པོ་ནི། །དཔག་ནུས་
མིན་ཡང་འདིར་གཤོང་བ། །ས་སྐྱོང་སྲིད་པ་གསུམ་གྱི་ནི། །ཀོང་དག་ཨེ་མ་ཤིན་ཏུ་ཡང་། །ཞེས་རྒྱལ་
པོ་ཁྱོད་ཀྱི་ཡོན་ཏན་ནམ་གྲགས་པའི་ཕུང་པོ་དཔག་མེད་ཤོང་བ་སྲིད་གསུམ་གྱི་ཁོངས་འདི་ཡངས་སོ་
ཞེས་འུད་ཆེན་པོས་བརྗོད་པ་བཞིན་དང༌། གཞན་ཡང༌།སྲས་བཅས་རྒྱལ་བ་ཀུན་གྱི་ཡེ་ཤེས་ཚོགས། །
མཐའ་དག་གཅིག་བསྡུས་དབྱངས་ཅན་མཁྱེན་བརྩེ་དང༌། །འཕྲིན་ལས་དཀར་བའི་ཕུང་པོ་འདིར་
ཤོང་བ། །ཤེས་བྱའི་དཀྱིལ་འཁོར་ཁྱོན་དག་ཤིན་ཏུ་ཡངས། །ཞེས་དང༌། རྒྱ་ཆེ་དཔག་པར་དཀའ་བ་
ལྷ་ཁྱོད་ཀྱི། །རྣམ་དཀར་བསོད་ནམས་གྲགས་པ་བསམ་ཡས་པའི། ཁུར་ཆེན་ཤིན་ཏུ་ལྕི་བ་འདེགས་
བཟོད་པ། །རྒྱ་མཚོའི་གོས་ཅན་ལུས་འདི་ཨེ་མ་སྲ། །ཞེས་དང༌། ལོ་བརྒྱར་བལྟས་ཀྱང་ཅུང་ཟད་
68

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ཚིམས་མེད་པའི། །ན་ཆུང་བཞིན་གྱི་མཚར་སྡུག་འདི་མཐོང་ཚེ། །ཆགས་པས་བརྒྱལ་ཏེ་འཚོ་སྲོག་མི་
འགུམ་པ། །དེ་འདྲའི་སྐྱེས་བུ་རྗེ་ཡིན་ནམ་ཅི། །ཞེས་དབྱངས་ཅན་མའི་མཁྱེན་བརྩེ་འཕྲིན་ལས་ཀྱི་
ཕུང་ཚད་མེད་པ་འདིར་ཤོང་བ་ཤེས་བྱའི་ཁྱོན་ཡངས་སོ་ཞེས་འུད་ཆེན་པོ་བརྗོད་པ་སོགས་ལྟ་བུའོ། །
བཅུ་གཉིས་པ་རབ་བཏགས་ཀྱི་རྒྱན་ལ་གཉིས་ཏེ། མཚན་ཉིད་དང་།དབྱེ་བའོ། །དང་པོ་ནི། གཞུང་
ལས སེམས་ལྡན་དག་གམ་གཅིག་ཤེས་ཀྱང་། །རྣམ་པ་གཞན་དུ་གནས་པའི་ཚུལ། །གང་དུ་རྣམ་
གཞན་རབ་རྟོག་པས། །དེ་ནི་རབ་རྟོག་རྒྱུ་རིག་དཔེར། །ཞེས་པ་ལྟར། སེམས་ལྡན་དག་གམ་གཅིག་
ཤེས་སེམས་ཀྱི་དངོས་པོ་གང་རྣམ་པ་གཞན་དུ་རང་བཞིན་པར་གནས་པའི་ཚུལ་དེ་ལས་ངག་གང་དུ་
དེ་མིན་པའི་རྣམ་པ་གཞན་ཞིག་ཡིན་པས་རབ་ཏུ་རྟོག་པས་སྒྲོ་འདོགས་པ་ཞིག་གོ། །
གཉིས་པ་དབྱེ་བ་ལ། སེམས་ལྡན་སེམས་མེད་བཞིན་སྒྲ་ཅན། །དེ་བཞིན་སྙམ་དང་དོག་
དང་ངེས། །འདྲ་དང་མིན་ནམ་ཞེས་པ་བརྒྱད། །ཅེས་པ་ལྟར་བརྒྱད་ཡོད་པ་ལས །དང་པོ་སེམས་
ལྡན་གྱི་རབ་རྟོག་ནི། གཞུང་ལས། ཉིན་གུང་ཉི་མས་གདུང་པ་ཡིས། །གླང་པོ་དག་ནི་མཚོར་
འཇུག་པ། །ཉི་མའི་ཕྱོགས་གྱུར་པདྨ་རྣམས། །གཞོམ་པར་འདོད་པ་ཡིན་ནམ་སྙམ། །ཞེས་ཁྲུས་དང་
པད་རྩ་བཟའ་ཕྱིར་གླང་མཚོར་འཇུག་པ་དེ་ཉི་མའི་གཉེན་པདྨ་གཞོམ་ཕྱིར་འཇུག་གོ་ཞེས་སེམས་ལྡན
ལ་སྒྲོ་བཏགས་པ་བཞིན་དང༌། གཞན་ཡང༌།བདག་ཅག་སྲིད་མཚོར་སྡུག་བསྔལ་བརྒྱས་གཟིར་བ། །
གཟིགས་པས་དབྱངས་ཅན་ཐུགས་ལ་བཟོད་མེད་ཀྱི། །གདུང་བ་རྒྱས་པ་བསིལ་ཕྱིར་ཞབས་མཐིལ་
བཟུང༌། །རྟག་ཏུ་ཟླ་བའི་གདན་ལ་མཉམ་པར་བཀོད། །ཅེས་དང༌།རྣམ་ཐར་ཕུལ་བྱུང་མཐོང་བས་
ཞབས་རྡུལ་དང༌། །སྐད་ཅིག་འབྲལ་བར་མི་བཟོད་བདག་གི་སྙིང༌། །གདུང་བས་གཟིར་ལ་བརྩེ་བའི་
ལྷ་ཁྱོད་ནི། །རྟག་ཏུ་བདག་གི་མདུན་དུ་དགྱེས་པར་བཞུགས། །ཞེས་དང༌། མགྲིན་སྔོན་རབ་ཏུ་མིག་
ཟུར་སར་ཕབ་ནས། །མཛེས་མ་དལ་འགྲོའི་གོམ་ཚུགས་གཡོ་བ་ནི། །དཀར་ཟླུམ་རབ་ཏུ་རྒྱས་པའི་
ནུ་མ་ཟུང༌། །ཤིན་ཏུ་ལྕི་བའི་ཁུར་གྱིས་ནོན་པ་ཉིད། །ཅེས་དབྱངས་ཅན་ཟླ་བའི་གདན་ལ་བཞུགས་
པ་དེ་གདུང་བ་སེལ་ཕྱིར་བཞུགས་ཞེས་སེམས་ལྡན་ལ་སྒྲོ་བཏགས་པ་སོགས་ལྟ་བུའོ །གཉིས་པ་
སེམས་མེད་ཀྱི་རབ་རྟོག་ནི། གཞུང་ལས། འདི་ནི་བདག་གི་རིང་བ་དག །འགོག་བྱེད་རྣ་བའི་རྒྱན་
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཞེས་ཏེ། །ཁྱོད་ཀྱི་མིག་ནི་རྣ་བ་ཡིས །ཨུཏྤལ་དྭངས་ལ་འགོངས་པ་འདྲ། །ཞེས་མིག་གི་མཛེས་པ་
འགོག་བྱེད་རྣ་རྒྱན་གྱི་ཨུཏྤལ་དེ་ཉིད་སླར་མིག་ཡངས་མིག་ན་བའི་མཐར་ཉེ་བར་གྱུར་པའི་མཛེས་པ་
དེ་འགོངས་ཞིང་ཟིལ་གྱིས་གནོན་ཞེས་སེམས་མེད་ལ་སྒྲོ་བཏགས་པ་བཞིན་དང་། གཞན་ཡང༌། ལྷ་
སྲས་པཉྩ་ལི་ཀའི་གོས་བཟང་གིས། །བཅོམ་ལྡན་འདས་མའི་མཛེས་སྐུ་བཀླུབས་པ་ཡིས །མཚོན་
མདངས་བཀྲ་བ་མཐོང་བས་དབང་པོའི་གཞུ། །སྐྱེངས་ཏེ་མཁའ་ལ་ཡུད་ཀྱིས་ཡལ་བ་ལགས །ཞེས་
དང༌། ས་སྐྱོང་གཞོན་ནུའི་གཙུག་རྒྱན་ནོར་བུ་ཡི། །གཟི་བྱིན་ཕྱོགས་ཀྱི་འཁོར་ལོའི་མཐར་འགྲོ་བ། །
དེ་ཡིས་འོད་སྟོང་བདག་པོ་ཟིལ་མནན་པས །ནུབ་ཕྱོགས་རི་བོའི་ཕག་ཏུ་ཡིབ་པར་འགྱུར། །ཅེས་
དང་། ཉིན་མོ་རྩེ་དགའི་མདུན་སར་ནུ་ལྡན་མ། །བདག་མཐོང་འཛུམ་སྒེག་འགྱུར་བག་སྟོང་གི་རྩེ། །
དེ་ལ་ཤིན་ཏུ་ཡིད་ཞུམ་ཀུ་མུད་དང༌། །འདབ་མ་རྒྱས་པའི་ཁ་ཟུམ་ངོ་འཛུམ་མནག །ཅེས་དབྱངས་
ཅན་མའི་ན་བཟའི་མཚོན་མདངས་ཀྱིས་སྐྱེངས་ཏེ་འཇའ་ཚོན་ཡལ་ཞེས་སེམས་མེད་ལ་སྒྲོ་བཏགས་
པ་ལྟ་བུའོ །
གསུམ་པ་བཞིན་སྒྲ་ཅན་གྱི་རབ་བཏགས་ནི། གཞུང་ལས། མུན་པ་ལུས་ལ་འཇུག་པ་
བཞིན། །མཁའ་ནི་མིག་དམན་ཆར་འབེབ་བཞིན། །ཞེས་དཔེ་ཅན་སྦྱོར་བ་ལ་བཞིན་སྒྲ་བཀོད་ན་
དཔེ་རྒྱན་དུ་གྱུར་པ་ལས་འདིར་མ་སྦྱར་བར་བྱེད་པ་པོ་མུན་པས་བྱ་བ་ལུས་ལ་ལས་འབྱུག་པ་དང་
བྱེད་པ་པོ་མཁའ་ནི་ལས་མིག་དམན་གྱི་བྱ་བ་ཆར་འབེབས་པ་ལྟ་བུར་སྒྲོ་བཏགས་པ་བཞིན་དང༌།
གཞན་ཡང༌། དབྱངས་ཅན་ཁྱོད་སྐུ་མཚན་བཟང་བཀྲ་བ་འདི། །བྱེད་པོས་སྒྱུ་འཕྲུལ་སྤིར་གྱིས་བྲིས་
པ་བཞིན། །འོད་ཟེར་དྲྭ་བ་ཀུན་ནས་འཕྲོ་བ་ཡང༌། །མཁའ་དང་ཕྱོགས་ལ་རྒྱན་དག་སྟེར་བ་བཞིན། །
ཞེས་དང༌། ལྷ་སྲས་དགྱེས་པའི་སྤྱན་ཡངས་ཟུར་མིག་གིས། །རིགས་ལྡན་བུ་མོ་ཐམས་ཅད་བཀུག་
ནས་ཀྱང་། །ཞལ་གྱི་འཛུམ་འོད་དཀར་པོའི་སྣང་བ་འདིས། །རྩེ་དགའི་དུས་སྟོན་ཡང་ཡང་སྟོན་པ་
བཞིན། །ཞེས་དང་། མཛེས་མའི་གསེར་གདུབ་ཁྲོལ་བའི་སིལ་སྒྲ་དག །སྙན་པར་གྲགས་པ་དག་ལ་
འབོད་པ་བཞིན། །དགའ་བའི་རོལ་སྒེག་འཛུམ་དཀར་སར་པ་འདིས། །སྲེད་པས་གདུང་བའི་
དབུགས་དག་འབྱིན་པ་བཞིན། །ཞེས་དཔེ་དང་དཔེ་ཅན་མ་སྦྱར་བར་དབྱངས་ཅན་མའི་མཚན་དཔེ་
70

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
སྤིར་གྱིས་བྲིས་པ་བཞིན་དུ་སྒྲོ་བཏགས་པ་སོགས་ལྟ་བུའོ།།
བཞི་པ་སྙམ་སྒྲ་ཅན་གྱི་རབ་རྟོག་ནི། འདི་མན་གྱི་ལྔ་པོ་ལ། གཞུང་། སྙམ་དང་དོགས་
དང་ངེས་དང་འདྲ། །མིན་ནམ་ཞེས་པ་ལ་སོགས་པའི། །སྒྲ་ཡིས་རབ་རྟོག་གསལ་བར་བྱེད། །ཅེས་
མིང་ཙམ་མ་གཏོགས་དཔེར་བརྗོད་མ་མཛད་ཀྱང་རབ་རྟོག་འདི་རྒྱན་ལེགས་པས་དཔེར་བརྗོད་བྱས་
པ་ནི་འདི་ལྟ་སྟེ།ཀུ་མུད་ཅན་གཉེན་ཆ་ཤས་གང་བ་དེ། །དབྱངས་ཅན་ཞལ་ལ་འགྲན་ཕྱིར་ལྷག་པ་ན། །
ཅུང་ཟད་བསྒྲུན་པར་མ་ནུས་སྐྱེངས་པ་ཡིས།།ཞབས་པད་བརྟེན་པའི་གདན་དུ་འཁོད་པ་སྙམ།།ཞེས་
དང༌། ས་ཆེན་སྐྱོང་སྲས་གཞོན་ནུར་གྱུར་ཁྱོད་ཀྱི། །ཡོན་ཏན་གྲགས་པ་རྒྱ་ཆེན་ཤོང་མིན་ཞེས །
བཅུད་ལྡན་ལམ་བཟང་ཡངས་འདི་རགས་པའི་གཟུགས། །སྦས་ཏེ་ལུས་མེད་ལུས་སུ་གནས་པ་སྙམ། །
ཞེས་དང༌། སྙིང་སྡུག་བུ་མོས་ལུས་ཀྱི་སྐྱེད་བྱེད་ལ། །བལྟས་ཤིང་བལྟས་ཀྱང་ཚིམ་པ་མ་ཐོབ་པར། །
སླར་ཡང་མངོན་འདོད་སྲེད་པ་འཕེལ་མཐོང་ནས། །འདམ་སྐྱེས་གཞོན་ནུ་ཁྲེལ་ཏེ་དགོད་པ་སྙམ། །
ལྔ་པ་དོགས་སྒྲ་ཅན་གྱི་རབ་རྟོག་ནི། །དབྱངས་ཅན་ཕྱག་སོར་རིན་ཆེན་རྒྱུད་མངས་དང༌། །ཡུན་ཙམ་
བསྣུན་ཡང་སྙན་འགྱུར་བྱེ་བའི་སྒྲ། །ཅིག་ཅར་བྱུང་འདི་ཐོབ་པ་དྲི་ཟའི་དབང༌། །རབ་དགའ་སྒྱིད་
ལུགས་པི་ཝང་སྤང་གི་དོགས། །ཞེས་དང༌།གཙུག་ལག་གཉིས་ཀྱི་ལེགས་བྱས་མ་ལུས་པ། །ལྷ་སྲས་
ཁྱོད་ཀྱི་བདག་གིར་མཛད་པ་ལས། །འདི་ན་སྲིད་པར་སྤྱོད་པའི་སྐྱེ་བོ་གཞན། །ཕུལ་བྱུང་ཡོན་ཏན་
སྐལ་བས་ཕོངས་ཀྱི་དོགས །ཞེས་དང༌། དཀར་འཇམ་གཞོན་ཤ་རྒྱས་པ་མཛེས་མའི་གདོང༌། །
མཚར་སྡུག་འོད་དུ་ཆགས་པ་འདི་མཐོང་བས། །ལྷ་ཕྲུག་གཞོན་ནུ་རྣམ་སད་དགའ་མའི་བཞིན། །ལྟ་
བའི་མིག་གི་བདག་ཏུ་བྱས་ཀྱི་དོགས །ཞེས་དབྱངས་ཅན་མའི་རྒྱུད་མངས་ཐོས་པས་རབ་དགའི་པི་
ཝང་མི་སྤོངས་ཡང་དེར་བཏགས་པ་ལ་དོགས་ཀྱི་སྒྲ་སྦྱར་བ་སོགས་ལྟ་བུའོ །དྲུག་པ་ངེས་སྒྲ་ཅན་
གྱི་རབ་རྟོག་ནི། དབྱངས་ཅན་ཐུགས་རྗེ་གཅིག་པུས་སྐལ་བཟང་གིས། །འགྲོ་བློའི་གཏི་མུག་མུན་པ་
བཅིལ་ནས་ཀྱང༌། །ཕན་བདེའི་ལེགས་ལམ་རྩོལ་ནས་བདག་ཅག་གིས། །ཅི་ཞེས་རྒྱལ་རྣམས་ཞི་ལ་
ཞུགས་པར་ངེས། །ཞེས་དང་།རྩོད་དུས་འདིར་ཡང་འཁོར་ལོ་བསྒྱུར་བ་ཡི། །རྒྱལ་རིགས་གཞོན་ནུ་
ཁྱོད་འཁྲུངས་ངོ་མཚར་ལ། །ཨ་ཞེས་ནི་མཐོ་རིས་བདག་པོ་ཡང༌། །རབ་གསལ་མིག་སྟོང་ཕྱེ་ནས་
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བལྟ་བར་བྱེད། །ཞེས་དང༌། བདག་གི་དགའ་མ་སྨིན་འཁྱོག་ཁྱོད་ཀྱི་ནི། །མིག་ཟུང་དཀྱུས་རིང་
མཐོན་མཐིང་འདོད་ཆགས་པ། །ཅུང་ཟད་འཛུམ་པ་དེ་མཐོང་ཨུཏྤལ་དག །ངོ་ཚས་ནགས་ཀྱི་ཕུག་ཏུ་
བྲོས་པར་ངེས།།ཞེས་དབྱངས་ཅན་ལ་ཁུར་བོར་ནས་རྒྱལ་རྣམས་ཞི་ལ་གཤེགས་པ་མ་ཡིན་ཀྱང་དེར་
སྒྲོ་བཏགས་པ་ལ་ངེས་སྒྲ་སྦྱར་བ་སོགས་ལྟ་བུའོ །
བདུན་པ་འདྲ་སྒྲ་ཅན་གྱི་རབ་རྟོག་ནི།བརྒྱ་བྱིན་རྩེ་དགའི་མདུན་སར་འཆི་མེད་མ། །
འབུམ་ཕྲག་གྲེ་འགྱུར་བསྡེབས་ནས་གླུ་ལེན་པ། །འདི་དབྱངས་ཅན་ཕྱག་གི་རྒྱུད་མངས་ལ། །འཁུ་
ཞིང་འགྲན་པས་མཚར་དུ་དངར་བ་འདྲ། །ཞེས་དང་།ལྷ་ཡི་སྲས་ཁྱོད་ཀྱི་ཞབས་ཀྱི་རྡུལ། །མངོན་
པར་བཀོད་པའི་ས་ལས་གུས་ལྡན་དག །གཞན་དུ་ཅུང་ཟད་བགྲོད་པར་མི་སེམས་པས །ཐུགས་
རྗེའི་ཞགས་པ་སྲ་བས་བཅིངས་པ་འདྲ། །ཞེས་དང༌། བདག་གི་དཔལ་མོ་ཀུན་ལས་ཕུལ་བྱུང་བའི །
མཚར་སྡུག་ལང་ཚོའི་རྒྱན་གྱི་བཀྲ་བ་འདི། །ཚངས་པའི་བསྟན་པ་ཕྲོགས་པའི་ཆད་ལས་ཀྱིས། །ཐིག་
ལེ་མཆོག་མ་ས་སྟེང་བཅུག་པ་འདྲ། །ཞེས་ལྷའི་བུ་མོ་རྣམས་བསྡེབས་ནས་གླུ་ལེན་པ་དབྱངས་ཅན་གྱི་
རྒྱུད་མངས་ལ་འགྲན་པ་མ་ཡིན་ཡང་དེར་སྒྲོ་བཏགས་པ་ལ་འདྲ་བའི་སྒྲ་སྦྱར་བ་སོགས་ལྟ་བུའོ། །
བརྒྱད་པ་མིན་ནམ་གྱི་སྒྲ་ཅན་གྱི་རབ་རྟོག་ནི། ཇི་ལྟ་ཇི་སྙེད་ཟག་མེད་ཡེ་ཤེས་ཀྱིས། །གཏེར་གྱུར་
དབྱངས་ཅན་ཐུགས་ཀྱི་གཏིང་མཐའ་དག །དཔག་ཡས་ཐོས་པས་ཆུ་གཏེར་ཡིད་སྐྲག་ཏེ། །ས་འོག་
དབྱངས་ཅན་ཐུགས་ཀྱ་ག
ཁུང་བུར་ཞུགས་པ་མ་ཡིན་ནམ། །ཞེས་དང་། དབྱར་དུས་ཆར་སྤྲིན་སྔོན་པོ་འཁྲིགས་པའི་ནང༌། །
རྒྱུན་ཆགས་ཟབ་མོའི་འབྲུག་སྒྲ་བྱིན་པ་དག །ཕྱོགས་ལས་རྣམ་པར་རྒྱལ་བའི་ལྷ་ཁྱོད་ཀྱིས། །གྲགས་
པ་སྙན་པར་སྒྲོགས་པ་མ་ཡིན་ནམ། །ཞེས་དང༌།མི་ཕྱེད་ལས་ཀྱི་བཅིངས་པའི་མཛའ་ན་མོ། །གངས་
ཀྱི་བཞིན་དཀར་ལང་ཚོའི་མདངས་གསལ་འདི།།འཆི་མེད་བྲན་མོའི་བདེ་སོགས་དང་འཁྲུལ་ནས།
ལྷ་ཡི་རྨུག་རྩི་བྱུག་པ་མ་ཡིན་ནམ། །ཞེས་དབྱངས་ཅན་ཐུགས་ཟབ་པ་ལ་སྐྲག་ནས་རྒྱ་མཚོ་འོག་ཏུ་
ཞུགས་པ་མིན་ཡང་དེར་སྒྲོ་བཏགས་པ་ལ་མིན་ནམ་གྱི་སྒྲ་སྦྱར་བ་སོགས་ལྟ་བུའོ །
བཅུ་གསུམ་པ་རྒྱུའི་རྒྱན་ལ་གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི། གཞུང་
ལས། རྒྱུ་ནི་བྱེད་པོ་ཤེས་བྱེད་དེ། །ཞེས་གསུངས་པ་ལྟར།རྒྱུ་ཞེས་པ་ནི་ཆོས་གང་དང་གང་གི་འབྲས་
72

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
བུའམ་དངོས་པོ་སྔར་མེད་བསྐྱེད་པར་བྱེད་པ་པོ་ས་བོན་ལྟ་བུའམ། དེ་དང་དེའི་ཡོན་ཏན་ནམ་ནུས་པ་
ཤེས་པར་བྱེད་པ་དུ་བ་ལྟ་བུ་དེ་འདྲ་ཞིག་གོ། །
གཉིས་པ་དབྱེ་བ་ནི། གཞུང་ལས། བྱེད་པོའི་དང་ཤེས་བྱེད་རྒྱུ། །དགག་པའི་རྒྱུ་དང་
མཚར་བའི་རྒྱུ །དང་པོ་བྱེད་པའི་རྒྱུ་ལ་གསུམ། །འགྲུབ་བྱེད་རྣམ་འགྱུར་འཐོབ་བྱེད་། །འགྲུབ་
བྱེད་ལ་ཡང་རྣམ་གཉིས་ཏེ། །སྐྱེད་བྱེད་ཉམས་བྱེད་རྒྱུ་གཉིས་སོ །གཉིས་པ་ཤེས་བྱེད་རྒྱུ་ལ་གཉིས། །
ཕྱི་དང་ནང་གི་ཤེས་བྱེད་རྒྱུ། །གསུམ་པ་དགག་པའི་རྒྱུ་ལ་ལྔ། །སྔ་ནས་མེད་དང་ཞིག་ནས་མེད། །
ཕན་ཚུན་མེད་དང་སྤངས་ནས་མེད། །མེད་པ་སྐྱེད་པའི་དང་ལྔ། །བཞི་པ་ངོ་མཚར་རྒྱུ་ལ་ལྔ། །རིང་
དང་དུས་མཉམ་རྒྱུ་འབྲས་དང༌། །འབྲས་སྔ་རིག་མིན་འབྲས་དང༌། །རིག་པའི་རྒྱུ་འབྲས་དང་
བཅས་ལྔ། །དྲིལ་བ་བཅུ་དྲུག་རྒྱུ་ཡི་རྒྱན། །ཞེས་པ་ལྟར་བཅུ་དྲུག་ཡོད་པ་ལས། དང་པོ་སྐྱེད་བྱེད་ཀྱི་
རྒྱུ་ནི།གཞུང་ལས།མ་ལ་ཡ་ཡི་རླུང་དག་གིས། །ཙན་དན་ལྗོན་པ་སར་པ་ཡི།།ཡལ་འདབ་སྐྱོད་པར་
བྱེད་པ་འདིས། །ཀུན་གྱི་དགའ་བ་སྐྱེད་པར་བྱེད། །ཅེས་ཙན་དན་གྱི་ཡལ་འདབ་སྐྱོད་པ་འདི་ཀུན་གྱི་
དགའ་བ་སྐྱེད་བྱེད་ཀྱི་རྒྱུར་བསྟན་པ་བཞིན་དང་།གཞན་ཡང་།རྒྱལ་བ་ཀུན་ཡུམ་བཅོམ་ལྡན་འདས།།
འཕགས་མ་དབྱངས་ཅན་ཐུགས་རྗེ་ཡིས། །རིག་གནས་རྒྱ་མཚོའི་དེ་ཉིད་ཀུན། །མཐོང་བའི་བློ་གྲོས་
བསྐྱེད་པར་བྱེད། །ཅེས་དང༌། བསོད་ནམས་བརྒྱ་ཡི་གྲུབ་པ་ཡིས། །མི་བདག་སྲས་པོ་ཁྱོད་ཀྱི་སྐུ། །
ཡུད་ཙམ་མཐོང་ཡང་སྐལ་བཟང་གི །མིག་ལ་བདུད་རྩི་སྤེལ་བར་བྱེད། །ཅེས་དང་། ལན་བུ་རྒྱབ་
དོར་མིག་བཟང་ལ། །དགའ་བའི་མགྲིན་པ་གྱེན་བཏེགས་ནས། །ཟུར་གྱི་བདག་ལ་བལྟ་བ་འདིས། །
ཡིད་སྲུབ་སྤུ་ལོང་རྒྱས་པར་བྱེད །ཅེས་དབྱངས་ཅན་མའི་ཐུགས་རྗེ་བློ་གྲོས་བསྐྱེད་བྱེད་ཀྱི་རྒྱུར་
བརྟན་པ་སོགས་ལྟ་བུའོ །གཉིས་པ་ཉམས་བྱེད་ཀྱི་རྒྱུ་ནི། གཞུང་ལས། མ་ལ་ཡ་ཡི་ཆུ་རྒྱུན་ལ། །
རེག་ཅིང་ཙན་དན་ནགས་བསྐྱོད་ནས། །རླུང་འདི་མགྲོན་པོ་རྣམས་དག་ནི། །ཉམས་པར་བྱ་ཕྱིར་ཉེ་
བར་གནས། །ཞེས་ལྷོའི་རླུང་དགའ་མ་དང་བྲལ་བའི་མགྲོན་པོ་རྣམས་ཀྱི་རྒྱུར་བསྟན་པ་བཞིན་དང༌།
གཞན་ཡང་། དབྱངས་ཅན་ཞལ་བཟང་འཛུམ་པའི་འོད། །ཤིན་ཏུ་བསིལ་བའི་དཔལ་ཡོན་གྱིས། །
བདག་ཅག་སྲིད་པའི་རྒྱུད་མངས་ཀྱིས །གཙེས་པའི་གདུང་བ་ཉམས་པར་བྱེད། །ཅེས་དང༌།ཚུལ་
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བཟང་རྫོགས་པ་བདུད་རྩིའི་གཏེར། །ལྷ་ཡི་སྲས་པོའི་སྤྱན་རས་ཀྱིས། །བརྩས་པའི་བྱམས་ལྡན་མ་
མ་དང༌། །བྲལ་བའི་ཡོངས་གདུང་ཞི་བར་གྱུར། །ཅེས་དང་། །བུད་མེད་འཁོར་བའི་འཆིང་བ་རུ །
བཤད་པའི་དམ་ཆོས་དེ་ཐོས་པས། །འབྲལ་མི་ཕོད་པའི་དགའ་མ་དེ། །དྲན་པའི་བསྲེད་པ་སྲབ་པར་
བྱེད། །ཞེས་དབྱངས་ཅན་མའི་འོད་གདུང་བ་ཉམས་བྱེད་ཀྱིས་རྒྱུར་བསྟན་པ་སོགས་ལྟ་བུའོ །
གསུམ་པ་རྣམ་འགྱུར་གྱི་རྒྱུ་ནི།གཞུང་ལས།ལོ་འདབ་སར་འཁྲུངས་ནགས་ཚལ་དང༌།།འདབ་བརྒྱ་
རབ་ཏུ་རྒྱས་པའི་རྫིང༌། །ཟླ་བ་རྒྱས་པར་འདོད་པ་ཡིས །མགྲོན་པོ་ལྟ་བའི་དུག་ཏུ་བྱས། །ཞེས་
བསྒྱུར་བྱེད་འདོད་པ་དེ་བསྒྱུར་བྱ་ནགས་ཚལ་སོགས་གསུམ་པོ་མགྲོན་པོའི་མིག་གི་བདུད་རྩི་ཡིན་པ་
དུག་ཏུ་རྣམ་པར་འགྱུར་བའི་རྒྱུར་བསྟན་པ་བཞིན་དང༌། གཞན་ཡང༌། དབྱངས་ཅན་ཐུགས་རྗེ་མ་
སྨད་པ། །དེ་རིང་ཉིད་ལ་འཇུག་པ་ཡི། །བདག་འདྲ་ཤིན་ཏུ་རྨོངས་པ་ཡང་། །སྐད་ཅིག་སྨྲ་བའི་དབང་
པོར་གྱུར། །ཅེས་དང་། སྲིད་དང་ཞི་བའི་དབང་ཕྱུག་གི །གཏེར་ལ་མངའ་མཛད་ལྷ་ཁྱོད་ཀྱི། །བརྩེ་
བས་བསྐྱངས་པས་དབུལ་འཕོངས་བདག །ལྷ་ཡི་ལོངས་སྤྱོད་དང་ལྡན་འགྱུར། །ཅེས་དང་། བདག་
གི་ཆགས་བྲལ་ཆོས་སེམས་པས །སྔ་ནས་མཐུན་པར་འགྲོགས་པ་ཡིས། །དཔལ་མིག་གི་བདུད་
རྩི་ཉིད། །དེང་ན་ལྟ་བྱེད་དུག་ཏུ་འགྱུར། །ཅེས་དབྱངས་ཅན་མའི་ཐུགས་རྗེ་རྨོངས་པ་སྨྲ་དབང་དུ་
འགྱུར་བའི་རྒྱུར་བསྟན་པ་སོགས་ལྟ་བུའོ། །
བཞི་པ་འཐོབ་བྱེད་ཀྱི་རྒྱུ་ནི། གཞུང་ལས། ཁེངས་པ་གོམས་པར་བྱ་འོ་ཞེས །གྲོགས་མོ་
མཛའ་བའི་གནས་བཀོད་ལས །བུ་མོ་སྨིན་འཁྱོགས་མིག་ཡོན་གྱིས། །མཆུ་ནི་གཡོ་ཞིང་བལྟ་བར་
བྱེད། །ཅེས་མཛའ་བོ་དང་མི་མཐུན་པའི་ཁེངས་པ་གོམས་པར་བྱའོ་ཞེས་བླལ་བ་འདི་མི་ཐད་པས་ན་
གྲོགས་མི་མཛའ་བོར་བསྒོམ་པ་དེ་ལ་བུ་མོ་ཆགས་དྲག་གིས་སྨིན་མིག་མཆུ་གསུམ་གཡོ་ཞིང་ལྟ་བ་
ཐོབ་པའི་རྒྱུར་བསྟན་པ་བཞིན་དང༌། གཞན་ཡང༌།དབྱངས་ཅན་ཁྱོད་ཀྱི་སྐུ་བསྒོམས་ཤིང༌། །རིགས་
སྔགས་རྒྱ་ཆེར་བཟླས་པ་ལས །རིང་པོར་མ་ཐོགས་བདག་ཅག་གིས། །སྙན་ངག་མཁན་དབང་གོ་
འཕང་ཐོབ། །ཅེས་དང་། རྨུགས་འཛིན་དབང་པོའི་བང་མཛོད་ཀྱིས། །འབྱོར་པས་མཐོ་བའི་ལྷ་ཁྱོད་
དྲུང༌། །བདག་ཀྱང་བཞེད་དགུའི་ལོངས་སྤྱོད་ལ། །རོལ་བའི་ངལ་གསོ་འཐོབ་པར་གྱུར། །ཅེས་དང་།
74

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ལུས་མེད་དགའ་སྟོན་རོལ་རྩེད་སླད། །མཛེས་མས་སེན་མོ་བཏབ་པ་ལས །ལུས་ལ་སྤུ་ལོངས་
སེམས་ལ་ནི། །ཆགས་བདེའི་རྩེད་མོ་ཐོབ་པ་ལགས། །ཞེས་དབྱངས་ཅན་གྱི་སྒོམ་བཟླས་སྙན་ངག་
མཁན་གྱི་གོ་འཕང་འཐོབ་བྱེད་ཀྱི་རྒྱུར་བསྟན་པ་སོགས་ལྟ་བུའོ།།
ལྔ་པ་ཕྱིའི་ཤེས་བྱེད་ཀྱི་ནི། གཞུང་ལས། ཉི་མ་ནུབ་གྱུར་ཟླ་བ་མཛེས། །འདབ་ཆགས་
རྣམས་ནི་གནས་སུ་སོང༌། །ཞེས་ཉི་མ་ནུབ་པ་སོགས་ཕྱི་རོལ་མཚན་མོའི་དུས་ཤེས་བྱེད་ཀྱི་རྒྱུར་
བསྟན་པ་བཞིན་དང༌། གཞན་ཡང་། དབྱངས་ཅན་ཁྱོད་ཀྱི་ཞབས་བརྟེན་གྱི། །ཟླ་བ་ཉ་བའི་འོད་
དཀར་དག །ཅུང་ཟད་མི་གསལ་པདྨ་ཡིས། །འདབ་མ་ཤིན་ཏུ་རྒྱས་པར་གྱུར། །ཅེས་དང༌། མི་ཡི་
དབང་པོ་མངའ་རིས་ཀྱི།།སྐྱེད་མོས་ཚལ་ཀུན་རྩྭ་ལྗང་ནི།།ཤིན་ཏུ་གཞོན་པའི་གུ་དང་། །ལྗོན་ཤིང་
ལོ་འདབ་སར་པས་མཛེས། །ཞེས་དང༌།ཀུ་མུད་དགོད་ཅིང་པདྨ་འཛུམ། །བྱ་དང་བུང་བའི་ཕུར་ལྡིང་
བྲལ། །བུ་མོ་ཁྱེད་ཀྱང་བདག་ཁྱིམ་དུ། །ཡིད་བསྲུབ་རྩེ་དགའི་སླད་དུ་འོང༌། །ཞེས་དབྱངས་ཅན་གྱི་
ཞབས་བརྟེན་གྱི་ཟླ་འོད་ཉམས་ཤིང་པདྨ་རྒྱས་པ་ཕྱི་རོལ་ཉིན་མོའི་དུས་ཤེས་བྱེད་ཀྱི་རྒྱུར་བསྟན་པ་
སོགས་ལྟ་བུའོ། །དྲུག་པ་ནང་གི་ཤེས་བྱེད་ཀྱི་རྒྱུ་ནི། གཞུང་ལས། གྲོགས་མོ་འདོད་པས་གཟིར་བའི་
ཡིད། །ཟླ་བའི་ཟེར་གྱི་མི་ཟློག་ཤིང་། །ལུས་འགྲེལ་པའི་རྒྱ་དཔེར་སོ་བོདྷི་སུ་ཛྙཱ་ར་མ་བ་ག་མྱ་རེ་ཞེས་
འབྱུང༌། ལེགས་པར་རྟོགས་པ་ནི་ལེགས་པར་ཤེས་པ་ཀུན་ནས་རིགས་པ་ཞེས་པར་འགྱུར།དེ་ལྟར་
ན་ལུས་ཀྱི་དྲོད་ལེགས་པར་རྟོགས་ཞེས་པར་འགྱུར་རོ །ལུས་ཀྱི་དྲོད་ཀྱི་གདུང་བ་འཛིན།
འོད་ཙན་དན་གྱིས་མི་སེལ་བའི་ལུས་དྲོད་དེ་ནང་གི་སེམས་འདོད་པས་གཟིར་བ་ཤེས་བྱེད་ཀྱི་རྒྱུར་
བསྟན་པ་བཞིན་དང༌། གཞན་ཡང༌།དབྱངས་ཅན་ཁྱོད་ཀྱི་ཡོན་ཏན་དག །དྲན་ཚེ་བདག་ཅག་དཔྱོད་
ལྡན་རྣམས། །འདྲེན་བྱེད་ཟུམ་ཞིང་ལག་པ་སྦྱར། །མགྲིན་པ་དུད་ཅིང་མགོ་བོ་འདར། །ཞེས་དང༌།
བྱིས་པའི་སྐྱེ་བོ་མི་བསྲུན་པའི །སྤྱོད་ཚུལ་གཟིགས་ཀྱང་མི་ཡི་ལྷ། །ཞལ་གྱི་དཀྱིལ་འཁོར་མངའ་
མདངས་དག །གསལ་ཞིང་ཅུང་ཟད་ཉམས་འགྱུར་བྲལ། །ཞེས་དང༌། དགའ་མ་མཐོང་བས་བདག་
ལ་ནི། །ཙན་དན་ཆུས་ཀྱང་མི་སེལ་བའི། །ལུས་ཀྱི་དྲོད་འབར་བཞིན་རས་དག །རབ་དམར་སྤུ་ལོང་
དག་ཀྱང་གཡོ། །ཞེས་དབྱངས་ཅན་གྱི་ཡོན་ཏན་དྲན་ཚེ་མིག་ཟུམ་པ་སོགས་ནང་གི་དད་པ་ཤེས་བྱེད་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀྱི་རྒྱུར་བསྟན་པ་སོགས་ལྟ་བུའོ །བདུན་པ་སྔ་ན་མེད་པའི་རྒྱུ་ནི། གཞུང་ལས། རིག་པ་དག་ནི་མ་
གོམས་དང༌། །བློ་ལྡན་རྣམས་དང་མ་འགྲོགས་དང༌། །དབང་པོ་རྣམས་ནི་མ་བསྡམས་པས །མི་
རྣམས་རབ་ཏུ་གདུང་བར་འགྱུར། །ཅེས་རིག་པ་མ་གོམས་པ་སོགས་སྔ་ནས་མེད་པ་དེ་མི་རྣམས་
གདུང་བའི་རྒྱུར་བསྟན་པ་བཞིན་དང་། གཞན་ཡང་། དབྱངས་ཅན་ལྷ་རུ་མ་བསྟེན་ཅིང༌། །ཏིང་
འཛིན་ཉེར་ཞི་མ་བསྒོམས་ལ། །རིག་གནས་བསྟན་བཅོས་མ་བསླབས་པའི །སྐལ་དམན་དེ་དག་
སྲིད་མཚོར་འཁྱམས། །ཞེས་དང༌། སྲིད་ཞིའི་ལེགས་དགུ་འབྱུང་བའི་གནས། །ལྷ་སྲས་ཁྱོད་དང་མ་
མཇལ་བས། །ཡུལ་འཁོར་གཞན་གྱི་སྐྱེ་བོ་རྣམས །རྩོད་དུས་རྒུད་པས་མནར་བར་འགྱུར། །ཅེས་
དང་། ས་སྟེང་རྙེད་དཀའི་ཡིད་འཕྲོག་མ།།ཁྱོད་དང་སྔ་ནས་མ་ཕྲད་པས། །བདག་ནི་བུད་མེད་གཞན་
མ་ལ། །ལྷ་མོ་ལྟ་བུར་དགའ་ཞིང་སྲེད། །ཞེས་དབྱངས་ཅན་མ་བསྟེན་པ་སོགས་སྔ་ནས་མེད་པའི་
སྐལ་དམན་སྲིད་པར་འཁྱམས་པའི་རྒྱུར་བསྟན་པ་སོགས་ལྟ་བུའོ། །བརྒྱད་པ་ཞིག་ནས་མེད་པའི་རྒྱུ་
གཞུང་ལས། འདོད་པའི་གཏམ་གྱིས་མྱོས་པ་སོགས །ལང་ཚོ་ཡི་ནི་རིམ་དག་ཉམས། །རྨོངས་པ་
ཟད་ཅིང་སྲེད་པ་འཕོས །བསོད་ནམས་གནས་ལ་ཡི་དྭགས་བྱས། །ཞེས་གཞོན་དུས་འདོད་པའི་
གཏམ་གྱིས་མྱོས་པ་སོང་བ་སོགས་སྔར་སྐྱེས་པ་འདས་པའམ་ཞིག་ནས་མེད་པ་དེ་བསོད་ནམས་ཀྱི་
གནས་དགེ་བ་ལ་ཡིད་འདུན་པའི་རྒྱུར་བསྟན་པ་བཞིན་དང་། གཞན་ཡང་། སྐྱེ་བའི་རྩ་བ་རབ་བྱུང་
ཞིང༌། །རྒས་ནད་འཆི་བའི་སྡུག་བསྔལ་བཅོམས། །སྒྲིབ་གཉིས་བག་ཆགས་བཅས་སྤངས་པས། །
དབྱངས་ཅན་སྐུ་གསུམ་བརྙེས་པ་ལགས། །ཞེས་དང་། གཞོན་ནུ་རོལ་རྩེད་ལས་འདས་ཤིང༌། །དར་
བ་དྲེགས་པས་རྒྱང་བསྲིངས་པས །དཔའ་འཛངས་དུལ་བའི་ལྷ་སྲས་ཁྱོད། །དེང་སང་འཇིག་རྟེན་
རྒྱན་དུ་གྱུར། །ཅེས་དང་། འདོད་པའི་ཉེས་དམིགས་དྲན་པ་ལས། །སྙིང་དུ་སྡུག་པའི་དགའ་མ་ལ། །
དགའ་བའི་སྲེད་པ་བྲལ་བ་ཡིས །བདག་གི་སེམས་ལ་ཞི་བ་ཐོབ། །ཅེས་སྐྱེ་བའི་རྩ་བ་ཕྱུང་བ་
སོགས་སྔར་སྐྱེས་པ་འདས་པའམ་ཞིག་ནས་མེད་པ་དེ་དབྱངས་ཅན་གྱི་སྐུ་གསུམ་མཉེས་པའི་རྒྱུར་
བསྟན་པ་སོགས་ལྟ་བུའོ། །
དགུ་པ་ཕན་ཚུན་ངེས་པའི་ནི། གཞུང་ལས། ནགས་ཚལ་འདི་དག་ཁྱིམ་མ་ཡིན། །ཆུ་
76

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཀློང་འདི་དག་བུད་མེད་མིན། །རི་དྭགས་འདི་དག་བུ་ཚ་མིན། །དེ་ཕྱིར་བདག་གི་ཡིད་དགའ་འོ། །
ཞེས་ནགས་དང་ཁྱིམ་སོགས་ཕན་ཚུན་གཅིག་ལ་གཅིག་མཚན་ཉིད་མེད་པ་སོགས་ཡིད་དགའ་བའི
རྒྱུར་བསྟན་པ་བཞིན་དང༌། གཞན་ཡང༌། དབྱངས་ཅན་ཁྱོད་ཉིད་ཆགས་ལྡན་གྱི། །བུད་མེད་མ་ཡིན་
དགྱེས་པའི་འཛུམ། །འདི་ཡང་འདོད་ལྷའི་མདའ་མིན་པར། །ངེས་པས་བདག་ལ་ཡིད་བདེ་སྐྱེས །
ཞེས་དང༌། འབྱོར་ལྡན་ལྷ་འདིས་སྡིག་སྤྱོད་མིན། །ལོངས་སྤྱོད་འདི་དག་སྡིག་ཟས་མིན། །རྣམ་
གཡེང་འདི་དག་སྡིག་ལས་མིན། །དེ་ཕྱིར་བདག་ཡིད་ལྷག་པར་དགའ། །ཞེས་དང་། དགའ་མ་དྲན་
འདི་བསམ་གཏན་དག །མ་ཡིན་དེ་མིང་ཡང་ཡང་དུ། །བརྗོད་འདིའང་རིགས་སྔགས་མ་ཡིན་པས། །
ཡིད་ནི་ཤིན་ཏུ་སྐྱོ་བར་འགྱུར། །ཅེས་དབྱངས་ཅན་དང་བུད་མེད་ཆགས་ལྡན་ཕན་ཚུན་དུ་སྣང་བཞིན་
པ་ལས། དབྱངས་ཅན་ཆགས་ལྡན་ཡིན་པ་མེད་པ་དེ་ཡིད་བདེའི་རྒྱུར་བསྟན་པ་སོགས་ལྟ་བུའོ །
བཅུ་པ་སྤངས་ནས་མེད་པའི་རྒྱུ་ནི། གཞུང་ལས། ཤིན་ཏུ་མ་དག་སྤྱོད་པ་། །འཕགས་མ་རྣམས་ལ་
ཡོད་མ་ཡིན།།དེ་ཕྱིར་དེ་དག་རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ་འཕེལ། །ཞེས་འཕགས་
པས་མ་དག་སྤྱོད་པ་སྤངས་ནས་མེད་པ་དེ་ཕུན་ཚོགས་འཕེལ་བའི་རྒྱུར་བསྟན་པ་བཞིན་དང༌།གཞན་
ཡང་། དབྱངས་ཅན་ཁྱོད་ལ་ཉི་ཚེའི་ཐུགས། །རང་ཉིད་ཞི་བདེ་ཡོང་མི་མངའ། །དེ་ཕྱིར་རང་དང་
གཞན་གྱི་དོན། །ཕུན་ཚོགས་མཐའ་དག་མཉེས་པ་ལགས། །ཞེས་དང༌། ས་སྐྱོངས་སྙིང་སྟོབས་རྨད་
བྱུང་ལ།།ཐུབ་ཚོད་ཅུང་ཟད་མིང་མངའ་བས། །ཐ་ཡངས་པའི་ཆབ་འབངས་ལ།།རྟག་ཏུ་ཕན་དང་
བདེ་བ་སྩོལ། །ཅེས་དང་། ཁྲོ་དང་ཚིག་པའི་ངན་སྤྱོད་ནི། །དགའ་མ་ཁྱོད་ལ་ཅུང་ཟད་ཀྱང་། །མེད་
པས་ཁྱོད་ཚུལ་མཐོང་མ་ཐག །བདག་ཅག་དགའ་བ་འཕེལ་བར་གྱུར། །ཅེས་དབྱངས་ཅན་མས་ཉི་
ཚེའི་ཐུགས་སྤངས་ནས་མེད་པ་དོན་གཉིས་ཀྱི་རྒྱུར་བསྟན་པ་སོགས་ལྟ་བུའོ།།
བཅུ་གཅིག་པ་མེད་པ་བསྐྱེད་པའི་རྒྱུ་ནི། གཞུང་ལས། སྐྱེད་ཚལ་ས་ཧ་ཀཱ་ར་རྣམས། །སྙེ་
མ་མ་འཁྲུངས་པ་མིན་ན།།མགྲོན་པོ་རྣམས་ཀྱི་བུད་མེད་། །རིལ་བཅས་ཁྱོར་ཆུ་སྦྱིན་བྱར་འགྱུར།།
ཅེས་ས་ཧ་ཀཱ་རའི་སྙེ་མ་མ་འཁྲུངས་པ་མེད་པ་དེ་བུད་མེད་མེད་པ་ཞེས་པ་དེ་ཤི་བ་བསྐྱེད་བྱེད་ཀྱི་རྒྱུར་
བསྟན་པ་བཞིན་དང༌།གཞན་ཡང༌།འཕགས་མ་དབྱངས་ཅན་ཁྱོད་ཀྱི་ནི། །ཐུགས་རྗེས་རྟག་པར་མ་
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བསྐྱངས་ན། །བདག་གིས་རིང་ཞིག་ན་ཡོད། །བསྙེན་པའི་འབྲས་བུ་མེད་པར་འགྱུར། །ཅེས་དང༌།
ལྷ་ཁྱོད་བདག་ལ་བྱམས་པའི་ཐུགས། །ནམ་ཡང་ཚད་བཟུང་མེད་པ་འདིས །སྲིད་པའི་རྒུད་པས་
མནར་བ་ཡིས། །གདུང་བ་དྲག་པོ་མེད་པར་བྱས། །ཞེས་དང་། དགའ་མ་ལུས་མེད་ཕོ་ཉ་མོ། །ཁྱོད་
དང་འགྲོགས་ལ་ཚིམ་མེད་པས །རྟག་ཏུ་བདག་གི་ཡིད་ལ་ནི། །ཉེར་བཞིའི་གོ་སྐབས་མེད་པར་
གྱུར། །ཅེས་དབྱངས་ཅན་མའི་ཐུགས་རྗེས་མ་བསྐྱངས་པ་སྟེ་བསྟན་པའི་འབྲས་བུ་མེད་པ་བསྐྱེད་
པའི་རྒྱུར་བསྟན་པ་སོགས་ལྟ་བུའོ །བཅུ་གཉིས་པ་རིང་བའི་རྒྱུ་ནི། གཞུང་ལས། ལུས་ཅན་ཁྱོད་
མིག་ཟུར་ཅེས་པ། །རྒྱལ་བྱེད་ལུས་མེད་དག་གི་མཚོན། །གང་དེ་གཞན་ལ་རབ་འཕངས་པ། །དེ་ཡི་
བདག་གི་ཡིད་ཀྱང་བཅོམ། །ཞེས་རབ་ཏུ་གྲགས་པའི་མཚོན་གང་ལ་འཕངས་པ་དེ་འབུགས་པ་ལ་
བུད་མེད་ཀྱི་ཟུར་མིག་འདོད་པའི་མཚོན་དེ་གཞན་ལ་འཕངས་པས་རིང་བ་གནས་པ་དག་ཀྱང་བཅོམ་
པ་དེ་མཚར་བའི་རྒྱུར་བསྟན་པ་བཞིན་དང་། གཞན་ཡང་། དབྱངས་ཅན་ཁྱོད་ཀྱི་ཡེ་ཤེས་མཚོན། །
རང་གི་སྲིད་རྩ་བྱུང་སླད་འཕངས། །དེ་ཡིས་སྐལ་བཟང་གཞན་གྱི་ཡང༌། །ཉོན་མོངས་བག་ཆགས་
བཅས་པ་བཅོམ། །ཞེས་དང་། ལྷ་སྲས་དགྱེས་པའི་ཞལ་གྱི་འཛུམ། །བདག་ཉིད་གཅིག་པུ་མ་བརྟན་
པས །ཆབ་འབངས་སྐྱེ་བོ་གཞན་རྣམས་ཀྱང༌། །དཔེ་མེད་དགའ་བ་རྒྱས་པར་འགྱུར། །ཅེས་དང༌།
མཛེས་མའི་ཟུར་མིག་ལྕགས་ཀྱུ་དག །རང་གི་འཛའ་བོ་ལ་འཕངས་པས། །ཐ་མལ་སྐྱེ་བོ་གཞན་
རྣམས་ཀྱི། །ཡིད་ཀྱང་རང་དབང་མེད་པར་བཀུག །ཅེས་མཚོན་གང་ལ་འཕངས་པ་སྟེ་འཇོམས་པ་
ལས་དབྱངས་ཅན་མའི་ཡེ་ཤེས་ཀྱི་མཚོན་རང་གི་སྲིད་རྩ་ཕྱུང་ཕྱིར་འཕངས་པས་རིངས་ན་གནས་པ
གཞན་གྱི་ཉོན་མོངས་ཀྱང་བཅོམ་པ་མཚར་བའི་རྒྱུ་བསྟན་པ་སོགས་ལྟ་བུའོ།།
བཅུ་གསུམ་པ་དུས་མཉམ་གྱི་རྒྱུ་།གཞུང་ལས།སྐྱེས་བུ་ལུས་མེད་ཀྱིས་མྱོས་པའི །རྣམ་
འཕྲུལ་སྣ་ཚོགས་ལྷན་ཅིག་ཉིད། །བུད་མེད་རྣམས་ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེས། །
ཞེས་གྲགས་པའི་རྒྱུ་འབྲས་དུས་མི་མཉམ་པ་ལ་སྐྱེས་བུའི་ཆགས་པ་དང་རྣམ་འགྱུར་སྣ་ཚོགས་
འབྲས་བུས་ཏེ་འབྲས་དུས་མཉམ་དང་། ཡང་བུད་མེད་ལ་བུ་སྐྱེས་པ་དང་ནུས་པ་སྟེ་ཤི་བ་འབྲས་
བུ་ལས་སྐྱེ་ཡིན་བས་རྒྱུ་འབྲས་དུས་མཉམ་པ་མཚར་བའི་རྒྱུར་བརྟན་པ་བཞིན་དང་། གཞན་ཡང༌།
78

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
བཅོམ་ལྡན་དབྱངས་ཅན་དྲན་པ་དང༌། །ལྷན་ཅིག་དད་པའི་མཆི་མ་བྲུབ། །བྱིན་གྱིས་བརླབ་དང་རྣམ་
དཔྱོད་ཀྱི།།བློ་གྲོས་རྒྱས་པ་དུས་མཉམ་གྱུར། །ཅེས་དང༌། །ལྷ་འདིས་རྣམ་དཀར་མཛད་པའི་ཚོགས། །
དགོངས་དང་ལྷན་ཅིག་ཕྱག་ཏུ་བཞེས། །སྙན་ངག་གཞུང་བརྒྱའི་དེ་ཉིད་ཀྱང་། །གསན་དང་མཁྱེན་པ་
དུས་མཉམ་གྱུར། །ཅེས་དང༌། ཤ་འཇམ་མདངས་དཀར་བཞིན་ལེགས་མ། །ལང་འཚོ་དར་བབ་
མཐོང་བ་དང་། །ལྷན་ཅིག་བདག་གི་ལུས་ལ་ནི། །ཆགས་པ་དྲག་པོས་སྤུ་ལོང་གཡོས། །ཞེས་འཇིག་
རྟེན་ན་འབྲས་དུས་མི་མཉམ་པ་ལས་དབྱངས་ཅན་དྲན་པ་དང་དད་པ་བྱིན་གྱིས་བརླབས་པ་དང་
བློ་འཕེལ་བ་སྟེ་རྒྱུ་འབྲས་དུས་མཉམ་པ་མཚར་བའི་རྒྱུ་བསྟན་པ་སོགས་ལྟ་བུའོ། །
བཅུ་བཞི་པ་འབྲས་བུ་སྔ་བའི་རྒྱུ་ནི།གཞུང་ལས།ཕྱིས་ནས་འོད་ཟེར་རབ་འཕྲོས་པ། །ཟླ་
བ་ཡིས་ནི་དཀྱིལ་འཁོར་ཤར། །སྔར་ཉིད་རི་དྭགས་མིག་ཅན་གྱི། །ཆགས་པའི་རྒྱ་མཚོ་རྒྱས་པར་
གྱུར། །ཅེས་འབྲས་བུ་རྒྱ་མཚོ་རྒྱས་པའི་ཕྱི་ནས་འོད་འཕྲོས་པས་ཟླ་བ་ཤར་བ་ངོ་མཚར་བའི་རྒྱུར་
བསྟན་པ་བཞིན་དང་།གཞན་ཡང་།སྙིང་ཁར་ལག་པ་ཟུམ་པ་དང་། །དད་པའི་རྒྱ་མཚོ་འཕེལ་བ་ཡི། །
ཕྱི་ནས་འོད་ཟེར་འབུམ་ལྡན་པའི། །དབྱངས་ཅན་ཞལ་གྱི་ཟླ་བ་མཐོང༌། །ཞེས་དང༌། དགའ་བའི་
འདབ་བརྒྱ་བཞད་པ་དང༌། །གུས་པའི་སྣང་བ་རྒྱས་པའི་མཐར །ལྷ་སྲས་ནམ་མཁའི་ནོར་བུ་ཁྱོད། །
བདག་གི་ལེགས་བྱས་དཔལ་དུ་ཤར། །ཞེས་དང་། སོ་ཡི་ཟེའུ་འབྲུ་དགོད་པ་ཡི། །དགའ་མའི་གདོང་
པད་མ་མཐོང་བའི། །སྔ་ནས་བདག་ཡིད་སྦྲ་མ་ར། །མངོན་འདོད་སྦྲང་རྩིས་མྱོས་པར་གྱུར། །ཅེས་རྒྱུ་
སྔ་ཞིང་འབྲས་བུ་ཕྱི་བ་ལས་འབྲས་བུ་པདྨ་ཟུམ་པ་དང༌། རྒྱ་མཚོ་འཕེལ་བའི་ཕྱི་ནས་རྒྱུ་ཟླ་བ་ཤར་
ཚར་བའི་རྒྱུར་བསྟན་པ་སོགས་ལྟ་བུའོ། །བཅོ་ལྔ་པ་མི་རིགས་པའི་རྒྱུ་ནི། གཞུང་ལས།ལྷ་གཅིག་
ཁྱོད་ཀྱི་ཞབས་གཉིས་པོ།།དམར་བ་ཉི་ཞོན་ལ་རག་ཅིང༌། །རྒྱལ་པོ་རྣམས་ཀྱི་ལག་པ་ཡི། །པདྨ་ཟུམ་
པར་བྱེད་པ་ཅི། །ཞེས་ཉི་མས་པདྨ་འབྱེད་པ་ལས་ཟུམ་པ་དེ་མི་རིགས་པས་ངོ་མཚར་བའི་རྒྱུར་བསྟན་
པ་བཞིན་དང་། གཞན་ཡང་། འཕགས་མ་དབྱངས་ཅན་ཐུགས་རྗེ་ཡིས། །ཆུ་རྒྱུན་བདག་གི་སྙིང་
ཞུགས་པས། །ཐོགས་མེད་ནས་བསགས་ཉོན་མོངས་ཀྱི། །འདམ་རྫབ་སྐམ་པར་བྱེད་འདི་མཚར། །
ཞེས་དང་། ལེགས་བྱས་འོད་ཟེར་སྟོང་ལྡན་པའི །ས་སྐྱོང་ཉིན་མོའི་དབང་ཕྱུག་ཁྱོད། །ཤར་བས་
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཕྲག་དོག་སེམས་ལྡན་པའི། །འགྲན་འདོད་མུན་པར་བྱེད་པ་ཅི། །ཞེས་དང༌། མཛེས་མ་ཁྱོད་ལུས་
ཙན་དན་གྱིས། །འཁྲི་ཤིང་གཞོན་ནུ་ལ་རེག་པས། །བདག་གི་སྙིང་ལ་ཚ་བ་ཡི། །གདུང་བ་འབར་
བར་གྱུར་འདི་ཅི། །ཞེས་ཆུ་རྒྱུན་འདམ་རྫབ་རླན་པ་ལས་སྐེམ་པ་དེ་མི་རིགས་པས་མཚར་བའི་རྒྱུར་
བསྟན་པ་སོགས་ལྟ་བུའོ། །
བཅུ་དྲུག་པ་རིགས་པའི་རྒྱུ་།གཞུང་ལས། ཁྱོད་ཀྱི་ཞབས་སེན་ཟླ་བ་ཡི།།འོད་ཟེར་ཀུནྡ་
དྲི་མེད་རྣམས། །ས་སྐྱོང་རྣམས་ཀྱི་ལག་པ་། །པདྨ་ཟུམ་པར་བྱེད་ལ་དབང༌། །ཞེས་ཟླ་བའི་པདྨ་
ཟུམ་པ་དེ་རིགས་པའི་རྒྱུར་བསྟན་པ་བཞིན་དང༌།གཞན་ཡང༌།ཆོས་དབྱིངས་མཁའ་ལ་ཤར་བ་ཡི།།
དབྱངས་ཅན་གཟུགས་སྐུའི་ཟླ་བ་འདི། །སྐལ་ཅན་རྣམས་ཀྱི་མི་ཤེས་པའི། །མུན་པ་སེལ་ལ་དབང་བ་
ལགས། །ཞེས་དང༌།ཚོགས་གཉིས་རྒྱ་མཚོ་ལས་འཁྲུངས་པའི། །མི་བདག་ཡིད་བཞིན་ནོར་བུ་འདི། །
བདག་ཅག་གངས་ཅན་པ་རྣམས་ཀྱི། །དགོས་འདོད་རྩོལ་ལ་དབང་བ་ཉིད། །ཅེས་དང་།དྲི་བཟང་
མདངས་དཀར་ན་ཆུང་མ། །ཡིད་འོང་ཤ་ཡི་མེ་ཏོག་ཁྱོད། །བདག་ཅག་འདོད་ལྡན་ཡིད་ཀྱི་ནི། །བུང་
བ་དགའ་བར་བྱེད་ལ་དབང༌། །ཞེས་ཟླ་བས་མུན་པ་སེལ་བ་སོགས་རིགས་པའི་རྒྱུར་བསྟན་པ་
སོགས་ལྟ་བུའོ།།
བཅུ་བཞི་པ་ཕྲ་མོའི་རྒྱན་ལ་གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི་གཞུང་
ལས།ཟུར་དང་རྣམ་པས་མཚོན་པའི་དོན། །ཕྲ་ཕྱིར་ཕྲ་མོ་ཞེས་པར་བཤད། །ཅེས་གང་བརྗོད་འདོད་
ཀྱི་བློ་སྔོན་དུ་བཏང་བའི་ལུས་ཀྱི་བརྡ་ཟུར་ཙམ་དང་བློ་སྔོན་དུ་མ་གཏང་ཡང་ནང་སེམས་ཀྱི་འགྱུར་བ་
དང་རྗེས་སུ་མཐུན་པའི་རྣམ་པ་ཙམ་གྱིས་མཚོན་ནུས་པའི་དོན་དེ་སྒྲ་མེད་དུ་གོ་བས་ཕྲ་བའི་ཕྱིར་ཕྲ་
ཞེས་པར་བཤད་པ་ཞིག་གོ། དེ་ཡང་བརྡ་ཟུར་ཙམ་གྱི་དོན་གོ་མཚོན་པ་ནི།རྒྱུད་ལས། གང་གི་སོར་
མོ་གཅིག་སྟོན་པ། །གཉིས་ཀྱི་ལེགས་པར་མངོན་པ་བཞིན། །ཞེས་དང༌། རྣམ་པར་མཚོན་པ་ནི
འདུལ་བ་ལུང་ལས། བསམ་པ་ནང་ན་གནས་པ་ནི། །རྣམ་པ་རྣ་བ་ཡོངས་མི་ནུས། །རྐང་མདོག་
དབང་བའི་བྱེ་བྲག་གི །ཕྱི་རོལ་དུ་ནི་རྣམ་པར་གསལ། །ཞེས་པ་དང་མཐུན་ནོ། །གཉིས་པ་དབྱེ་བ་ལ།
ཟུར་དང་རྣམ་པའི་ཕྲ་མོ་གཉིས། །ཞེས་པ་ལྟར་གཉིས་ལས། དང་པོ་ནི། གཞུང་ལས། ནམ་ཞིག་འུ་
80

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཅག་འགྲོགས་འགྱུར་ཞེས།།ཚོགས་སུ་བརྗོད་པར་མ་བཟོད་པའི། །མཛའ་མོ་རིག་ནས་བུད་མེད་ཀྱི། །
རྩེ་དགའི་པདྨ་ཟུམ་པར་བྱས །ཞེས་དུས་ནམ་ཞིག་གི་ཚེ་སུ་འུ་ཅག་གཉིས་འགྲོགས་ཞེས་ཚོགས་སུ་
ངོ་ཚ་ནས་བརྗོད་མ་ནུས་པའི་མཛའ་བོའི་སེམས་དེ་རིག་ནས་བུད་མེད་དེས་མཚན་མོ་འགྲོགས་པར་
ཟུར་གྱི་གོ་བའི་བརྡར་པདྨ་ཁ་ཟུམ་པར་བྱས་པ་བཞིན་དང༌། གཞན་ཡང༌། བདག་ཅག་སྲིད་པར་སྤྱོད་
རྣམས་ཀྱི། །ཉོན་མོངས་ཚ་གདུང་བསིལ་བའི་བརྡར། །བཅོམ་ལྡན་དབྱངས་ཅན་ཞབས་མཐིལ་ཟུང་། །
ཟླ་བ་རྒྱས་པའི་བསྟན་ལ་བཀོད། །ཅེས་དང༌། ལྷ་ཁྱོད་སྲིད་ལ་ཆགས་བྲལ་ཞེས། །མི་གསུངས་ན་
ཡང་དཔྱོད་ལྡན་གྱིས། །ཤེས་ཕྱིར་རྣལ་འབྱོར་ལྷུང་བཟེད་སོགས། །ཨ་བ་ཏིའི་ཆ་ལ་དགྱེས། །
ཞེས་དང༌།སྙིང་གི་ཆུ་སྐྱེས་ཁོ་བོའི་བཞིན། །རྟག་ཏུ་འགོག་མེད་འཆར་རོ་ཞེས།།ཚོགས་སུ་ངོ་ཚས་མི་
སྨྲ་བའི །མཛེས་མས་མེ་ལོང་ཕྱིས་ནས་སྟོན། །ཞེས་དབྱངས་ཅན་མས་འགྲོ་ཀུན་གྱིས་ཉོན་མོངས་
པའི་ཚ་གདུང་སེལ་བ་དེ་ཚིག་ཏུ་མ་བརྗོད་ཀྱང་ཟུར་གྱིས་བརྡ་ཤེས་ཕྱིར་ཟླ་བའི་གདན་ལ་བཞུགས་སོ་
ཞེས་བརྗོད་པ་སོགས་ལྟ་བུའོ། །གཉིས་པ་རྣམ་པའི་ཕྲ་མོ་ནི།གཞུང་ལས།གླུ་ཡི་མདུན་སར་ཁྱོད་ལ་
མིག །གཏད་པ་དེ་གདོང་ཆུ་སྐྱེས་ལ། །དམར་ཞིང་གསལ་བ་རྒྱས་པ་ཡི། །མཛེས་པ་འབའ་ཞིག་བྱུང་
བར་གྱུར། །ཅེས་གླུ་གར་གྱི་མདུན་སར་ལང་མཚོ་ཅན་ཁྱོད་ལ་བལྟ་བའི་མཛེས་མ་དེའི་གདོང་ལ་
དམར་ཞིང་གསལ་བའི་རྣམ་པ་ཕྲ་མོ་དེས་བློ་སྔོན་དུ་མ་བཏང་ཡང་ནང་གི་ཆགས་པ་རྒྱས་པ་ཤེས་ནུས་
པ་བཞིན་དང་གཞན་ཡང་། བདག་གི་བསྟོད་ཚིག་སྙན་ངག་གི།རྒྱུད་མངས་སྔོན་མེད་འདི་སྒྲེང་བ། །
གསན་ལ་དབྱངས་ཅན་ཞལ་བཟང་ལ། །དཀར་ཞིང་གསལ་བའི་མངའ་མདངས་ཆགས། །ཞེས་དང༌།
རིག་པ་འཛིན་པའི་ལྷ་ཁྱོད་ཀྱི། །རྣམ་ཐར་མཚར་ཕུལ་བྱུང་བ། །ཐོས་ཚེ་བདག་གི་ལུས་ལ་ནི། །སྤུ་
ལོང་གོས་དཀར་འཛིན་པར་གྱུར། །ཅེས་དང༌། ན་ཆུང་སེམས་ཀྱི་ལྕགས་ཀྱུ་ཡིས །བཞིན་རས་
མཛེས་པའི་དཀྱིལ་འཁོར་དེ།།མངོན་པར་མཐོ་བས་བདག་གདོང་ལ། །དམར་བའི་མཛེས་པ་འགའ་
ཞིག་བྱུང༌། །ཞེས་སྒྲས་མ་གསལ་ཡང་དབྱངས་ཅན་མའི་ཞལ་ལ་དཀར་བའི་ཆགས་པའི་རྣམ་པ་ཕྲ་མོ་
དེས་ནང་དུ་བསྟོད་པའི་སྙན་ངག་ལ་དགྱེས་པ་དེ་གོ་ནུས་པ་སོགས་ལྟ་བུའོ།།
བཅོ་ལྔ་པ་ཆའི་བརྒྱན་ལ་གཉིས་ཏེ། མཚན་ཉིད་དང༌། དབྱེ་བའོ། །དང་པོ་ནི། གཞུང་
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལས། ཆ་ནི་ཆ་ཡི་དངོས་པོ་ཡི། །རང་བཞིན་ངེས་པར་གསལ་བར་སྒྲིབ། །ཅེས་པ་ལྟར་ཆའི་རྒྱན་ནི་
ཆའི་སྟེ་ཟོལ་གྱི་དངོས་པོ་ཆགས་པ་སོགས་པའི་རང་བཞིན་རྣམ་པར་ངེས་པར་གསལ་བ་དེ་སྒྲིབ་ཅིང་
སྦེད་པར་བྱེད་པ་ཞིག་གོ། །གཉིས་པ་དབྱེ་བ་ལ། རང་བཞིན་གསལ་སྒྲིབ་སྨད་བསྟོད་གསུམ། །ཞེས་
པ་ལྟར་གསུམ་ལས། དང་པོ་རང་བཞིན་གསལ་པོ་སྒྲིབ་པའི་ཆ་ནི། གཞུང་ལས། རྒྱལ་པོའི་བུ་མོ་ལ་
ཆགས་བདག །སྤུ་ལོང་བྱས་པ་སྲུང་བ་པོ། །རིག་པར་གྱུར་ལ་ཨེ་མ་ཚལ། །བསིལ་བའི་རུང་ལྡན་
ཡིན་པར་ཤེས །ཞེས་རྒྱལ་པོའི་བུ་མོ་ལ་ཆགས་པས་སྤུ་རྒྱས་པའི་རང་བཞིན་གསལ་པོ་དེ་སྐྱེད་ཚལ་
བསིལ་བ་ལས་བྱུང་བའི་ཟོལ་གྱིས་སྒྲིབ་པ་བཞིན་དང་། གཞན་ཡང༌། དབྱངས་ཅན་ཐུགས་རྗེ་དྲན་
པའི་ཚེ། །དད་པའི་མཆི་མ་བྱུང་བ་ལ། །རླུང་གི་གཙུགས་པ་ཤིང་ལོ་ཡི། །རྡུལ་དག་མིག་ཏུ་སོང་བར་
སྟོན། །ཞེས་དང༌། ལྷ་སྲས་ཁྱོད་ཀྱི་ཞབས་དྲུང་ལས། །རང་གནས་བགྲོད་པ་དྲན་པའི་ཚེ། །གདུང་
བའི་ཤུགས་རིང་བྱུང་བ་དེ། །འཁོར་བའི་སྐྱོན་མཐོང་ལྟ་བུར་བཅོས། །ཞེས་དང༌། དགའ་མ་དྲན་པས་
སེམས་སྟོར་ཞིང༌། །ལུས་ཀྱང་ཡུན་རིང་མི་གཡོ་བ། །དེ་ནི་རྣམ་པར་མི་རྟོག་པའི། །ཏིང་ངེ་འཛིན་དུ་
ཟོལ་གྱིས་སྨྲ། །ཞེས་དབྱངས་ཅན་མའི་ཐུགས་རྗེས་དྲན་པ་ལས་མཆི་མ་བྱུང་བའི་རང་བཞིན་གསལ་
པོ་དེ་རྡུལ་མིག་དུ་སོང་བ་ལས་བྱུང་བའི་ཟོལ་གྱིས་སྒྲིབ་པ་སོགས་ལྟ་བུའོ །གཉིས་པ་ཆ་སྨད་པ་ནི
གཞུང་ལས། གང་ཡིད་གཡུལ་གྱི་དགའ་སྟོན་ལ། །འདོད་པའི་དགའ་སྟོན་པས་ཀྱང་ཆགས། །གཟི་
ལྡན་ལང་འཚོ་ཡོན་ཏན་ཅན། །རྒྱལ་འདི་ཁྱོད་ཀྱི་བདག་པོར་འོས། །ཞེས་རྒྱལ་པོ་ཞིག་ལ་འཕྲལ་དུ་
བསྟོད་པ་ལྟ་བུའི་ཆ་ལས་རྒྱུད་མི་སྲུན་པ་དང་འདོད་ཡོན་ལ་ཆགས་པ་སོགས་ཀྱི་བསྟན་ནས་སྨད་པ་
བཞིན་དང་། གཞན་ཡང༌། དབྱངས་ཅན་ཐུགས་རྗེས་ཚངས་སྤྱོད་ཀྱིས། །དག་པ་རྗེས་འཛིན་གདོལ་
པ་སོགས །གཙང་སྦྲ་མི་ལྡན་མི་འཛིན་པ། །ལྷ་མོ་གཙང་སྦྲ་ལ་དགྱེས་མཚར། །ཞེས་དང༌། ས་
སྐྱོངས་ཁྱོད་ཀྱི་ཞབས་འབྲིང་དུ། །ལོངས་སྤྱོད་རྙེད་བཀུར་ཟང་ཟིང་ལ། །སྐྱོང་སུན་མེད་པར་སྤྱོད་པ་
བདག །ཤིན་ཏུ་ངང་ཚུལ་བཟང་བ་ཉིད། །ཅེས་དང་།ཆོས་དང་སྲིད་ཀྱི་བགྱིར་འོས་པའི། །བྱ་བའི་
རྣམ་གཡེང་མི་འབྱུང་བར། །ཁྱོད་མཐོང་གཅིག་པུས་ཉེར་འཚོ་བའི། །མཛེས་ལྡན་མ་ཁྱོད་གྲོགས་ཀྱི་
མཆོག །ཅེས་དབྱངས་ཅན་ལ་གཙང་སྦྲ་ཅན་ཞེས་བསྟོད་པའི་ཆ་ལས་འཕྲིན་ལས་ཕྱོགས་རིས་ཅན་དུ་
82

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
བསྟན་པས་ཅུང་ཟད་སྨད་པར་འགྱུར་བ་སོགས་ལྟ་བུའོ། །
གསུམ་པ་ཆ་ལས་བསྟོད་པ་ནི།གཞུང་ལས།གནོད་པ་རབ་གཞིལ་ཉིད་ཀྱི་ཕྱིར།།གང་གི་
སྙན་པར་སྨྲ་བ་བསླབས། །སྐྱེ་བོ་འདི་ནི་རྩེ་མེད་གཡོ། །གྲོགས་མོ་དེ་ཡི་བདག་ལ་ཅི། །ཞེས་རང་ལ་
གནོད་པ་སྤོང་ཕྱིར་ཚིག་སྙན་པར་སྨྲ་བ་བསླབ་ཤིང་སྐྱེ་བོ་རྣམས་སྙིང་རྗེ་མེད་པར་ཆགས་པས་གཡོ་
བར་བྱེད་འཇུག་པའི་བུད་མེད་འདིས་ཅི་བྱ་ཞེས་སྨད་པའི་ཚིག་ངག་སྙན་པ་དང་ལུས་མཛེས་པ་དེ་
བསྟན་པས་བསྟོད་པར་འགྱུར་བ་བཞིན་དང༌། གཞན་ཡང༌། ཐུགས་རྗེའི་ཞགས་པས་སྐལ་ལྡན་
བཅིངས། །ཡེ་ཤེས་མཚོན་གྱིས་མ་རིག་བྲལ། །ཚོགས་གཉིས་དཔུང་གིས་བདུད་ཚོགས་བཅོམ། །
དབྱངས་ཅན་རྩེ་ལྡན་ག་ལ་ཡིན །ཞེས་དང༌། ཉེས་སྐྱོན་སྤོང་ལ་ལོང་དང་བྲལ། །ལེགས་ཚོགས་
བསྡུད་ལ་ཆོག་ཤེས་མེད། །ཕས་རྒོལ་འཇོམས་ལ་སྙིང་རྗེའི་དབེན། །ལྷ་ཡི་མཛད་པ་འདི་ཅི་ཞིག །
ཅེས་དང༌། རྒྱང་རིང་འདུག་ན་དྲན་པས་སྐེམ། །ཉེ་བར་བསྙེན་ན་འདོད་པས་མྱོས །ཇི་ལྟར་བྱས་
ཀྱང་གདུང་བསྐྱེད་པའི། །མཛའ་མོ་ཁྱོད་ནི་བདག་གི་དགྲ། ཞེས་དབྱངས་ཅན་ལ་སྨད་པའི་ཆ་ལ་
བསྟོད་པར་འགྱུར་བ་སོགས་གོ་སླ་བ་རྣམས་ལྟ་བུའོ།།
བཅུ་དྲུག་པ་རིམ་ཅན་གྱི་རྒྱན་ལ་གཉིས་ཏེ། མཚན་ཉིད་དང་།དཔེར་བརྗོད་། །དང་པོ་ནི
གཞུང་ལས།དངོས་པོར་རབ་ཏུ་བསྟན་པ་རྣམས། །རིམ་པ་བཞིན་དུ་རྗེས་སྟོན་པ། །གྲངས་དང་རིམ་
པ་བཞིན་ཞེས་པ། །གྲངས་བཞིན་ཅེས་པ་རབ་ཏུ་བརྗོད། །ཅེས་པ་ལྟར་བརྗོད་འདོད་ཀྱི་དངོས་པོ་
སྔོན་ལ་རབ་ཏུ་བསྟན་པ་རྣམས་ཀྱི་ཡོན་ཏན་སོགས་དེ་དག་དང་འབྲེལ་བའི་ཆོས་རྣམས་རིམ་པ་ཇི་ལྟ་
བ་བཞིན་དུ་རྗེས་ལ་སྟོན་པ་ཞིག་གོ། གཉིས་པ་དཔེར་བརྗོད་ནི། གཞུང་ལས ཁྲུས་ལ་ཆུ་ནི་རབ་
ཞུགས་མ། །ཁྱོད་ཀྱི་འཛུམ་མིག་གདོང་མཛེས་ནི། །ཀུ་མུད་ཨུཏྤལ་པདྨ་ཡིས །རྐུས་པར་ངེས་སོ་
གཟུགས་ཅན་མ། །ཞེས་མཛེས་མའི་འཛུམ་ཀུ་མུད་དང་མིག་ཨུཏྤལ་དང་གདོང་པདྨས་བརྐུས་ཞེས་
རིམ་པར་སྦྱར་བ་བཞིན་དང༌། གཞན་ཡང༌།འཕགས་མ་དབྱངས་ཅན་ཁྱོད་ཀྱི་སྐུ་དང་ནི། །གསུང་
དང་དེ་བཞིན་ཐུགས་ཀྱི་གསང་བ་དག །དཀར་ཞིང་མཛེས་དང་ཟབ་ཅིང་སྙན་པ་དང༌། །དྲི་མ་དག་
ཅིང་ཆོས་ཀུན་མཁྱེན་པ་ལགས། །ཞེས་དང་། མཐོང་བས་མིག་དག་ཐོས་པས་རྣ་བ་དང༌། །དྲན་པས་
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཡིད་ལ་བདུད་རྩིའི་དཔལ་སྟེར་བའི། །རྒྱལ་སྲས་གཞོན་ནུ་ཁྱོད་ཀྱི་སྐུ་དང་ནི། །གསུང་དང་ཐུགས་ཀྱི་
ཡོན་ཏན་རྨད་དུ་བྱུང༌། །ཞེས་དང༌།དགའ་མའི་ལུས་དང་བཞིན་མཛེས་སོ་འཕྲེང་དང༌། །དཀྱུས་རིང་
མིག་དག་ལང་ཚོ་སར་པ་འདིས། །ཙན་དན་ཁྲི་ཤིང་ཟླ་རྒྱས་རྒྱུ་སྐར་དང་། །ཨུཏྤལ་མཐུན་མཚམས་
སྤྲིན་གྱི་མཛེས་པ་འཕྲོགས །ཞེས་དབྱངས་ཅན་མའི་སྐུ་སོགས་དང་དཀར་མཛེས་སོགས་རིམ་
བཞིན་སྦྱར་བ་སོགས་ལྟ་བུའོ། །
བཅུ་བདུན་པ་དགའ་བའི་རྒྱན་ལ་གཉིས་ཏེ།མཚན་ཉིད་དང༌།དཔེར་བརྗོད་དོ། །དང་པོ་ནི
གཞུང་ལས།དགའ་བ་མཆོག་ཏུ་དགའ་བར་བརྗོད། །ཅེས་པ་ལྟར་དགའ་བའི་རྒྱན་ནི་འགའ་ལས་
མཆོག་ཏུ་དགའ་བ་ཁྱད་པར་ཅན་སྐྱེས་པར་བརྗོད་པ་ཞིག་གོ། གཉིས་པ་དཔེར་བརྗོད་ནི། གཞུང་
ལས། གོ་བིནྡ་ཁྱོད་ཁྱིམ་འོང་བ། །དེང་བདག་དགའ་བ་བསྐྱེད་པ་གང་། །དགའ་བ་འདི་ནི་སླར་ཡང་
ཁྱོད། །དུས་ཀྱི་འོང་ན་འབྱུང་བར་འགྱུར། །ཅེས་གོ་བིནྡ་སྟེ་ཁྱབ་འཇུག་ཁྱིམ་དུ་འོང་བའི་དགའ་བ་
འདི་འདྲ་སླར་ཡང་དེ་ཉིད་འོངས་ན་འབྱུང་ལ་གཞན་མི་འབྱུང་ཞེས་བརྗོད་པ་བཞིན་དང་།གཞན་ཡང༌།
དབྱངས་ཅན་ཁྱོད་སྐུ་མངོན་གྱུར་ལྟ་ཞོག་གི །སྣང་བརྙན་གླེགས་བུར་བྲིས་པའི་རི་མོ་ཙམ། །མཐོང་
བ་ལས་ཀྱང་དགའ་བདེ་རབ་རྒྱས་པ། །བསམ་གཏན་གསུམ་པའི་བདེ་བས་མཚོན་ནུས་མིན། །ཞེས་
དང་།དཀར་གསུམ་ཟས་དང་འདབ་བཟང་ཕུར་མ་ཡིས། །བཏུང་བས་ཚིམ་བཞིན་བྱམས་ལྡན་ལྷ་ཡི་
གསུམ་ཟས་དང་
དྲུང༌།།ལེགས་བཤད་གཏམ་སྙན་སྒྲོག་པའི་དགའ་བ་འདི། །གཞན་འཕྲུལ་བདག་པོའི་གནས་ནའང་
རྙེད་པར་དཀའ། །ཞེས་དང་། མཛེས་མའི་ཤ་འཇམ་ལྷ་ཡི་རེག་བྱ་ལ། །བདག་ལུས་ཅུང་ཟད་དགའ་
བ་ཡིད་དགའ་བ། །འདི་འདྲ་ཙན་དན་ཆུ་ཡི་བྱུགས་པ་དང༌། །ལྷ་རྫས་གོས་བཟང་བགོས་པ་ལས་
ཀྱང་མིན། །ཞེས་དབྱངས་ཅན་མའི་སྐུ་བརྙན་ཙམ་མཐོང་བས་དགའ་བས་དགའ་བ་ཁྱད་པར་ཅན་
སྐྱེས་པར་བསྟན་པ་སོགས་ལྟ་བུའོ།།
བཅོ་བརྒྱད་པ་ཉམས་ལྡན་གྱི་རྒྱན་ལ་གཉིས་ཏེ།མཚན་ཉིད་དང༌།དབྱེ་བའོ། །དང་པོ་ནི།
གཞུང་ལས། ཉམས་ལྡན་ཡིད་འོང་ཉམས་དང་ལྡན། །ཞེས་པ་ལྟར་ཉམས་ལྡན་གྱི་རྒྱན་ནི་ཚིག་སྦྱོར་
གང་དང་གང་དུ་སྒེག་པ་སོགས་ཅི་དང་ཅི་བརྗོད་ཀྱང་དེ་དང་དེ་དེའི་རྣམ་པ་དོད་པ་ཡིད་དུ་འོང་ཞིང་
84

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འཐད་པའི་ཉམས་དང་ལྡན་པ་ཞིག་གོ།།གཉིས་པ་དབྱེ་བ་ལ།སྒེག་པ་དྲག་པོ་དཔའ་བ་དང༌། །སྙིང་
རྗེ་རྔམས་དང་བཞད་གད་དང༌། །རྨད་བྱུང་འཇིགས་པ་ལ་སོགས་བརྒྱད། །ཅེས་པ་ལྟར་བརྒྱད་ཡོད་
པ་ལས། དང་པོ་སྒེག་པའམ་དགའ་བའི་ཉམས་ལྡན་ནི། གཞུང་ལས ཤི་བ་ཞེས་པ་ཕ་རོལ་ཏུ། །
གང་དང་འགྲོགས་ཕྱིར་བདག་འཆི་འདོད། །ཨ་བནྟི་དེ་བདག་གིས་ནི། །སྐྱོ་འདི་ཉིད་ལ་ཇི་ལྟར་ཐོབ། །
ཅེས་རྒྱལ་པོ་ཞིག་བུ་མོ་ཨ་བནྟི་ལ་ཆགས་པ་ལ་དེ་བར་བརྗོད་པས་སྐྱེ་འདིར་མི་འཕྲད་པས་འཕྲད་
ཕྱིར་རང་ཡང་འཆིའོ་ཞེས་དགའ་ཆེས་པའི་ལུས་ངག་གི་རྣམ་འགྱུར་སྒེག་པ་སྟོན་པ་བཞིན་དང༌།
གཞན་ཡང་། དབྱངས་ཅན་སྐུ་ཡི་གསང་བ་ལྟ་བྱེད་ཀྱི། །སྤྱོད་ཡུལ་མིན་ཡང་མཐོང་བས་རབ་དགའ་
རྒྱས། །ད་དགའ་བའི་དཔལ་འདི་རྟག་མཐོང་སླད། །མྱང་འདས་རབ་ཞི་སྒྲུབ་ལ་བདག་བརྩོན་ནོ། །
ཞེས་དང༌། ལན་གཅིག་མཐོང་ཡང་ཀུན་དགའ་རྒྱས་བྱེད་པའི། །ལྷ་སྲས་ཁྱོད་དག་སྐད་ཅིག་འབྲལ་
བར་ནི། །བདག་གི་མ་བཟོད་འཇིག་རྟེན་ཕྱི་མ་ཡང་། །ལྷན་ཅིག་སྨོན་ལམ་བློ་གྲོས་ཅི་ཡང་བྱས །
ཞེས་དང༌། མཛེས་མའི་བཞིན་རས་འཇོ་སྒེག་གོལ་པའི་འཛུམ། །སྐད་ཅིག་མཐོང་བས་སྙིང་ལ་
དགའ་བསྐྱེད་པའི། །དཔལ་འདི་བདག་སོགས་ངེས་པར་འཚོ་བ་ན། །བཟའ་དང་བཏུང་བའི་བྱེ་བྲག་
འདིས་ཀྱང་ཅི། །ཞེས་དབྱངས་ཅན་གྱི་སྐུ་མཐོང་བས་དགའ་བ་རྒྱས་ཤིང་འདི་ཡང་རྟག་ཏུ་མཐོང་ཕྱིར་
མྱང་འདས་སྒྲུབ་ཅེས་དགའ་བ་ཚད་མེད་པའི་ལུང་ངག་གི་འགྱུར་བ་སྒེག་པའི་ཉམས་ལྡན་དུ་བརྗོད་
པ་སོགས་ལྟ་བུའོ །གཉིས་པ་དྲག་པོའི་ཉམས་ལྡན་ནི། གཞུང་ལས། གང་གི་ནག་མོ་བདག་
མདུན་པ། །སྐྲ་ནས་བཟུང་སྟེ་དྲངས་གྱུར་པ། །བསྟན་དཀའ་སྡིག་ཅན་ཐོབ་པ་འདི། །སྐད་ཅིག་འཚོ་
བར་འགྱུར་རམ་ཅི། །ཞེས་བསྟན་དཀའ་ཟེར་བའི་སྐྱེས་བུ་ཞིག་གིས་ནག་མོའི་བདག་པོ་སྐྱ་སེང་གི་བུ་
འཇིགས་སྡེའི་མདུན་ནས་ནག་མོ་སྐྲ་ནས་འཁྲིད་པས་ནག་མོའི་བདག་པོས་བསྟན་དཀའ་སྡིག་ཅན་
ཐོབ་པའམ་ཟིན་པ་དེ་བསོད་པས་སྐད་ཅིག་འཚོའམ་ཞེས་དྲག་པོའི་མཐུ་ཉམས་བསྟན་པ་བཞིན་དང༌།
གཞན་ཡང་།རྟག་ཏུ་ཉེར་ཞིའི་འཕགས་མ་དབྱངས་ཅན་ཡང༌། །གདུག་པ་འདུལ་ཕྱིར་ཁྲོ་མོའི་སྐུར་
བཞེངས་ཏེ། །ཞལ་གདངས་ལྗགས་འདྲིལ་བརྡབས་པའི་ཞབས་འོག་ནས། །དགྲ་བགེགས་བསྐལ་
པ་འཇིགས་ཀྱང་ཐར་མི་འགྱུར། །ཅེས་དང་། དཔའ་བརྟན་འཇིགས་རུང་དཔུང་གི་ཁྱུ་མཆོག་ཁྱོད། །
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
ཁྱབ་འཇུག་ཁྲོས་ལྟར་གཡུལ་ངོར་ཆས་པའི་། །གནམ་ལྕགས་རལ་གྲིའི་མཚོན་ཆས་ཕས་རྒོལ་གྱི། །
དགྲ་བོའི་སྐེ་ལག་སྲོག་དང་ལྷན་ཅིག་གཅོད། །ཅེས་དང༌། འཇིག་རྟེན་ཕྱི་མར་སེམས་པའི་ཆགས་
བྲལ་གྱིས །བརྟུལ་ཞུགས་བླངས་ཚེ་བདག་གི་མཛའ་མོ་དེ། །ཤིན་ཏུ་གཏུམ་པའི་ཁྲོ་གཉེར་སྤྲིན་
བསྡུས་ནས། །སྡང་མིག་སེར་སྐྱས་ཚིག་རྩུབ་མེ་ཆར་འབེབས། །ཞེས་དབྱངས་ཅན་མ་ཁྲོ་མོའི་སྐུར་
བཞེངས་ཏེ་ཞབས་བརྡབས་པ་སོགས་དྲག་པོའི་ཉམས་ལྡན་གྱི་ཚིག་བརྗོད་པ་སོགས་ལྟ་བུའོ།།
གསུམ་པ་དགའ་བའི་ཉམས་ལྡན་ནི། གཞུང་ལས། མཚོན་བཅས་ས་ལ་མ་རྒྱལ༌ཞིང༌། །
རྣམ་མང་མཆོད་བྱིན་མ་བྱས་ལ། །སློང་ལ་ནོར་རྣམས་མ་བྱིན་པར། །ས་སྐྱོང་དུ་བདག་ཇི་ལྟར་འགྱུར། །
ཅེས་རྒྱལ་པོར་འགྱུར་བའི་རྒྱུ་ས་ལས་རྒྱལ་བ་སོགས་ལ་མ་ལྟོས་པར་བདག་རྒྱལ་པོར་ཇི་ལྟར་འགྱུར་
ཏེ་འདི་རྨི་ལམ་མིན་ནམ་ཞེས་དང༌། ཕའི་ཉམས་ལྡན་གྱི་ཚིག་བརྗོད་པ་བཞིན་དང༌། གཞན་ཡང༌།
དབྱངས་ཅན་ཁྱོད་ཉིད་ཟབ་ཞིའི་ཏིང་འཛིན་ལ། །མཉམ་པར་བཞག་ལ་སྤྲོས་པ་མི་མངའ་ཡང༌། །
བདུད་ལས་རྣམ་པར་རྒྱལ་བའི་གོ་འཕང་དག །བརྙེས་ནས་འགྲོ་བའི་སྐྱབས་སུ་གྱུར་འདི་།ཞེས་
དང་། ལྷ་ཡི་སྲས་ཁྱོད་རིན་ཆེན་ཁྲི་འཕང་ལས། །བསྐྱོད་དང་འབད་སྩོལ་མེད་པར་འཇམ་པ་ཡི། །
བཀའ་མཆིད་ཙམ་གྱིས་ཕྱོགས་ལས་རྣམ་རྒྱལ་བ། །བརྙེངས་བྲལ་དཔའ་བོ་ཀུན་གྱི་ཁྱུ་མཆོག་གྱུར།།
ཅེས་དང༌། ལང་འཚོ་དར་ལ་བབ་པའི་ཁུར་དག་གིས། །ཤིན་ཏུ་ཁེངས་ཤིང་དྲེགས་པར་གྱུར་པ་ཡིས། །
གཞོན་ནུ་རྣམས་ཀྱང་གང་གི་མིག་ཟུར་གྱིས། །བཏབ་པ་ཙམ་གྱིས་རང་དབང་བྱེད་པ་ཉིད།
དབྱངས་ཅན་མ་མཉམ་པར་བཞག་པ་ཙམ་གྱིས་བདུད་ལས་རྒྱལ་བའི་གོ་འཕང་ཐོབ་ཅེས་དཔའ་བའི་
ཉམས་ལྡན་གྱི་ཚིག་བརྗོད་པ་སོགས་ལྟ་བུའོ །
བཞི་པ་སྙིང་རྗེའི་ཉམས་ལྡན་ནི། གཞུང་ལས། ལུས་འཇམ་དག་ལ་པདྨ་། །མལ་སྟན་
དག་ཀྱང་རྩུབ་བྱེད་ལ། །ལྷ་མོ་དེ་ནི་རོ་ཁང་དག །སྲེག་ཟ་ལྡན་པར་ཇི་ལྟར་ཉལ །ཞེས་ལུས་འཇམ་
ལ་པདྨ་ཡང་རྩུབ་པའི་མཛེས་མ་དེ་ཤི་ནས་རོ་ཁང་མེ་འབར་བར་སྲེག་ཅེས་སྙིང་རྗེའི་ཉམས་ལྡན་གྱི་
ཚིག་བརྗོད་པ་བཞིན་དང༌། གཞན་ཡང༌། དབྱངས་ཅན་ཐུགས་རྗེས་སྣང་བས་མ་ཁྱབ་པའི །སྐལ་
ངན་སྐྱེ་བོ་འགའ་ཞིག་མི་ཤེས་དང༌། །གཏི་མུག་ནོངས་པས་དམྱལ་མེར་བཙོ་བསྲེག་གིས། །སྡུག་
86

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
བསྔལ་བརྒྱས་གཟིར་སྙིང་རྗེའི་སྨྲེ་སྔགས་འབྱིན། །ཞེས་དང༌། ས་ཆེན་སྐྱོང་བའི་བཀའ་ཁྲིམས་བདེ་
ལེགས་ཀྱི། །དབུགས་འབྱིན་མ་ཐོབ་མཐའ་འཁོབ་སྐྱེ་བོ་རྣམས། །བཀྲེན་འཕོངས་གསོད་རྐུ་འཕྲོག་
འཇོམས་སྡུག་བསྔལ་གྱི། །ཤིན་ཏུ་མནར་ཞིང་ཉམ་ཐག་སྙིང་རྗེའི་ཡུལ། །ཞེས་དང༌། སྐད་ཅིག་
འབྲལ་བར་མི་བཟོད་དགའ་མ་དེ། །ཁང་བཟང་དྲྭ་བ་ཅན་ན་ཉིན་མཚན་དུ། །བདག་དྲན་དགའ་མིང་
བརྗོད་ཅིང་སྐྱོ་སྐྱོ་དང་། །ངལ་ངལ་ལྟ་བུར་སྙིང་རྗེ་ཆོ་ངེ་འབྱིན། །ཞེས་དབྱངས་ཅན་མའི་ཐུགས་རྗེས་
མ་བསྐྱངས་པ་རྣམས་དམྱལ་མེར་བསྲེག་ཅེས་སྙིང་རྗེའི་ཉམས་ལྡན་གྱི་ཚིག་བརྗོད་པ་སོགས་ལྟ་བུའོ །
ལྔ་པ་ངམ་པའམ་རྔམ་པའི་ཉམས་ལྡན་ནི། གཞུང་ལས། རྒྱུ་མས་བརྒྱན་པའི་སྲིན་པོ་
རྣམས། །མགོ་མེད་རོ་དང་ལྷན་ཅིག་ཏུ། །ལག་པ་སྦྱར་བས་ཁྱེད་དགྲའི་ཁྲག །འཐུང་ཞིང་འཐུང་ཞིང་
་མགོ་མེད་དང་མི་ཁྲག་འཐུགར་བྱེད་དོ། །ཅེས་རྒྱུ་མས་བརྒྱན་པ་དང་མགོ་མེད་དང་མི་ཁྲག་འཐུང་བ་སྟེ་སྐྱུག་བྲོ་བའམ་ངམ་
ཞིང་མེར་བའམ་ཁྲག་ལ་རྔམས་པའི་ཉམས་བསྐྱེད་པའི་ཚིག་བརྗོད་པ་བཞིན་དང་། གཞན་ཡང༌།
དབྱངས་ཅན་ཉེར་ཞིའི་ངང་ལས་མ་གཡོས་ཤིང༌། །རྣམ་འཕྲུལ་ཁྲོ་མོས་གར་གྱི་རོལ་པ་ལས། །ཁྲག་
ཞག་ཀླད་པས་སྦགས་པའི་མགོ་ཕྲེང་དང༌། །དྲི་ང་མ་ཟད་རྒྱུ་རློན་ག་འཆང༌། །ཞེས་དང༌།འཇིགས་
བྲལ་དཔུང་གི་ཁྱུ་མཆོག་ལྷ་ཁྱོད་ཀྱི། །ཅི་བགྱིའི་དཔའ་བོ་གཡུལ་ངོར་ཆས་པ་དག །དགྲ་བོའི་ཀླད་
ཁྲག་མི་གཙང་ལྗན་ལྗིན་གྱིས། །ཁ་ལག་བསྒོས་མཐོང་གཙང་ལྡན་སྐྱུགས་པ་འདྲེན། །ཞེས་དང༌། མ་
བརྟགས་ཀུན་ནས་མཛེས་པའི་བཞིན་བཟང་མ། །ཞིབ་མོར་བརྟགས་ཤིང་དཔྱད་ཚེ་རྣག་ཁྲག་དང་། །
བཤང་གཅིའི་ཕུང་པོ་མི་གཙང་ཤ་པགས་ཀྱི། །འཁྲུལ་འཁོར་དག་ལ་དགའ་བར་བྱས་པ་ཙམ། །ཞེས་
དབྱངས་ཅན་མ་ཁྲོ་མོར་བཞེངས་ཏེ་ཁྲག་ཞག་ཀླད་པས་སྦགས་པའི་མགོ་འཕྲེང་དང་རྒྱུ་མ་འཕྱང་བ་
སྟེ་ངམ་ཞིང་སྐྱུག་བྲོ་བའམ་རྔམ་པའི་ཉམས་ལྡན་དུ་བརྗོད་པ་སོགས་ལྟ་བུའོ།།
དྲུག་པ་བཞད་གད་ཀྱི་ཉམས་ལྡན་ནི།གཞུང་ལས།གྲོགས་མོ་མེ་ཏོག་མ་རྙིངས་མ།།ཁྱོད་
ཀྱི་ནུ་མའི་ངོས་ལ་ནི། །སེན་རྗེས་གསར་པ་ཆགས་པ་འདི། །སྟོད་གཡོགས་ཀྱིས་ནི་སྒྲིབ་པར་མཛོད། །། །
ཅེས་གྲོགས་མོའི་མེ་ཏོག་སྐྱེས་པ་གཞན་དང་རྩེས་པས་རྙིངས་ཀྱང་གཟུགས་ངན་ལ་གཟུགས་བཟང་
པོ་ཟེར་བ་ལྟར་མ་རྙིངས་མ་ཞེས་བོས་ནས་སྐྱེས་པས་རྩེས་པའི་སེན་རྗེས་སྒྲིབ་ཞེས་བཞད་གད་ཀྱི་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དོན་དུ་བརྗོད་པ་བཞིན་དང༌།གཞན་ཡང༌།བིཥའི་གཟུགས་ཅན་དྲི་ཟའི་ཁྱི་འུ་དག །དགའ་བ་བསྐྱེད་
ཕྱིར་རིན་ཆེན་རྒྱུད་མངས་ཀྱི། །རོལ་མོ་ལ་ཆགས་བཅོམ་ལྡན་དབྱངས་ཅན་སྐུ། །འཕགས་མའི་སྣང་
ཚུལ་འདི་ཀོ་ག་ཞ་འཕེལ། །ཞེས་དང༌།ལྷ་ཁྱོད་ངེས་འབྱུང་ཐུགས་ཀྱི་མངོན་འདོད་ཀྱི། །རྩེ་དགའ་
དག་ལ་ཆགས་བྲལ་ཉིད་གསུངས་ཡང༌། །ཀུན་རྟོག་རི་མོས་རྗེས་མཐུན་མཛེས་མའི་མིང༌། །ཤུབ་
བུར་བརྗོད་འདི་ཐོས་པས་བཞད་གད་། །ཞེས་དང༌། སྐྱེ་གནས་མ་མཉམ་གཙང་ལྡན་གཞོན་ནུ་མ། །
གཞན་དང་དགའ་འགུར་རྩེས་པ་ལས་བྱུང་བའི །རྔུལ་གྱི་ཆུ་རིས་འགྲམ་པར་ཆགས་པ་འདི། །ལག་
པའི་པདྨས་དབྱི་བ་བརྗེད་ངས་སམ། །ཞེས་དབྱངས་ཅན་མ་ཆགས་བྲལ་ཉིད་ཀྱང་དྲི་ཟའི་ཁྱེའུ་དགའ་
ཕྱིར་རྒྱུད་མངས་ལ་ཆགས་པ་བཞད་གད་འཕེལ་བར་བསྟན་པ་སོགས་ལྟ་བུའོ།།
བདུན་པ་རྨད་བྱུང་གི་ཉམས་ནི།གཞུང་ལས།དགའ་ཚལ་ལྗོན་པ་འདི་རྣམས་ཀྱི། །འདབ་
མ་གསར་པ་གོས་བཟང་དང༌། །མེ་ཏོག་དོ་ཤལ་ལ་སོགས་བརྒྱན། །ཡལ་འདབ་ཁང་པར་གྱུར་འདི་
མཚར། །ཞེས་སྐྱེད་ཚལ་གྱི་ཤིང་གི་འདབ་མ་གོས་དང་མེ་ཏོག་རྒྱན་དང་ཡལ་འདབ་ཁང་པར་གྱུར་པ་
ཨེ་མ་མཚར་སྟེ་སྔར་མ་མཐོང་བ་མཐོང་ངོ་ཞེས་རྨད་བྱུང་གི་ཉམས་ལྡན་དུ་བརྗོད་པ་བཞིན་ནོ། །
གཞན་ཡང་། དབྱངས་ཅན་ཞལ་དཀྱིལ་མིག་ལ་བདུད་རྩི་དང༌། །དྲི་ཟའི་རྒྱུད་མངས་སྙན་འགྱུར་རྣ་
བའི་བཅུད། །བཀའ་དྲིན་དྲན་པ་དེ་ཡང་སྙིང་གི་ནི། །དཔྱིད་དུ་གྱུར་པ་འདི་འདྲ་མཚར་རྨད། །ཅེས་
ཅད།།བཀའ་དྲན་དྲ
དང༌། ལྷ་ཡི་ཞབས་སྐྱེས་རྡུལ་ཕྲན་གཙུག་རྒྱན་དང༌། །བརྩེ་བའི་བཀའ་ལུང་སྙན་པོ་རྣ་བའི་རྒྱན། །
འཛུམ་འོད་དོ་ཤལ་མགྲིན་པའི་རྒྱན་གྱུར་པ། །འདི་ཀོ་ཡ་མཚན་རྨད་དུ་བྱུང་བའི་གཏེར། །ཞེས་དང༌།
དགའ་མའི་རེག་བྱ་ལྷ་ཡི་གོས་བཟང་དང་། །རོ་འཛིན་བཞིབ་ཅིང་མྱང་བ་བདུད་རྩིའི་ཟས། །
དབུགས་རླུང་དབང་པོ་ཉེར་སིམ་བདུག་སྤོས་དང༌། །མངོན་དུ་གྱུར་ལ་རྨད་བྱུང་དངོས་གཞན་ཅི། །
ཞེས་དབྱངས་ཅན་མའི་ཞལ་མིག་གི་བདུད་རྩི་རོ་དང་རྒྱུད་མངས་རྣ་བའི་བཅུད་བཀའ་དྲིན་སྙིང་གི་
དཔྱིད་དུ་གྱུར་པ་འདི་རྣམས་ཀྱིས་ངོ་མཚར་རྨད་དུ་བྱུང་བའི་ཉམས་བསྐྱེད་པ་སོགས་ལྟ་བུའོ །
བརྒྱད་པ་འཇིགས་རུང་གི་ཉམས་ལྡན་ནི། གཞུང་ལས། །རྩེ་མོ་དག་ལ་མི་གནས་པ། །
བརྒྱ་བྱིན་གྱི་ནི་རྡོ་རྗེ་གངས། །འདི་ནི་དྲན་ལ་ལྷ་མིན་གྱི། །བུད་མེད་མངལ་ནི་ལྷུང་བར་བྱེད། །ཅེས་
88

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཐོས་པས་སྐྱི་གཡའ་བ་འཇིགས་རུང་གི་ཉམས་ལྡན་དུ་བརྗོད་པ་བཞིན་དང་།གཞན་ཡང༌། སྲིད་རྩ་
ཐལ་བར་བརློག་ཅིང་དྲུང་འབྱིན་པ། །དབྱངས་ཅན་ཡེ་ཤེས་རྡོ་རྗེ་འབར་བ་འདི། །དྲན་ཚེ་ཤིན་ཏུ་སྐྲག་
གྱུར་བདུད་ཀྱི་ཚོགས། །འགྱེལ་ཞིང་བུབ་དང་ཁ་ནས་ཁྲག་དྲོན་སྐྱུག །ཅེས་དང་། དགྲ་བོའི་རྐེ་ལག་
དུམ་བུ་ལྟར་གཅོད་པའི། །གནམ་ལྕགས་མཚོན་ཆའི་འཁྲུལ་འཁོར་རབ་གཟིགས་པས། །ལྷ་ཡི་
དམག་དཔུང་འཇིགས་སུ་རུང་བའི་གཏམ། །ཐོས་ཀྱང་དགྲ་བོའི་བུད་མེད་མངལ་ལྷུང་འགྱུར །ཅེས་
དང༌། མཛེས་མའི་ལང་ཚོས་བཅིངས་པའི་སྲེད་ལྡན་དག །ནམ་ཞིག་ལྔ་པར་གྱུར་ཚེ་གཤིན་རྗེའི་
རྒྱལ །ཁ་ནས་མེ་འབར་མཆེ་གཙིགས་རྒྱོབ་གསོད་སྒྲ། །ཆེར་སྒྲོག་མཚོན་ཆས་བཏུབ་ཚེ་ཇི་ལྟར་
གྲགས །ཞེས་དབྱངས་ཅན་མའི་ཡེ་ཤེས་མཚོན་ཆས་སྲིད་རྩ་ཐལ་བར་བརླག་པ་སོགས་འཇིགས་
རུང་གི་ཉམས་ལྡན་དུ་བརྗོད་པ་སོགས་ལྟ་བུའོ །བཅུ་དགུ་པ་གཟི་བརྗིད་ཅན་གྱི་རྒྱན་ལ་གཉིས་ཏེ།
མཚན་ཉིད་དང༌། དཔེར་བརྗོད་། །དང་པོ་། གཞུང་ལས། གཟི་བརྗིད་ང་རྒྱལ་སྐྱེས་པ་དེ། །ཞེས་པ་
ལྟར། གཟི་བརྗིད་ཀྱི་རྒྱན་ནི་ང་རྒྱལ་སྐྱེས་པའི་ཚིག་བརྗོད་པས་ཕ་རོལ་ཞུམ་པ་བསྐྱེད་པ་ཞིག་གོ། །
གཉིས་པ་དཔེར་བརྗོད་ནི།གཞུང་ལས།བདག་ནི་གནོད་པ་བྱེད་པོ་ཞེས།།ཁྱོད་ཀྱི་སྙིང་ལ་འཇིགས་
མ་བྱེད།།བདག་གི་རལ་གྲི་ཕྱིར་ཕྱོགས་རྣམས། །ནམ་ཡང་འཇོམས་པར་འདོད་མ་ཡིན། །ཞེས་སྐྱེས་
བུ་དྲེགས་ལྡན་འགའ་གཡུལ་ངོར་དགྲ་བོ་བྲོས་ཚེ་ང་རྒྱལ་བསྐྱེད་པའི་ཚིག་བརྗོད་པ་བཞིན་དང༌།
གཞན་ཡང་། བཅོམ་ལྡན་དབྱངས་ཅན་སྐུར་བཞེངས་ཏེ། །རྨེག་མེད་འཇོམས་ཞེས་བདུད་ཚོགས་
འཇིགས་མི་དགོས། །སྡིག་ཏོའི་མུན་པ་བཏང་ནས་དམ་ཆོས་ཀྱི། །སྣང་བ་བསྟེན་ནས་འདི་ཡི་
འཇོམས་མི་འགྱུར། །ཅེས་དང་། ས་ཡི་དཀྱིལ་འཁོར་འདི་དག་ས་ཧོར་གྱི། །རྒྱལ་སྲས་དཔའ་བོ་
གཅིག་པོ་དབང་བ་ཉིད། །མི་བསྲུན་བློ་ཅན་ཁྱོད་ཅག་འཇིགས་མི་དགོས། །གུས་པར་བཏུད་ནས་
བརྩེ་བས་རྗེས་འཛིན་ངེས །ཞེས་དང༌། བདག་གི་མཛེས་མ་དགའ་འགུར་སྤྱད་པ་ལས །མཐུ་ལྡན་
ཁོ་བོས་འཇོམས་ཞེས་ཆགས་ལྡན་ཁྱོད །འཇིགས་པར་མི་འཚལ་བདག་ནི་བུད་མེད་ལ། །སྲེད་པའི་
འཆིང་བ་བྲལ་ནས་རིང་ཞིག་ལོན། །ཞེས་དབྱངས་ཅན་གྱི་འཇོམས་སྙིང་བདུད་རྣམས་འཇིགས་མི་
དགོས་སྡིག་སྤངས་དགེ་བ་སྒྲུབ་ན་མི་འཇོམས་ཞེས་བརྗོད་པ་སོགས་ལྟ་བུའོ། །
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉི་ཤུ་པ་རྣམ་གྲངས་བརྗོད་པའི་རྒྱན་ལ་གཉིས་ཏེ། མཚན་ཉིད་དང་། དཔེར་བརྗོད་དོ། །
དང་པོ་ནི། གཞུང་ལས། འདོད་དོན་དངོས་སུ་མ་བརྗོད་པར། །དེ་ཉིད་འགྲུབ་པར་བྱ་བའི་ཕྱིར། །
རྣམ་པ་གཞན་དག་བརྗོད་པ་གང༌། །དེ་ནི་རྣམ་གྲངས་བརྗོད་པར་འདོད། །ཅེས་པ་ལྟར། འདོད་པའི་
དོན་དངོས་སུ་མ་བརྗོད་པར་དོན་དེ་ཉིད་འགྲུབ་པར་བྱ་བའི་ཕྱིར་དུ་ཐབས་འཕྲུལ་གྱི་རྣམ་པ་གཞན་
དག་བརྗོད་པས་དོན་དེ་འགྲུབ་པར་འགྱུར་བ་ཞིག་གོ། གཉིས་པ་དཔེར་བརྗོད་ནི། གཞུང་ལས། ས་
ཧ་ཀ་རའི་སྙེ་མ་རྣམས། །གཞན་གྱི་སོས་འདིས་ཟ་བར་བྱེད། །དེ་ནི་བདག་གི་བཟློག་པར་བགྱི། །
ཁྱེད་གཉིས་དལ་གྱིས་འདུག་པར་མཛོད། །ཅེས་ཕོ་མོ་དུས་བཏབ་ཀྱི་སར་སྐྱེས་བུ་གཞན་ཞིག་ཐལ་
བ་ལས་དེར་ཤེས་ནས་ཁུ་བྱུག་དེ་བདག་གི་བཟློག་པར་བགྱི་ཡིས་ང་སོང་བ་དང་ཁྱོད་གཉིས་དལ་
བགྱི་ཏེ་རང་དབང་དུ་འདུག་པར་བརྗོད་ཅེས་བརྗོད་པས་དོན་དེ་འགྲུབ་པ་བཞིན་དང་། གཞན་ཡང་།
སྲིད་པའི་གནས་འདིར་སྡུག་བསྔལ་བརྒྱས་གཟིར་བའི། །སྐལ་དམན་འགྲོ་བ་གཅིག་ཀྱང་མ་ལུས་
པར། །དབྱངས་ཅན་ཁྱོད་ཀྱི་ཐུགས་རྗེས་ཟུངས་ཤིག་དང༌། ཁོ་བོ་ལྟ་བུ་བཏང་སྙོམས་མཛད་ཀྱང་བླ། །
ཞེས་དང༌།ལྷ་ཁྱོད་དགོངས་ཤིག་རབ་ཏུ་མ་བྱུང་ཡང་། །ཕོ་བྲང་ནང་དུ་གསང་སྔགས་སྤྱོད་བཞིན་དུ། །
རྒྱལ་སྲིད་ཆོས་བཞིན་སྐྱོང་བ་གནའ་དུས་ཀྱི། །ས་བདག་དེ་དག་མཚར་མི་ཆེ་འམ། །ཞེས་དང༌།
དྲེགས་ལྡན་གཞོན་ནུ་དག་དང་ན་ཆུང་མ། །ཁྱོད་ཅག་ནགས་ཚལ་དབེན་པའི་ས་ཕྱོགས་འདིར། །ཅུང་
ཟད་འདུག་ཅིག་ཁོ་མོ་ཆུ་ཀླུང་འགྲམ། །ཁྲུས་ཀྱི་ཕྱིར་འགྲོ་སླད་ཀྱང་ས་འདིར་འོང༌། །ཞེས་དབྱངས་
ཅན་ལ་ཁོ་བོ་རྗེས་སུ་བཟུང་དངོས་སུ་མ་བརྗོད་ཀྱང་སེམས་ཅན་གཅིག་ཀྱང་མ་ལུས་པར་རྗེས་སུ་
བཟུང་བརྗོད་པས་བདག་དོན་འགྲུབ་པ་སོགས་ལྟ་བུའོ། །
ཉེར་གཅིག་པ་ཀུན་ཏུ་ཕན་པའི་རྒྱན་ལ་གཉིས་ཏེ། མཚན་ཉིད་དང༌།དཔེར་བརྗོད་དོ། །
དང་པོ་ནི།གཞུང་ལས།བྱ་བ་འགའ་ཞིག་རྩོམ་པ་ལ། །སྐལ་བ་ཡི་ནི་སྟོབས་ལས་ཀྱང་། །དེ་ཡི་སྒྲུབ་
བྱེད་ཕུན་ཚོགས་གང་། །དེ་ནི་ཀུན་ཏུ་བབ་པར་བརྗོད། །ཅེས་པ་ལྟར། བྱ་བ་དགའ་མ་དང་འཕྲད་
པར་བྱེད་པ་ལྟ་བུ་འགའ་ཞིག་རྩོམ་པར་འདོད་པ་ལ་བསོད་ནམས་སམ་སྐལ་བ་ཡི་ནི་སྟོབས་ལས་
ཀྱང་སྒྲུབ་པར་འདོད་པའི་བྱ་བ་དེ་ཡི་སྒྲུབ་བྱེད་ལ་ཕན་པའི་མཐུན་རྐྱེན་ཕུན་སུམ་ཚོགས་པ་གང་བྱུང་
90

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
བ་སྟོན་པ་ཞིག་གོ། །གཉིས་པ་དཔེར་བརྗོད་ནི།གཞུང་ལས།ཁེངས་པ་གཞོམ་ཕྱིར་དེ་ཡི་ནི། །རྐང་
པ་དག་ལ་ཕྱག་འཚལ་བ།།བདག་ལ་ཕན་ཕྱིར་བསྐལ་བ་ཡིས།།འབྲུག་གི་སྒྲ་ནི་གྲགས་པར་འགྱུར།།
ཅེས་མཛའ་བོ་ཁེངས་ནས་དབང་དུ་མ་གྱུར་པ་དེའི་ཁེངས་པ་གཞོམ་ཕྱིར་རྐང་པར་ས་བདག་ཕན་
ཕྱིར་སྐལ་བའི་སྟོབས་ལས་ཆགས་པ་སྐྱེས་ནས་ཁེངས་པ་རིང་ཞི་ལ་འགྲོ་བའི་འབྲུག་གྲགས་པར
གྱུར་། །གཞན་ཡང༌། འཁོར་བའི་མེ་འོབ་བཟོད་དཀའ་ལས་བརྒལ་ཏེ། །མྱང་འདས་བསིལ་བའི་
གོ་འཕང་སྙེག་འདོད་པ། །བདག་ལ་ཕན་ཕྱིར་ལམ་སྟོན་དེད་དཔོན་ཆེ། །བཅོམ་ལྡན་དབྱངས་ཅན་
ལྷག་པའི་ལྷ་རུ་གྱུར། །ཅེས་དང་། བདག་ནི་སྟོབས་ལྡན་མི་ཡི་ལྷ་ཞིག་ལ། །བརྟེན་ནས་ཐུབ་བསྟན་
སླར་ཡང་འདོད་པ་ན། །དེ་ཚེ་ས་ཆེན་ཆོས་བཞིན་སྐྱོང་བའི་ལྷ། །དབྱངས་ཅན་དགྱེས་པའི་ལང་ཚོ་
རྗེས་སུ་མཛད། །ཅེས་དང༌། སྙིང་ལ་བཅག་པའི་དགའ་མ་དྲན་པ་ལས། །མངོན་འདོད་རྒྱས་པའི་ཚ་
བབ་གདུང་པའི་ཚེ། །སྔོ་བསངས་ཆུ་འཛིན་ཕྲེང་བ་འཁྲིགས་པ་ལས། །ཧ་རི་ཙན་དན་བསིལ་བའི
སྦྲང་ཆར་འབབ། །ཅེས་མྱང་འདས་ཀྱི་ལམ་སྙེག་འདོད་ཚེ་སྐལ་བའི་སྟོབས་ཀྱི་ལམ་སྟོན་དབྱངས་
ཅན་ལྷར་གྱུར་པ་སོགས་ལྟ་བུའོ །
ཉེར་གཉིས་པ་རྒྱ་ཆེ་བའི་རྒྱན་ལ་གཉིས།མཚན་ཉིད་དང༌།དབྱེ་བའོ།།དང་པོ་ནི།གཞུང་
ལས།བསམ་པ་འམ་ནི་འབྱོར་པ་ཡི།།ཆེན་པོ་ཉིད་ནི་བླ་མེད་གང༌།།དེ་ནི་རྒྱ་ཆེ་ཞེས་པ་ཡི། །རྒྱན་དུ་
མཁས་པ་རྣམས་ཀྱིས་བརྗོད། །ཅེས་གསུངས་པ་ལྟར། བསམ་པ་བཟང་བའམ་ནི་འབྱོར་པ་ཡི་ཁྱད་
པར་རྒྱ་ཆེན་པོ་ཉིད་ནི་ཕུལ་དུ་བྱུང་བའི་མཐར་ཐུག་བླ་ན་མེད་པ་གང་ཡིན་པ་བརྗོད་པ་ཞིག་གོ།
གཉིས་པ་དབྱེ་བ་ལ།བསམ་པ་འབྱོར་པ་རྒྱ་གཉིས། །ཞེས་པ་ལྟར་གཉིས་ལས།དང་པོ་བསམ་པ་
རྒྱ་ཆེ་བ་ནི། གཞུང་ལས། རཱ་བ་ཎ་ཡི་མགོ་གཅོད་པའི། །བྱ་བའི་ཁུར་ཡང་བཟོད་པ་ཡི། །ར་གྱུའི་བུ་
དེ་བླ་མ་ཡི། །བཀའ་ལས་འདའ་བར་ནུས་མ་གྱུར། །ཅེས་རཱ་བ་ཎ་སྒྲ་སྒྲོག་སྟེ་སྲིན་པོའི་རྒྱལ་པོ་མགྲིན་
བཅུ་ཡི་མགོ་དགུ་ཡང་གཅོད་ནུས་པའི་ར་གྱུའི་བུ་རཱ་མཱ་ལ་རང་གི་ཕ་ཤིང་རྟ་བཅུ་པས་ཆུན་མའི་
བྷ་ར་ཧ་ལ་རྒྱལ་སྲིད་བྱིན་ཟིན་པས་ཁྱོད་ནགས་སུ་སོང་ཞེས་པའི་བཀའ་བསྒོས་པ་ལ་མི་འདའ་བར་
འགྲོ་བ་དེ་བསམ་པ་ཕུལ་བྱུང་དུ་བསྟན་པ་བཞིན་དང༌།གཞན་ཡང༌།གྲངས་མེད་སེམས་ཅན་ཁམས་
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྣམས་བྱང་ཆུབ་ཀྱི། །གོ་འཕང་གསུམ་ལ་ཇི་སྲིད་མ་བཀོད་པ། །དེ་སྲིད་མྱ་ངན་མི་འདའ་སེམས་
ཅན་གྱི། །དོན་མཛད་དབྱངས་ཅན་མ་ཁྱོད་ཨེ་མ་། །ཞེས་དང་།ལྷ་ཁྱོད་ནཱ་ར་ཡ་ནའི་རྣམ་གཞོན་
གྱིས། །ཕས་རྒོལ་སྐད་ཅིག་ཉིད་ལ་གཞོམ་ནུས་ཀྱང༌། །མ་རུང་སེམས་ཅན་འགྲན་འདོད་སྐྱེ་བོ་
ལའང༌། །ཇི་མི་སྙམ་དུ་ཉེར་དགོངས་བརྩེ་བས་སྐྱོངས། །ཞེས་དང་ཉི་མས་རྒྱུ་སྐར་ཇི་བཞིན་མཛེས་
སྡུག་གིས །འཆི་མེད་ལུས་ཕྲ་རྣམས་ཀྱང་ཟིལ་གནོན་པའི །དགའ་མ་འདི་ནི་གཡེར་དང་དགོད་
བག་དང༌། །ལང་ཚོས་དྲེགས་པ་མེད་པར་དབང་པོ་དུལ། །ཞེས་སེམས་ཅན་ཐམས་ཅད་བྱང་ཆུབ་མ་
ཐོབ་བར་དབྱངས་ཅན་མྱ་ངན་མི་འདའ་བ་བསམ་པ་རྒྱ་ཆེ་བའི་ཕུལ་དུ་བྱུང་བ་སོགས་ལྟ་བུའོ། །
གཉིས་པ་འབྱོར་པ་རྒྱ་ཆེ་བ་ནི།གཞུང་ལས།རིན་ཆེན་རྩིག་པ་ལ་འཕོས་པའི །གཟུགས་
འི་དབང་ཕག་
ཅན་རྒྱ་ཡིས་བསྐོར་གྱུར་པ། །ལངྒའི་དབང་ཕྱུག་དེ་ཁོ་ན། །ཨཉྩ་ན་དབུས་དཀའ་བས་ཤེས། །ཞེས་
ལངྒའི་བདག་པོའི་ཕོ་བྲང་རིན་པོ་ཆེའི་ལས་བྱས་ནས་འབྱོར་པ་གཞན་རྒྱ་ཆེ་བ་བཞིན་དང༌། གཞན་
ཡང་། དབྱངས་ཅན་ཁྱོད་ཀྱི་ཞབས་བརྟེན་ཁྲི་འཕང་ཡང༌། །ལྷ་མིའི་ནོར་བུ་རིན་ཐང་ཚད་མེད་པ། །
ཤ་སྟག་ལས་གྲུབ་དེ་མཐོང་ལྷ་རྣམས་ནི། །ངོ་མཚར་རབ་ཏུ་རྒྱས་པའི་མིག་དག་བགྲད། །ཅེས་དང༌།
ནོར་འཛིན་ཐིག་ལེ་ཁྱོད་ཀྱི་ཞབས་འབྲིང་པ། །དྲུང་སྐོར་གཞོན་ནུ་རྣམས་ཀྱང་ནོར་བུ་ཡི། །སོ་ཆ
གདུབ་བསྐོར་དོ་ཤལ་གྱིས་སྤྲས་པས། །རྒྱན་ཕྲན་དྲེགས་པ་ཁོ་ནར་འཁྲུལ་པ་སྐྱེ། །ཞེས་དང༌། ལྷ་ཡི་
བུ་མོ་ལྟ་བས་མི་ངོམ་། །མཛེས་ལྡན་ཁྱོད་ཀྱི་རྐང་གདུབ་ནོར་བུ་ཡི། །ཕྲ་ཚོམ་གཅིག་གི་ཚོང་ཟོང་
རིན་ཐང་ལ། །གཞལ་མི་དཔྱོད་ན་རྒྱན་གཞན་སྨོས་ཅི་འཚལ། །ཞེས་དབྱངས་ཅན་མའི་ཞབས་
བརྟེན་གྱི་ནོར་བུ་ཡང་རིན་ཐང་མེད་པས་ལྷ་ངོ་མཚར་ན་འབྱོར་པ་གཞན་རྒྱ་ཆེ་བ་སོགས་ལྟ་བུའོ། །
ཉེར་གསུམ་པ་སྙོན་དོར་གྱི་རྒྱན་ལ་གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི་
གཞུང་ལས། བསྙོན་དོར་དག་ནི་སྙོན་བྱས་ནས། །དོན་གཞན་ཅུང་ཟད་སྟོན་པ་དེ། །ཞེས་པ་ལྟར།
བསྙོན་དོར་གྱི་རྒྱན་དག་ནི་དངོས་པོ་རང་གི་ངོ་བོ་གང་ཡིན་པ་དེ་ལ་འདི་མིན་ནོ་ཞེས་བསྙོན་པར་བྱས་
ནས་དེ་ལ་གཞན་ཅུང་ཟད་སྟོན་པ་ཞིག་གོ། གཉིས་པ་དབྱེ་བ་ལ།ངོ་བོའི་བསྙོན་དོར་ཡུལ་གྱི་
བསྙོན། །རང་བཞིན་བསྙོན་དོར་དཔེའི་བསྙོན་དོར། །ཞེས་པ་ལྟར་བཞི་ལས། དང་པོ་ངོ་བོའི་བསྙོན་
92

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
དོར་ནི། གཞུང་ལས། འདོད་པ་དག་ནི་མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད། །ཅེས་འདོད་
ལྷ་མདའ་ལྔ་པའི་ངོ་བོ་ལ་བསྙོན་ཏེ་སྲིད་པ་གསུམ་ལས་རྒྱལ་བ་ལ་བསམས་ནས་སྒྲོ་ལྡན་སྟོང་ཕྲག་
ཡོད་པར་སྟོན་པ་བཞིན་དང་།གཞན་ཡང༌།དབྱངས་ཅན་ཁྱོད་སྐུ་མཛེས་ཤིང་དཀར་བ་འདི། །དཀར་
བ་མ་ལགས་ཁ་དོག་བྱེ་བའི་མདངས། །རྩེ་ཕྲན་ལྔ་པའི་རིན་ཅེན་ཅོད་པན་འདི། །ལྔ་པ་མ་ཡིན་འོད་
ཀྱི་རྩེ་བརྒྱ་ཉིད། །ཅེས་དང་། ལྷ་ཡི་སྲས་འདི་ཀོ་ས་བདག་ཉིད། །མ་ཡིན་གནམ་ས་གཉིས་ཀའི་
བདག་པོ་སྟེ། །ལུགས་གཉིས་མ་ཡིན་ལུགས་བརྒྱའི་མཛད་པ་ལ། །ཞེས་དང༌། མཛེས་མའི་འཛུམ་
དཀར་འདི་ནི་འཛུམ་པ་དག །མ་ཡིན་དབང་པོ་ཀུན་འཆིང་ཞགས་པ་སྟེ། །ཟུར་མིག་རྣམ་འགྱུར་འདི་
ཡང་མིག་ཟུར་དག །མ་ལགས་བདག་ཡིད་འགུགས་པའི་ལྕགས་ཀྱུ་འོ། །ཞེས་དབྱངས་ཅན་མའི་སྐུ་
དཀར་བའི་ངོ་བོ་ལ་བསྙོན་ཏེ་འོད་ཟེར་དུ་མ་འཕྲོ་བ་ལ་བསམས་ནས་ཁ་དོག་སྣ་ཚོགས་དང་དབུ་རྒྱན
རྩེ་ལྔ་པའི་ངོ་བོ་ལ་བསྙོན་ཏེ་འོད་ཀྱི་རྩེ་མོ་མང་པོ་ལ་བསམས་ནས་རྩེ་བརྒྱ་པར་བསྟན་པ་སོགས་ལྟ་
བུའོ།།
གཉིས་པ་ཡུལ་གྱི་བསྙོན་དོར་ནི། གཞུང་ལས། ཙན་དན་ཟླ་འོད་དལ་བུ་ཡི། །ལྷོ་ཕྱོགས་
དྲི་ཡི་བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ནི་བསིལ་ཞེས་གྲགས། །ཞེས་འདོད་
པ་དང་ལྡན་པས་གཞན་སེམས་རྣལ་དུ་གནས་པའི་ཡུལ་ལ་ཙན་དན་དང་ལྷོའི་རླུང་བཞོན་རྣམས་
བསིལ་བར་ཁས་བླངས་ནས་རང་གི་ཡུལ་ལ་བསིལ་བ་མིན་པ་བཀག་པས་ན་ཡུལ་ལ་བལྟོས་ནས་
བསྙོན་པ་བཞིན་དང་། གཞན་ཡང༌། དབྱངས་ཅན་ཁྱོད་སྐུ་མེ་ཏོག་གཞུ་ཅན་གྱི། །ཡིད་ནི་མུན་པར་
བྱེད་པས་དཀར་བ་མིན། །སྐལ་བཟང་འགྲོ་བ་ཀུན་གྱི་སྣང་ངོར་ནི། །ཤིན་ཏུ་དཀར་ཞིང་དྲི་མ་མེད་
པར་གྲགས། །ཞེས་དང༌། ལྷ་ཡི་སྲས་པོ་ཁྱོད་ཉིད་རྣམ་ཀུན་ཏུ། །བདག་ལ་ཤིན་ཏུ་བྱམས་ལྡན་མ་མ་
ཉིད། །ས་སྟེང་སྐྱེ་བོ་གཞན་ངོར་དཔའ་བརྟེན་གྱི། །དཔུང་ཚོགས་ཡན་ལག་བཞི་པའི་ཁྱུ་མཆོག་གོ།
ཞེས་དང་། ཤིན་ཏུ་བྲལ་དཀའ་ལགས་པའི་ལྕགས་སྒྲོག་གིས། །འཆིང་བྱེད་བུད་མེད་བདུད་ཀྱི་ཕོ་ཉ་
འདི། །ཆགས་བྲལ་བདག་ལ་བདུད་མོ་མངོན་གསུམ་སྟེ། །ཆགས་ལྡན་གཞན་ལ་དེ་མིན་ལྷ་མོ་ཉིད། །
ཅེས་དབྱངས་ཅན་མའི་སྐུ་སྐལ་བཟང་གི་ཡུལ་ལ་དཀར་བ་ཁས་བླངས་ནས་བདུད་ཀྱི་ཡུལ་ལ་དཀར་
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བ་ཡིན་པ་བསྙོན་པས་ན་ཡུལ་ལ་བལྟོས་པ་སོགས་ལྟ་བུའོ། །
གསུམ་པ་རང་བཞིན་བསྙོན་པར་ནི།གཞུང་ལས།བདུད་རྩི་ཟག་པའི་འོད་ཟེར་ཅན།།ཟླ་
བ་ཞེས་པར་བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་
ཉིད། །ཅེས་བདུད་རྩི་ཟག་པའི་འོད་ཟེར་ཅན་གྱི་ཟླ་བ་ཞེས་པར་འདོད་ཅིང་གྲགས་ཀྱང་དོན་གཞན་
གྱི་བདག་ཉིད་ཟླ་བའི་དངོས་པོ་འདི་ནི་བདུད་རྩི་ལ་གཞན་ཡིན་ཏེ་འགལ་ཟླ་དྲུག་ཟག་པའི་ཟེར་དང་
ལྡན་པའི་ཕྱིར་ཞེས་རང་བཞིན་ནམ་མཚན་ཉིད་ལ་བསྙོན་པ་བཞིན་དང༌། གཞན་ཡང༌། བློ་གསལ་
དག་གི་སྤོབས་པ་མཆོག་སྩོལ་བས །དབྱངས་ཅན་ཁྱོད་ཉིད་སྨྲ་བའི་ལྷ་མོར་འདོད། །དོན་གྱི་དེ་ནི་
གཞན་ཏེ་མེ་ཏོག་ཞུ། །སྨྲ་བཅས་བརྟུལ་ཞུགས་དག་ལ་འགོད་ཕྱིར་རོ། །ཞེས་དང༌།ལྷ་ཁྱོད་བྱམས་
པའི་སྤྱན་གྱི་མངའ་འབངས་དག །སྐྱོང་བས་ཆོས་ཀྱི་རྒྱལ་པོར་བདག་ཅག་འདོད། །འོན་ཀྱང་མི་
བསྲུན་ཕས་རྒོལ་བརྩེ་མེད་དུ། །འཇོམས་ཕྱིར་ས་སྤྱོད་ཆོས་ལྡན་ཅི་ཕྱིར་ཡིན། །ཞེས་དང༌།སྙིང་སྡུག་
མཛེས་མའི་ལུས་དང་འགྲོགས་པས་དེ། །སྲིད་བདེའི་སྙིང་པོ་ཡིན་པར་བདག་འདོད་ཀྱང༌། །ཡུད་
ཙམ་བྲལ་ན་སྡུག་བསྔལ་རྒྱས་བྱེད་པས། །བདེ་བའི་སྙིང་པོ་དག་ནི་ག་ལ་ཡིན།།ཞེས་སྤོབས་པ་རྩོལ་
བའི་རང་བཞིན་ནམ་མཚན་ཉིད་ཅན་གྱི་དབྱངས་ཅན་སྨྲ་བའི་ལྷ་མོར་འདོད་ཀྱང་དེ་མིན་ཏེ་བདུད་སྨྲ་
བའི་རང་བཞིན་ཅན་ཡིན་པའི་ཕྱིར་གྱིས་རང་བཞིན་ལ་སྙོན་པ་སོགས་ལྟ་བུའོ །བཞི་པ་དཔེའི་སྙོན་
དོར་ནི། དཔེའི་རྒྱན་གྱི་སྐབས་ཀྱི་དགག་པའི་དཔེ་དང་ཅིག་པས་འདིར་མ་བཀོད་ལ་གཟུགས་ཅན་
སྐབས་ཀྱི་སྦས་པའི་གཟུགས་ཅན་ཡང་བསྙོན་དོར་གྱི་གཟུགས་ཅན་ཡིན་ནོ།།
ཉེར་བཞི་པ་སྦྱར་བའི་རྒྱན་ལ་གཉིས་ཏེ།མཚན་ཉིད་དང་།དབྱེ་བའོ། །དང་པོ་ནི།གཞུང་
ལས།སྦྱར་བ་གཟུགས་ཅིག་ལྡན་པའི་ཚིག །དུ་མའི་དོན་ཅན་ཉིད་དུ་འདོད། །ཅེས་པ་ལྟར།སྦྱར་བ་
རྒྱན་གྱི་གཟུགས་སྒྲའི་རང་བཞིན་མཚུངས་དང་གཅིག་དང་ལྡན་པའི་ཚིག་གང་ཞིག་དུ་མ་སྟེ་ཐ་དད་
པའི་དོན་ནི་བརྗོད་བྱ་ཅན་ཞིག་ཡིན་པར་འདོད་། །གཉིས་པ་དབྱེ་བ་ལ། །བཅོད་མཚམས་ཐ་དད་
མིན་པ་དང༌། །ཐ་དད་དཔེ་དང་གཟུགས་ཅན་འགོག །ལྡོག་ཅན་བྱ་བ་ཐ་དད་མིན། །བྱ་བ་འགལ་
མིན་འགལ་བའི་ལས། །སྦྱར་བ་ངེས་པ་ཅན་ངེས་འགོག །འགལ་མེད་འགལ་བ་ཅན་བཅུ་གསུམ། །
94

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ཞེས་པ་ལྟར་བཅུ་གསུམ་ཡོད་པ་ལས། དང་པོ་ལ། བཅོད་མཚམས་ཐ་དད་མིན་པའི་སྦྱར་བ་ནི
གཞུང་ལས། འཆར་བ་ལ་གནས་མཛེས་པ་ཅན། །དཀྱིལ་འཁོར་ལ་ཆགས་རྒྱལ་པོ་ཉིད། །འཇམ་
པའི་དཔྱ་ཡི་འཇིག་རྟེན་འདི། །ཡིད་ནི་རབ་ཏུ་འཕྲོགས་པར་བྱེད། །ཅེས་ཟླ་བ་དང་རྒྱལ་པོ་གཉིས་ལ་
སྦྱར་བ་ལས་སྐད་དོད་ཨུ་ད་ཡ་འཆར་བ་དང་དར་བ་ལ་འཇུག་པའི་རྒྱལ་པོ་ལ་འཆར་དང་རྒྱལ་པོ་
དར་བ་མཎྜལ་གྱི་དཀྱིལ་འཁོར་དང་འཁོར་འདབ་གཉིས་ལ་འཇུག་པས་ཟླ་རྒྱལ་ལ་གོང་བཞིན་དང༌།
ཀ་ར་འོད་ཟེར་དང་དཔྱ་གཉིས་ལ་འཇུག་པས་ཟླ་རྒྱལ་ལ་གོང་བཞིན་ཏེ་དོན་གཉིས་ལའང་ཚིག་གི་
བཅོད་མཚམས་གཅིག་པར་སྦྱར་བ་བཞིན་དང༌། གཞན་ཡང༌། མཐོན་པོའི་ལམ་ལ་རྟག་ཏུ་རབ་
གནས་ཤིང༌། །ཆ་ཤས་ཡོངས་སུ་རྫོགས་པའི་གཟི་བྱིན་གྱིས། །ལུས་མེད་དག་གི་མུན་པ་མ་ལུས་སེལ། །
མཚོ་སྐྱེས་མཛེས་ལྡན་ཁྱོད་ལ་བདག་ཡིད་དང༌། །ཞེས་དང༌། མགྲིན་སྔོན་དགའ་བའི་ལོངས་སྤྱོད་
དང་ལྡན་ཞིང༌། །ལྕེ་གཉིས་ལྡན་པའི་སྐྱོན་གྱིས་མི་གཡོ་མ། །གཉིས་སྐྱེས་རྣམས་ཀྱི་བསྟན་པ་རྨད་
བྱུང་བའི། །ས་འཛིན་དབང་པོ་ཁྱོད་ནི་ལྷམ་མེར་མཛེས། །ཞེས་དང༌། ཁ་དོག་བཀྲ་བའི་འདབ་མ་
ཕང་ཕུང་དང་། །སྣུམ་ཞིང་འཇམས་པའི་ཟེ་བས་རབ་མཛེས་། །མཚར་སྡུག་མཛེས་མའི་རྒྱན་དུ་
གྱུར་པ་ཡིས། །ཟློས་གར་མཁན་དེ་བདག་གི་ཡིད་དུ་འོང༌། །ཞེས་དང༌།ཞེས་ཟླ་བ་དང་དབྱངས་ཅན་
གཉིས་ལ་ཚིག་གི་གཅོད་མཚམས་ཐ་དད་མིན་པར་སྦྱར་བ་སོགས་ལྟ་བུའོ །
གཉིས་པ་བཅོད་མཚམས་ཐ་དད་པའི་སྦྱར་བ་ནི། གཞུང་ལས། རྒྱུ་སྐར་ལམ་ལ་རབ་
གནས་པ། །མཚན་མོར་བྱེད་པ་དང་སྡོང་ནས། །སྲོད་ལ་ཡི་ནི་བདག་འདི་ལྟར། །དགའ་བ་མེད་པར་
ཅིས་མ་མནར །རྒྱལ་རིགས་ལམ་ལ་མི་གནས་པར། །རྒྱལ་པོ་སྐྱོན་གྱི་འབྱུང་གནས་དང༌། །
བསྡོངས་ན་སྐྱོན་མང་དག་གིས་བདག །དགའ་མས་འདི་ལྟར་ཅིས་མ་མནར། །ཞེས་རྒྱ་དཔེའི་ཚིག་
བཅད་གཅིག་བོད་སྐད་ལ་གཉིས་སུ་བསྒྱུར་བ་ཡིན་ཞིང་འདི་ནི་དོན་གཉིས་ལ་ཚིག་གི་བཅོད་
མཚམས་ཐ་དད་པ་སྟེ ནཀྵ་ཏྲ་པ་བཏྟི་ན་ཞེས་པ་ནཀྵ་ཏྲ་རྒྱུ་སྐར་དང་པ་ལམ་དང་བཏྟི་འཇུག་པ་
ཡིན་པས། རྒྱུ་སྐར་ལམ་ལ་རབ་འཇུག་པ། །ཞེས་པའོ། །ཡང་ཀྵ་ཏྲ་རྒྱལ་རིགས་དང་ཐོག་མའི་ན་
དགག་ཚིག་ཡིན་པས་རྒྱལ་རིགས་ལམ་ལ་མི་འཇུག་པ་ཞེས་པའོ །དེ་བཞིན་དུ་ཎཱོ་ཀཱ་ར་ཞེས་པ
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལ་དོ་ཥམཚན་མོ་དང་ཀ་ར་བྱེད་པ་ཞེས་བཅད་ཅིང་ཅིག་ཤོས་ལ་དོ་ཥ་སྐྱོན་དང་ཨ་ཀ་ར་འབྱུང་གནས་
ཞེས་པར་བཅད་པ་ལྟ་བུའོ།།གཞན་ཡང༌།རྒྱ་མཚོ་ལས་སྐྱེས་དཀར་བའི་མདངས་དང་ལྡན།།འདབ་
མ་རབ་རྒྱས་པདྨའི་དྲི་བཟང་འཕྲོ། །འཆི་མེད་ཚོགས་རྣམས་དགའ་བའི་དབྱངས་ཅན་མ། །དཀར་མོ་
ཁྱོད་ནི་བདག་གི་མ་མ་ཡིན། །ཞེས་དང༌། དཔལ་ལྡན་ས་འཛིན་དབང་པོ་བརྗིད་ཆགས་པའི། །
གཙུག་ན་དྲི་མེད་འོད་འཕྲོ་གཟི་བྱིན་ཅན། །འོད་ཀྱི་ལུས་ཅན་འོད་ལྡན་གཞན་ཟིལ་གནོན། །སྲིད་པ་
གསལ་བ་ཁྱོད་ལ་བདག་དགའ་བའོ། །ཞེས་དང་། འདབ་མ་རབ་རྒྱས་མེ་ཏོག་པདྨ་བཞིན། །དཀར་
དམར་མདངས་གསལ་ཟེ་བ་སྣུམ་ཞིང་འཇམ། །གཡུ་ཡི་མདངས་ཀྱི་རབ་མཛེས་རྣ་རྒྱན་ཅན། །གར་
མཁན་མ་དེ་བདག་གི་སྙིང་དུ་སྡུག །ཅེས་རྒྱ་མཚོ་ལས་སྐྱེས་དང་ཚོགས་རྣམས་དགའ་བས་ཡར་
བཅད་པས་དབྱངས་ཅན་མ་དང༌། འདབ་མ་རབ་རྒྱས་དང་བདག་གི་མ་མར་བཅད་པས་ངང་མོ་ལ་
སྦྱར་བ་ལྟ་བུའོ། །དེ་བཞིན་དུ་གཉིས་པ་ས་འཛིན་དབང་པོ་ཡར་བཅད་པས་རྒྱལ་པོ་དང༌།འོད་ཀྱི་
ལུས་ཅན་མར་བཅད་པས་ཉི་མ་ལ་སྦྱར་བ་ལྟ་བུ། གསུམ་པར་འདབ་མ་རབ་རྒྱས་དང་མདངས་ཀྱིས་
རབ་མཛེས་ཡར་བཅད་པས་རྨ་བྱ་དང༌། དཀར་དམར་མདངས་གསལ་མར་བཅད་པས་བུད་མེད་
དང་སྦྱར་བ་ལྟ་བུའོ །གསུམ་པ་དཔེའི་སྦྱར་བ། བཞི་པ་གཟུགས་ཅན་གྱི་སྦྱར་བ། ལྔ་པ་འགོག་པའི
སྦྱར་བ།དྲུག་པ་ལྡོག་པའི་སྦྱར་བ་རྣམས་གོང་དུ་སོ་སོའི་སྐབས་སུ་བསྟན་པས་འདིར་མ་བསྟན་ཏོ །
བདུན་པ་བྱ་བ་ཐ་དད་མིན་པའི་སྦྱར་བ་ནི།གཞུང་ལས།འགྱོག་ཅིང་ཡིད་འོང་རང་བཞིན་
ཅན། །ཆགས་པ་གསལ་བར་སྟོན་བྱེད་མ། །མཛེས་མས་བསྐུལ་བའི་མིག་དང་ནི། །ཕོ་ཉ་མོས་ཀྱང་
མཛའ་བོ་འགུག །ཞེས་ཕོ་ཉ་ནི་གྱ་གྱུའི་སེམས་ལྡན་ཡིན་པས་དང་མིག་ཟུར་ནི་རྣམ་འགྱུར་གྱིས་ན་
འགྱོགས་པ་དང་ཡིད་འོང་དང་ཆགས་པ་གསལ་བར་སྟོན་པ་གཉིས་ཀས་མཛའ་བོ་འགུགས་པས་བྱ
བ་ཐ་དད་མིན་པ་བཞིན་དང༌།གཞན་ཡང༌། །དཀར་ཞིང་དྲི་མ་མེད་ལ་ཡིད་དུ་འོང༌། །ཆ་ཤས་ཡོངས་
སུ་རྫོགས་པ་བདུད་རྩིའི་གཏེར། །མཚུངས་མེད་དབྱངས་ཅན་ཤེས་རབ་ལྷ་མོ་དང༌། །ཀུ་མུད་གཉེན་
གྱི་འགྲོ་བའི་མུན་པ་སེལ། །ཞེས་དང༌། བསོད་ནམས་བརྒྱ་ཕྲག་དུ་མས་བསྐྲུན་པའི་སྐུ །ལྟ་བས་
ངོམ་པ་མེད་པའི་སྐྱེ་མཆེད་ཅན། །སུམ་རྩེན་དབང་པོ་དེ་དང་ལྷ་ཡི་སྲས། །གཉིས་ཀ་ཕས་ཀྱི་རྒོལ་
96

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
བའི་དྲེགས་པ་འཕྲོག །ཅེས་དང་།མིག་ལ་བདུད་རྩི་སྤྲོ་བའི་ཟློས་གར་དང༌། །ས་གསུམ་མྱ་ངན་སེལ་
བའི་གླུ་དབྱངས་ལ། །རྟག་ཏུ་རོལ་བའི་བུད་མེད་གཞོན་ནུ་དང༌། །རྨ་བྱའི་ན་ཆུང་གིས་ཀྱང་ཡི་ག་
འགུག །ཞེས་དཀར་ཞིང་དྲི་མ་མེད་སོགས་ཟླ་བ་དང་དབྱངས་ཅན་གཉིས་ཀ་ལ་སྦྱར་བས་ནས་
གཉིས་ཀས་མུན་པ་སེལ་བ་བྱ་བ་ཐ་དད་མིན་པ་སོགས་ལྟ་བུའོ། །
བརྒྱད་པ་བྱ་བ་འགལ་མིན་གྱི་སྦྱར་བ་ནི། གཞུང་ལས། ཡིད་འོང་ཆགས་པ་འཕེལ་བར་
བྱེད། །འཇམ་ཞིང་མྱོས་པའི་གདངས་སྙན་ཅན། །ཁུ་བྱུག་སྒྲ་ནི་ཐོས་གྱུར་ཏེ། །དཀར་མིན་མིག་ཅན་
དག་ལ་འཁྱུད། །ཅེས་ཡིད་འོང་ཆགས་འཕེལ་འཇམ་མྱོས་ཀྱི་སྐད་སྙན་རྣམས་ཁུ་བྱུག་དང་བུད་མེད་
གཉིས་ཀ་ལ་སྦྱར་ནས་ཐོས་དང་འཁྱུད་པ་བྱ་བ་མི་འགལ་བ་བཞིན་དང༌། གཞན་ཡང་། རིན་ཆེན་
འབྱུང་གནས་དག་ལས་ལེགས་འཁྲུངས་ཤིང༌། །རྡུལ་བྲལ་ནམ་མཁའི་ཀློང་ན་རོལ་ཞིང་མཛེས། །ཆུ་
བུར་ཅན་གྱི་ཚ་གདུང་ཀུན་སེལ་ཞིང༌། །ཚངས་སྲས་ལྷ་མོ་ཡིས་ནི་ཀུན་དགའ་བསྐྱེད། །ཅེས་དང༌།
མངོན་པར་མཐོ་ཞིང་ཀུན་ནས་བརྗིད་ཆགས་ལ། །འོད་ཟེར་གསལ་ལྡན་གཟི་བརྗིད་ལྷམ་མེ་བ།།ལྷ་
ཡི་སྲས་པོས་བདག་ཅག་རྗེས་སྐྱོང་ཞིང༌། །ལྷ་ཡི་རི་དབང་འདི་ཡི་ཀུན་ཡིད་འཕྲོག །ཅེས་དང༌། ཁ་
དོག་རྣམ་བཀྲའི་གོས་ཀྱི་ལྷབ་ལྷུབ་དང༌། །རིན་ཆེན་གསེར་གཡུའི་རྒྱན་གྱིས་རབ་སྤྲས་པའི །མི་
འམ་ཅི་མོ་དེ་དག་གར་བྱེད་ཅིང༌། །བདག་གི་དགའ་མ་འདི་ཀོ་གླུ་དབྱངས་ལེན །ཞེས་མཚོ་ལས་
དདག་གར་ཁྱད
དབངས་ཅན་དང་སིན་གཉིས་
འཁྲུངས་པ་དང་ནམ་མཁར་རོལ་བ་དབྱངས་ཅན་དང་སྤྲིན་གཉིས་ཀ་ལས་སྦྱར་ནས་ཚ་གདུང་སེལ་བ་
དང་ཀུན་དགའ་བསྐྱེད་པ་བྱ་བ་མི་འགལ་བ་སོགས་ལྟ་བུའོ། །དགུ་པ་འགལ་བའི་ལས་ཀྱི་སྦྱར་བ་ནི།
གཞུང་ལས། མཆུ་མ་དང་སྦྱར་འཕེལ་བ་ཡི། །དམར་བ་རབ་ཏུ་སྟོན་བྱེད་ཅིང༌། །ཚ་ཟེར་ཅན་འདི་
ནུབ་གྱུར་ཏེ། །ལུས་སྐྱེས་དག་ནི་རྣམ་པར་རྒྱལ། །ཞེས་མཆུ་མ་ནུབ་ཕྱོགས་དང་སྦྱར་བས་དགོངས་
ཐུན་ལ་དམར་བ་སྟོན་པ་དང༌། མཆུ་མ་ཆང་དང་སྦྱར་བས་འཕེལ་ཞིང་རྒྱས་པའི་རཱ་ག་ཆགས་པ་སྟོན་
པའོ། །དེ་ལྟར་དུ་ཉི་མ་དང་འདོད་པ་གཉིས་ཀ་ལ་སྦྱར་ནས་ནུབ་རྒྱས་གཉིས་བྱ་བ་འགལ་བ་བཞིན་
དང་། གཞན་ཡང༌། ཤིན་ཏུ་མཛེས་པ་ལྷ་མོའི་སྐྱེ་མཆེད་ཀྱིས། །ཀུན་ནས་རོལ་ཞིང་སྒེག་པའི་ཡིད་
འཕྲོག་མ། །གངས་རིའི་བུ་མོའི་མངོན་འདོད་འཕེལ་བྱེད་ཀྱི། །འཕགས་མ་དབྱངས་ཅན་ཁྱོད་ཀྱིས་
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཆགས་སོགས་འཇོམས། །ཞེས་དང་། ཀུན་ལ་བསྙེང་པ་མེད་པའི་རྣམ་གནོན་དང༌། །མཐོང་བས་
དགྲ་སྡེ་སྐྲག་པའི་གཟི་བརྗིད་ཅན། །རཱ་བ་ཎཱ་ཡི་འགྲོ་ཀུན་འཚེ་བྱེད་ཅིང༌། །ལྷ་ཡི་སྲས་པོས་རྟག་ཏུ་
ཕན་པར་མཛད། །ཅེས་དང༌། ཕྲ་ཞིང་གྲིམ་ལ་འོད་དང་ལྡན་པའི་ལུས། །ཤིན་ཏུ་མིག་མཛེས་གྱ་གྱུར་
འགྲོ་ལྡན་མ། །ལྟོ་ཕྱེའི་བུ་མོ་དེ་ཡིས་འགྲོ་བ་ཀུན། །དུག་གིས་ཁྱབ་བྱེད་མཛེས་མས་བདུད་རྩིར་བྱེད། །
ཅེས་ཤིན་ཏུ་མཛེས་སོགས་རྐང་པ་དང་པོ་གཉིས་དཔལ་མོ་དང་དབྱངས་ཅན་ལ་སྦྱར་ནས་དཔལ་
མོས་ཆགས་པ་འཕེལ་བ་དབྱངས་ཅན་མས་འཇོམས་པ་སྟེ་ལས་འགལ་བ་སོགས་ལྟ་བུའོ །བཅུ་པ་
སྦྱར་བ་ངེས་ཅན་ནི གཞུང་ལས། རལ་གྲི་ཉིད་ལ་ནིས་ཏྲིང་གཞུང་ཉིད་ལ་ནི་འཁྱོག་པོ་ཉིད། །
མི་དབང་འདི་ཡི་མརྒ་ཎ། །མདའ་རྣམས་ཉིད་ལ་གནས་པ་ཡིན། །ཞེས་ནིས་ཏྲིང་ཤ་བརྩེ་མེད་དང་
རལ་གྲི་གཉིས་ལ་སྦྱར་ཀྱང་རྒྱལ་པོ་བརྩེ་ལྡན་ཡིན་པས་རལ་གྲི། འཁྱོག་པོ་གཞུ་དང་གཡོ་སྒྱུ་གཉིས་
ལ་སྦྱར་ཡང་རྒྱལ་པོ་དྲང་བས་གཞུ། མརྒ་ཎ་སློང་བ་དང་མདའ་ལ་སྦྱར་ཡང་རྒྱལ་པོ་མི་སློང་བས་
མདར་ངེས་པ་བཞིན་དང༌། གཞན་ཡང༌། དབྱངས་ཅན་ཁྱོད་སྐུ་མཛེས་པའི་བདག་ལྡན་ནི །དྲི་ཞིམ་
པདྨ་སར་པའི་ཕྲེང་བས་ཏེ། །གར་གྱིས་རྩེན་པའི་ལུས་མེད་ལམ་ཡངས་པ། །ནམ་མཁའ་ཉིད་ཡིན་
ཆགས་པ་ག་ལ་ཡིན། །ཞེས་དང་། ལྷ་ཁྱོད་རྩེ་དགར་དགྱེས་པའི་ལྕེ་གཉིས་པ། །ནེ་ཙོ་ཉིད་དེ་པྲ་མ་
མཁན་མ་ལགས། །ཁྱོད་ཀྱི་བརྩེ་བས་སྐྱོང་བའི་གཉིས་སྐྱེས་ཀྱང་། །དགེ་སློང་བདག་ཅག་ཡིན་གྱི་སྒྲོ་
ལྡན་མིན།།ཞེས་དང༌།མཛེས་མའི་བཞིན་དང་འཛུམ་པའི་མཁའ་སྤྱོད་མ། །འདབ་ཆགས་མིན་ལྷ་
ཡི་བུ་མོ་སྟེ། །ཁྱོད་ཀྱི་བཟློས་གར་དང་མཚུངས་གཙུག་ཕུད་ཅན། །དེ་ཀོ་རྨ་བྱ་ཉིད་མིན་མེ་མ་ཡིན། །
ཞེས་འདབ་ལྡན་བྱ་དང་པདྨ་ལ་སྦྱར་བ་ལས་དབྱངས་ཅན་ལ་པདྨ་དང་ལུས་མེད་ནམ་མཁའ་དང་འདོད་
ཆགས་ལ་སྦྱར་བ་ལས་དབྱངས་ཅན་ལ་ནམ་མཁའ་སྦྱར་བ་ངེས་པ་ཅན་ཡིན་པ་སོགས་ལྟ་བུའོ། །
བཅུ་གཅིག་པ་ངེས་པ་འགོག་པའི་སྦྱར་བ་ནི།གཞུང་ལས།ཁྱོད་ཀྱི་བསྲུང་ལ་ཚེར་མ་ནི། །
པདྨ་ཡུ་བ་ཉིད་ལ་འོ །འོན་ཀྱང་ཆགས་ཅན་འཁྲིག་པ་ལ། །འཁྱུད་པར་གྱུར་པ་རྣམས་ལའང་མཐོང་། །
ཞེས་ཚེར་མ་པདྨའི་ཡུ་བ་ལ་ཡོད་པ་དང་རྒྱལ་སྲིད་ཀྱི་མི་མཐུན་ཕྱོགས་གཉིས་ལ་སྦྱར་ཡང་རྒྱལ་པོས་
བསྲུངས་པ་ལ་ཕྱི་མ་མེད་པས་སྔ་མར་བཟུང་ནས་འོན་ཀྱང་ཆགས་ཅན་ལ་འདོད་པའི་ཚེར་མ་མེད་
98

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
པས་ངེས་པ་མེད་པ་བཞིན་དང༌། གཞན་ཡང༌། དབྱངས་ཅན་ཁྱོད་མཛེས་འདབ་ལྡན་འདབ་མ་ནི། །
པདྨའི་ལོ་མ་མིན་གྱི་ཤོག་སྒྲོ་མིན། །འོན་ཀྱང་ཁྱོད་ཀྱི་སྙན་གོང་རྒྱན་དག་ཏུ། །རྨ་བྱའི་མདོངས་སྒྲོ་
སར་པས་མཚོན་པ་མཐོང་། །ཞེས་དང༌།ལྷ་སྲས་སྐུ་ལ་སྤུ་ཟིང་བྱེད་པ་དག །མངོན་འདོད་སར་པས་
ཡིན་གྱི་འཇིགས་པ་མིན། །དེ་ལྟ་ན་ཡང་སྲིད་པའི་སྡུག་བསྔལ་ལ། །ཁྱོད་ཐུགས་ཤིན་ཏུ་སྐྲག་པའི་
གནས་ཚུལ་མཐོང་། །ཞེས་དང་། པདྨའི་བཞིན་ལྡན་སྨིན་མ་གཡོ་བ་དག།འཇོ་སྒེག་རྣམ་འགྱུར་ཉིད་
ཡིན་ཁྲོ་བ་དག །མིན་མོད་འོན་ཀྱང་ཁོ་བོས་ཆགས་བྲལ་གྱིས། །བརྟུལ་ཞུགས་ལེན་འདི་འགོག་ཕྱིར་
ཁྲོ་བ་ཉིད། །ཅེས་འདབ་ལྡན་འདབ་མ་པདྨའི་ལོ་མ་དང་བྱ་སྒྲོ་གཉིས་ལ་སྦྱར་ཡང་དབྱངས་ཅན་ལ་ཕྱི
མ་མེད་པས་སྔ་མར་བཟུང་ནས་འོན་ཀྱང་སྙན་གོང་ལ་རྨ་བྱའི་སྒྲོ་མདོངས་མཐོང་བས་ངེས་པ་མེད་པ་
སོགས་ལྟ་བུའོ།།
བཅུ་གཉིས་པ་འགལ་མེད་ཀྱི་སྦྱར་བ་ནི།གཞུང་ལས།ས་འཛིན་ཀ་ཊ་ཀ་མང་ཞིང༌། །གཟི་
བརྗིད་ལྡན་པ་ངེས་པར་དར། །མཁས་པ་སྐྱེ་དགུའི་བདག་བྱུང་སྟེ། །རྗེ་བོ་ནུས་པ་འཛིན་ཡང་སྟེ། །
ཞེས་པ་ས་འཛིན་ནི་རི་དང་རྒྱལ་།ཀ་ཊ་ཀ་ནི་རི་ངོས་དང་ལག་གདུབ་གཟི་བརྗིད་ལྡན་པ་དར་བ་ནི
རི་དང་རྒྱལ་པོ་གཉིས་ཀའི་ཡོན་ཏན་ཡིན་པས་འདི་རྣམས་རི་དང་མཁས་པ་སྐྱེ་དགུའི་བདག་སྟེ་
ཚངས་པ་ལ་སྦྱར་བ་ལྟར་རི་དང་རྗེ་བོ་ནུས་ལྡན་དེ་མིའི་རྒྱལ་པོ་ལ་སྦྱར་ཡང་མི་འགལ་བ་བཞིན་དང༌།
ང་མཁའ་སྐྱོང་དབ
གཞན་ཡང༌། གྲངས་མེད་མཁའ་སྤྱོད་དབུས་ན་གཟི་ལྡན་ཞིང༌། །ལུས་མེད་མུན་པ་སྡུག་པོ་མཐའ་
དག་སེལ། །བཅོམ་ལྡན་ངག་གི་ལྷ་མོ་དབྱངས་ཅན་ཉིད། །འཕགས་མ་ཡིད་བཞིན་འཁོར་ལོ་དག་
ཀྱང་དེ། །ཞེས་དང་།མྱུར་འགྲོས་ཤིང་རྟ་དག་ལ་རབ་བརྟེན་ནས། །མཐའ་ཡས་དཀྱིལ་འཁོར་ཀུན་
ལ་དབང་བསྒྱུར་ཞིང་། །ས་སྐྱོང་ཀུན་གྱི་གཙུག་ན་ལྷམ་མེ་མ། །ལྷ་སྲས་ཁྱོད་ཉིད་ང་ལས་ནུ་ཡང་དེ། །
ཞེས་དང་། སྣུམ་འཇམ་ཟེར་བ་བསིལ་བུས་རབ་མཛེས་ཤིང་། །ཚིམ་བྱེད་རྒྱས་པ་མཐོང་ན་རྒོད་ཅིང་
འཛུམ། །བདག་གི་མཛའ་མོ་ཡིད་སྐྱེས་འཁྲི་ཤིང་། །ལྷ་ཡི་ན་ཆུང་དག་ཀྱང་བཞིན་ཉིད། །ཅེས་
མཁའ་སྤྱོད་ནི་རྒྱུ་སྐར་དང་ལྷ་ལུས་མེད་ནི་ནམ་མཁའ་འདོད་ཆགས་ཡིན་པས་རྐང་པ་དང་པོ་གཉིས་
ཟླ་བ་དང་དབྱངས་ཅན་ལ་སྦྱར་བ་བཞིན་ཟླ་བ་དང་སྒྲོལ་དཀར་ལ་སྦྱར་ཀྱང་འགལ་བ་མེད་པ་སོགས་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལྟ་བུའོ། །
བཅུ་གསུམ་པ་འགལ་བའི་སྦྱར་བ་ནི། གཞུང་ལས། ཉམས་མེད་ཡིན་ཡང་ཆོས་སྤྱོད་མིན། །
རྒྱལ་པོ་ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད། །ལྷ་ཡང་མཁས་བྲལ་མིན་པར་
ཤེས། །ཞེས་ཁྱད་གཞི་ཉམས་མེད་ནི། །རང་གི་གོ་འཕང་མ་འགྱུར་བས་ཁྱབ་འཇུག་དང་ལུག་ལས་
མ་འགྱུར་བས་རྒྱལ་པོ་ལ་སྦྱར་བ་སྟེ། ཁྱད་ཆོས་ལ་བྲམ་ཥ་ཚེ་ད་ཞེས་པ་གླང་མི་གཅོད་པ་ཞེས་པར་
བསྒྱུར་ན་ཁྱབ་འཇུག་གིས་གླང་ཟོས་པས་འགལ་ཞིང༌། བྲྀ་ཥ་ཆོས་ལ་འཇུག་པས་རྒྱལ་པོ་དང་ཆོས་
སྤྱོད་པ་མིན་པ་མི་འགལ་ལོ། །དེ་བཞིན་དུ་ཁྱད་གཞི་རྒྱལ་པོ་ནི་ཟླ་བ་དང་མི་བདག་ལ་སྦྱར་ཏེ། ཁྱད་
ཆོས་ཟད་མི་ཤེས་པ་ནི་ནག་ཕྱོགས་ལས་མཛད་པས་ཟླ་བར་འགལ་ལ་རྒྱལ་སྲིད་མི་ཟད་པས་རྒྱལ་
པོར་མི་འགལ། ཡང་ཁྱད་གཞི་བདེ་བྱེད་ནི་དབང་ཕྱུག་དང་རྒྱལ་པོ་ལ་སྦྱར་ཏེ། ཁྱད་ཆོས་ལག་འགྲོ་
ནི་སྦྲུལ་དང་སྐྱེ་བོ་ངན་པ་ལ་འཇུག་པས་དབང་ཕྱུག་ལ་སྦྲུལ་རྒྱན་ཡོད་པས་འགལ་ཞིང་རྒྱལ་པོ་སྐྱེ་
ངན་དང་མི་འགྲོགས་པས་མི་འགལ་ལོ། །ཁྱད་གཞི་ལྷ་ནི་ལྷའི་འགྲོ་བ་དང་བསྔགས་པའི་ལྷའི་རྒྱལ་
པོ་སྟེ་ཁྱད་ཆོས་ཨ་བི་བྷུ་ན་ཞེས་པའི་བི་བྷུ་ད་ལྷ་ཡིན་ཞིང་ཨས་བཀག་པས་ལྷ་མིན་ཞེས་པ་ལྷ་དངོས་
དང་འགལ་ཞིང༌། བུདྡྷ་མཁས་པ་དང་བྲི་བྲལ་བ་དང་ཨ་དགག་ཚིག་བྱས་པས་མཁས་བྲལ་མིན་ནི་
རྒྱལ་པོ་དང་མི་འགལ་ལོ། །ཚུལ་དེ་ལྟ་བུ་རྟོགས་པས་ན་ཤེས་སོ་ཞེས་པ་དོན་སྔ་མ་རྣམས་ལ་ལྟོས་
ནས་འགལ་རྒྱན་དུ་གསལ་བར་བྱེད་པ་བཞིན་དང་། གཞན་ཡང་། དབྱངས་ཅན་ཁྱོད་ཉིད་པདྨའི་
སྟན་ཅན་དག །ཡིན་ཡང་རྣ་བ་བརྒྱད་དང་གདོང་བཞི་མེད། །དཔལ་མོ་ཟླ་བའི་ཅོད་པན་ཉིད་ལགས་
ཀྱང༌། །ནག་པོ་བརྩེགས་པས་མགྲིན་པ་སྔོ་བ་བཞིན། །ཞེས་དང༌། ལྷ་ཡི་སྲས་ཁྱོད་འཇིག་རྟེན་
ཐམས་ཅད་ལ། །ཁྱབ་འཇུག་ཡིན་ཡང་མི་སྡུག་འཚེ་དང་བྲལ། །མཆོད་སྦྱིན་བརྒྱ་པ་ཡིན་ཡང་ཁྱོད་
ལུས་ལ། །མིག་གི་ཐིག་ལེ་སྟོང་ཕྲག་བཀོད་པ་མེད། །ཅེས་དང༌། གྱ་གྱུར་འགྲོ་མ་ཡིན་ཡང་སྒེག་མོ་
ཁྱོད། །མི་ཟད་དུག་གི་གཟིར་བ་མི་སྤྲོ་ཞིང༌། །ལྕེ་གཉིས་ལྡན་མ་ཡིན་ཡང་ཁྱོད་ལུས་ལ །ནེ་ཙོའི་
ཤོག་སྒྲོ་དག་དང་ལྡན་པ་མིན། །ཞེས་པདྨའི་སྟན་ཅན་ཚངས་པ་དང་དབྱངས་ཅན་ལ་སྦྱར་ཏེ་ཁྱད་
ཆོས་རྣ་བ་བརྒྱད་དང་གདོང་བཞི་ཚངས་པ་ལ་མི་འགལ་ཡང་དབྱངས་ཅན་ལ་འགལ་ཞིང་ཁྱད་གཞི་
100

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཟླ་བའི་ཅོད་པན་དབྱུག་དང་དབྱངས་ཅན་ལ་སྦྱར་ཏེ་ཁྱད་ཆོས་མགྲིན་སྔོན་པོ་ཞེས་པ་དབྱངས་ཅན་ལ
མི་འགལ་ཡང་དབྱུག་ལ་འགལ་བ་སོགས་ལྟ་བུའོ།།
པ་ཁད་པར་བཉེར་ལྔ་པ་ཁྱད་པར་བརྗོད་པའི་རྒྱན་ལ་གཉིས་ཏེ། མཚན་ཉིད་དང་དབྱེ་བའོ། །དང་པོ་ནི།
གཞུང་ལས། ཁྱད་པར་རབ་ཏུ་བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །གང་དུ་མ་
ཚང་ཉིད་བསྟན་པ། །དེ་ནི་ཁྱད་པར་བརྗོད་པར་འདོད། །ཅེས་པ་ལྟར་འབྲས་བུའི་ཡུལ་ཅན་གྱི་རྒྱུ་
འགའ་ཞིག་གི་ཁྱད་པར་རམ་ནུས་པ་ཕུལ་དུ་བྱུང་བ་རབ་བསྟན་ཞིང་རྟོག་པར་བྱ་བའི་ཕྱིར་ཡོན་
ཏན་དང་རིགས་དང་བྱ་བ་སོགས་གང་དུ་མ་ཚང་བ་ཉིད་དེ་མེད་པར་བསྟན་པ་ཞིག་གོ། །གཉིས་པ་
དབྱེ་བ་ལ། ཡོན་ཏན་མ་ཚང་རིགས་མ་ཚང༌། །བྱ་བ་མ་ཚང་རྫས་མ་ཚང༌། །རྒྱུ་ཡི་ཁྱད་པར་བརྗོད་
སོགས་ལྔ །ཞེས་པ་ལྟར་ལྔ་ཡོད་པ་ལས དང་པོ་ཡོན་ཏན་མ་ཚང་པའི་ཁྱད་པར་བརྗོད་པ་ནི།
གཞུང་ལས། མེ་ཏོག་གཞུ་ཅན་བདག་གི་མཚོན། །ཡོན་ཏན་མ་ཚང་རིགས་མ་ཚང་། །བྱ་བ་མ་ཚང་
རྫས་མ་ཚང༌། །རྩུབ་པ་མ་ཡིན་རྣོ་བའང་མིན། །དེ་ལྟ་ན་ཡང་འདི་ཡི་ནི། །ས་གསུམ་དག་ལས་རྒྱལ་
བར་གྱུར། །ཅེས་འདོད་ལྷའི་མེ་ཏོག་གི་མཚོན་འདི་མཚོན་གྱི་ཡོན་ཏན་བ་དང་རྩུབ་པ་དང་མི་ལྡན་
ཡང་ས་གསུམ་ལས་རྒྱལ་ཞེས་མེ་ཏོག་མདའི་ཁྱད་པར་བསྟན་པ་བཞིན་དང༌།གཞན་ཡང༌།དབྱངས་
ཅན་ལྷག་པའི་ལྷ་མོ་ཁྱོད་ཉིད་ཀྱི །ཐུགས་རྗེའི་ཞགས་པ་འདི་ནི་སྲ་བ་དང༌། །རིང་བ་མིན་ཡང་སྐལ་
བཟང་ཐམས་ཅད་ཀྱི། །ཡིད་ནི་གཅིག་ཆར་དག་ཏུ་བཅིང་བར་ནུས། །ཞེས་དང༌། ལྷ་སྲས་ཁྱོད་ཀྱི་
མཁྱེན་པའི་སྤྱན་རས་འདི། །རབ་ཏུ་གནས་པ་མ་ཡིན་དཀྱུས་རིང་མིན། །དེ་ལྟ་ན་ཡང་གཙུག་ལག་
ལུགས་བརྒྱའི་ཚུལ། །མཐའ་དག་ལུས་པ་མེད་པར་མངོན་སུམ་གཟིགས། །ཞེས་དང༌། ན་ཆུང་སྨིན་
ལེགས་ཁྱོད་ཀྱི་ཟུར་མིག་ནི། །ལྕགས་ཀྱུ་འདི་ནི་དང་འཁྱོག་པ་མིན། །འོན་ཀྱང་བཏབ་པ་ཙམ་
གྱིས་ལང་ཚོ་དང༌། །ལྡན་པའི་གཞོན་ནུ་ཐམས་ཅད་འགུགས་པར་བྱེད། །ཅེས་དབྱངས་ཅན་ཐུགས་
རྗེའི་ཞགས་པ་འདི་ཞགས་པའི་ཡོན་ཏན་སྲ་བ་དང་རིང་བ་དང་མི་ལྡན་ཡང་སྐལ་བཟང་ཐམས་ཅད་
ཀྱི་ཡིད་འཆིང་ཞེས་ཐུགས་རྗེས་ཞགས་པའི་ཁྱད་པར་བསྟན་པ་སོགས་ལྟ་བུའོ། །གཉིས་པ་རིགས་མ་
ཚང་པའི་ཁྱད་པར་བརྗོད་པ་ནི། གཞུང་ལས། འདི་དག་ལྷ་ཡི་བུ་མོ་མིན། །དྲི་ཟའི་རིགས་ལས་བྱུང་
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བའང་མིན། །དེ་ལྟ་མོད་ཀྱི་ཚངས་པའི་ཡང༌། །དཀའ་ཐུབ་གཞོམ་པར་བསྒྲུབ་པར་ནུས། །ཞེས་
མཛེས་མ་འདི་དག་ལྷའི་བུ་མོ་དང་ལྷའི་བྱེ་བྲག་དྲི་ཟའི་རིགས་ལས་ཀྱང་མ་བྱུང་བས་རིགས་མ་ཚང་
ཡང་གཟུགས་མཛེས་པ་འདོད་ཆགས་དང་བྲལ་བ་ཚངས་པའི་ཡང་དཀའ་ཐུབ་ཡུལ་ལ་སྡོམ་པར་བྱེད་
པ་འདོད་དབང་དུ་གྱུར་པས་གཞོམ་པར་ནུས་ན་གཞན་ལྟ་ཅི་སྨོས་ཞེས་བུད་མེད་འགའ་ཞིག་མཛེས་
མའི་ཁྱད་པར་བསྟན་པ་བཞིན་དང༌། གཞན་ཡང༌། དབྱངས་ཅན་འདི་དག་མི་ཡི་སྲས་མིན་ཞིང་། །
གདེངས་ཅན་དགའ་བའི་རིགས་ལས་བྱུང་བའང་མིན། །དེ་ལྟ་མོད་ཀྱི་ལྷ་དང་བཅས་པ་ཡིས། །
འཇིག་རྟེན་ཀུན་གྱིས་ཡིད་ལ་རབ་དགའ་སྤེལ། །ཞེས་དང༌། ལྷ་ཁྱོད་ཀླུ་དབང་སྲས་སུ་མ་འཁྲུངས་
ཤིང་། །མིག་སྟོང་ལྡན་པའི་རིགས་ལས་མ་བྱུང་ཡང༌། །བསྟན་ཞིང་གཟི་ལྡན་གཞོན་ནུའི་དུས་ཉིད་
ནས། །འཇིག་རྟེན་དྲེགས་ལྡན་གཙུག་ཏུ་གོམས་པ་བཀོད། །ཅེས་དང༌། དགའ་མ་འདི་ཀོ་ལྷ་ཀླུ་
གནོད་སྦྱིན་དང༌། །དྲི་ཟའི་རིགས་ཀྱི་བུ་མོ་མ་ཡིན་མོད། །འོན་ཀྱང་མཚར་སྡུག་ཉམས་བརྒྱའི་འཛུམ
བག་གིས། །སྲེད་ལྡན་བདག་གི་ཡིད་ནི་ཡང་དག་འཕྲོག །ཅེས་མཛེས་མ་འདི་དག་མི་དང་ཀླུའི་
རིགས་ལས་མ་བྱུང་བས་རིགས་མ་ཚང་ཡང་འཇིག་རྟེན་ཀུན་ཡིད་དགའ་ཞེས་མཛེས་མའི་ཁྱད་པར་
བསྟན་པ་སོགས་ལྟ་བུའོ། །
གསུམ་པ་བྱ་བ་མ་ཚང་པའི་ཁྱད་པར་བརྗོད་པ་ནི། གཞུང་ལས། ཁྲོ་གཉེར་དག་ནི་མ་
བསྡུས་ཤིང༌། །སོ་ཡི་གཡོགས་ཀྱང་མ་སྐྱོད་ལ། །མིག་ཀྱང་དམར་པོར་མ་གྱུར་པར། །དགྲ་ཡི་རིགས་
ནི་ཉམས་པར་བྱས། །ཞེས་ཁྲོ་གཉེར་དང་མཆུ་སྐྱོད་པ་དང་མིག་དམར་པོ་སོགས་མེད་པས་དགྲ་
འཇོམས་པའི་བྱ་བ་མ་ཚང་ཡང་དགྲ་རིགས་ཉམས་པར་བྱས་ཞེས་དཔའ་བོའི་ཁྱད་པར་བསྟན་པ་
བཞིན་དང་། གཞན་ཡང་།ཁྲོ་གཉེར་སྨིན་མའི་ཕྲག་ཏུ་མ་བསྡུས་ཤིང༌། །སྤྱན་རྩ་དམར་པོ་ཕྱི་བཟློག་
མ་མཛད་པར། །དབྱངས་ཅན་ཁྱོད་ཀྱི་མེ་ཏོག་མདའ་ཅན་གྱི། །རྒོལ་བ་མཐའ་དག་འབད་རྩོལ་མེད་
པར་བཅོམ། །ཞེས་དང་། བསླུ་བྱེད་གཡོ་དང་གྱ་གྱུའི་སྦྱོར་བ་དང༌། །ཁྲོ་བས་སྐྱོད་དང་ཐབས་དང་
བརྩོད་པ་སོགས། །མ་མཛད་ན་འང་ལེགས་བྱས་མཐུ་དག་གིས། །ལྷ་ཡི་སྲས་ཁྱོད་ས་ཡི་བདག་པོར་
གྱུར།།ཅེས་དང༌།ཟུར་མིག་འཕེན་དང་འཛུམ་གྱིས་བསུ་བ་དང༌།།གཡེམ་དང་རྒོད་བག་རྣམ་འགྱུར་
102

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
མི་བྱེད་པར། །ཟླ་བའི་བཞིན་དང་ལྡན་པའི་རིགས་ལྡན་མ། །གང་ཁྱོད་མཐོང་བ་ཙམ་གྱིས་ཀུན་ཡིད་
འཕྲོག།ཅེས་ཁྲོ་གཉེར་དང་སྤྱན་བཟློག་པ་མེད་པས་རྒོལ་བ་འཇོམས་པའི་བྱ་བ་མ་ཚང་ཡང་རྒོལ་བ་
མཐའ་དག་བཅོམ་ཞེས་དབྱངས་ཅན་མའི་ཁྱད་པར་བསྟན་པ་སོགས་ལྟ་བུའོ།།
བཞི་པ་རྫས་མ་ཚང་བའི་ཁྱད་པར་བསྟན་པ་ནི།གཞུང་ལས།ཤིང་རྟ་མེད་ཅིང་གླང་པོའང་
མེད། །རྟ་མེད་རྐང་ཐང་མེད་པར་ཡང་། །ཟུར་མིག་ཉིད་ཀྱི་བུད་མེད་རྣམས། །འགྲོ་བ་གསུམ་པ་དག་
ལས་རྒྱལ། །ཞེས་ཤིང་རྟ་དང་གླང་པོ་དང་རྐང་ཐང་སྟེ་རྒྱལ་བར་བྱེད་པའི་དཔུང་ཡན་ལག་བཞིའི་
རྫས་མ་ཚང་ཡང་ཟུར་མིག་འགའ་ཞིག་གིས་འགྲོ་བ་གསུམ་ལས་རྒྱལ་ཞེས་བུད་མེད་ཀྱི་ཁྱད་པར་
བསྟན་པ་བཞིན་དང༌། གཞན་ཡང་། ཡན་ལག་བཞི་པའི་དཔུང་ཚོགས་མ་བཤམས་ཤིང༌། །བརྟེན་
པའི་གོ་དང་མཚོན་ཆ་བསྣམས་པར །བྱམས་པའི་ཏིང་འཛིན་གཅིག་གིས་དབྱངས་ཅན་མ། །ཆུ་
སྲིན་རྒྱལ་མཚན་ཅན་གྱིས་གཡུལ་ལས་རྒྱལ། །ཞེས་དང༌། ངུར་སྨྲིག་ཚོན་ཅན་སྣམ་སྦྱར་མ་གནབས་
ཤིང་། །ཕྱག་གི་པདྨར་ལྷུང་བཟེད་མི་འཛིན་ལ། །དབུ་རེགས་ཞབས་རྗེན་མིན་ཡང་རང་བཞིན་གྱིས། །
ལྷ་ཡི་སྲས་ཁྱོད་མི་དགེ་སྡིག་ལས་རྒྱལ། །ཞེས་དང༌། སྲ་བའི་ཞགས་པ་དག་དང་ལྕགས་སྒྲོག་དང༌། །
རྣོ་ལྡན་འཁྱོགས་པའི་ལྕགས་ཀྱུ་མེད་པར་ཡང༌། །ཟུར་མིག་ཙམ་གྱིས་རོལ་བའི་ཛ་ན་། །བདག་གི་
ཡིད་ནི་འཆིང་དང་འབུག་པར་ནུས། །ཞེས་ཡན་ལག་བཞི་པའི་དཔུང་སོགས་རྫས་མ་ཚང་ཡང་
བྱམས་པའི་ཏིང་ངེ་འཛིན་གྱིས་བདུད་ལས་རྒྱལ་ཞེས་དབྱངས་ཅན་གྱིས་ཁྱད་པར་བསྟན་པ་སོགས་
ལྟ་བུའོ། །ལྔ་པ་རྒྱུའི་ཁྱད་པར་བརྗོད་པ་ནི། གཞུང་ལས།ཤིང་རྟ་འཁོར་ལོ་གཅིག་པ་དང༌། །ཁ་ལོ་
པ་ཉམས་རྟ་མི་མཉམ། །དེ་འདྲ་ན་ཡང་གཟི་བྱིན་ཅན། །ཉི་མས་འགྲོ་བ་གསུམ་པོ་མནན། །ཞེས་ཉི་
མ་འདྲེན་པའི་ཤིང་རྟ་འཁོར་ལོ་གཅིག་ལས་མེད་པ་དང་ཁ་ལོ་པ་བརླ་མེད་པས་ཉམས་པ་དང་ཤིང་རྟ་
འདྲེན་པའི་རྟ་བདུན་ཡོད་པས་མཉམ་ཡང་གཟི་བྱིན་ཅན་ཡིན་པའི་རྒྱུ་མཚན་གྱིས་ཉི་མས་འགྲོ་བ་
གསུམ་མནན་པར་བསྟན་པ་བཞིན་དང༌།གཞན་ཡང༌།ཁྲོ་དང་ང་རྒྱལ་གཏང་བ་ལྷ་མོའི་གཟུགས། །
ཁྱོད་ཐུགས་ཞི་བ་དུལ་བ་ཉེར་ཞི་ཡང་། །བྱམས་པའི་ཏིང་འཛིན་བརྟན་པོའི་མཐུ་ཡིས་ནི། །བཅོམ་
ལྡན་དབྱངས་ཅན་བདུད་བཞིའི་དཔུང་ལས་རྒྱལ། །ཞེས་དང༌།ཡབ་ཡུམ་བཀའ་ཡི་ཞགས་པས་སྲིད་
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གནས་འདིར། །བཅིངས་ཤིང་རྒྱལ་སྲིད་ཁུར་གྱི་མནོན་གྱུར་མོད། །དེ་ལྟ་ན་ཡང་དཔག་མེད་མཁྱེན་
བརྩེའི་མཐུས །ལྷ་ཁྱོད་དེང་སང་རྒྱལ་བའི་བསྟན་འཛིན་གྱུར། །ཅེས་དང་། ཤིན་ཏུ་བློ་ཆུང་སྟོབས་
དང་མི་ལྡན་ཞིང༌། །རྟག་དུ་འཇིགས་དང་ངོ་ཚས་ཡིད་ཞུམ་མོད། །འོན་ཀྱང་འཇོ་སྒེག་རོལ་པའི་
མཛེས་སྡུག་གིས། །མིག་ཡངས་མ་འདི་ཀུན་ལས་རྒྱལ་བར་གྱུར། །ཅེས་དབྱངས་ཅན་ཁྲོ་དང་རྒྱལ་
བཏང་བ་སོགས་ཀྱི་ཕས་རྒོལ་ཐུལ་བའི་རྒྱུ་ཚང་ཡང་བྱམས་པའི་ཏིང་འཛིན་བརྟན་པོའི་རྒྱུ་ཡི་ཁྱད་
པར་གྱིས་བདུད་བཅོམ་པར་བསྟན་པ་སོགས་ལྟ་བུའོ། །
ཉེར་དྲུག་པ་མཚུངས་སྦྱོར་གྱི་རྒྱན་ལ་གཉིས་། མཚན་ཉིད་དང་། དབྱེ་བའོ། །དང་པོ་ནི།
གཞུང་ལས། བརྗོད་འདོད་ཡོན་ཏན་ཁྱད་འཕགས་དང༌། །མཚུངས་པར་བྱས་ན་འགའ་ཞིག་ནི། །
བསྟོད་སྨད་དོན་དུ་བསྒྲགས་པ་གང༌། །དེ་ནི་མཚུངས་པར་སྦྱོར་བར་བཤད། །ཅེས་པ་ལྟར་བརྗོད་པ་
དང་རྟོག་པར་བྱ་བར་འདོད་པ་ཡོན་ཏན་དེ་ཆོས་ལེགས་པའམ་ལེགས་པ་མིན་པ་ཞིག་གི་ཁྱད་དུ
འཕགས་ཏེ་ཆོས་དེ་ལྷག་པར་གྲགས་པ་ཞིག་དང་སྐྱེས་བུ་ལ་སོགས་པའི་དོན་འགའ་ཞིག་དངོས་པོར་
ནས་མི་མཚུངས་ཀྱང་མཚུངས་པར་སྦྱོར་བར་བྱས་ནས་ནི་བསྟོད་པའི་སྨད་པའི་དོན་དུ་བསྒྲགས་པ་
གང་ཡིན་པ་ཞིག་གོ། །གཉིས་པ་དབྱེ་བ་ལ།བསྟོད་སྨད་མཚུངས་པར་སྦྱོར་བ་གཉིས། །ཞེས་པ་ལྟར་
གཉིས་ཡོད་པ་ལས དང་པོ་བསྟོད་པའི་མཚུངས་སྦྱོར་ནི། གཞུང་ལས། གཤིན་རྗེ་ལུས་ངན་ཆུ་ལྷ་
དང༌། །མིག་སྟོང་པ་དང་ཁྱོད་ཉིད་ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་གཞན་མེད་པར་
རྣམ་པར་འཛིན།།ཅེས་ལྷོ་ཕྱོགས་བདག་པོ་གཤིན་རྗེ་བྱང་གི་ལུས་ངན་ཏེ་རྣམ་སྲས་ནུབ་ཀྱི་ཆུ་ལྷ་ཤར་
གྱི་དབང་པོ་རྣམས་དང་རྒྱལ་པོ་ཁྱོད་ཉིད་ཀྱང་འཇིག་རྟེན་སྐྱོང་ཞིང་བསྲུངས་པ་ཞེས་པའི་སྒྲ་ཡུལ་ཁྱེད་
རྣམས་ལས་གཞན་ལ་འཇུག་པ་མེད་པ་འཛིན་པས་ཡོན་ཏན་མཚུངས་པར་སྦྱོར་བ་བཞིན་དང་།
གཞན་ཡང༌། དབང་པོའི་གཞུ་རིས་གསུམ་པའི་གངས་རི་དང༌། །གསེར་གྱི་དྲྭ་བས་སྤྲས་པའི་སོ་
གཉིས་པ། །དངུལ་གྱི་ཆུ་རིས་གཡོ་བའི་ངང་པ་མོ །དབྱངས་ཅན་ལྷ་མོ་ཁྱོད་རྣམས་འཇིག་རྟེན་རྒྱན། །
ཞེས་དང་། བདུད་རྩིའི་ཆུ་གཏེར་དག་དང་གསེར་གྱི་རི། །ཡོངས་འདུའི་དཔག་བསམ་དབང་པོ་ཡིད་
བཞིན་ནོར། །ལྷ་ཡི་སྲས་རྣམས་འཇིག་རྟེན་རྩ་ལག་ཅེས། །ཡུལ་གཞན་འཇུག་པ་མེད་པའི་སྒྲ་དག་
104

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འཛིན། །ཅེས་དང༌།དྲི་ཟའི་རྒྱུད་མངས་དག་དང་ལྷའི་གླིང་བུ། །ཀ་ལ་པིང་ཀའི་དབྱངས་དང་བུང་
བའི་། །རིག་བྱེད་དྲན་པོའི་དབྱངས་མཛེས་ལྡན་མ་ཡི། །མགྲིན་སྙན་དག་ཀྱང་རྣ་བའི་བདུད་རྩིར་
མཚུངས། །ཞེས་དབྱངས་ཅན་མ་ལ་བསྟོད་པའི་དོན་དུ་དབྱངས་ཅན་གངས་རི་གླང་པོ་དང་ངང་མོ་
རྣམས་འཇིག་རྟེན་གྱི་རྒྱན་དུ་མཚུངས་པར་སྦྱོར་བ་སོགས་ལྟ་བུའོ།།
གཉིས་པ་སྨད་པའི་མཚུངས་སྦྱོར་ནི། གཞུང་ལས། རི་དྭགས་མིག་དང་འགྲོགས་པ་དང་།
།གློག་གི་རྩེ་དགའ་དག་དང་ནི། །སྤྲིན་གྱི་རྩོམ་པའང་རང་བཞིན་གྱིས། །སྐད་ཅིག་གཉིས་པར་མི་
གནས་སོ། །ཞེས་བུད་མེད་དང་འགྲོགས་པའི་དགའ་བ་ཤིན་ཏུ་གཡོ་བ་ཉིད་ཀྱིས་ན་སྨད་པའི་དོན་དུ་
གློག་དང་སྤྲིན་དང་མཚུངས་པར་སྦྱོར་བ་བཞིན་དང༌།གཞན་ཡང་།སྟོན་ཁའི་སྤྲིན་གྱི་ཕྲེང་བ་གློག་གི་
འ་རབས་གཡོ་བའི་ལ་ཕེང་འདབ་རྗེའི
གར། །དབའ་རླབས་གཡོ་བའི་ལྦུ་ཕྲེང་འདབ་རྩེའི་ཆུ། །དབང་པོའི་གཞུ་དང་འཚོ་སྲོག་མྱུར་
འཇིག་ན། །དབྱངས་ཅན་ཐུགས་རྗེས་བདག་ལ་མྱུར་དུ་སྐྱོབས། །ཞེས་དང་། ལྷ་ཡི་སྲས་པོ་ཁྱོད་དྲན་
བདག་གི་སེམས། །བསེར་བུའི་སྐྱོད་པའི་ལྦུག་ཕྲན་མར་མེའི་རྩེ། །སྦྲུལ་གྱི་ལྕེ་དང་རི་གཟར་འབབ་
པའི་ཆུ། །འདི་དག་རྣལ་དུ་མི་གནས་མངོན་པར་གཡོ། །ཞེས་དང༌། དུས་ཀྱི་ཆད་པས་ལྷུང་བའི་འཆི་
མེད་དང་།།ཁྱུ་ཉམས་རི་དྭགས་ཁྱོ་བྲལ་ངུར་པ་མོ།།རྔ་མོ་རྔེ་འུ་གཏོར་དང་མཛེས་མའི་བཞིན། །དྲན་
ལྡན་བདག་ཅག་སེམས་ནི་ཤིན་ཏུ་སྐྱོ། །ཞེས་ཚེ་སྲོག་མྱུར་དུ་འཇིག་པས་སྨད་པའི་དོན་དུ་སྟོན་ཀའི་
སྤྲིན་སོགས་མཚུངས་པར་སྦྱོར་བ་སོགས་ལྟ་བུའོ།།
ཉེར་བདུན་པ་འགལ་བའི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ། །དང་པོ་ནི།
གཞུང་ལས། འགལ་ཟླ་སྒྲུབ་བྱེད་སླད་དུ་ནི། །གང་དུ་དངོས་པོ་འགལ་བ་རྣམས། །ཡང་དག་
འགྲོགས་པར་རབ་བསྟན་པ། །དེ་ནི་འགལ་བ་བཤད་དེ་དཔེར། །ཞེས་གསུངས་པ་ལྟར། ཁྱད་པར་
རམ་འགལ་ཟླ་དག་སྒྲུབ་ཅིང་ཁྱད་པར་དང་བཅས་པར་རྟོག་བྱེད་ཀྱི་སླད་དུ་ནི་ཚིག་སྦྱོར་བ་གང་དུ་བྱ་
བ་དང་ཡོན་ཏན་སོགས་དངོས་པོ་ཕན་ཚུན་འགལ་བ་རྣམས་ལྷན་ཅིག་ཡང་དག་པར་འགྲོགས་པར་
རབ་ཏུ་བསྟན་པ་ཞིག་གོ། །གཉིས་པ་དབྱེ་བ་ལ། གཞི་ཐ་དད་པའི་བྱ་བ་དང༌། །ཡོན་ཏན་རྫས་
འགལ་རྫས་ལས་འགལ། །གཞི་གཅིག་བྱ་བ་རྫས་འགལ་དྲུག །ཅེས་པ་ལྟར་དྲུག་ཡོད་པ་ལས། དང་
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པོ་གཞི་ཐ་དད་པའི་བྱ་བ་འགལ་བ་ནི། གཞུང་ལས། ངང་པའི་རྒྱལ་པོ་རྣམས་དག་ནི། །མྱོས་པའི་
གདངས་སྙན་ཅ་ཅོ་འཕེལ། །རྨ་བྱ་རྣམས་ཀྱི་སྒྲ་དག་ནི། །ཡིད་འོང་ཉིད་དང་བྲལ་བས་ཉམས །ཞེས་
སྟོན་དུས་ངང་པ་རྣམས་དུས་ལས་བྱུང་བའི་དགའ་བས་མྱོས་པའི་སྐད་ཀྱི་ཅ་ཅོ་འཕེལ་བ་དང༌། སྤྲིན་
དེངས་པས་རྨ་བྱ་རྣམས་ནི་སྒྲ་ཡིད་འོང་སྒྲོག་པ་ཉམས་པ་སྟེ་འཕེལ་ཉམས་བྱ་བ་འགལ་བ་དེ་གཞི་ཐ་
དད་ངང་པ་དང་རྨ་བྱ་ལ་འགྲོགས་པར་བསྟན་པ་བཞིན་དང༌། གཞན་ཡང༌། གཞན་འཕྲུལ་བདག་
པོའི་མེ་ཏོག་མདའ། །འཕངས་ན་བློ་གྲོས་རྨོངས་བྱེད་ཀྱང་། །དབྱངས་ཅན་དགྱེས་པའི་ཞལ་བཟང་གི །
སྣང་བས་སྐལ་ལྡན་བློ་རྒྱས་མཛད །ཅེས་དང༌། ས་བདག་སྡིག་སྤྱོད་གཞན་དག་གིས། །འགྲོ་ཀུན་
སྡུག་བསྔལ་གྱིས་བཅིངས་པ། །ལྷ་སྲས་ཁྱོད་ཀྱི་ཐུགས་རྗེ་ཡིས །བཀྲོལ་ནས་བདེ་བའི་གནས་ལ་
བཀོད། །ཅེས་དང་། མཛེས་མ་ཁྱོད་མཐོང་མངོན་འདོད་ཀྱི། །ཆགས་ལྡན་རྣམས་ཀྱི་ཡིད་སྲེད་ལ། །
བསླབ་གསུམ་དག་པའི་ཁྲིམས་ཀྱིས་ནི། །ཆགས་བྲལ་བདག་ཡིད་རྟག་ཏུ་བསིལ། །ཞེས་འགྲོ་བློ་
རྨོངས་པ་དང་རྒྱས་པའི་བྱ་བ་འགལ་བ་བདུད་དང་དབྱངས་ཅན་གྱི་གཞི་ཐ་དད་ལ་འགྲོགས་པ་བསྟན་
པ་སོགས་ལྟ་བུའོ། །
གཉིས་པ་གཞི་ཐ་དད་ཀྱི་ཡོན་ཏན་འགལ་བ་ནི། གཞུང་ལས། དབྱར་སྐྱེས་ཆུ་འཛིན་དག་
གིས་ནི། །ནམ་མཁའ་ཡུལ་ངན་ལྟ་བུར་སྤྱོད། །ཆགས་པ་ཡིས་ཀྱང་འགྲོ་བ་ཡི། །ཡིད་ནི་ཀུན་ཏུ་
ཆགས་པར་འགྱུར། །ཅེས་དབྱར་སྐྱེས་སྤྲིན་གྱི་ནམ་མཁའ་ཡུལ་ངན་ནམ་ཉིན་མོ་ངན་པ་སྟེ་ཆགས་པ་
ཞིག་པ་ལྟ་བུ་སྤྱོད་དེ་དུཏྟི་ནཱ་ཡ་སྟེ་ཞེས་པའོ །ཡང་དེ་རྣམས་ཁོ་ནས་ཆགས་པ་དེ་དགའ་བའི་འགྱུར་
བ་ཡིས་འགྲོ་བའི་ཡིད་ཆགས་པར་འགྱུར་ཞེས་ཆགས་པ་ཞིག་པ་དང་ཆགས་པའི་ཡོན་ཏན་འགལ་བ་
སྟེ་གཞི་ཐ་དད་ནམ་མཁའ་དང་ཡིད་ལ་འགྲོགས་པར་བསྟན་པ་བཞིན་དང་། གཞན་ཡང་། དབྱངས་
ཅན་ཕྱག་གི་རྒྱུད་མངས་དང༌། །ཡན་ལག་དྲུག་ཅུའི་གསུང་ཐོས་པས། །ཉ་ཡི་ཏོག་ཅན་ཡིད་གདུང་
ཞིང་། །སྐལ་བཟང་ཡིད་ནི་ལྷག་པར་སིམ། །ཞེས་དང༌། འཛུམ་མདངས་དཀར་བའི་སྣང་བ་བརྒྱ །
འཆར་མཁས་ལྷ་ཡི་ཞལ་དཀྱིལ་དེ། །མཐོང་བས་བདག་ཅག་དགའ་ཞིང་དགོད། །འགྲན་འདོད་
རྣམས་ནི་ངོ་འཛུམ་གནག།ཅེས་དང༌།བདུད་ཀྱིས་མངགས་པའི་བཞིན་བཟང་མ། །གང་དང་ཕྲད་ཚེ་
106

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཆགས་ལྡན་དག །ལུས་ལ་དགའ་བའི་སྤུ་ལོང་གཡོ། །སྡོམ་བརྩོན་དག་ནི་སྐྲག་པས་འདར། །ཞེས་
དབྱངས་ཅན་གྱི་གསུང་ཐོས་པའི་གདུང་བ་དང་སིམ་པའི་ཡོན་ཏན་འགལ་བ་གཞི་ཐ་དད་བདུད་དང་
སྐལ་བཟང་ལ་འགྲོགས་པར་བསྟན་པ་སོགས་ལྟ་བུའོ། །གསུམ་པ་གཞི་ཐ་དད་ཀྱི་རྫས་འགལ་བ་ནི།
གཞུང་ལས། སྐེད་པ་ཕྲ་ཞིང་རོ་སྟོད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་དམའ་ཞིང་ནུ་
མ་མཐོ །བུད་མེད་ལུས་ཀྱིས་སུ་མ་བཅོམ །ཞེས་ཕྲ་བ་དང་སྦོམ་པ་སོགས་རྫས་ཐ་དད་ལུས་ཀྱི་ཆ་
ཤས་སོ་སོར་ལྡན་པས་འགྲོགས་པར་བསྟན་པ་བཞིན་དང༌། གཞན་ཡང༌། ཞལ་དཀྱིལ་དཀར་ཞིང་
དབུ་སྐྱེས་གནག །ཤངས་རྒྱུད་གཟེངས་མཐོ་སྨིན་དཀྱུས་། །སྐེད་སྐབས་ཕྲ་ཞིང་ནུ་འབུར་རྒྱས། །
དབྱངས་ཅན་སྐུ་ལ་སུ་མི་དད།།ཅེས་དང༌།སྐུ་ལ་གཟི་བྱིན་མེ་དཔུང་འབར་ཡང་ཞལ་ལ་ལང་ཚོའི་མེ་
ཏོག་བཀྲ། །དབུ་སྐྱེས་མིག་སྨན་ཁུ་བས་བྱུགས་ཀྱང་ཚེམས་ཕྲེང་ཀུན་དའི་མདངས་འོད་འཛིན། །
གོས་བཟང་ཆུ་འཛིན་ཕུང་པོ་འཁྲིགས་ཀྱང་རྒྱབ་ཕྲེང་ཉི་ཟླའི་སྣང་བ་གསལ། །ཁྱོད་ནི་ལྷ་སྲས་གཞོན་
ནུར་གྱུར་ཀྱང་ཀུན་ལས་རྒན་པའི་བློ་ལྡན་ཉིད།།ཅེས་དང༌།བཞིན་རས་ཟླ་བ་ལྟར་དཀར་ཡང་།།མི་
གཉིས་བུང་བ་ལྟ་བུར་གནག།སྐེད་སྐབས་དྲང་ལ་སྨིན་དཀྱུས་འཁྱོག །མཛེས་མའི་ལུས་འདི་ཡི་གར་
འོང༌།།ཞེས་དཀར་ནག་སོགས་རྫས་འགལ་བ་གཞི་ཐ་དད་དབྱངས་ཅན་གྱི་སྐུའི་ཆ་ཤས་ལ་ལྡན་པས་
འགྲོགས་པར་བསྟན་པ་སོགས་ལྟ་བུའོ། །
བར་བསྟན་པ་ས
བཞི་པ་རྫས་དང་ལས་འགལ་བ་ནི། གཞུང་ལས། པད་རྩའི་ལག་པ་ཆུ་ཤིང་བརླ། །པདྨའི་
གདོང་དང་ཨུཏྤལ་མིག །ཁྱོད་ཀྱི་གཟུགས་ཀྱིས་བདག་ཅག་རྣམས། །གདུང་ནུས་མིན་ནམ་ལུས་ཅན་
མ། །ཞེས་པད་རྩ་ལྟར་དང་ཆུ་ཤིང་སོགས་ཀྱི་རྫས་དང་གདུང་བའི་ལས་འགལ་བ་བཞིན་དང་། གཞན་
ཡང་། ཞལ་གྱི་ཟླ་བ་རབ་གང་ཞིང༌། །སྤྱན་གྱི་ཨུཏྤལ་འཛུམ་པ་དང༌། །ཚེམས་དཀར་ཀུནྡའི་ཕྲེང་
མཛེས་པའི། །དབྱངས་ཅན་སྐུ་ཡིས་བདུད་ཡིད་བསྲེག །ཅེས་དང་།ལྷ་སྲས་ཞལ་གྱི་འཛུམ་དཀར་
དང༌།།སྐུ་ཡི་གཟི་བྱིན་འོད་འབར་བ།།མཐོང་བས་རྒྱལ་ཕྲན་གཞན་དག་ནི། །ཡིད་ནི་ཕྲག་དོག་མུན་
པ་ཁེབས། །ཞེས་དང་། དཔའ་མོ་ཆུ་ཤིང་ཡན་ལག་ཅན། །ཟླ་བཞིན་འཛུམ་དང་པདྨའི་མིག །དེ་ཡི་
སྲེད་ལྡན་ཐམས་ཅད་ཀྱི། །ཡིད་ནི་འདོད་པའི་རྙེད་ཟས་གདུང༌། །ཞེས་ཟླ་བ་ཨུཏྤལ་ཀུནྡའི་རྫས་དང་
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྲེག་པའི་ལས་འགལ་བ་སོགས་ལྟ་བུའོ། །ལྔ་པ་གཞི་གཅིག་པའི་བྱ་བ་འགལ་བ་ནི། གཞུང་ལས།
སྐྱེད་ཚལ་རླུང་གི་རབ་སྐྱོད་པ། །ཙུ་ཏ་ཙམ་པ་ཀ་ཡི་རྡུལ། །རེག་པ་མིན་ཡང་མགྲོན་པོ་ཡི། །མིག་ལ་
མཆི་མ་ཟག་པར་བྱེད། །ཅེས་རླུང་གིས་སྐྱོད་པའི་ཙུ་ཏ་སྟེ་ཨ་མྲ་དང་ཙམྤ་ཀའི་རྡུལ་མིག་ལ་མ་རེག་
ཀྱང་བྲལ་བས་ཉེན་པའི་མགྲོན་པོ་རྣམས་དགའ་མ་དྲན་པས་མཆི་མ་ཟག་པ་འགལ་ཏེ་རྡུལ་རྣམས་ནི་
རེག་པ་ཁོ་ནས་མིག་ཆུ་ཟག་པའི་ཕྱིར་། །དེས་ན་རེག་པ་དཀག་པ་དང་མཆི་མ་ཟག་པ་བྱ་བ་འགལ་
བ་མགྲོན་པོའི་གཞི་གཅིག་ལ་འགྲོགས་པར་བསྟན་པ་བཞིན་དང་། གཞན་ཡང་། དབྱངས་ཅན་ཁྱོད་
ཀྱི་བྱམས་པ་ཡི།།ཏིང་འཛིན་ཞི་བའི་མཚོན་ཆ་འདི། །མདའ་ལྔའམ་དཔུང་ལ་མ་བཏབ་ཀྱང༌། །སྡུག་
བསྔལ་ཟུག་རྔུའི་མནར་བར་གྱུར། །ཅེས་དང༌། ལྷ་ཁྱོད་བསོད་ནམས་ཕུང་པོ་ཡི། །གཟི་བྱིན་ལྟ་བར་
མི་བཟོད་པས། །མ་མནན་ན་ཡང་དྲེགས་ལྡན་གྱི། །རྒྱལ་ཕྲན་མཐའ་དག་རབ་ཏུ་ནོན། །ཅེས་དང་།
སྒེག་ཅིང་བཟློག་ནས་ལྟ་བ་ཡི། །མཛེས་མའི་ཟུར་མིག་ལྕགས་ཀྱུ་འདི། །མ་འཕངས་ན་ཡང་སྲེད་
ལྡན་གྱི། །ཡིད་ནི་རབ་ཏུ་འགུགས་པར་ནུས །ཞེས་མཚོན་བཏབ་པ་ཟུག་རྔུས་བསྐྱེད་པ་ཡིན་པ་ལ་
དབྱངས་ཅན་མའི་བྱམས་པའི་མཚོན་མ་བཏབ་ཀྱང་ཟུག་རྔུས་མནར་བའི་བྱ་བ་འགལ་བ་བདུད་ཀྱི
གཞི་གཅིག་ལ་འགྲོགས་པར་བསྟན་པ་སོགས་ལྟ་བུའོ། །
དྲུག་པ་གཞི་གཅིག་གི་རྫས་འགལ་བ་ནི། གཞུང་ལས། སྙན་པར་སྒྲོག་མ་ཁྱོད་ཀྱི་མིག །
གནག་དང་དཀར་དང་དམར་བ་ཡང་། །རྣ་བ་དག་ལ་བརྟེན་པ་ནི། །སུ་ཡི་ཡིད་བརྟན་ཉིད་དུ་འགྱུར། །
ཅེས་བག་དཀར་དམར་བའི་རྫས་འགལ་བ་བུད་མེད་ཀྱི་མིག་གི་གཞི་གཅིག་ལ་འགྲོགས་པར་བསྟན་
པ་བཞིན་དང༌།གཞན་ཡང་།རྒྱ་མཚོའི་ལྷ་མོ་དབྱངས་ཅན་མ། །དགྱེས་པའི་ཞལ་གྱི་འོད་ཟེར་དག །
དཀར་སེར་དམར་ལྗང་སྔོ་བ་འདི། །རེག་རྣམས་རྟག་དུ་སིམ་པར་མཛད། །ཅེས་དང༌།ལྷ་སྲས་ཞལ་
གྱི་དཀྱིལ་འཁོར་ནི། །དཀར་དམར་མདངས་ཀྱི་མཛེས་པ་དེ། །ཁྲོ་དང་འཛུམ་པའི་རྣམ་འགྱུར་གྱིས། །
འགྲོ་བའི་ཡིད་ནི་འཕྲོག་པར་མཛད། །ཅེས་དང་། དཀར་ནག་དམར་བའི་ཚོན་གྱིས་ཏེ །རྣམ་པར་
བཀྲ་བའི་མིག་དག་གིས། །རབ་ཏུ་བརྒྱན་པ་དགའ་བའི་གདོང༌། །མཐོང་བས་ཀུན་དགའ་རྒྱས་པར་
འགྱུར། །ཅེས་དཀར་སོགས་རྫས་འགལ་བ་དབྱངས་ཅན་གྱི་ཞལ་སྒོའི་འོད་ཟེར་གྱི་གཞི་གཅིག་ལ་
108

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
འགྲོགས་པར་བསྟན་པ་སོགས་ལྟ་བུའོ། །
ཉེར་བརྒྱད་པ་སྐབས་མིན་བསྟོད་པའི་རྒྱན་ལ་གཉིས་ཏེ། མཚན་ཉིད་དང༌། དཔེར་
བརྗོད་དོ། །དང་པོ་ནི། གཞུང་ལས།སྐབས་མིན་འདོད་པ་བསྟོད་པ་ནི། །སྐབས་སུ་མ་བབ་བསྟོད་
པ་ཡིན །ཞེས་པ་ལྟར་ཡུལ་འགའ་ཞིག་ལ་ཕྱི་ལྟར་ན་བསྟོད་པའི་སྐབས་མིན་ཡང་ནང་གི་ཞེ་འདོད་
ཀྱི་བསམ་པ་ཁོང་དུ་མ་འཁྱིལ་བས་བསྟོད་པ་ཞིག་གོ།འོ་ན་འདི་དང་བསྡུས་བརྗོད་གཉིས་ཀ་གཞན་
ལ་བསམས་ནས་གཞན་བརྗོད་པ་ཡིན་པས་ཁྱད་པར་ཅི་ཡོད་ཅེ་ན་ཡོད་དེ་དེར་ནི་དོན་གཞན་འདྲ་བ་
ཁོ་ན་བརྗོད་ལ་འདིར་ནི་མི་འདྲ་བ་བརྗོད་པས་སོ།།གཉིས་པ་དཔེར་བརྗོད་ནི།གཞུང་ལས།གཞན་
མི་བསྟེན་པའི་རི་དྭགས་རྣམས། །འབད་མེད་རྙེད་པར་སླ་བའི་ནོར། །ཆུ་དང་རྩྭ་ཡི་མྱུག་སོགས་ཀྱི། །
ནགས་རྣམས་སུ་ནི་བདེ་བར་འཚོ །ཞེས་རྒྱལ་པོའི་འཁོར་འགའ་ཞིག་སེམས་བསྲུང་བ་སོགས་ཀྱི་
ཡིད་འབྱུང་བས་སྐབས་སུ་མ་བབ་བཞིན་རི་དྭགས་ཀྱི་སྤྱོད་ཚུལ་ལ་བསྟོད་པ་བཞིན་དང༌། གཞན་
ཡང་། འབད་པས་བསྟེན་ཡང་ཞལ་བཟང་མི་སྟོན་པའི། །དབྱངས་ཅན་སྒོམ་བཟླས་ཁུར་ལྕི་མི་དུབ་
པར། །ནགས་ཕུག་ཆུ་དང་རྩྭ་ཡི་འཚོ་བཞིན་དུ། །བག་ཡངས་སྤྱོད་པའི་རི་དྭགས་འདི་རྣམས་བདེ། །
ཞེས་དང༌། ལྷ་ཁྱོད་འཇལ་བས་དགའ་ཡང་སྤྱན་སྔ་ནས། །རང་ཡུལ་བགྲོད་པས་གདུང་བས་བདག་
འདྲ་ལས། །རྟག་ཏུ་ཞབས་འབྲིང་བགྱིད་པ་ཕྱག་བསྙན་གྱི། །ཐ་ཤལ་འདི་ཀོ་ཤིན་ཏུ་སྐལ་བཟང་ཉིད། །
ཡིད་ནི་གྲོགས་པོ་རྣམས་དང་མཛའ་མོ་དང༌། །འཕྲད་དང་བྲལ་བའི་གདུང་བ་མི་མནར་ལ། །ཟང་
ཟིང་གཡེང་བ་ཀུན་བྲལ་གཅིག་པུ་རུ །སྤྱོད་པའི་སེ་རུ་འདི་དག་ངོ་མཚར་ཉིད། །ཅེས་དབྱངས་ཅན་
འབད་པས་བསྒྲུབས་ཀྱང་ཞལ་མ་མཐོང་བས་ཡིད་འབྱུང་སྟེ་སྐབས་སུ་མ་བབ་བཞིན་རི་དྭགས་ལ་
བསྔགས་པ་སོགས་ལྟ་བུའོ། །
ཉེར་དགུ་པ་ཟོལ་བསྟོད་ཀྱི་རྒྱན་ལ་གཉིས་ཏེ། མཚན་ཉིད་དང་། དབྱེ་བའོ །དང་པོ་ནི།
གཞུང་ལས། གལ་ཏེ་སྨད་པ་བཞིན་བསྟོད་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་དུ་ཉེ་
བར་ཐོབ་གྱུར་པ། །འདི་ནི་ཟོལ་གྱིས་བསྟོད་པར་བཤད། །ཅེས་པ་ལྟར། གལ་ཏེ་ཡུལ་འགའ་ལ་
འཕྲལ་སྨད་པ་བཞིན་བྱས་ཏེ་ཕུགས་བསྟོད་ནས་སྐྱོན་ལྟར་སྣང་བའི་ཡོན་ཏན་ཁྱད་འཕགས་ཉིད་གང་
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དུ་ཉེ་བར་ཐོབ་པར་གྱུར་པ་ཞིག་།འོ་ན་ཆ་ལས་བསྟོད་པ་དང་ཁྱད་པར་ཅི་ཞེ་ན་དེར་ནི་སྐྱོན་གྱི་ནང་
དུ་ཡོན་ཏན་འགའ་ཞིག་བརྗོད་པ་ཡིན་ལ་འདིར་ནི་སྐྱོན་ལྟར་སྣང་བའི་ཡོན་ཏན་ཁོ་ན་ལས་སྐྱོན་
གཏན་མི་བརྗོད་། །གཉིས་པ་དབྱེ་བ་ལ། ཟླ་བོ་དང་ནི་བྱ་བ་དང༌། །ཡོན་ཏན་ཟོལ་བསྟོད་རྣམ་པ་
གསུམ། །ཞེས་པ་ལྟར་གསུམ་ཡོད་པ་ལས། །དང་པོ་ཟླ་བོའི་ཟོལ་བསྟོད་ནི། གཞུང་ལས། རྭ་མ་
དཀའ་ཐུབ་པ་ཡིན་ཀྱང་། །འབྱུང་པོ་འཛིན་མ་འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །
འདི་ལ་ཁྱོད་ཀྱི་རྒྱགས་མ་མཛད། །ཅེས་ཤིང་རྟ་བཅུ་པའི་བུ་དྲང་སྲོང་གི་གཟུགས་རུང་བའི་རཱ་མ་
དཀའ་ཐུབ་པ་དེས་ཀྱང་ས་ལས་རྒྱལ་ན་རྒྱལ་པོ་ཁྱོད་ཀྱིས་རྒྱལ་བ་ལ་ང་རྒྱལ་མ་བྱེད་ཅེས་སྨད་པ་ལྟར་
བྱས་ནས་མཐུ་ཆེན་པོ་རཱ་མ་དང་མཚུངས་པར་བསྟན་པས་ཟླ་བོའི་ཟོལ་གྱིས་བསྟོད་པ་བཞིན་དང༌།
གཞན་ཡང༌། གཏི་མུག་བློ་ལྡན་ཚངས་པས་ཀྱང༌། །བློ་གྲོས་སྩོལ་ནས་ཉོན་མོངས་དྲི། །མ་ལུས་
སྤངས་པའི་དབྱངས་ཅན་མས། །ཤེས་རབ་མཆོག་སྩོལ་ངོ་མཚར་ཅི། །ཞེས་དང༌།ཁྱབ་འཇུག་མིའུ་
ཐུང་གཟུགས་འཛིན་པས །ས་གསུམ་མནན་མོད་མཚན་རྫོགས་སྐུ །ལྷ་ཁྱོད་ཕྱོགས་ལས་རྣམ་
རྒྱལ་བ། །འདི་ལ་རྒྱགས་པ་ཅི་སླད་མཛད། །ཅེས་དང་། ནག་པོ་བརྩེགས་པའི་ཆེ་ཞེ་གང༌། །དཔལ་
མོ་ཡིད་ཀྱི་འགྲོ་བའི་ཡིད། །འཛིན་སླད་སྙིང་དུ་སྡུག་མ་ཁྱོད། །གཞན་ཡིད་འཕྲོག་མ་དྲེགས་མི་འཚལ། །
ཞེས་ཚངས་པ་ཉོན་མོངས་ཅན་གྱིས་ཀྱང་བློན་སྟེར་ན་དབྱངས་ཅན་ཉོན་མོངས་སྤངས་པས་སྟེར་བ་
ཅི་མཚར་ཞེས་སྨད་པ་ལྟར་བྱས་ནས་ཟླ་བོའི་ཟོལ་གྱིས་བསྟོད་པ་སོགས་ལྟ་བུའོ། །
གཉིས་པ་བྱ་བའི་ཟོལ་བསྟོད་ནི། གཞུང་ལས།སྔོན་གྱི་སྐྱེས་བུ་ལས་བཅད་ནས། །དཔལ་
འདི་ཁྱོད་ཀྱི་ལོངས་སྤྱོད་པ། །རྒྱལ་པོ་བུ་རམ་ཤིང་པའི་རྒྱུད།།ཁྱོད་ཀྱི་འདི་ནི་རིགས་སམ་ཅི། །ཞེས་
སྔོན་གྱི་སྐྱེས་བུ་ཁྱབ་འཇུག་ལས་འཕྲོག་ནས་རྒྱལ་སྲིད་ཀྱི་དཔལ་ལམ་ལྷ་མོ་དཔལ་མོ་ལ་ལོངས་སྤྱོད་
པ་བུ་རམ་ཤིང་པའི་རྒྱལ་རྒྱུད་འདི་ཁྱོད་ཀྱིས་རིགས་ཞེས་བྱ་བ་དེ་འདྲ་མ་ལ་སྨད་པ་ལྟར་བྱས་ནས་
སྐྱེས་བུའི་མཆོག་དེ་ལས་ཀྱང་འཕྲོག་པའི་ནུས་པ་ལ་ཟོལ་གྱིས་བསྟོད་པ་བཞིན་དང་གཞན་ཡང་།
དྲག་པོ་ཟླ་བའི་ཅོད་པན་དང༌། །ཚངས་པའི་པད་གདན་འཕྲོག་གྱུར་པ། །འགྲོ་བའི་མ་མ་དབྱངས་
ཅན་མ། །ཁྱོད་ཀྱི་མཛད་པ་འདི་རིགས་སམ། །ཞེས་དང༌།འཇིག་རྟེན་ཀུན་གྱི་གྲགས་དང་དཔལ། །
110

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ལོངས་སྤྱོད་འབྱོར་པ་མ་ལུས་པ །བསྡུས་ནས་བདག་གིར་མཛད་པ་འདི། །མི་སྐྱོང་ཉིད་ཕྱིར་རིགས་
ལགས་སམ། །ཞེས་དང་། འཛུམ་དཀར་ཞགས་པས་གཞོན་ནུ་ཡིས། །རི་དྭགས་ཐམས་ཅད་དམ་
བཅིངས་ནས། །མིག་ཟུར་མདའ་ཡི་སྙིང་འབུགས་པ། །ཞི་མ་ཁྱོད་ཀྱི་རིགས་སམ་ཅི། །ཞེས་དབང་
ཕྱུག་གི་ཅོད་པན་དང་ཚངས་པའི་པད་གདན་ཕྲོགས་པ་མི་རིགས་ཞེས་བྱ་བ་དེ་ལ་སྨད་པ་ལྟར་བྱས་
ནས་དབྱངས་ཅན་ལ་ཟོལ་གྱིས་བསྟོད་པ་སོགས་ལྟ་བུའོ། །
གསུམ་པ་ཡོན་ཏན་གྱི་ཟོལ་བསྟོད་ནི།གཞུང་ལས། ཁྱོད་ཀྱི་བཙུན་ས་གཞི་ནི། །ལག་
འགྲོའི་ལོངས་སྤྱོད་ག་ལ་ཆགས། །ཅི་སླད་ཁྱོད་ཀྱི་ང་རྒྱལ་ནི། །མཆོག་གི་མཐའ་རུ་འཛེགས་པར་
གྱུར། །ཅེས་རྒྱལ་པོ་ཁྱོད་ཀྱིས་སྐྱོང་དགོས་པའི་བཙུན་མོ་དང་ས་གཞི་ནི་ལག་འགྲོའི་ལོངས་སྤྱོད་ལ་
ཆགས་ཏེ་བཙུན་མོ་ནི་ལག་འགྲོའི་སྐྱེ་བོ་ངན་པའི་ལོངས་སྤྱོད་ལ་ཆགས་པ་། ས་གཞི་ནི་ལག་
འགྲོའི་ཀླུའི་ལུས་ལ་གནས་སོ། །དེས་ན་ཅིའི་ཕྱིར་ཁྱོད་ནི་ང་ཁོ་ན་ལྷག་གམ་སྙམ་པའི་ང་རྒྱལ་བྱ་བར་
མི་རིགས་ཞེས་སྨད་པ་ལྟར་བྱས་ནས་རྒྱལ་པོའི་ཡོན་ཏན་ཟོལ་གྱིས་བསྟོད་པ་བཞིན་དང༌། གཞན་
ཡང༌།དབྱངས་ཅན་ལྷག་པའི་ལྷར་བཟུང་བའི། །བརྩོན་ལྡན་བློ་གྲོས་གསལ་བ་རྣམས། །དལ་བའི་
བདེ་བ་མི་འཐོབ་པར། །རྟག་ཏུ་འཆད་རྩོད་རྩོམ་པས་གཡེང་། །ཞེས་དང༌། ས་སྐྱོང་ཁྱོད་ལ་བསྟེན་
པའི་འཁོར། །འདི་དག་ས་ཡི་ཁུར་ལྕི་དང༌། །ནོར་གྱི་བྲན་དང་ཟང་ཟིང་གི།གཡེང་བ་དུ་མས་མནར་
བར་གྱུར །ཅེས་དང༌།གང་ཞིག་མཐོང་དང་འགྲོགས་པ་ཡིས། །ཚིམ་པ་མེད་ཅིང་སྲེད་པ་འཕེལ། །
ཡིད་ནི་རྟག་ཏུ་གདུང་བྱེད་པའི། །མཛའ་མོ་ཁྱོད་ཀྱི་ཅི་ཞིག་བྱ། །ཞེས་དབྱངས་ཅན་ལྷར་བཟུང་བ་
རྣམས་དལ་བ་མི་འཐོབ་པར་འཆད་རྩོད་རྩོམ་སོགས་ཀྱི་གཡེང་ཞེས་སྨད་པ་ལྟ་བུར་བྱས་ནས་ཤེས་
རབ་རྒྱས་སོགས་བསྟན་པའི་ཡོན་ཏན་ལ་ཟོལ་གྱིས་བསྟོད་པ་སོགས་ལྟ་བུའོ།།
སུམ་ཅུ་པ་ངེས་པར་བརྟེན་པའི་རྒྱན་ལ་གཉིས་ཏེ། མཚན་ཉིད་དང༌། དབྱེ་བའོ །དང་པོ་ནི
གཞུང་ལས།གལ་ཏེ་དོན་གཞན་འཇུག་པ་ཡིས། །དེ་དང་མཚུངས་པའི་འབྲས་བུར་འགའ། །མཆོག་
གི་མཆོག་མིན་སྟོན་བྱེད་པས། །དེ་ནི་ངེས་པར་བསྟན་པ་ཡིན། །ཞེས་པ་ལྟར།གལ་ཏེ་དོན་ངེས་པར་
བསྟན་བྱ་ལས་དོན་གཞན་གྱིས་འཇུག་པའམ་བྱེད་པ་ཉི་མས་པདྨ་རྒྱས་པ་ལྟ་བུ་ཡིས་དེ་དང་མཚུངས་
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པའི་འབྲས་བུ་འགའ་སྟེ་གྲོགས་ལ་ཕན་པ་ལྟ་བུའི་མཆོག་གམ་གཞན་མཆོག་མིན་མཚོན་པའི་སྟོན་
པར་བྱེད་པ་ཞིག་གོ། །གཉིས་པ་དབྱེ་བ་ལ།མཆོག་དང་མཆོག་མིན་ངེས་བསྟན་གཉིས། །ཞེས་པ་
ལྟར་གཉིས་ཡོད་པ་ལས། དང་པོ་མཆོག་གི་ངེས་བསྟན་གྱི་རྒྱུ་ནི། གཞུང་ལས། ཉི་མ་འཆར་བ་ཉིད་
ཀྱི་ནི། །ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་རྗེས་འཛིན་བསྟན་པའི་ཕྱིར། །པདྨ་རྣམས་
ལ་དཔལ་སྟེར་བྱེད། །ཅེས་ཉི་མ་འཆར་བས་པདྨ་ལ་དཔལ་སྟེར་བ་དོན་གཞན་གྱིས་འཇུག་པ་དེས་
ཕུན་ཚོགས་ཀྱི་འབྲས་བུ་གྲོགས་པོ་རྗེས་འཛིན་མཚོན་པའམ་ངེས་པར་བསྟན་པ་བཞིན་ནོ། །འདི་
འབྲས་བུ་མཆོག་ངེས་པར་བསྟན་པ་དེ་གྲོགས་པོ་རྗེས་འཛིན་ནི་འདོད་པར་བྱ་བ་ཉིད་ཡིན་པས་སོ། །
གཞན་ཡང༌། དབྱངས་ཅན་ཐུགས་རྗེ་གང་གི་སྙིང་ཞུགས་པས། །རྣམ་དཀར་བློ་གྲོས་རྒྱས་པར་ངེས་
བསྟན་ཆེད། །ཉིན་བྱེད་འོད་ཀྱི་ཕྲེང་བས་ཆུ་གཏེར་གྱི། །འཇུག་ངོགས་ལྷུང་བས་པད་ཚལ་བཞད་
པར་བྱེད། །ཅེས་དང་། གསེར་གྱི་ལྷུན་པོ་དག་ལ་བརྟེན་པ་ཡི། །འདབ་ཆགས་རྣམས་ཀྱང་གསེར་གྱི་
འོད་འཕྲོ་བས། །ལྷ་ཡི་ཞབས་འབྲིང་སྙན་ལས་འཕོངས་དག་ཀྱང༌། །ལྷ་མའི་དཔལ་འབྱོར་ཐོབ་པར་
ངེས་པར་བསྟན། །ཞེས་དང༌། འདི་ནི་མཚོན་བྱས་མངོན་པར་བཀྲ་བའི་གཟུང༌། །ཟླ་ཤེལ་མེད་
གླེགས་བུར་རབ་གསལ་བས། །བདག་སྙིང་ཤིན་ཏུ་དང་བར་དགའ་མའི་བཞིན། །རྟག་ཏུ་འགྲིབ་
མེད་ངང་གིས་འཆར་བ་མཆོག །ཅེས་ཉི་མས་པདྨ་རྒྱས་པ་སྟེ་དབྱངས་ཅན་ཐུགས་རྗེས་བློ་གྲོས་
འཕེལ་བ་ངེས་པར་མཚོན་པའམ་བསྟན་པ་སོགས་ལྟ་བུའོ །གཉིས་པ་མཆོག་མིན་གྱི་ངེས་བསྟན་ནི།
གཞུང་ལས།ཟླ་བའི་ཟེར་གྱི་རེག་པ་ན། །ཕྲལ་ལ་རྒྱལ་པོ་དང་འགལ་རྣམས། །ངན་པའི་མཐར་གྱུར་
གསལ་བྱེད་ཅིང༌།།མུན་པའི་ཕྲེང་བ་ནུབ་པར་འགྱུར།།ཟླ་བ་ཤར་བས་མུན་པ་ནུབ་པ་དེ་རྒྱལ་པོ་དང་
འགལ་བ་རྣམས་ངན་པའི་མཐའ་རྒུད་པ་མཚོན་པའམ་ངེས་པར་བསྟན་པ་བཞིན་ནོ །འདི་ནི་འབྲས་
བུ་མཆོག་མིན་ངེས་བསྟན་ཡིན་ཏེ་ངན་པའི་མཐར་གྱུར་པ་མི་འདོད་པས་སོ །གཞན་ཡང༌། སྨག་
རུམ་མུན་པའི་གླིང་གནས་སེམས་ཅན་དག །རང་གི་ལག་པ་རྐྱང་བསྐུམ་མི་མཐོང་བ། །འདི་ཡིས་
དབྱངས་ཅན་གྱིས་སྤངས་སྐལ་ངན་རྣམས། །རྨོངས་དང་གཏི་མུག་གིས་གནོན་ངེས་པར་མཚོན། །
ཞེས་དང༌། ཉིན་མོར་འབྱེད་པའི་ཟེར་གྱིས་རེག་པ་ན། །ལྷ་ཡི་སྲས་ལ་གླགས་ལྟའི་རྒོལ་བ་རྣམས། །
112

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ངན་པའི་མཐར་ལྷུང་རྨེག་མེད་མཚོན་བྱེད་པས། །མུན་པའི་འཐིབས་པ་རིམ་གྱིས་ཉམས་པར་གྱུར།།
ཅེས་དང༌། མེ་ཏོག་ལོ་འབྲས་ཀྱིས་མཛེས་བི་ཥ་ཡིས །ལྗོན་ཤིང་བསྟེན་ལས་སྡུག་བསྔལ་ཟུག་རྔུ་
ཡིས། །རྟག་ཏུ་མནར་འདི་རོལ་སྒེག་མཚར་སྡུག་དང༌། །ལྡན་ཡང་བུད་མེད་ཉེས་བརྒྱའི་སྐྱེ་རྩར་
བསྟན། །ཞེས་མུན་པའི་སེམས་ཅན་རང་གི་ལག་པ་རྐྱང་བསྐུམ་ཡང་མི་མཐོང་བ་དེས་དབྱངས་ཅན་
མས་སྤངས་པའི་སྐལ་ངན་རྨོངས་པས་ནོན་པ་མཚོན་པའམ་ངེས་པར་བསྟན་པ་སོགས་ལྟ་བུའོ།།
སུམ་ཅུ་རྩ་གསུམ་པ་ལྷན་གཅིག་བརྗོད་པའི་རྒྱན་ལ་གཉིས་ཏེ། མཚན་ཉིད་དང༌། དབྱེ་
བའོ །དང་པོ་ནི།གཞུང་ལས།ཡོན་ཏན་ལས་རྣམས་ལྷན་ཅིག་གིས། །དངོས་པོ་བརྗོད་པ་ལྷན་ཅིག་
འདོད། །ཅེས་པ་ལྟར་ཡུལ་གང་དང་གང་གི་ཡོན་ཏན་དང་ལས་དང་རྫས་རྣམས་ལྷན་ཅིག་གི་དངོས་
པོ་སྟེ་ཅིག་ཆར་དུ་ཡོད་པ་ཉིད་གང་གི་བརྗོད་པ་རྟོགས་པར་བྱེད་པ་ཞིག་གོ། གཉིས་པ་དབྱེ་བ་ལ།
ཡོན་ཏན་ལས་རྫས་ལྷན་ཅིག་བརྗོད། །ཅེས་པ་ལྟར་གསུམ་ཡོད་པ་ལས། དང་པོ་ཡོན་ཏན་ལྷན་ཅིག་
བརྗོད་པའི་རྒྱན་ནི། གཞུང་ལས། ད་ནི་མཚན་མོ་འདི་དག་རྣམས། །བདག་གི་དབུགས་དང་ལྷན་
ཅིག་རིང༌། །ཟླ་བའི་རྒྱན་ལྡན་མ་རྣམས་ཀྱང༌། །བདག་ལུས་ཉིད་དང་ལྷན་ཅིག་སྐྱ། །ཞེས་བྲལ་བབ་
ཉེན་པ་ལ་མཚན་མོ་དང་དབུགས་ལྷན་ཅིག་རིང་བ་དང༌། ཟླ་འོད་དང་ལུས་ལྷན་ཅིག་སྐྱ་ཞེས་རིང་བ་
དང་དཀར་བ་དག་ཡོན་ཏན་ནམ་རང་བཞིན་ལྷན་ཅིག་བརྗོད་པ་བཞིན་དང༌། གཞན་ཡང་དབྱངས་
AA-RRRRRRR
ཅན་དགྱེས་པའི་འཛུམ་འོད་དང༌། །ཟླ་བའི་བསིལ་ཟེར་ལྷན་ཅིག་དཀར། །མཚན་དཔེ་གསལ་བའི་
སྐྱེ་མཆེད་དང༌། །རི་དྭགས་རི་མོ་ལྷན་ཅིག་བཀྲ། །ཞེས་དང་།ལྷ་སྲས་ཁྱོད་ཀྱི་མཛེས་སྐུ་དང༌། །ལྷན་
ཅིག་རིན་ཆེན་རི་བོར་བརྗིད། །མཁྱེན་བརྩེ་རྒྱས་པའི་ཡོན་ཏན་དང༌། །ལྷན་ཅིག་རིན་ཆེན་འབྱུང་
གནས་ཟབ། །ཅེས་དང༌། སྙན་པར་སྒྲོག་མ་ཁྱོད་ཀྱི་གདོང༌། །ཆུ་ལས་སྐྱེས་དང་ལྷན་ཅིག་སྐྱེས། །
མཐོན་མཐིང་ཟུར་མིག་སྟོན་པ་དང༌། །མཉམ་དུ་སྦྲང་རྩི་འཐུང་བ་གཡོ །ཞེས་དབྱངས་ཅན་གྱི་
འཛུམ་འོད་ཟླ་ཟེར་ལྷན་ཅིག་དཀར་བ་སོགས་ཡོན་ཏན་ནམ་རང་བཞིན་བརྗོད་པ་སོགས་ལྟ་བུའོ །
གཉིས་པ་ལས་ལྷན་ཅིག་བརྗོད་པ་ནི། གཞུང་ལས་མགྲོན་པོ་རྣམས་ཀྱི་རྨོངས་པ་དང་། །ལྷན་ཅིག་ཙུ་
ཏའི་དོག་པ་རྒྱས། །དེ་དག་མཆི་མ་དང་མཉམ་དུ། །མ་ལ་ཡ་ཡི་རླུང་དག་འབབ། །ཅེས་བྲེལ་བས་
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉན་པའི་མགྲོན་པོ་རྣམས་ཆགས་པའི་རྒྱུས་རྨོངས་པ་དང་ཙུ་ཏའི་དོག་པ་སྟེ་སྙེ་མ་ལྷན་ཅིག་རྒྱས་པ་
དང་དེའི་མཆི་མ་དང་མ་ལ་ཡ་རླུང་ལྷན་ཅིག་འབབ་པར་བྱེད་ཅེས་བྱ་བ་ལྷན་ཅིག་བརྗོད་པ་བཞིན་
དང༌། གཞན་ཡང༌། སྟོན་མཚན་ཟླ་བའི་དཀྱིལ་འཁོར་དང་། །ལྷན་ཅིག་དབྱངས་ཅན་ཐུགས་རྗེ་
འཕེལ། །ཟླ་བའི་ཀུ་མུད་བཞད་པ་དང༌། །ལྷན་ཅིག་ཐུགས་རྗེས་བདག་བློ་རྒྱས། །ཞེས་དང༌། དགྲ་
སྡེ་སྟོབས་ཀྱིས་གཞོམ་པ་དང༌། །ཟུན་ཏེ་བྱམས་པས་སྐྱོང་བ་དང༌། །ཀུན་ཏུ་རིམ་གཉིས་མཆོག་
ཞོལ་བ། །ལྷ་ཡི་སྲས་ཀྱི་ལྷན་ཅིག་མཛད། །ཅེས་དང་། མཛེས་མ་མིག་དང་སྙིང་སྡུག་མ། །ཁྱོད་ཀྱི་
འཛུམ་དཀར་ཞགས་པ་འདི། །འཕངས་པས་ཆགས་ལྡན་བདག་ཅག་གིས། །ལུས་ངག་ཡིད་གསུམ་
ལྷན་ཅིག་བཅིངས །ཞེས་ཟླ་བས་ཀུ་མུད་བཞད་པ་དང་དབྱངས་ཅན་ཐུགས་རྗེས་བདག་བློ་རྒྱས་
པའི་བྱ་བ་ལྷན་ཅིག་བརྗོད་པ་སོགས་ལྟ་བུའོ །གསུམ་པ་རྫས་ལྷན་ཅིག་བརྗོད་པ་ནི། གཞུང་ལས།
ཁུ་བྱུག་སྒྲོག་པའི་སྐལ་བཟང་དང༌། །ནགས་ཀྱི་རླུང་ནི་དྲི་བཟང་དང༌། །དཔྱིད་ཉིན་སྐྱེ་བོའི་ཀུན་
དགའ་རྣམས། །ལྷན་ཅིག་དག་ཏུ་འཕེལ་བར་འགྱུར། །ཅེས་ཁུ་བྱུག་གི་སྒྲ་དང་བཟང་བ་དགའ་བ་
སྟེ་རྫས་ཐ་དད་པ་ལྷན་ཅིག་བརྗོད་པ་བཞིན་དང༌། གཞན་ཡང༌། སོ་ག་མེ་ཏོག་རྒྱས་པའི་ཚལ །
དབྱར་དུས་མཁའ་ལ་དབང་པོའི་གཞུ། །དབྱངས་ཅན་མཛེས་སྐུའི་ལྷ་རྫས་གོས། །འདི་དག་ཕན་ཚུན་
ལྷན་ཅིག་བཀྲ། །ཞེས་དང་། ས་སྐྱོང་ཁྱོད་ཀྱི་དཔལ་འབྱོར་དང་། །ལྷན་ཅིག་དབྱར་གྱི་རྒྱ་མཚོ་འཕེལ། །
ཁྱོད་ཀྱི་གཟི་བྱིན་དང་ལྷན་ཅིག །ཉིན་མོར་བྱེད་པའི་འོད་སྟོང་འབར། །ཞེས་དང་། དབྱར་དུས་ཆུ་ལ་
པདྨ་དང༌། །སྟོན་དུས་མཁའ་ལ་རྒྱུ་སྐར་དང༌། །དགའ་མའི་ལུས་ལ་གསེར་གཡུ་ཡི། །རྒྱན་འཕྲེང་
འདི་དག་ལྷན་ཅིག་མཛེས །ཞེས་མེ་ཏོག་དང་འཇའ་དང་དབྱངས་ཅན་ན་བཟའ་སྟེ་རྫས་ཐ་དད་པ་
ལྷན་ཅིག་བརྗོད་པ་སོགས་ལྟ་བུའོ། །
སོ་གཉིས་པ་ཡོངས་རྫོགས་ཀྱི་རྒྱན་ལ་གཉིས་ཏེ། མཚན་ཉིད་དང༌། དཔེར་བརྗོད་དང༌།
དང་པོ་ནི། གཞུང་ལས། དོན་རྣམས་བསྣོལ་བ་གང་ཡིན་དེ། །ཡོངས་རྗེས་ཡིན་ཏེ་དེ་དག་དཔེར། །
ཞེས་ལྟར། ཡོན་ཏན་དང་བྱ་བ་སོགས་ཀྱི་དོན་རྣམས་ཕན་ཚུན་བསྣོལ་བའི་རྗེས་ཏེ་བརྗོད་པ་གང་
ཡིན་པ་ཞིག་གོ། །གཉིས་པ་དཔེར་བརྗོད་ནི། གཞུང་ལས། ས་སྤྱོད་རྣམས་ལ་མཚོན་བསྣུན་པ། །
114

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
སྟེར་བྱེད་ཁྱོད་ཀྱི་ལག་པ་ཡིས། །དེ་དག་གྲགས་པ་ཀུ་མུད་དཀར། །ཡུན་རིང་དག་ཏུ་སྒྲུབ་པ་ཕྱོགས། །
ཞེས་མཚོན་བསྣུན་པའི་ལས་དང་གྲགས་པའི་ཡོན་ཏན་རྗེས་པའམ་སྟེར་བ་དང་ཕྲོགས་པའི་ལས་
གཉིས་བསྣོལ་བ་བཞིན་དང༌། གཞན་ཡང་། དབྱངས་ཅན་ཞལ་བཟང་མཚན་དཔེས་སྤྲས་པ་དང༌། །
དྲི་ཟའི་པི་ཝང་བརྡུངས་པའི་སྒྲ་བརྒྱ་ཡིས། །ས་གསུམ་འགྲོ་བ་ཀུན་གྱི་ཡིད་ཕྲོགས་ནས། །མིག་དང་
རྣ་བར་བདུད་རྩིའི་བཅུད་ལེན་བྱིན། །ཞེས་དང༌། འཇིག་རྟེན་གསུམ་གྱི་ལེགས་བྱས་ཕུན་ཚོགས་
ཀུན། །ལྷ་ཡི་སྲས་ཀྱིས་བདག་གིར་མཛད་ནས་ཀྱང༌། །གང་གི་ཡོན་ཏན་གྲགས་པ་རྨད་བྱུང་བ། །དེ་
དག་ཀུན་གྱི་རྣ་བའི་རྒྱན་དུ་སྩལ། །ཞེས་དང་། བདག་གི་མིག་ཟུར་གཡོ་བ་བུང་བའི་གར། །མཛེས་
མའི་བཞིན་གྱི་པདྨར་ཞུགས་པ་ན།།དེ་ཡི་འཛུམ་དཀར་ཟླ་བའི་ཐིག་ཕྲེང་དག།བདག་སྙིང་འོ་མཚོར་
འཕྲོས་པས་རབ་དགའ་འཕེལ །ཞེས་དབྱངས་ཅན་མའི་ཞལ་དང་པི་ཝང་གི་ཡིད་འཕྲོག་པ་དང་
མིག་རྣར་བདུད་རྩི་བྱིན་པའི་ལས་གཉིས་བསྣོལ་བ་སོགས་ལྟ་བུའོ། །
སོ་གསུམ་པ་ཤིས་བརྗོད་ཀྱི་རྒྱན་ལ་གཉིས་ཏེ།མཚན་ཉིད་དང་། དཔེར་བརྗོད་དོ། །དང་
པོ་ནི།གཞུང་ལས། མངོན་པར་འདོད་པའི་དངོས་པོ་ལ། །བསྔགས་པ་ཤིས་བརྗོད་ཞེས་བྱ་དཔེར། །
ཞེས་པ་ལྟར། ཡིད་ལ་མངོན་པར་འདོད་པ་སྟེ་དོན་དུ་གཉེར་བྱའི་དངོས་པོ་ཇི་ལྟར་རིགས་པ་ལ་སྨོན
པའམ་བསྔགས་པ་བརྗོད་པ་ཞིག་། །གཉིས་པ་དཔེར་བརྗོད་ནི། གཞུང་ལས། ངག་སྤྱི་སྤྱོད་ཡུལ་
མ་ཡིན་པའི། །སྣང་བ་དམ་པས་ཁྱོད་ལ་བསྲུངས། །ཞེས་ཡང་དག་པའི་ཡེ་ཤེས་དངོས་པོ་ཀུན་གྱི་དེ་
ཁོ་ན་ཉིད་ལ་སྨོན་པ་བཞིན་དང་། གཞན་ཡང༌། རྒྱལ་བ་ཀུན་ཡུམ་ཡེ་ཤེས་མཁྱེན་བརྩེའི་གཏེར། །
ལྷག་པའི་ལྷ་མོ་དབྱངས་ཅན་ཐུགས་རྗེ་ཡིས། །བདག་བློ་རིག་གནས་ཀུན་ཤེས་འཇིག་རྟེན་འདིར། །
སྙན་བསྔགས་དགའ་སྟོན་རྒྱས་པའི་ཤིས་པ་སྩོལ། །ཅེས་དང༌།འོད་དཔག་མེད་མགོན་ཚེ་དང་བསོད་
ནམས་དང་། །རྒྱལ་ཆེན་ངལ་བ་སུ་པོའི་དཔལ་དང་འབྱོར། །མཚུངས་མེད་དབྱངས་ཅན་ངག་དང་
མཁྱེན་བརྩེ་ཡིས། །ལྷ་ཡི་སྲས་པོ་རྟག་ཏུ་རྒྱལ་གྱུར་ཅིག །ཅེས་དང་། བདག་ལ་སྙིང་ནས་མཛའ་བའི་
དགའ་མ་དེ། །དེང་ནས་སྲིད་པའི་རྒུད་པས་མི་མནར་བར། །འདོད་སྲེད་གཡེམ་དང་གྱ་གྱུ་ཀུན་དོར་
ནས། །བག་ཡོད་ཚུལ་བཟང་ཀུན་སྤྱོད་རྫོགས་པར་སྨོན། །ཞེས་དབྱངས་ཅན་གྱིས་ཐུགས་རྗེས་བློ་
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གྲོས་འཕེལ་ཏེ་སྙན་ངག་གི་བསྟན་པ་སྤེལ་བར་སྨོན་པ་སོགས་ལྟ་བུའོ། །
སོ་བཞི་པ་རབ་སྤེལ་གྱི་རྒྱན་ལ་གཉིས་ཏེ། མཚན་ཉིད་དང༌། དཔེར་བརྗོད་དང༌། དང་པོ་ནི
གཞུང་ལས།ཐ་དད་རྒྱན་རྣམས་བསྲེས་པ་ནི། །སྤེལ་མ་དག་ཏུ་བརྗོད་པ་སྟེ། །ཞེས་པ་ལྟར།ཐ་དད་
པའི་རྒྱན་གཉིས་སམ་མང་པོ་རྣམས་བསྲེས་པ་སྦྱོར་བ་གཅིག་ལ་གནས་པ་ཞིག་གོ། གཉིས་པ་དཔེར་
བརྗོད་ནི། གཞུང་ལས། མཛེས་མ་ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་པར་བྱེད། །
མཛོད་དང་ཡུ་བ་ཕུན་ཚོགས་པ།།འདི་ལ་བྱ་དགའ་ཅི་ཞིག་ཡོད།།ཅེས་རྐང་པ་དང་པོ་གཉིས་ལ་དཔེ་
རྒྱན་དང་གསུམ་པ་ལ་སྦྱར་བ་བཞི་བ་ལ་དོན་གཞན་བཀོད་པ་དེ་རྒྱན་གསུམ་འདྲེས་པ་བཞིན་དང༌།
གཞན་ཡང༌། ཟླ་ལྟར་གསལ་བ་དབྱངས་ཅན་ཐུགས་རྗེ་ཡི། །འོད་བརྒྱས་བདག་བློ་སྤེལ་བ་ངེས་
བསྟན་ཆེད། །ཉི་མས་པདྨ་རྒྱས་མཐོང་ངོ་མཚར་། །བརྒྱ་བྱིན་མིག་སྟོང་ཕྱེ་ནས་བལྟ་བ་སྙམ། །ཞེས་
དང་། གཟི་བྱིན་ཉི་མ་ལྟར་འབར་ལྷ་ཁྱོད་ཀྱི །ཞལ་གྱི་ཟླ་བ་མཐོང་བས་བདག་གི་ཡིད། །དཔེ་མེད་
དགའ་བས་རབ་མྱོས་ལེགས་བྱས་དང༌། །ལྡན་པ་མཐོང་བས་སུ་ཡིད་དད་མི་འགྱུར། །ཅེས་དང༌།ཟླ་
ལྟར་དཀར་བ་མཛེས་མའི་འཛུམ་མདངས་དང༌། །ཟུར་མིག་བུང་བ་གཞོན་ནུ་གཡོ་བའི་གར། །འདི་
དག་བདག་གི་སྙིང་ལ་མངོན་འདོད་ཀྱི། །དགའ་བ་རྨད་དུ་བྱུང་བ་སྐྱེ་བའི་རྒྱུ །ཞེས་ཟླ་ལྟར་སོགས་
རྐང་པ་དང་པོ་ལ་དཔེ་རྒྱན། གཉིས་པ་ལ་གཟུགས་ཅན་དང་། གསུམ་པ་ལ་ངེས་བསྟན། བཞི་པ་ལ་
རབ་བཏགས་ཏེ་རྒྱན་བཞི་འདྲེས་པ་སོགས་ལྟ་བུའོ། །
སོ་ལྔ་པ་དགོངས་པ་ཅན་གྱི་རྒྱན་ལ་གཉིས་ཏེ། མཚན་ཉིད་དང་། དཔེར་བརྗོད་། །དང་
པོ་ནི།གཞུང་ལས།སྙན་ངག་མཁན་བསམ་དགོངས་པས་ཏེ། །སྙན་ངག་གྲུབ་པར་གང་གནས་པ། །
རབ་སྦྱོར་ཡུལ་གྱི་ཡོན་ཏན་ཅན། །དེ་ནི་དགོངས་པ་ཅན་ཞེས་བརྗོད། །ཅེས་པ་ལྟར། སྙན་ངག་སྦྱོར་
སེམས་ཀྱི་བསམ་པ་སྙན་ངག་འབྱུང་བྱེད་ཀྱི་རྟོག་པ་ནི་དགོངས་པ་སྟེ་སྙན་ངག་གི་རྒྱན་ལ་ཐོག་མ་
ནས་བརྩམས་ཏེ་གྲུབ་པའི་བར་གང་གནས་པ་ལྕུག་པ་ཚིགས་བཅད་སྤེལ་བའི་བདག་ཉིད་ཀྱི་རབ་
སྦྱོར་ཡུལ་གྱི་ཡོན་ཏན་གྱི་ཁྱད་པར་དེ་ནི་དགོངས་པ་ཅན་ཞེས་མཁས་པ་རྣམས་ཀྱི་བརྗོད་དོ། །
གཉིས་པ་དཔེར་བརྗོད་ནི། དེ་ལྟར་མེ་ལོང་ལས་གསུངས་དོན་རྒྱན་གྱི། །དཔེར་བརྗོད་མ་
116

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས
ཚང་མེད་པ་ལེགས་བཀོད་པས། །འདི་ནི་རིག་གནས་གཞུང་ལུགས་འཕེལ་རྒྱས་དང་། །ལྷ་ཡི་སྲས་
པོ་དགྱེས་པ་སྐྱེད་ཕྱིར་ཡིན། །ཞེས་པ་ཙམ་མ་གཏོགས་འདི་ལ་དཔེར་བརྗོད་རྒྱས་པར་མི་དགོས་ཏེ་
བསྟན་བཅོས་འདིའི་གཞུང་དངོས་ལ་གནས་སོ །དེ་ལྟར་དོན་རྒྱན་སོ་ལྔ་ལས་འཕྲོས་པ། །རང་
བཞིན་བརྗོད་བཞི་དཔེ་རྒྱན་སུམ་བཅུ་གསུམ། །གཟུགས་ཅན་ཉི་གསལ་བྱེད་བཅུ་གཉིས་དང༌། །
སྐོར་བརྒྱན་གསུམ་དང་འགོག་རྒྱན་ཉི་ཤུ་གསུམ།།དོན་གཞན་བཀོད་པ་བརྒྱད་དང་ལྡོག་རྒྱན་བཅུ། །
སྲིད་པ་ཅན་གསུམ་བསྡུས་པ་བརྗོད་པ་བཞི། །ཕུལ་དུ་བྱུང་བ་བཞི་དང་རབ་བཏགས་བཅུ། །རྒྱུ་རྒྱན་
བཅུ་དྲུག་ཕྲ་མོའི་རྒྱན་ལ་གཉིས །ཆ་ཡི་རྒྱན་ལ་གསུམ་དང་རིམ་ཅན་གཉིས། །དགའ་བའི་རྒྱན་
གཉིས་ཉམས་ལྡན་རྒྱན་ལ་བརྒྱད །གཟི་བརྗིད་རྣམ་གྲངས་ཀུན་ཕན་གསུམ་རེ་རེ །རྒྱ་ཆེའི་རྒྱན་
གཉིས་སྙོན་དོར་བཞི་དང་ནི། །སྦྱར་བ་བཅུ་གསུམ་ཁྱད་པར་རྒྱན་ལ་ལྔ། །མཚུངས་པར་སྦྱོར་གཉིས་
འགལ་བའི་རྒྱན་ལ་དྲུག །སྐབས་མིན་བསྟོད་པ་གཅིག་དང་ཟོལ་བསྟོད་གསུམ། །ངེས་བསྟན་རྒྱན་
གཉིས་ལྷན་ཅིག་བརྗོད་པ་གསུམ། །ཡོངས་རྗེས་ཤིས་བརྗོད་རབ་སྤེལ་དགོངས་པ་ཅན། །བཞི་པོ་རེ་
རེ་ཉིད་ཡིན་ཀུན་དྲིལ་བས། །བཅུ་ཕྲག་གཅིག་དང་བཞིས་ལྷག་ཉིས་བརྒྱ་མཆིས། །དེ་ལ་གཞུང་གི་
དཔེར་བརྗོད་བརྒྱད་ལྷག་པའི། །དེ་རྙེད་ཅིག་དང་ཁོ་བོས་རྒྱན་རེ་རེར། །དཔེར་བརྗོད་གསུམ་གསུམ་
དགོངས་པ་ཅན་ལ་གཅིག །ཡོངས་སུ་དྲིལ་བའི་དཔེར་བརྗོད་བརྒྱད་བརྒྱ་ལ། །བཞི་བཅུ་དྲུག་གི་
ལྷག་པ་དེ་སྙེད་མཆིས །འདི་ནི་ཕྲ་རགས་གྲངས་ཀྱི་བསྡུས་པ་འོ །
ཨོཾ་སྭསྟི མཁྱེན་བརྩེ་ཡེ་ཤེས་རྒྱས་པའི་ཐུགས་རྗེ་ཡིས །བློ་གྲོས་བསམ་ཡས་ངག་གི་
མཆོག་སྦྱིན་པ། །བདག་གི་ཡི་དམ་བཅོམ་ལྡན་དབྱངས་ཅན་མའི། །བཀའ་དྲིན་དྲན་པས་སླར་ཡང་
ཕྱག་བགྱི་འོ། །དེང་སང་འདི་ན་བསླབ་གསུམ་དག་པའི་ལུས། །རིན་ཆེན་བྱང་ཆུབ་སེམས་ཀྱི་མྱོས་
བུམ་དང༌། །ལུང་རིག་མཆེ་བ་དཀར་པོས་རབ་མཛེས་པའི། །སྡོམ་བརྩོན་མང་དུ་ཐོས་པའི་གླང་པོ་
ཞིག །འཁོར་མང་ལོངས་སྤྱོད་གསེར་གྱི་དྲྭ་དང༌། །གྲགས་སྐམ་རལ་གྲིའི་འཁོར་ལོ་མི་ལྡན་ཞིང་། །
བླུན་པོས་བརྙས་པས་ཡིད་སྐྱོ་གཞན་དོན་གྱི། །ཁུར་བོར་ཞི་བདེའི་ནགས་ནང་ཉལ་བ་ལ། །འདམ་
གྱིས་སྦགས་པའི་ཡིད་བཞིན་ནོར་བུ་དང༌། །ཁ་དོག་རབ་གསལ་མཆིང་བུའི་མཚན་ཉིད་དག །བྱིས་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པའི་སྐྱེ་བོའི་མ་ཤེས་འཁྲུལ་གྱུར་ཀྱང༌། །དེད་དཔོན་མཁས་པས་ལྷ་མིག་གིས་ཤེས་ལྟར། །ས་ཧོར་
རྒྱལ་རིགས་ཐིག་ལེ་སྐྱེ་དགུའི་མགོན། །སྤྲུལ་པའི་ས་ཆེན་སྐྱོང་བ་མི་ཡི་ལྷ། །བསོད་ནམས་དར་རྒྱས་
ཆོས་ཀྱི་སྤྱན་ཡངས་པ །དབྱངས་ཅན་དགྱེས་པའི་མཁྱེན་རབ་རྒྱ་མཚོ་དེས། །འདི་ནི་སྡོམ་བརྩོན་
མང་ཐོས་རྣལ་འབྱོར་ཅན། །ལེགས་བཤད་གཏམ་གྱི་འབྱུང་གནས་གཅིག་པུ་ཞེས །བདག་ལ་
བསྔགས་པའི་དྲིལ་ཆེན་སྒྲོག་བཞིན་དུ། །བཀའ་བསྩལ་སྐུལ་འདེབས་ལྕགས་ཀྱིས་བཞུས་པ་ལས །
སྙན་ངག་གཞུང་བརྒྱའི་སྙིང་མེ་ལོང་གི །རྒྱན་གྱི་དཔེར་བརྗོད་མ་ཚང་མེད་པ་གང༌། །རབ་གསལ་
བཀླགས་པས་ཀུན་ཤེས་ཞེས་བྱ་བའི། །སྔོན་མེད་བསྟན་བཅོས་ཆེ་འདི་འཕྲལ་དུ་བགྱི། །རྒྱ་ཆེར་
འགྲེལ་པའི་དཔང་པོ་མ་རྙེད་ཀྱང༌། །གཞན་དང་མི་མཉམ་མཚུངས་བྲལ་རྣམ་དཔྱོད་ཀྱིས །རྩ་བའི་
གཞུང་ལ་ཞིབ་མོར་དཔྱད་དེ་བཀོད། །དེ་ཕྱིར་འགལ་འཁྲུལ་ནོངས་པ་ཡོད་མིན་སྙམ། །རིག་གཞུང་
ཁྱད་འཕགས་འདི་ཡིས་ཡུད་ཙམ་ལ །ཆོས་ཀྱི་རྒྱལ་པོ་རིག་གནས་ཀུན་མཁྱེན་ལྷ། །དབྱངས་ཅན་
དགྱེས་པའི་ལང་ཚོ་ས་ཧོར་གྱི། །སྙན་ངག་མཁན་དབང་དཔག་བསམ་ཆེ་འདི་བསྐྲུན། །དེ་ཕྱིར་
གྲགས་པའི་རྒྱན་མཚན་སྒྲེང་འདོད་དང༌། །མཁས་པའི་ཚོགས་ནང་རྙེད་བཀུར་འཐོབ་འདོད་དང་། །
གསུང་རབ་ལེགས་བཤད་དགའ་སྟོན་སྤེལ་འདོད་པ། །དེ་ཀུན་གཞུང་འདི་གཙུག་གི་རྒྱན་དུ་ལོང་། །
ཆགས་སྡང་ཕྲག་དོག་དུག་ལྕེ་བསྒྱུར་བ་དང༌། །བདག་ལ་བསྙེམས་འདོད་དྲེགས་པས་བསྒྱིངས་པ་
དང༌།ཇི་འདྲ་སྙམས་སེམས་སོམ་ཉི་བདུན་ཐོམ་པ། །སྐྱེ་བོ་དེ་ཀུན་བདུད་ཀྱིས་བརླམས་པ་ཉིད། །
རི་དྭགས་ལྟེ་བའི་དྲི་དང་སྦྲུལ་གདུག་ལས། །ནོར་བུ་ལེན་ལྟར་སྦྱོར་པོ་བདག་དམན་ཡང་། །ཁོ་བོའི་
ལེགས་བཤད་བཀླགས་པས་ཀུན་ཤེས་འདི། །ལོང་ལ་སྐལ་བཟང་དགའ་བའི་གར་བྱོས་ཤིག །འཇི་
བའི་བུམ་པ་ལས་བྱུང་འཆི་མེད་ཀྱི། །བདུད་རྩི་དོར་ནས་གསེར་སྣོད་ལས་བྱུང་བའི། །རྟགས་ཀྱི་དུག་
གི་ཆུ་རྒྱུན་ལ་དགའ་བ། །དེ་བས་བསྐལ་པ་གཞན་དང་བླུན་པ་སུ། །སྙན་ངག་རྒྱ་མཚོར་མ་ཞུགས་
གསུང་རབ་ཀྱི། །ནོར་བུ་རྙེད་མིན་དེ་ཕྱིར་མི་ཤེས་བཞིན། །ཤེས་རློམ་སྤོངས་ལ་མཁས་པའི་གོ་འཕང་
དག །འཐོབ་པར་འདོད་ན་གཞུང་ལུགས་འདི་རྗེས་འབྲོངས། །ཁྱེད་ཅག་རྣམ་དཔྱོད་བློ་མིག་ཕྱོགས་
ལྷུང་གིས། །རབ་རིབ་གསལ་ནས་གླེགས་བམ་འདི་གཟིགས་ལ། །ཚིག་དོན་ཞིབ་མོར་སོམ་དང་དེ་
118

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས།
ཚེ་ནི། །ངོ་མཚར་སྙིང་ལ་མི་གཡོའི་གདེང་ཡང་། །ཟབ་ཅིང་རྒྱ་ཆེ་རྟོགས་དཀའ་རིག་པའི་གནས། །
སྙན་ངག་རྒྱ་མཚོའི་དེ་ཉིད་ཇི་བཞིན་དུ། །མཚུངས་མེད་རྣམ་དཔྱོད་བློ་ཡི་གྲུ་གཟིངས་ཅན། །དེད་
དཔོན་མཁ
དཔོན་མཁས་པ་འདི་ཡིས་སྟོན་འགྱུར་ཞེས། །རྒྱ་བོད་སྙན་ངག་གཞུང་ལུགས་སྨྲ་བ་ཡི། །མཁས་པར་
གྲགས་པ་སྔོན་བྱོན་དེ་དག་ནི། །ལུས་པ་མེད་པར་ཐར་པའི་ལམ་བཟང་ལས། །གཤེགས་ཏེ་ཞི་བའི་
དབྱིངས་སུ་བཞུགས་པར་ངེས། །དེ་ལྟར་མིན་ན་རྒྱ་མཚོ་བཞི་ཡི་ནི། །སྐེ་རགས་ཀྱིས་བཅིངས་ནོར་
ལྡན་མ་འདི་ན། །མངོན་བརྗོད་སྡེབ་སྦྱོར་སྒྲ་དོན་གབ་ཚིག་རྒྱན། །མཐའ་དག་ཤེས་པའི་སྙན་ངག་
མཁན་ཡོད་དམ། །བརྒྱ་ལ་དེ་དག་འགའ་ཞིག་མཆིས་པ་ན། །དགའ་བས་འདིར་སྤྱོན་བདག་མདུན་
རྒྱན་མང་གི །མཚན་ཉིད་ཕྲ་ཞིབ་མ་འདྲེས་ཕྱེ་ཞིག་དང༌། །ཇི་བཞིན་ཕྱེ་ན་བདག་ཀྱང་ཐལ་མོ་སྦྱོར། །
དེང་དུས་ས་འདིར་དོན་རྒྱན་སོ་ལྔ་ཡི། །ཕྱོགས་མཐོང་ཙམ་དང་མངོན་བརྗོད་རྣམ་གྲངས་འགའ། །
ཤེས་ནས་ཚིགས་བཅད་དམ་དུམ་སྦྱོར་བ་ལ། །སྙན་ངག་མཁན་ཞེས་མགྲིན་པ་སྟེགས་ནས་མཛེར །
དབྱངས་ཅན་མགྲིན་ཆགས་རིག་གནས་ཀུན་ཤེས་པའི། །སྙན་ངག་མཁན་དེས་ས་འདི་བརྒྱན་བྱས་ཀྱི། །
མི་ཤེས་ཤེས་པར་རློམ་པའི་ཁུར་བོར་ལ། །བླུན་རྣམས་སྨྲ་བཅད་བརྟུལ་ཞུགས་ད་ལོངས་ཤིག །མེ་
ལོང་ལས་གསུང་སྒྲ་དོན་གབ་ཚིག་རྒྱན། །དངོས་བསྟན་དགུ་ཡི་ལྷག་པའི་སུམ་བརྒྱ་དང༌། །ཤུགས་
བསྟན་གྲངས་མཐའ་ཡས་པའི་རྣམ་དབྱེ་དག།ཇི་བཞིན་སོ་སོར་འབྱེད་ནུས་ཁོ་བོ་ཙམ། །འདི་ནི་སྣང་
།མངོན་པའི་ང་རྒྱལ་སྒྲོག་པ་ག་ལ་ཡིན། །གཞན་ད་ཤས་དབང་གི་རྒྱུ་མེད་དུ། །མངོན་པའི་ང་རྒྱལ་སྒྲོག་པ་ག་ལ་ཡིན། །གཞན་དང་མི་མཉམ་རྣམ་དཔྱོད་
སྤོབས་པ་ལ། །ཁྱོད་ཅག་གཟུ་བོར་གནས་པའི་བློས་སོམས་ཤིག །ཀྭ་ཡེ་འཇམ་དབྱངས་གཞོན་ནུ་
དགྱེས་བྱེད་བློ་གྲོས་ཟད་པ་མེད་པའི་གཏེར། །སྙན་ངག་གཞུང་བརྒྱའི་དེ་ཉིད་འབྱེད་ལ་སྤོབས་པའི་
ལྕེ་བརྒྱ་བསྐྱོད་པ་ཅན། །འཇིགས་མེད་ངག་གི་དབང་ཕྱུག་གྲུབ་པ་མང་ཐོས་ཆོས་ཀྱི་རྒྱ་མཚོ་ཆེ །
དཔལ་ལྡན་དབྱངས་ཅན་སྙེམས་པའི་སྡེ་འདི་རྒྱ་གར་མཁས་པའི་ཞལ་སྐྱིན་ཡིན། །འདི་ནི་ཚིག་གི་
ཉམས་འདོན་ཙམ། །ཡིན་གྱི་སྙིང་ན་ང་རྒྱལ་དང༌། །གཞན་ལ་ཟུར་གྱི་ཟ་བ་ལ་དག །མིན་ཕྱིར་སུ་
ཞིག་ཐུགས་བས་མཛད། །བདག་གཞན་དུས་གསུམ་དགེ་བའི་དངོས། །ཟླ་ཚེས་ལྟར་དཀར་གང་
བསགས་དང༌། །བསྟན་བཅོས་འདི་སྦྱར་ལེགས་བྱས་ཚོགས། །མ་ལུས་གཅིག་ཏུ་བསྡོམས་པའི་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མཐུས། །རིག་གནས་ལྔ་ཡི་རྒྱལ་མཚན་རྩེར། །ཐུབ་ཆེན་བསྟན་པའི་ཡིད་བཞིན་ནོར། །དར་རྒྱས་
གཟི་བྱིན་འབར་བ་ཡིས། །སྐྱེ་དགུ་ཕན་བདེར་བྱེད་གྱུར་ཅིག །ཁོ་བོས་བགྱིས་པའི་སྙན་ངག་གཞུང༌། །
འདི་ཡང་ནམ་མཁའ་ཇི་སྲིད་པ། །དེ་སྲིད་མཁས་པའི་ཚོགས་ནང་དུ། །ཉི་ཟླ་བཞིན་དུ་གསལ་བར་
ཤོག །ལྷག་པར་མི་དབང་སྐུ་ཚེ་བརྟན། །དཔལ་འབྱོར་ཆབ་སྲིད་དར་ཞིང་རྒྱས། །གྲགས་པ་མ་སྨད་
བདུད་ལས་རྒྱལ། །སྲིད་ཞིའི་ཕུན་ཚོགས་ཀུན་འབྱོར་ཤོག །བདག་ཅག་བརྩེ་བས་བུ་བཞིན་རྗེས་
སྐྱོང་བྱམས་ལྡན་ལྷ་ཡི་སྲས་འདི་དང༌། །འབྲལ་མེད་ཡུན་རིང་ལེགས་བཤད་གཏམ་གྱི་རོལ་མོས་
དུས་འདའ་སྨིན་གྲོལ་གྱི། །ཟབ་གསང་དོན་ཡང་ལྷན་ཅིག་ཉམས་བཞེས་ཟུང་འཇུག་ཐེག་པའི་ཤིང་རྟ་
ཡིས །ས་བཅུ་ལམ་ལྔ་ཡུད་ཀྱིས་བགྲོད་ནས་སྐུ་བཞིའི་གོ་འཕང་མཆོག་འཐོབ་ཤོག།
དེ་ལྟར་ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་
བཀླགས་པས་ཀུན་ཤེས་ཞེས་བྱ་བ་འདི་ནི། གངས་ཅན་གྱི་རྒྱལ་ཕྲན་དྲེགས་པ་ཅན་ཐམས་ཅད་ཀྱི་
བསྒྲུན་དུ་མེད་པའི་རྒྱལ་རྒྱུད་ཤིང་ས་ལ་ལྟར་མངོན་པར་མཐོ་བ་ས་ཧོ་རའི་རིགས་ཀྱི་ཐིག་ལེར་
འཁྲུངས་པའི་ལྷ་གཞོན་ནུ། གཙུག་ལག་མཐའ་དག་ལ་མཁྱེན་པའི་ཡེ་ཤེས་ལྷག་པར་རྒྱས་ཤིང་དེས་
པ་དང་དུལ་བ་དང་ངང་ཚུལ་བཟང་བ་དང་དཀྱེལ་ཆེ་བ་དང་རྟུལ་ཕོད་པ་དང་རྣམ་པར་གནོན་པ་ལ་
སོགས་པ་བསྔགས་པར་འོས་པའི་ཡོན་ཏན་གྱི་ནོར་བུ་ཟད་མི་ཤེས་པའི་བང་མཛོད་དུ་གྱུར་པ། སྤྲུལ་
པའི་ལྷ་སྲས་ཆོས་ཀྱི་སྤྱན་ལྡན་དཔལ་ཚེ་དབང་བསོད་ནམས་དར་རྒྱས་དབྱངས་ཅན་དགྱེས་པའི་ལང་
ཚོ་ཞེས་སྙན་པར་གྲགས་པའི་བཀའ་ལུང་གིས་བསྐུལ་ནས།བོད་ཡུལ་གངས་རིའི་ཁྲོད་ཀྱི་སྙན་ངག་
མཁན་ཤཱཀྱའི་དགེ་སློང་ངག་གི་དབང་ཕྱུག་མང་ཐོས་ཆོས་ཀྱི་རྒྱ་མཚོ་དབྱངས་ཅན་སྙེམས་པའི་སྡེ་
ཞེས་སམ།མིང་གཞན་ཀརྨ་འཕྲིན་ལས་གཉིས་པ་འཇིགས་བྲལ་གསུང་རབ་གཏེར་མཛོད་སྦས་པའི་
སྡེས་མཛེས་བྱེད་ཀྱི་ལོ་ཐ་སྐར་གྱི་ཟླ་བའི་དཀར་ཕྱོགས་ཀྱི་དགའ་བའི་ཚེས་བཟང་པོ་ལ།ཆོས་རྒྱལ་
བྱང་ཆུབ་སེམས་དཔའི་སྐུ་མཁར་འཕྱིང་བར་སྟག་རྣམ་པར་རྩེ་བའི་གཞལ་མེད་ཁང་ཆེན་པོའི་བ་
གམ་ལྔ་པའི་དེའུ་མིག་ཀུན་ཏུ་བཟང་པོའི་ཕོ་བྲང་དུ་སྦྱར་བའོ། །མངྒལཾ།། ༎
120

༄༅། །ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་
བཀླགས་པས་ཀུན་ཤེས་ལས་སྒྲ་རྒྱན་གབ་ཚིག་སྐྱོན་སེལ་དང་
བཅས་པའི་སྐབས་བཞུགས་སོ། །
ཀརྨ་འཕྲིན་ལས་གཉིས་པ།
ཀུན་གཟིགས་ཀུན་མཁྱེན་མཁྱེན་རབ་མཚུངས་མེད་མགོན། །མགོན་མེད་མགོན་གཅིག་
གཅིག་ཏུ་དགེ་བའི་ཐུགས། །ཐུགས་རྗེའི་ཐུགས་མཆོག་མཆོག་དམན་ཡོངས་ཀྱི་ལྷ།།ལྷ་ཡི་ལྷ་མཆོག་
མཆོག་གྱུར་ཐུབ་དབང་མཆོད། །མཚན་དཔེའི་རྒྱན་ཕྲེང་རབ་མཛེས་མཛེས་པའི་སྐུ། །དྲི་ཟའི་རྒྱུད་
མངས་རབ་སྙན་སྙན་པའི་གསུང༌།།ཡེ་ཤེས་མེ་ལོང་རབ་དྭངས་དྭངས་པའི་ཐུགས། །དབྱངས་ཅན་ལྷ་
མོར་རབ་དད་དད་པས་འདུད། །མཆོག་དགེ་དགེ་མཚན་མཚན་དཔེ་དཔེ་མེད་སྐུ། །སྡེབ་ལེགས་
ལེགས་བཤད་བཤད་རླབས་རླབས་ཆེན་གསུང༌། །ཀུན་མཁྱེན་མཁྱེན་རབ་རབ་ཟབ་ཟབ་ཞིའི་
ཐུགས།།མཁས་གྲུབ་གྲུབ་མཐའ་མཐའ་དག་གསལ་མཛད་རྒྱལ། །
གཉིས་པ་སྒྲའི་རྒྱན་བཤད་པ་ལ་གཉིས་ཏེ།མཚན་ཉིད་དང༌།དབྱེ་བའོ། །དང་པོ་ནི།རྒྱན་
དེ་དང་དེར་འཇོག་བྱེད་བརྗོད་བྱའི་དོན་དང་རྗོད་བྱེད་ཀྱི་སྒྲ་གཙོ་ཆེ་བར་བཀོད་པའི་ངག་ཞིག་གོ །
གཉིས་པ་དབྱེ་བ་ལ་གཉིས་ཏེ་ཟུང་ལྡན་གྱི་རྒྱན་དང་། བྱ་དཀའི་རྒྱན་ནོ། །དང་པོ་ལ་གསུམ་སྟེ།
མཚན་ཉིད། དབྱེ་བ།དོགས་གཅོད་དོ། །དང་པོ་ནི།གཞུང་ལས།བར་མ་ཆོད་དང་བར་ཆོད་དག །
ཡི་གེ་ཚོགས་པ་སྦྱོར་བ་ཡི། །ཟུང་ལྡན་ཞེས་པ་ལྟར་ཡི་གེ་གཞན་གྱིས་བར་མ་ཆོད་པ་དང་། བར་ཆོད་
པ་དག་ཀྱང་རུང༌། ཡི་གེའམ་ཚིག་གམ་ཚིག་རྐང་ངམ།ཚིགས་བཅད་ཚོགས་པ་འདྲ་བ་ཟུང་ཞེས་པ་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཉིས་ཕན་ཚུན་སྐོར་བ་སྟེ་བཟླས་ནས་བརྗོད་པ་ཞིག་གོ། །གཉིས་པ་དབྱེ་བ་ལ་དྲུག་སྟེ། ཟུང་ལྡན་
ཙམ་། བྱ་དཀའི་ཟུང་ལྡན། མཐའ་ཐོག་སྦྱར་བའི་ཟུང་ལྡན། ཀུན་ཏུ་ཟུང་ལྡན། འདྲེས་པའི་ཟུང་
ལྡན། ལུགས་ལས་ལྡོག་པའི་ཟུང་ལྡན་ནོ །དང་པོ་ཟུང་ལྡན་ཙམ་པོ་ལ་གསུམ་སྟེ།རྐང་པ་ཐོག་མའི་
ཟུང་ལྡན།བར་གྱི་ཟུང་ལྡན།མཐའ་མའི་ཟུང་ལྡན་ནོ །དང་པོ་རྐང་པ་ཐོག་མའི་ཟུང་ལྡན་ལ་གསུམ་སྟེ།
རྐང་པའི་ཐོག་མའི་ཟུང་ལྡན་བར་མ་ཆོད་པ། ཆོད་པ།ཆོད་ཅིང་མ་ཆོད་པའོ། །དང་པོ་ཐོག་མའི་ཟུང་
ལྡན་བར་མ་ཆོད་པ་ལ་བཞི་སྟེ། རྐང་པ་གཅིག་ལ་ཡོད་པ། གཉིས་ལ་ཡོད་པ། གསུམ་ལ་ཡོད་པ།
བཞི་ལ་ཡོད་པའོ། །དང་པོ་ཐོག་མའི་ཟུང་ལྡན་བར་མ་ཆོད་པ་རྐང་པ་གཅིག་ལ་ཡོད་པ་ལ་བཞི་སྟེ།
རྐང་པ་དང་པོ་ལ་ཡོད་པ།གཉིས་པ་ལ་ཡོད་པ།གསུམ་པ་ལ་ཡོད་པ། བཞི་པ་ལ་ཡོད་པའོ། །དང་
པོ་ནི།ལྷག་ལྷག་འོད་ཟེར་འབར་བ་དཔྱིད་དུས་ཀྱི། །ཉི་མས་གནམ་སྔོན་གཞུ་བ་འཁྱིལ་བ་བཞིན།།
ཁོར་ཡུག་ལྟར་མི་མངོན་པའི་ཡིད་བཞིན་མཚོ །ཨིནྡྲ་ནཱི་ལའི་རླབས་ཕྲེང་ཀུན་ཏུ་གཡོ། །གཉིས་པ་ནི
ཕྱོགས་ཀུན་དཔག་བསམ་ལྗོན་པའི་ཕྲེང་བ་ནི། །ཕུང་ཕུང་མརྒད་ལོ་མའི་མདོག་བཟང་དང༌། །དྲི་
ཞིམ་མེ་ཏོག་གསར་པའི་རྒྱན་མཛེས་པ། །འཆི་མེད་མདུན་སར་ལྷ་ཡི་ན་ཆུང་བཞིན། །གསུམ་པ་ནི
དྲི་ཞིམ་མཱ་ལི་ཀ་ཡི་འཁྲི་ཤིང་གིས། །དལ་བུར་བཅིངས་པའི་ཤེལ་གྱི་ལྕུག་ཕྲན་། །ལྡེམ་ལྡེམ་མགོ་
ལྕོག་གཡོ་བ་གཉེར་མའི་ཁུར། །སྟུག་པོར་རྒྱས་པས་ལྕི་ཞིང་དུད་པར་གྱུར། །བཞི་པ་ནི། ལྗོན་ཤིང་
བཇུག་པར་རྒྱས་པ་
འགའ་ཞིག་སྣུམ་ལྗང་འདབ་མ་ཡི། །གདུ་བུ་མཛེས་འཛིན་ཡལ་གའི་ལག་པ་དག །གྱེན་དུ་བསྒྲེངས་
ལས་མེ་ཏོག་དཀར་པོའི་ཆར། །ཆིལ་ཆིལ་འབེབས་པས་སྲིད་པའི་གདུང་བ་སྐྱོབ། །གཉིས་པ་ཐོག་
མའི་ཟུང་ལྡན་བར་མ་ཆོད་པ་རྐང་པ་གཉིས་ལ་ཡོད་པ་ལ་དྲུག་སྟེ། རྐང་པ་དང་པོ་གཉིས་ལ་ཡོད་པ།
དང་པོ་དང་གསུམ་པ་ལ་ཡོད་པ། དང་པོ་དང་། བཞི་པ་ལ་ཡོད་པ།གཉིས་པ་དང་གསུམ་པ་ལ་ཡོད་པ།
གཉིས་པ་དང་བཞི་པ་ལ་ཡོད་པ།ཕྱི་མ་གཉིས་ལ་ཡོད་པའོ །དང་པོ་ནི།ཁྱིལ་ཁྱིལ་མརྒད་རླབས་
ཕྲེང་གཡོ་བའི་རྩེར། །ལྷག་ལྷག་དབུ་བ་རབ་དཀར་བརྩེགས་པ་ནི། །ཆུ་ཀླུང་མཛེས་མ་རྣམས་ཀྱི་
མཐོན་ཀ་ལ། །མུ་ཏིག་དོ་ཤལ་ཡིད་འོང་སྤྲས་པ་བཞིན། །གཉིས་པ་ནི། ལྗང་ལྗང་འདབ་མ་བརྐྱངས་
བའི་ཕུར་ལྡིང་གིས།།སྙིང་དུ་སྡུག་པའི་ཁུ་བྱུག་བུ་མོ་རྣམས།།ཅོང་ཅོང་ནང་གི་ཁུང་བུར་གླུ་ལེན་པ། །
122

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
མཐོ་རིས་དོ་རའི་སིལ་སྙན་དག་དང་མཚུངས། །གསུམ་པ་ནི། ལོང་ལོང་ཆར་སྤྲིན་གཡོ་བའི་མཛེས་
སྡུག་ལ། །ལྟ་འདོད་རྨ་བྱ་ཟེ་བ་འབྲེལ་བ་རྣམས། །རབ་དགའ་མཇུག་མ་བཀྲམ་པའི་གར་བྱེད་ཅིང་། །
ཀྱུར་ཀྱུར་མགྲིན་པའི་གླིང་བུ་ཅི་ཡང་བསྒྱུར། །བཞི་པ་ནི། སྦྲང་རྩི་མངར་བའི་ཆང་གིས་ཡིད་མྱོས་
ནས། །ལིང་ལིང་འཕུར་ལྡིང་རྩེ་བ་བུང་བའི་ཁྱུ། །ཟིར་ཟིར་གྲེ་འགྱུར་ཕྲ་མོའི་སྒྲ་ཡང་། །དྲི་ཟའི་པི་
ཝང་ཇི་བཞིན་རྣ་བར་སྙན། །ལྔ་པ་ནི།ཤིང་གི་གེ་སར་ཡིབ་པའི་བྱེའུ་རྣམས། །ཟིལ་ཟིལ་སྦྲང་ཆར་
ཟེགས་མས་ལུས་གཤེར་ཏེ། །ཉི་གཞོན་ལི་ཁྲིའི་འོད་ལ་འདབ་མ་དག །ཡང་ཡང་བརྐྱངས་པས་སྤུ་
སྡུག་ཡིད་འོང་འཛིན། །དྲུག་པ་ནི། འཇམ་འཇམ་རྩ་ཡི་མངལ་དུ་ཕྲུག་གུར་བཅས། །བག་ཕེབས་
བདེ་བར་ཉལ་བའི་རི་དྭགས་རྣམས། །ཀྲོང་ཀྲོང་རྣ་བའི་རླུང་གཡབ་གཡོ་བ་བཞིན། །འཁྱོག་འཁྱོག་
མགྲིན་པ་སྐྱོང་བའི་མིག་གིས་བལྟ །གསུམ་པ་ཐོག་མའི་ཟུང་ལྡན་བར་མ་ཆོད་པ་རྐང་པ་གསུམ་ལ་
ཡོད་པ་ལ་བཞི་སྟེ། རྐང་པ་དང་པོ་གསུམ་ལ་ཡོད་པ། དང་པོ་དང་གཉིས་པ་བཞི་པ་ལ་ཡོད་པ། དང་
པོ་གསུམ་པ་བཞི་པ་ལ་ཡོད་པ།ཕྱི་མ་གསུམ་ལ་ཡོད་པའོ །དང་པོ་ནི། མེར་མེར་ཆུ་གཏེར་དྭངས་
པའི་འཇུག་ངོགས་སུ། །ལྷུང་ལྷུང་ཆབ་སྒྲ་སྙན་པའི་གླུ་དབྱངས་ཅན། །བྲེང་བྲེང་ཆུ་ཀླུང་འདྲེས་པའི་
ལང་ཚོ་ཅན།།སྲེད་ལྡན་ངང་པའི་ཚོགས་རྣམས་ཅ་ཅོ་འཕེལ།།
གཉིས་པ་ནི། ཁྲུང་ཁྲུང་བཞད་དཀར་ལ་སོགས་ཆུ་བྱ་རྣམས། །ཕྲོ་ཕྲོ་གཡོ་བའི་རྦ་རླབས་
རབ་མཛེས་ཀྱི། །རྔ་གཡབ་རྩེ་མོར་འཁོར་བའི་ཆུ་ཐིགས་ཚོགས། །ཟིམ་ཟིམ་འབབ་པས་འདབ་མ་
མངོན་པར་གཤེར། །གསུམ་པ་ནི། ཆིལ་ཆིལ་རླབས་ཕྲེང་གཡོ་བ་མུ་ཏིག་གི །ཕྲེང་བས་ཡན་ལག་
དཀྲིས་པའི་ཆུ་སྐྱར་རྣམས། །འགྲིག་འགྲིག་ཚར་དངར་བའི་མཚོ་མཐའ་དེར། །སིལ་སིལ་མགྲིན་
པའི་དྲིལ་ཆུང་སྙན་པར་སྒྲོག །བཞི་པ་ནི། དཔལ་ལྡན་ངང་པའི་རྒྱལ་པོ་དྲེགས་ལྡན་རྣམས། །ལྷང་
ལྷང་མགྲིན་པའི་རྫ་རྔ་རྡུང་བཞིན་དུ། །མཐུན་མཐུན་ངང་མོ་མཛེས་པའི་ཁྱོ་ཤུགས་བཅས། །ལྷབ་
ལྷུབ་འདབ་གཤོག་བསྐྱོད་པའི་གར་གྱིས་རྩེ། །བཞི་པ་ཐོག་མའི་ཟུང་ལྡན་བར་མ་ཆོད་པ་བཞི་ཀ་ལ་
ཡོད་པ་ནི། འཛུམ་འཛུམ་གེ་སར་རྒོད་པའི་ཆུ་སྐྱེས་རྣམས། །ཕྲོམ་ཕྲོམ་ཟིལ་པའི་མཆི་མ་རབ་ཕྱིས་
ནས། །ཟིར་ཟིར་བུང་བ་གཞོན་ནུའི་ཁྱུ་ཚོགས་དང༌། །འདར་འདར་མགོ་ལྕོག་དུད་པའི་རྩེ་དགས་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
རོལ། །
གཉིས་པ་ཐོག་མའི་ཟུང་ལྡན་བར་མ་ཆོད་པ་ལ་བཞི་སྟེ། རྐང་པ་གཉིས་ལ་ཡོད་པ།
གསུམ་ལ་ཡོད་པ། བཞི་ཀ་ལ་ཡོད་པའི་རྣམ་གྲངས་གཞན་ཡང་བསྟན་པའོ །དང་པོ་རྐང་པ་གཉིས་
ལ་ཡོད་པའི་ཐོག་མའི་ཟུང་ལྡན་བར་མ་ཆོད་པ་ལ་དྲུག་སྟེ། རྐང་པ་དང་པོ་གཉིས་ལ་ཡོད་པ། དང་པོ་
དང་གསུམ་པ་ལ་ཡོད་པ། དང་པོ་དང་བཞི་པ་ལ་ཡོད་པ། གཉིས་པ་དང་གསུམ་པ་ལ་ཡོད་པ།
གཉིས་པ་དང་བཞི་པ་ལ་ཡོད་པ། ཕྱི་མ་གཉིས་ལ་ཡོད་པའོ །དང་པོ་ནི། པད་མཚོ་དྭངས་ཤིང་
བསིལ་བ་དེ་ཡི་དབུས། །པད་དཀར་འདབ་མ་བརྒྱད་པའི་སྡོང་བུ་ནི། །ལྷ་ཡི་ཙན་དན་བཏུལ་བ་ག་
བུར་ནི །དྲི་བསུང་འཇམ་པོ་འཐུལ་བའི་གེ་སར་རྩེར། །གཉིས་པ་ནི། རབ་དྭངས་བསིལ་ཟེར་འོད་
ཀྱི་དྲྭ་བ་ནི།།མུ་ཏིག་ཤལ་ཚར་དུ་དངར་འདྲ་བས། །རབ་སྤྲས་དྲི་མ་མེད་པའི་རི་བོང་ཅན།།དཀྱིལ་
འཁོར་ཡོངས་སུ་རྫོགས་པའི་གདན་དབུས་སུ། །གསུམ་པ་ནི། རབ་འབྱམས་ཤེས་བྱ་ཀུན་གཟིགས་
མཁྱེན་བརྩེའི་གཏེར། །དུས་གསུམ་རྒྱལ་བ་སྲས་བཅས་སྐྱེད་པའི་ཡུམ །ངག་དབང་ལྷ་མོ་བཅོམ་
ལྡན་དབྱངས་ཅན་མ། །རབ་མཛེས་སྐུ་ནི་ཙོག་པུའི་ཚུལ་དུ་བཞུགས། །བཞི་པ་ནི། རབ་དཀར་ཤེལ་
གྱི་ལྕུག་ཕྲན་དང་འདྲ་བའི། །ཞབས་ཀྱི་མཐིལ་དམར་ཉི་མའི་མེ་ལོང་གང༌། །ཞབས་སེན་ལི་ཁྲིའི་
མདངས་ཀྱིས་སྤྲས་པ་དེ། །དཀར་འཇམ་པདྨའི་ལྟེ་བར་མཉམ་པར་བཀོད། །ལྔ་པ་ནི། ཞབས་སོར་
བརྒྱུའི་འཁྲི་ཤིང་མྱུ་མྱུ་གུའི་ཕྲེང་། །དམར་སེར་ཐུན་མཚམས་ལི་ཁྲིའི་སྤྲིན་དུམ་བཞིན། །སེན་འོད་མེ་
ཏོག་བཞད་པའི་ཆུ་སྐྱེས་ཀྱི། །དམར་བའི་མདངས་ཀྱང་ཅུང་ཟད་མོག་པོར་བྱེད། །དྲུག་པ་ནི།འཁོར་
ལོ་དུང་དང་རྒྱལ་མཚན་དཔལ་བེ་འུའི། །རི་མོ་རབ་གསལ་པིར་གྱིས་བཀོད་འདྲ་བའི། །ཞབས་ཟུང་
བྱིན་གྱིས་ཕྲ་བ་པད་རྩ་བཞིན། །ཞབས་གདུབ་གསེར་གྱི་དྲིལ་ཆུང་སིལ་སྒྲ་འབྱིན།
གཉིས་པ་རྐང་པ་གསུམ་ལ་ཡོད་པའི་ཐོག་མའི་ཟུང་ལྡན་བར་མ་ཆོད་པ་ལ་བཞི་སྟེ། རྐང་
པ་དང་པོ་གསུམ་ལ་ཡོད་པ།དང་པོ་གཉིས་པ་བཞི་པ་ལ་ཡོད་པ། དང་པོ་གསུམ་པ་བཞི་པ་ལ་ཡོད་པ།
ཕྱི་མ་གསུམ་ལ་ཡོད་པའོ། །དང་པོ་ནི།རབ་དཀར་འོ་མའི་ཆུ་མཚོར་ལན་སྟོང་དུ། །རབ་མཛེས་ཟླ་བ་
གཞོན་ནུ་བཀྲུས་པ་བཞིན། །རབ་གསལ་ལྟ་ན་སྡུག་པའི་དབྱངས་ཅན་ཞལ། །སྲིད་གསུམ་མུན་པ་
124

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
སེལ་བའི་མེ་ལོང་ཉིད། །དཀར་ཞིང་དྲི་མ་མེད་པའི་ཚེམས་ཀྱི་ཕྲེང་། །དཀར་མཛེས་མུ་ཏིག་འབྲས་
བུས་ཉེར་མཚན་པའི །མཆུ་སྒྲོས་པདྨའི་ཁོང་ནས་འཛུམ་འོད་ནི། །དཀར་བའི་སྣང་བ་ཕྱོགས་སུ་
འགྲེམ་པ་བཞིན།།གསུམ་པ་ནི།ཉི་མའི་རྩ་ལག་འདམ་སྐྱེས་ཆུན་པོ་ཡང་། །སྐྱེངས་བྱེད་ལང་ཚོ་སྒེག་
པའི་འཁུར་བ་ཟུང༌། །ཉི་འོད་ལི་ཁྲིའི་ཐུན་མཚམས་རྩེ་དགའ་ཅན། །ཉི་མ་གཞོན་ནུ་འཆར་ཀའི་
དཀྱིལ་ལྟར་མཛེས། །བཞི་པ་ནི། ཉི་འོད་འཐུང་པའི་ཨུཏྤལ་འདབ་མ་ལྟར། །རྣམ་བཀྲ་དཀྱུས་རིང་
སྤྱན་ཟུང་ཟུར་མིག་གིས། །རྣམ་འཕྲུལ་བྱེ་བའི་མེ་རྩེ་འཕེན་པ་ནི། །རྣམ་མང་འགྲོ་བའི་ཡིད་ཀྱི་
ལྕགས་ཀྱུ་ཉིད། །གསུམ་པ་རྐང་པ་བཞི་ཀ་ལ་ཡོད་པའི་ཐོག་མའི་ཟུང་ལྡན་བར་ཆོད་པ་ནི། ཡིད་
འཕྲོག་ལྟ་བས་མི་ངོམས་སྙིང་སྡུག་པའི། །ཡིད་འོང་འཛིན་ཤངས་ཀྱི་སྒྲོས་གཙང་ལ། །ཡིད་ཅན་
སྲིད་འགྲོགས་ཡུན་རིང་དུབ་རྣམས་ཀྱི། །ཡིད་ཀྱི་ངལ་སྟེགས་བཞིན་དུ་མཐོ་ཞིང་དྲང༌། །
བཞི་པ་རྐང་པ་བཞི་ཀ་ལ་ཡོད་པའི་རྣམ་གྲངས་གཞན་ཡང་བསྟན་པ་ལ་གསུམ་སྟེ།རྐང་
པ་དང་པོ་གཉིས་དང་ཕྱི་མ་གཉིས་འདྲ་བ། དང་པོ་དང་གསུམ་པ་གཉིས་པ་དང་བཞི་པ་འདྲ་བ། སྔ་
ཕྱི་གཉིས་དང་བར་མ་གཉིས་འདྲ་བའོ། །དང་པོ་ནི།རབ་མཛེས་པདྨ་དཀར་པོའི་དོག་པ་ལྟར། །རབ་
ཏུ་དྭངས་ཤིང་རྒྱས་ལ་འཇམ་པ་ཡི། །ནུ་འབུར་ཤེལ་བུམ་ཟུང་གིས་ཡིད་འཕྲོག་པའི། །ནུ་ལྡན་ཀུན་གྱི་
གཙོ་མོ་དབྱངས་ཅན་མ།།ཞེས་རྐང་པ་དང་པོ་གཉིས་ལ་རབ་གཉིས་དང༌།ཕྱི་མ་གཉིས་ལ་ནུ་གཉིས་
ཀར་བ་དར་བ་།9
འདྲ་བ་ལྟ་བུའོ། །གཉིས་པ་ནི། རྣམ་པར་མཛེས་ལ་རབ་དྭངས་དྲི་མེད་ཅིང་། །ཡིད་བཞིན་རྒྱན་གྱི་
གཟུགས་བརྙན་ཀུན་གསལ་ཕྱིར། །རྣམ་བཀྲ་མཐོང་ག་ཡངས་པའི་རྫིང་བུ་དེ། །ཡིད་འོང་ཤེལ་གྱི་མེ་
ལོང་བསྟར་བ་བཞིན། །ཞེས་རྐང་པ་དང་པོ་དང་གསུམ་པར་རྣམ་དང་།གཉིས་པ་དང་བཞི་པར་ཡིད་
འདྲ་བ་ལྟ་བུའོ། །གསུམ་པ་ནི། རི་སྲས་ཁེངས་འཕྲོག་འཕགས་མ་ཁྱོད་ཞལ་ལ། །དྲི་ཞིམ་གུར་ཀུམ་
ལི་ཁྲིའི་དོག་པ་ཡིས། །དྲི་ཙམ་བགོས་པས་འཁུར་རྩའི་ཐིག་ལེ་དེས། །རི་དྭགས་རི་མོས་མཚན་པའི་
ཟླ་བ་སྐྱེངས། །ཞེས་སྔ་ཕྱི་གཉིས་ལ་རི་དང༌།བར་པ་གཉིས་ལ་འདྲ་བ་ལྟ་བུའོ། །
གསུམ་པ་ཐོག་མའི་ཟུང་ལྡན་བར་ཆོད་ཅིང་མ་ཆོད་པ་ལ་གསུམ་སྟེ། རྐང་པ་དང་པོ་གཉིས་
མཚུངས་ཤིང་ཕྱི་མ་གཉིས་མཚུངས་པ།དང་པོ་གསུམ་པ་མཚུངས་ཤིང་གཉིས་པ་དང་བཞི་པ་མཚུངས་
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པ།སྔ་ཕྱི་གཉིས་དང་བར་པ་གཉིས་མཚུངས་པའོ། །དང་པོ་ནི།སོ་སོ་སྐྱེ་བོའི་ནང་ནའང་སྐལ་བཟང་
རིགས། །སོ་སོ་ཐ་དད་མོས་པས་སྙིང་བརླན་ཏེ། །ལ་ལ་ཀུན་བཟང་མཆོད་པའི་སྤྲིན་སྤྲོ་ཞིང༌། །ལ་ལ་
བསྟོད་ཚིག་དྲི་ཟའི་རྒྱུད་སྟོང་བསྒྲེངས། །ཞེས་རྐང་པ་དང་པོ་གཉིས་དང་ཕྱི་མ་གཉིས་ལ་ཡོད་པའི་
ཐོག་མའི་ཟུང་ལྡན་བར་ཆོད་པ་དང༌།རྐང་པ་རེ་རེ་ལ་མ་ཆོད་པ་སོགས་ལྟ་བུའོ། །གཉིས་པ་ནི།གང་
གང་དབྱངས་ཅན་ལྷ་མོའི་ཐུགས་རྗེའི་མཐུ། །དེ་དེ་ཉིན་མཚན་དད་པས་སྒོམ་བྱེད་ན། །གང་གང་བློ་
གྲོས་ཟླ་ཚེས་ལྟར་འཕེལ་ཏེ། །དེ་དེ་ཉིད་དུ་ཆོས་མིག་དྲི་མེད་ཐོབ། །ཅེས་རྐང་པ་དང་པོ་དང་གསུམ་
པ་གཉིས་དང་བཞི་པ་ཆོད་པ་དང༌། རྐང་པ་རེ་རེ་མ་ཆོད་པ་ལྟ་བུའོ། །གསུམ་པ་ནི། མ་མ་བྱམས་
བརྩེའི་གཏེར་མཛོད་དབྱངས་ཅན་ཞབས། །ཡང་ཡང་བསྟོད་ཀྱང་བདག་བློ་ཚིམ་པ་མེད། །ཡང་ཡང་
སྙིང་རྗེའི་སྤྱན་ཟུར་གཡོ་བའི་ཕྱིར། །མ་མ་ཁྱོད་མིན་བདག་ལ་སྐྱབས་གཞན་སུ །ཞེས་པ་རྐང་པ་སྔ་
ཕྱི་གཉིས་དང་བར་པ་གཉིས་མ་ཆོད་པ་དང༌། རྐང་པ་རེ་རེ་ཆོད་པ་ལྟ་བུའོ། །གཉིས་པ་རྐང་པའི་བར་
གྱི་ཟུང་ལྡན་དང་གསུམ་པ་རྐང་པའི་མཐའི་ཟུང་ལྡན་རྣམས་ནི་རྐང་པའི་ཐོག་མའི་ཟུང་ལྡན་གྱི་ས་
དཔྱད་ཀྱི་འགྲོས་དང་དཔེར་བརྗོད་རྣམས་ལ་རིགས་སྒྲེས་པས་བདེ་བླག་ཏུ་ཤེས་ཕྱིར་མ་བཀོད་ཅིང༌།
མེ་ལོང་ལས་ཀྱང༌། ཞེས་རྐང་པ་དང་པོ་ཟུང་ལྡན་གྱིས། །རྣམ་རྟོག་ལུགས་ནི་འདི་འདྲ་སྟེ། །འདི་ལྟ་
ཁོ་ན་ཟུང་ལྡན་གྱི། །རྣམ་རྟོག་གཞན་པ་རྣམས་ཀྱང་ངོས །སྤྲོས་པས་འཇིགས་ཕྱིར་དབྱེ་བ་ནི། །
མཐའ་དག་བརྗོད་པར་མི་འདོད་དོ།།ཞེས་རིགས་འགྲེ་བར་གསུངས་ཏེ་དཔེར་བརྗོད་མ་མཛད་དོ། །
གསུམ་པ་དོགས་གཅོད་ནི།ཁ་ཅིག་ཟུང་ལྡན་འདི་རྣམས་ལ། ལ་ལ་ཞེས་པའམ་ལྷག་ལྷག་ཅེས་པ་ལྟ་
བུའི་ཡི་གེའམ་ཚིག་འབྲུ་ཟུང་གིས་མི་ཆོག་པར།འཇིག་རྟེན་འཇིག་རྟེན་ཞེས་པ་ལྟ་བུའི་ཚིག་འབྲུ་
གཉིས་ཕན་གྱི་ཟུང་དོགས་ཟེར་བ།རྒྱ་དཔེར།མ་ད་མ་ད་ནོ་ཞེས་སོགས་ལ་བསམས་པ་ཡིན་མོད།
རྒྱ་དཔེར་དེ་འདྲ་འབྱུང་བ་ནི།བོད་སྐད་ཀྱི་ཚིག་འབྲུ་རེ་ལ་རྒྱ་སྐད་ཀྱི་ཚིག་འབྲུ་གཉིས་གསུམ་རེ་ཡོད་
པ་ཤིན་ཏུ་མང་བས་དེ་ལྟ་བུ་བྱུང་སྟེ། དཔེར་ན།བོད་སྐད་ས་ཆུ་མེ་རླུང་ཆོས་ནོར་སོགས་ལ། རྒྱ་གར་
བྷུ་མི་ཛ་ལ། ཨགྣི།ཝ་ཡུ།དྷརྨ།བ་བུ་ཞེས་འབྱུང་བ་སོགས་ལྟ་བུའོ། །མདོར་ན་གཞུང་ལས།ཡི་གེ་
ཚོགས་པ་སྐོར་བ་ཡི། །ཟུང་ལྡན། ཞེས་ཡི་གེའམ་ཚིག་གམ་མིང་ངམ་ཚིག་རྐང་ངམ། ཚིགས་བཅད་
126

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
འདྲ་བ་ཟུང་སྟེ་གཉིས་སྐོར་ཏེ་བལྡབས་ནས་བརྗོད་པ་ཞིག་ཡིན་ལ། དེ་ཡང་གཞུང་དངོས་བསྟན་ལ་
ཡི་གེ་ཚོགས་པ་ཞེས་པས་པ་པ་ཞེས་སམ་ལ་ལ་ཞེས་ཡི་གེ་ཟུང་ལྡན་ཉིད་གཙོ་བོར་བསྟན་ནོ། །གཞུང་
ཁ་ཅིག་ཏུ།ཡི་གེ་སོགས་པ་སྐོར་བ་ཡི། །ཞེས་འབྱུང་བ་ནི། སོགས་ཁོངས་ནས་ཚིག་མིང་སོགས་ཀྱི་
ཟུང་ལྡན་བསྟན་པ་ནི་ཤིན་ཏུ་ལེགས་སོ། །དེས་ན་འདི་ལྟར་གསུངས་པ་རྣམས་མ་མཐོང་ཞིང་མ་གོ་
བར། མི་ཤེས་པའི་མཁས་ཉམས།མ་བརྟགས་པའི་ཞིབ་ཆ། མི་དགོས་པའི་དོགས་གཅོད་བྱེད་པ།
སྐྱོག་ལོག་སོགས་ནི་རང་གི་ནང་ཆ་སྟོན་པ་ལ་རིངས་པའོ། །
གཉིས་པ་བྱ་དཀའི་ཟུང་ལྡན་ལ་དྲུག་སྟེ། རྐང་པ་བཞིའི་དབུས་ན་ཡོད་པ།མཐའ་ན་ཡོད་པ།
བར་མཐར་ཡོད་པ།ཐོག་མར་ན་ཡོད་པ།ཐོག་མཐར་ཡོད་པ།གནས་གསུམ་ན་ཡོད་པའོ། །དང་པོ་
ལ་གཉིས་ཏེ། བར་ཆོད་པ་དང་ཆོད་ཅིང་མ་ཆོད་པའོ དང་པོ་ནི།ཨུཏྤལ་བསུང་ཡིད་འོང་ལྡང་
བ་ཡི། །ལྟེ་བའི་ངོས་བཟང་ཡིད་འོང་རྫིང་བུའི་འགྲམ། །རྣམ་བཀྲའི་ཚོན་རིས་ཡིད་འོང་སྤུ་སྡུག་ཅན། །
གསེར་གྱི་སྐ་རགས་ཡིད་འོང་ངུར་པས་བསྟེན། །གཉིས་པ་ནི། རླུང་བཞོན་གྱིས་བསྐྱོད་ལྡེམ་ལྡེམ་
གཡུར་ཟ་བའི། །ཤེལ་གྱི་ལྕུག་ཕྲན་ལྡེམ་ལྡེམ་གཡོ་བ་བཞིན། །ཕྲ་ཞིང་སྟ་ཟུར་ལྡེམ་ལྡེམ་མཛེས་
པ་ཡི། །དབྱངས་ཅན་སྐེད་སྐབས་ལྡེམ་ལྡེམ་སྙིང་དུ་སྡུག །གཉིས་པ་རྐང་པ་བཞིའི་མཐའ་ན་ཡོད་པ་
ལ་གཉིས་ཏེ།བར་ཆོད་པ་དང་ཆོད་ཅིང་མ་ཆོད་པའོ། །དང་པོ་ནི། རྣམ་བཀྲའི་མདངས་ཀྱིས་ནོར་
བུའི་ཕྲ་ཚོམ་མཛེས། །རིན་ཆེན་ཕྲ་ཡིས་གསེར་གྱི་ཞབས་གདུབ་མཛེས། །གསེར་གདུབ་འཁྲོལ་བས་
ཞབས་ཟུང་རྣམ་པར་མཛེས །ཞབས་སྐྱེས་རྡུལ་གྱིས་བདག་གིས་ཅོད་པན་མཛེས། །གཉིས་པ་ནི
བཞད་པའི་འཛུམ་དཀར་བདུད་རྩིའི་འོད་ཁྱུག་ཁྱུག །མཐིང་བུས་བྲིས་འདྲའི་སྨིན་དཀྱུས་ཕྲ་ཁྱུག་ཁྱུག །
སྤྱན་ཟུར་ཨུཏྤལ་སྔོན་པོའི་མདངས་ཁྱུག་ཁྱུག།ཟུར་མིག་བུང་བའི་རྣམ་འཕྲུལ་གར་ཁྱུག་ཁྱུག།
གསུམ་པ་རྐང་པ་བཞིའི་བར་མཐར་ཡོད་པ་ལ་གཉིས་ཏེ། བར་ཆོད་པ་དང༌། ཆོད་ཅིང་མ་
ཆོད་པའོ །དང་པོ་ནི། གུར་ཀུམ་ཆུ་ཡིས་མ་བཀྲུས་དྲི་བྲལ་མ། །ཀེ་ཏའི་རྡུལ་གཙང་མ་དྲུངས་རང་
དྭངས་མ། །ཟླ་ཞུན་ཐིགས་པས་མ་བྱུགས་མདངས་དཀར་མ། །ཟུར་མིག་ལྕགས་ཀྱུས་མ་བཏབ་ཀུན་
འགུགས་མ། །གཉིས་པ་ནི། མཚན་དཔེའི་རྒྱན་མཛེས་མཛེས་པའི་སྐུ་མཛེས་མཛེས ཟླ་བའི་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མདོག་མཛེས་མཛེས་པའི་ཞལ་མཛེས་མཛེས །ཨུཏྤལ་མདངས་མཛེས་མཛེས་པའི་སྤྱན་མཛེས་
མཛེས །རྒྱུ་སྐར་ལྟར་མཛེས་མཛེས་པའི་ཚེམས་མཛེས་མཛེས །བཞི་པ་རྐང་པ་བཞིའི་ཐོག་བར་ན་
ཡོད་པ་ལ་གཉིས་ཏེ།བར་ཆོད་པ་དང་།ཆོད་ཅིང་མ་ཆོད་པའོ། །དང་པོ་ནི།རབ་མཆོག་ནོར་བུ་རབ་
བཀྲའི་ཕྲེང་བ་དང་། །རབ་རྒྱས་མེ་ཏོག་རབ་དཀར་མདངས་མཛེས་པ། །རབ་སྤྲས་དབུ་སྐྲ་རབ་ཏུ་
ཞིམ་པ། །རབ་བཅིངས་རྩེ་མོ་རབ་དཀར་ཟླ་བས་སྤུད། །གཉིས་པ་ནི། ལ་ལ་ཁྱོད་དྲན་ལ་ལ་ཁྱོད་
ཐོས་ཤིང་། །ལ་ལ་ཁྱོད་མཐོང་ལ་ལ་ཁྱོད་རེག་ཚེ། །ལ་ལ་རབ་དད་ལ་ལ་ལྷག་མོས་པས །ལ་ལ་
མཆོད་སྤྲིན་ལ་ལ་བསྟོད་ཕྲེང་སྤེལ། །ལྔ་པ་བཞིའི་ཐོག་མཐར་ཡོད་པ་ལ་གཉིས་ཏེ། བར་ཆོད་པ་དང་
ཆོད་ཅིང་མ་ཆོད་པའོ། །དང་པོ་ནི། མ་ཕམ་བདུད་ཀྱི་གཡུལ་ལས་རྣམ་རྒྱལ་མ། །མ་ལུས་རྒྱལ་བ་རྒྱ་
མཚོ་སྐྱེད་མཛད་མ། །མ་རིག་མུན་པའི་སྨག་རུམ་ཀུན་སེལ་མ། །མ་སྨད་གྲགས་པ་དཀར་བའི་
བཅོམ་ལྡན་མ། །གཉིས་པ་ནི། མཛེས་མཛེས་ཞལ་གྱི་ལང་ཚོའི་མདངས་མཛེས་མཛེས །མཛེས་
མཛེས་མཁུར་བར་ལི་ཁྲིའི་མདངས་མཛེས་མཛེས། །མཛེས་མཛེས་སྤྱན་རས་ཨུཏྤལ་ལྟར་མཛེས་
མཛེས།།མཛེས་མཛེས་ཞལ་མཆུར་པདྨའི་སྒྲོས་མཛེས་མཛེས། །
དྲུག་པ་རྐང་པ་བཞིའི་གནས་གསུམ་ཀ་ན་ཡོད་པ་ལ་གཉིས་ཏེ།བར་ཆོད་པ་དང་ཆོད་ཅིང་
མ་ཆོད་པའོ། །དང་པོ་ནི། མ་ལུས་འགྲོ་ལ་མ་ལྟར་བརྩེ་ལྡན་མ། །མ་བཅོས་ལེགས་མཛད་མ་འདྲིས་
མཛའ་བཤེས་མ། །མ་བསྐུལ་ཕན་སྩོལ་མ་བོས་མགྲོན་གཉེར་མ། །མ་དག་བློ་དང་མ་རིག་མུན་པ་
སེལ །གཉིས་པ་ནི། མཛེས་མཛེས་སྐུ་མཛེས་མཛེས་སྡུག་དབྱིབས་མཛེས་མཛེས །མཛེས་མཛེས་
མདོག་མཛེས་མཛེས་མའི་བཞིན་མཛེས་མཛེས །མཛེས་མཛེས་རྒྱན་མཛེས་མཛེས་པའི་འོད་མཛེས་
མཛེས །མཛེས་མཛེས་ཕྲེང་མཛེས་མཛེས་འཛིན་དེ་མཛེས་མཛེས། །གསུམ་པ་ནི། མཐའ་ཐོག་སྦྱར་
བའི་ཟུང་ལྡན་ནི།དྲི་ཟའི་ཁྱེའུ་དགའ་མའི་གླུ་དབྱངས་ཅན། །དབྱངས་ཅན་ཁྱོད་སྐུ་ཟླ་ལྟར་རབ་
མཛེས་ཤིང༌། །མཛེས་ཤིང་ལྟ་ན་སྡུག་པའི་མངའ་མདངས་གསལ། །མདངས་གསལ་ནོར་བུའི་དོ་
ཤལ་རྒྱན་གྱིས་སྒེག །བཞི་བ་ཀུན་ཏུ་ཟུང་ལྡན་ལ་གསུམ་སྟེ། རྐང་པ་བཟླས་པ། ཚིགས་བཅད་
བཟླས་པ།ཟུང་ལྡན་ཆེན་པོའོ །དང་པོ་ལ་གཉིས་ཏེ། རྐང་པ་ཆ་མཉམ་པར་བཟླས་པ་དང༌།མི་
128

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
མཉམ་པར་བཟླས་པའོ །དང་པོ་ལ་གསུམ་སྟེ། རྐང་པ་དང་པོ་གསུམ་པར་བཟླས་ཤིང་གཉིས་པ་
བཞི་པར་བཟླས་པ། དང་པོ་གཉིས་པར་བཟླས་ཤིང༌། གསུམ་པ་བཞི་པར་བཟླས་པ། དང་པོ་བཞི་
པར་བཟླས་ཤིང་གཉིས་པ་གསུམ་པར་བཟླས་པའོ །དང་པོ་ནི།ཆུ་སྐྱེས་དཀར་པོས་ཉེར་བསྟེན་
པའི། །དབྱངས་ཅན་མ་ནི་ཡིད་དུ་འོང་། །ཆུ་སྐྱེས་དཀར་པོས་ཉེར་བསྟེན་པའི། །དབྱངས་ཅན་མ་ནི་
ཡིད་དུ་འོང༌། །གཉིས་པ་ནི། དཔལ་ལྡན་འཇིག་རྟེན་གསུམ་དབང་ཕྱུག །དཔལ་ལྡན་འཇིག་རྟེན་
གསུམ་དབང་ཕྱུག །གང་དེ་གཉིས་སྐྱེས་དགའ་མའི་ལྷ། །གང་དེ་གཉིས་སྐྱེས་དགའ་མའི་ལྷ། །
གསུམ་པ་ནི།པདྨ་ཅན་དག་མཛེས་པའི་རྒྱན། །དབྱངས་ཅན་བུ་མོ་ལུས་དཀར་མོ། །གཙུག་ཕུད་ཅན་
གྱི་མདངས་མཛེས་པ།།པདྨ་ཅན་དག་མཛེས་པའི་རྒྱན། །
གཉིས་པ་རྐང་པ་ཆ་མི་མཉམ་པར་བཟླས་པ་ལ་གསུམ་། ལན་གཅིག་བཟླས་པ།
གཉིས་སུ་བཟླས་པ།གསུམ་དུ་བཟླས་པའོ། །དང་པོ་ལན་གཅིག་བཟླས་པ་ལ་དྲུག་སྟེ།རྐང་པ་དང་
པོ་གཉིས་པར་བཟླས་པ། དང་པོ་གསུམ་པར་བཟླས་པ། དང་པོ་བཞི་པར་བཟླས་པ གཉིས་པ་
གསུམ་པར་བཟླས་པ།གཉིས་པ་བཞི་པར་བཟླས་པ།གསུམ་པ་བཞི་པར་བཟླས་པའོ། །དང་པོ་ནི
མགྲིན་སྔོན་ཅན་གྱི་མཛའ་ན་མོ། །མགྲིན་སྔོན་ཅན་གྱི་མཛའ་ན་མོ། །དེ་འདྲ་གཉིས་ཀའི་མཛེས་
སྡུག་ནི། །འཇིག་རྟེན་ཀུན་གྱི་ཡི་གར་འོང་། །གཉིས་པ་ནི།གཙང་བྱེད་ལས་སྐྱེས་རེག་བྱ་ཡིས། །ཚ་
།ག་ཉས་པ་ན
བའི་གདུང་བ་ཀུན་འཕྲོག་ཅིང༌། །གཙང་བྱེད་ལས་སྐྱེས་རེག་བྱ་ཡིས། །གྲང་བས་ཉེན་པའི་སྡུག་
བསྔལ་སེལ། །གསུམ་པ་ནི།རོ་དང་ལྡན་པའི་ཆུ་འཛིན་དབང༌། །འདི་ནི་རྨ་བྱ་དགའ་བའི་དཔལ། །
མི་ཟད་རིན་ཆེན་འབྱུང་བའི་དཔལ། །རོ་དང་ལྡན་པའི་ཆུ་འཛིན་དབང༌། །བཞི་པ་ནི། ནགས་ཀྱི་
དཔལ་མོ་རྒྱན་བྱེད་པའི། །གཙུག་ཕུད་ཅན་གྱི་མདངས་མཛེས་པ། །གཙུག་ཕུད་ཅན་གྱི་མདངས་
མཛེས་པ། །དེ་ཡི་དངོས་ཀུན་གསལ་བར་བྱེད། །ལྔ་པ་། པདྨ་རྒྱས་པའི་ཚལ་བཟང་གི །དཔལ་དུ་
གྱུར་པའི་རྟ་ལྗང་ཅན། །མཐོ་རིས་མཛེས་མ་ཐམས་ཅད་ཀྱི། །དཔལ་དུ་གྱུར་པའི་རྟ་ལྗང་ཅན། །དྲུག་
པ་ནི། རྐང་འཐུང་འཁྲིགས་པའི་ནགས་ཚལ་དང༌། །རྒྱལ་ཕྲན་ཚོགས་ཀྱིས་ཉེར་བསྟེན་པའི །ས་
འཛིན་འདི་དག་བརྟན་ཅིང་བརྗིད།།ས་འཛིན་འདི་དག་བརྟན་ཅིང་བརྗིད།།
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
གཉིས་པ་ལན་གཉིས་སུ་བཟླས་པ་ལ་གསུམ་སྟེ། རྐང་པ་དང་པོ་གཉིས་པ་དང་གསུམ་
པར་བཟླས་པ། དང་པོ་གསུམ་པ་དང་བཞི་པར་བཟླས་པ། གཉིས་པ་གསུམ་པ་དང་བཞི་པར་
བཟླས་པའོ །དང་པོ་ནི།མཚོ་སྐྱེས་མཛེས་ཤིང་རབ་དཀར་བ། །མཚོ་སྐྱེས་མཛེས་ཤིང་རབ་དཀར་བ། །
མཚོ་སྐྱེས་མཛེས་ཤིང་རབ་དཀར་བ། །འདི་གསུམ་བདག་གི་ཡིད་དུ་འོང་། །གཉིས་པ་ནི། འདབ
ལྡན་གཞོན་ནུ་སྙིང་དུ་སྡུག །འཇིག་རྟེན་སྐྱེ་རྒུ་ཐམས་ཅད་ལ། །འདབ་ལྡན་གཞོན་ནུ་སྙིང་དུ་སྡུག །
འདབ་ལྡན་གཞོན་ནུ་སྙིང་དུ་སྡུག །མཛེས་ཤིང་བསིལ་ལ་སྙིང་སྡུག་པའི། །མཁའ་སྤྱོད༼༣༽བུ་མོ་ཡིད་
དུ་འོང༌། །མཁའ་སྤྱོད༼སྤྲིན༽བུ་མོ་ཡིད་དུ་འོང་། །མཁའ་སྤྱོད༼༽བུ་མོ་ཡིད་དུ་འོང་། །གསུམ་པ་ལན་
གསུམ་བཟླས་པ་ནི པདྨ་རྒྱ་མཚོ་ཅན་གྱིས་བདག་དགའ་བསྐྱེད། །པདྨ༼ཚངས་སྲས༽ཅན་གྱིས་བདག་
དགའ་བསྐྱེད། །པདྨ༼སྤྱན་རས་གཟིགས༽ཅན་གྱིས་བདག་དགའ་བསྐྱེད། །པདྨ༼རྩ་༽ཅན་གྱི་བདག་དགའ་
བསྐྱེད། །བཅུ་གཉིས་པ་ཚིགས་བཅད་བཟླས་པ་ནི། མགྲིན་སྔོན༼རྨ་བྱཱ༽ཅན་ཡིད་དགའ་བྱེད་པའི། །
མཁའ་སྤྱོད༼༽དཔལ་མོ་དེ་དང་ནི། །འདབ་ལྡན༼རྩ་བྱཱ༽ཕྲེང་བས་ཉེར་བསྟེན་པའི །དབྱངས་ཅན༼ངང་
མོབུ་མོ་དེ་ཡིད་འོང་། །མགྲིན་སྔོན༼དབྱུག༽ཅན་ཡིད་དགའ་བྱེད་པའི། །མཁའ་སྤྱོད༼ཨུམདཔལ་མོ་དེ་
དང་ནི། །འདབ་ལྡན༼པདྨ༽ཕྲེང་བས་ཉེར་བསྟེན་པའི། །དབྱངས་ཅན༼ལྷ་མོབུ་མོ་དེ་ཡིད་འོང༌། །བཅུ་
གསུམ་པ་ཟུང་ལྡན་ཆེན་པོ་ནི། དཔལ་དགེ་ལེགས་མཆོག་དཔལ་དགེ་ལེགས། །དགེ་ལེགས་མཆོག་
དཔལ་དགེ་ལེགས་མཆོག །ལེགས་མཆོག་དཔལ་དགེ་ལེགས་མཆོག་དཔལ། །མཆོག་དཔལ་དགེ་
ལེགས་མཆོག་དཔལ་དགེ །བཅུ་གཉིས་པ་འདྲེས་པའི་ཟུང་ལྡན་ནི།བྱང་སེམས་སེམས་རྒྱུད་དུལ་ལ་
འཇམ། །འཇམ་དབྱངས་དབྱངས་ཅན་ལྷ་མོ་དངོས། །དངོས་ཀུན་ཀུན་མཁྱེན་ཇི་བཞིན་མཁྱེན། །
མཁྱེན་རབ་རབ་འབྱམས་ཚད་གཟུང་མེད། །
དྲུག་པ་ལུགས་ལས་ལྡོག་པའི་ཟུང་ལྡན་ལ་གསུམ་སྟེ། རྐང་པ་རེ་རེ་ལྡོག་པ། ཚིགས་
བཅད་ཕྱེད་ལྡོག་པ། ཚིགས་བཅད་རང་སོ་ལྡོག་པའོ། །དང་པོ་ནི། དཔལ་ལྡན་བདེ་བས་དགའ་མ་
དགའ། །དགའ་མ་དགའ་བས་བདེ་ལྡན་དཔལ། །གསུང་ངག་སྙན་པའི་ཚངས་དབྱངས་གསུང་། །
གསུང་དབྱངས་ཚངས་པའི་སྙན་ངག་གསུང༌། །གཉིས་པ་ནི། དུལ་ཞིང་ཞི་ལ་འཇམ་དང་དེས། །
130

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
བཙུན་ཞིང་བཟང་ལ་མཁས་དང་རིག །རིག་དང་མཁས་ལ་བཟང་ཞིང་བཙུན། །དེས་དང་འཇམ་ལ་
ཞི་ཞིང་དུལ། །གསུམ་པ་ནི། དངོས་ཉིད་སྟོང་པར་གཟིགས་ཤིང་དགོངས། །མཁྱེན་ཡངས་ཟབ་དོན་
གསང་སྔགས་རིག །དགེ་ལྡན་རིགས་མཆོག་བཟང་མཛད། །འཕགས་པར་ལྷ་མོས་རབ་དང་དད། །
དད་དང་རབ་མོས་ལྷག་པར་འཕགས། །མཛད་བཟང་བློ་མཆོག་རིགས་ལྡན་དགེ ། རིག་སྔགས་
གསང་དོན་ཟབ་ཡངས་མཁྱེན། །དགོངས་ཤིང་གཟིགས་པར་སྟོང་ཉིད་དངོས། །གཉིས་པ་བྱ་དཀའི་
རྒྱན་ལ་དྲུག་སྟེ། བ་ལང་གཅིན། ཕྱེད་འཁོར། ཀུན་འཁོར། དབྱངས་ངེས་པ། སྐྱེ་གནས་ངེས་པ།
གསལ་བྱེད་ངེས་པའོ །བཞི་པ་དབྱངས་ངེས་པ་ལ་བཞི་སྟེ། དབྱངས་བཞིར་ངེས་པ། གསུམ་དུ་ངེས་པ
གཉིས་སུ་ངེས་པ།གཅིག་ཏུ་ངེས་པའོ །དང་པོ་ནི།ཇི་བཞིན་ཉིད་ཀྱི་ཏིང་འཛིན་རིག་ཅིང་གཟིགས། །
དུས་གསུམ་ཀུན་ཏུ་ནུས་མཐུས་བདུད་དཔུང་བཏུལ། །དགེ་ལེགས་དཔེ་མེད་བདེ་ཆེན་ཡེ་ཤེས་
བརྙེས། །དཀོན་མཆོག་ངོ་བོ་མགོན་ཁྱོད་མོས་བློས་བསྟོད། །ཅེས་དབྱངས་ཨི་ཨུ་ཨེ་ཨོ་བཞིར་ངེས་
པ་ལྟ་བུའོ། །གཉིས་པ་། ཞིང་འདིར་ཉི་བཞིན་གཟི་བྱིན་གྱིས་བརྗིད་ཅིང༌། །གཞུང་ལུགས་ཕུལ་
བྱུང་ཐུགས་ཆུད་རྟུལ་ཞུགས་གྲུབ །ཉོན་མོངས་ཚོགས་བཅོམ་འགྲོ་མགོན་གཙོ་བོ་ཁྱོད། །ཆོས་
འཁོར་བསྐོར་མཛོད་ཡོངས་རྫོགས་བློ་གྲོས་སྩོལ། །ཞེས་དབྱངས་ཨི་ཨུ་ཨོ་གསུམ་དུ་ངེས་པ་ལྟ་བུའོ། །
གསུམ་པ་ནི། སྲིད་པའི་འཆིང་ཞི་ཉིད་མི་དམིགས་ཤིང༌། །སྡིག་སྒྲིབ་དཔྱིས་འབྱིན་གཉིས་འཛིན་
རིམ་གྱིས་ཞི། །དབྱེར་མེད་རྟེན་འབྲེལ་ལེགས་མཁྱེན་ཆེར་དགྱེས་ཏེ། །ཐེག་ཆེན་བཤེས་གཉེན་ཉེར་
བསྟེན་ངེས་ཤེས་བརྙེད། །ཅེས་དབྱངས་ཨི་ཨེ་གཉིས་སུ་ངེས་པ་ལྟ་བུའོ །བཞི་པ་ནི། ལས་ངན་བག་
ཆགས་བཅས་པ་ཐམས་ཅད་སྤངས། །མཐའ་ཡས་གཞན་ཕན་བསམ་པ་ཡང་དག་མངའ། །ཐབས་
ལ་མཁས་པས་ལམ་བཟང་གསལ་བར་མཛད། །དག་པ་ཡ་མཚན་ཅན་ལ་བདག་ཅག་དད། །ཅེས་
དབྱངས་ཨ་གཅིག་ཏུ་ངེས་པ་ལྟ་བུའོ །ལྔ་པ་སྐྱེ་གནས་ངེས་པའི་བྱ་དཀའ་ལ་ཡང་བཞི་སྟེ སྐྱེ་
གནས་བཞིར་ངེས་པ། གསུམ་དུ་ངེས་པ། གཉིས་སུ་ངེས་པ། གཅིག་ཏུ་ངེས་པའོ། །དང་པོ་ནི།
དཔའ་བོ་དཔའ་མོ་དཔག་མེད་པོ། །གངྒཱ་བརྒལ་དཀའ་གང་སྐུ་དཀར། །ཅ་ཅོ་ཆ་ཙམ་ཤ་ཚས་མཛའ། །
ལ་ལས་ལ་ལ་ནན་ཏུ་བདའ། །ཞེས་ཡི་གེ་སྐྱེ་གནས་མཆུ་མགྲིན་རྐན་ལྕེ་བཞིར་ངེས་པ་ལྟ་བུའོ། །
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཉིས་པ་ནི།མ་སྨད་སྤོབས་པ་དཔེ་མེད་། །འཇམ་དཔལ་དཔའ་བོ་མ་ཕམ་པ། །བསྟན་ལ་གནས་
ལ་ཐ་དད་བལྟ། །ཁ་གང་ངག་འགལ་ཨ་ཧ་ཧ། །ཞེས་སྐྱེ་གནས་མཆུ་ལྕེ་མགྲིན་པ་གསུམ་དུ་ངེས་པ་
ལྟ་བུའོ །གསུམ་པ་ནི། ས་ལས་ས་ལུ་སོས་པ་དེ། །ས་ལ་བལྟས་ན་ས་ལེ་མཐོང༌། །མ་མོ་མ་བབ་
བུང་བ་དཔའ། །ཕ་མ་བུ་ཕོ་བུ་མོ་བྱམས། །ཞེས་སྐྱེས་གནས་ལྕེ་དང་མཆུ་གཉིས་སུ་ངེས་པ་ལྟ་བུའོ། །
བཞི་པ་ནི། བསྟན་ལ་གནས་ན་སྟོན་ལ་དད། །ས་གནས་སོ་སོས་ནན་ཏན་དུ། །ད་ལྟ་མཐའ་དག་
གནད་བསྟན་ན། །གནས་བརྟན་ལ་ནི་དད་ནས་བདའ། །ཞེས་སྐྱེ་གནས་ལྕེ་རྩེ་གཅིག་པུར་ངེས་པ་ལྟ་
བུའོ།།
དྲུག་པ་གསལ་བྱེད་ངེས་པའི་བྱ་དཀའ་ལ། གསལ་བྱེད་བཞིར་ངེས་པ། གསུམ་དུ་ངེས་པ
གཉིས་སུ་ངེས་པ།གཅིག་ཏུ་ངེས་པའོ།།དང་པོ་ནི།རི་རུ་ར་རེ་རུ་རུ་རེ།།སོས་སོ་ས་ས་སོ་སོ་སོས། །
གག་གོག་ག་གེ་གུ་གེ་གུག །ལ་ལ་ལེ་ལོ་ལ་ལ་ལུ །ཞེས་གསལ་བྱེད་ཀྱི་ཡི་གེ་ར་ས་ག་ལ་བཞིར་
ངེས་པ་ལྟ་བུའོ །གཉིས་པ་ནི། ལ་ལ་སོ་སོ་སུན་ནས་སུ། །ལེ་ལན་ལས་ལ་ལེན་ལོ། །ས་ལས་
ནས་སོན་ནས་སུ་ནི། །སོ་ལོ་ས་ལེ་སེ་ལོ་སོས། །ཞེས་གསལ་བྱེད་ལ་ས་ན་གསུམ་དུ་ངེས་པ་ལྟ་བུའོ །
གསུམ་པ་ནི། ལ་ལ་སོ་སོ་ལེ་ལོས་སུ །ལ་ལ་ས་ལས་ས་ལི་སེལ །སོས་སུ་ས་ལ་སེ་ལོ་སོས། །སཱ་
ལ་སུ་ལུ་སི་ལི་ལི། །ཞེས་གསལ་བྱེད་ས་ལ་གཉིས་སུ་ངེས་པ་ལྟ་བུའོ། །
བཞི་པ་ནི། དད་དེ་དད་དད་དེ་དད་དེ། །དད་དོ་དད་དོ་ད་དད་དོ། །དུད་དེ་དུད་དེ་ད་
དུད་།།དུད་དོ་དུད་དོ་ད་དུད་། །ཞེས་གསལ་བྱེད་ད་གཅིག་པུར་ངེས་པ་ལྟ་བུའོ། །དེ་ལྟར་སྒྲ་རྒྱན་
རྣམ་པར་དབྱེ་བ་དག །ཟུང་ལྡན་བྱ་དཀའ་གཉིས་ལས་དང་པོ་ལ །ཟུང་ལྡན་ཙམ་པོ་སོ་གཉིས་བྱ་
དཀའ་བའི །ཟུང་ལྡན་དྲུག་དང་མཐའ་ཐོག་སྦྱར་བ་གཅིག །ཀུན་ཏུ་ཟུང་ལྡན་བཅོ་ལྔ་འདྲེས་པའི་
གཅིག།ལུགས་ལས་ཟློག་པའི་གསུམ་སྟེ་ལྔ་བཅུ་བདུན། །བྱ་དཀའ་ལ་ཡང་བ་ལང་གཅིན་དང་ནི། །
ཕྱེད་འཁོར་ཀུན་འཁོར་གསུམ་པོ་རེ་རེ་དང༌། །དབྱངས་ངེས་བཞི་དང་སྐྱེ་གནས་ངེས་པའི་བཞི། །
གསལ་བྱེད་ངེས་པའི་བཞི་དང་བཅོ་ལྔ་སྟེ། །ཐམས་ཅད་ངེས་པས་ཚིག་རྒྱན་བསྟན་བཅོས་ཆེ། །མེ་
ལོང་ལས་བྱུང་དངོས་བསྟན་སྒྲ་ཡི་རྒྱན། །བདུན་ཅུ་རྩ་གཉིས་མཆིས་པའི་དཔེར་བརྗོད་། །ཤུགས་
132

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
བསྟན་བགྲང་མཐའ་ཡས་ཀྱང་རིགས་བསྒྲེས་པས། །བདེ་བླག་ཤེས་ཕྱིར་གཞུང་དང་འདི་གཉིས་ཀར། །
དཔེར་བརྗོད་མ་བཀོད་ཡི་གེས་འཇིགས་པ་འོ། །འདིར་སྨྲས་པ། སྒྲ་རྒྱན་ཟད་མཐའ་མེད་པ་ཆུ་ཡི་
གཏེར །མེ་ལོང་གཞུང་གི་དངོས་བསྟན་ཆུ་ཐིགས་ཙམ། །དེ་ཡང་བོད་སྐད་ལ་བསྒྱུར་ཕལ་ཆེར་
ཞིག །ཁོ་བོས་རྒྱ་དཔེར་ཞིབ་བརྟགས་དཔེར་བརྗོད་བགྱིས །ལྷག་པར་བྱ་དཀའི་རྒྱན་རྣམས་བོད་
སྐད་ལ །འཇུག་པ་མིན་ཞེས་སྔོན་གྱི་མཁས་པའི་ཚོགས། །ཕལ་གྱིས་དོར་ཞིང་ལ་ལས་མཛད་པ་
ཡང༌། །དཎྜིའི་གཞུང་དང་མཐུན་པར་མ་མཐོང་ནས། །རྣམ་དཔྱོད་བློ་དང་གཞན་ཕན་ལྷག་བསམ་
གྱིས། །བསྟན་བཅོས་འདིར་ནི་མ་ཚང་མེད་བཀོད་པ། །སྔ་ན་མེད་པའི་ལེགས་བཤད་ཕུལ་བྱུང་ཉིད། །
ཡིན་ཕྱིར་གཟུ་བོར་གནས་པའི་བློ་གསལ་འགའ། །མཆིས་ན་ཀུན་དགའ་རྒྱས་པའི་གར་བྱོས་ཤིག །
ལེགས་བཤད་འདི་ནི་རིག་གཞུང་མཛེས་པའི་རྒྱན། །མཁས་མང་སྙན་ཐུགས་བདུད་རྩིར་བྱེདཔའི་
དཔྱིད། །སྲས་བཅས་རྒྱལ་བ་དགྱེས་པའི་རོལ་མོ་སྟེ། །བསྟན་པ་རིན་ཆེན་གསལ་བའི་སྒྲོན་མེ་ཡིན། །
འོན་ཀྱང་བློ་མིག་རྨོངས་པས་ལྡོངས་པ་དང༌། །ཆགས་སྡང་ཕྲག་དོག་ཚེར་མ་གཟེངས་པ་དང༌། །
མངོན་རློམ་དྲེགས་པའི་ཆང་གིས་མྱོས་པ་དང༌། །ཆོས་བརྒྱད་ཟའི་གདོན་གྱིས་བརླབས་པ་ཡི། །སྐྱེ་
བོ་མང་དུ་འདུས་པའི་ཚོགས་ནང་དུ། །ཁོ་བོའི་ལེགས་བཤད་ཡིད་བཞིན་ནོར་ཕྲེང་དང༌། །ཉེས་
བཤད་མཆིང་བུ་ཚར་དུ་དངར་བ་ལ། །ཁྱད་པར་ཅི་མཆིས་དེ་ཀོ་མཆི་མ་བཀུ། །འདི་སྦྱར་ལས་བསྐྲུན་
རྣམ་དཀར་དགེ་བའི་དངོས། །ཟླ་ཚེས་མིག་སྨན་བྱུགས་འདྲར་བྱེད་པ་དེས། །རིག་ལམ་སྣང་བ་རྒྱས་
ཤིང་སྲིད་ཀུན་ཏུ། །བདག་ཀྱང་མཁས་པའི་བྱ་བས་དུས་འདར་ཤོག །ཅེས་ཚིག་རྒྱན་སྙན་ངག་གི་
བསྟན་བཅོས་མེ་ལོང་གི་དཔེར་བརྗོད་རབ་གསལ་བཀླགས་པས་ཀུན་ཤེས་ཞེས་བྱ་བ་ལས སྒྲའི་
རྒྱན་གྱི་རྣམ་པར་བཤད་པའི་ལེའུ་སྟེ་གཉིས་པའོ།། །།
རྒྱལ་མཆོག་མཆོག་གི་མཆོག་གྱུར་ཤཱཀྱའི་ཏོག །མཁྱེན་རབ་རབ་འབྱམས་རབ་མངའ་
འཇམ་པའི་དབྱངས། །ལེགས་སྨྲ་སྨྲ་བའི་སྨྲ་དབང་དབྱངས་ཅན་མར། །དད་དང་དང་བས་དང་པོར་
ཕྱག་བགྱི་འོ། །
གསུམ་པ་གབ་ཚིག་གི་རྒྱན་བཤད་པ་ལ་གཉིས་ཏེ། བཤད་པར་དམ་བཅས་ཤིང་དགོས་པ་
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བརྗོད་པ་དང༌། གབ་ཚིག་བཅུ་དྲུག་ཉིད་བཤད་པའོ། །དང་པོ་ནི། གཞུང་ལས། གབ་ཚིག་དག་གི་
རྣམ་པ་ཡི། །ལུགས་ཀྱང་རབ་ཏུ་བསྟན་པར་བྱ། །རྩེད་མོའི་མདུན་སར་བཞད་གད་དང་། །དེ་ཤེས་
ཚོགས་སུ་གསང་སྨྲ་དང༌། །ཕ་རོལ་ཀུན་ཏུ་རྨོངས་བྱེད་ལ། །གབ་ཚིག་དང་ནི་ཉེར་མཁོ་ལྡན། །ཞེས་
ཏེ་གབ་ཚིག་ཅེས་པ་སྔོན་གྱི་ལོཙྪ་བ་རྣམས་ཀྱིས་ལེའུའམ་སྐུ་ཀ་ཞེས་པར་བསྒྱུར་བའི་རྣམ་པ་རྣམ་པར་
རྟོག་པ་རྣམས་ཀྱི་ལུགས་རང་རང་གི་ངོ་བོ་དང་མཚན་ཉིད་དང་མཚོན་བྱ་རྣམས་བསྟན་ཅིང་རྟོགས་སུ་
གཞུག་པར་བྱའོ །དེ་གང་དུ་མཁོ་ཞེ་ན།དཔྱོད་ལྡན་རྩེད་མོའི་མདུན་སར་དགའ་སྟོན་གྱི་བཞད་གད་
འཕེལ་བ་དང༌། གབ་ཚིག་དེ་ཤེས་པ་མང་པོའི་ཚོགས་སུ་མཁས་པ་ནང་ཕན་ཚུན་དུ་གསང་བ་སྨྲས་
ཀྱང་གཞན་གྱིས་མི་གོ་བ་དང༌། ཕ་རོལ་འགྲན་འདོད་ཀྱི་དྲེགས་པ་ཅན་མི་ཤེས་པ་རྣམས་ཀུན་ཏུ་
རྨོངས་ཏེ་ཞུམ་པར་བྱེད་པ་སོགས་ལ་ཉེ་བར་མཁོ་བ་དང་བཅས་པའོ། །
གཉིས་པ་གབ་ཚིག་བཅུ་དྲུག་ཉིད་བཤད་པ་ནི། ཀུན་ཏུ་ཚོགས་དང་སླུ་བྱེད་དང༌། །རིམ་
བྲལ་རབ་བཅོམ་མཐུན་པའི་གཟུགས །རྩུབ་གྲངས་དང་རབ་བཏགས་ཉིད།།མིང་འདུས་སྒྲིབ་པ་
མཐུན་པའི་སྒྲ། །རྨོངས་བྱེད་ཡོངས་འཕྲོག་གཅིག་བསྒྲིབས་པ། །གཉིས་ཀ་བསྒྲིབས་དང་ཡོངས་
འདྲེས་སོ །ཞེས་པ་ལྟར་བཅུ་དྲུག་ཡོད་པ་ལས། དང་པོ་ཀུན་ཏུ་ཚོགས་པའི་གབ་ཚིག་ལ་གཉིས་ཏེ།
མཚན་ཉིད་དང་།དཔེར་བརྗོད་། །དང་པོ་།གཞུང་ལས།ཚིག་མཚམས་སྦྱར་བས་དོན་སྦས་པ། །
ཀུན་ཏུ་ཚོགས་པ་ཞེས་པར་བརྗོད། །ཞེས་ལེགས་སྦྱར་ལ་ཚིག་སུསྟ་དང་ཏིང་ངའི་མཐའ་ཅན་
མཚམས་སྦྱར་ཏེ་འདྲེས་པས་བརྗོད་པར་འདོད་པའི་དོན་སྦས་པ་ཞིག་ཡིན་ཡང་བོད་སྐད་ལ་ཚིག་གི་
གཅོད་མཚམས་ཡར་སྦྱར་མར་སྦྱར་གྱི་བརྗོད་བྱའི་དོན་སྦས་པ་ཞིག་གོ། གཉིས་པ་། རིགས་དང་
ལྡན་ཞིང་བཞིན་བཟང་མ། །དེ་འདྲ་མ་མ་ལགས་ཀྱང་ནི། །ཀུན་ཏུ་སྲེད་པའི་འཁྲི་ཤིང་གིས། །བདག་
ཡིད་འཆིང་ཕྱིར་དགའ་མ་ཡིན། །ཞེས་ཚིག་རྐང་གཉིས་པའི་མ་གཉིས་ཕྲལ་ཞིང༌། བཞི་པའི་མ་ཡར་
སྦྱར་བའི་དོན་བཞིན་བཟང༌། མ་དེ་ཨ་མ་མ་ཡིན་ཡང་ཡིད་སྲེད་ཕྱིར་ཆུང་མ་ཡིན་ཞེས་པ་ལ། མ་སྔ་
མ་གཉིས་མ་ཕྲལ་ཞིང་རྟིང་མ་མར་སྦྱར་ཏེ་བཞིན་བཟང་དེ་ཨ་མ་ཡིན་ཡང་ཡིད་སྲེད་ཕྱིར་བདག་མི་
དགའ་བའོ། །ཞེས་འཁྲུལ་པ་སྐྱེད་པ་ལྟ་བུའོ། །གཉིས་པ་སླུ་བྱེད་ཀྱི་གབ་ཚིག་ལ་གཉིས་། མཚན་
134

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
ཉིད་དང་། དཔེར་བརྗོད་། །དང་པོ་ནི། གཞན་ལ་གྲགས་པའི་སྒྲ་དག་གིས། །གང་དུ་བསླུ་བ་བསླུ་
བྱེད་ཉིད། །ཅེས་འཇིག་རྟེན་ན་གྲགས་ཆེ་བའི་མིང་གི་དོན་དེ་སྦས་པ་ཞིག་གོ། །གཉིས་པ་ནི།དཔལ་
གྱི་འབྲས་བུས་ཉེར་མཚན་པའི །ཡིད་དུ་འོང་བའི་ལོ་ལེགས་དང༌། །ཟེའུ་འབྲུ་ཉམས་པ་མེད་པ་ཡི། །
པདྨ་མཐོང་བས་སྲེད་ལྡན་དགའ །ཞེས་དཔལ་གྱི་འབྲས་བུ་ནུ་མས་མཚོན་པའི་བུ་མོ་ལོ་ལེགས་ཀྱི་
སྐྱེ་གནས་ཟེའུ་འབྲུ་ཉམས་པ་མེད་པ་མཐོང་བས་ཆགས་ལྡན་དགའ་བའི་དོན་དེ།དཔལ་འབྲས་སྙེ་
མས་མཚན་པའི་ལོ་ལེགས་པོ་དང་གེ་སར་ཉམས་པ་མེད་པའི་ཆུ་སྐྱེས་མཐོང་བས་སྲེད་ལྡན་དགའ་
ཞེས་པའི་གྲགས་ཆེ་བ་དེས་སྦལ་པ་ལྟ་བུའོ །གསུམ་པ་རིམ་པ་བྲལ་བའི་གབ་ཚིག་ལ་གཉིས་ཏེ།
མཚན་ཉིད་དང༌། དཔེར་བརྗོད་། །དང་པོ་ནི། གཞུང་ལས། སྦྱོར་བ་ཤིན་ཏུ་འཁྲུགས་པ་ཡིས། །
རྨོངས་བྱེད་རིམ་པ་བྲལ་བ་སྟེ །ཞེས་ཚིག་སྦྱོར་གོང་འོག་འཁྲུགས་པས་རྨོངས་པར་བྱེད་པ་ཞིག་གོ
གཉིས་པ་ནི།བཞིན་བཟང་མ་དང་འགྲོགས་པས་བདག །མྱ་ངན་གདུང་བས་ཀུན་ཏུ་མནར།།དེ་དང་
ཡུད་ཙམ་བྲལ་བས་ཀྱང༌།མངོན་འདོད་གསར་པའི་དགའ་བ་རྒྱས། །ཞེས་གོ་རིམ་བསྒྲིགས་ན་
བཞིན་བཟང་མ་དང་འགྲོགས་པས་དགའ་ལ བྲལ་བས་གདུང་བ་ཡིན་པ་ལ། རྐང་པ་སྔ་ཕྱི་
དཀྲུགས་པས་དོན་དེ་ལས་ཕྱིན་ཅི་ལོག་ཏུ་རྨོངས་པར་བྱེད་པ་ལྟ་བུའོ། །བཞི་པ་རབ་བཅོམ་གྱི་གབ་
ཚིག་ལ་གཉིས་ཏེ། མཚན་ཉིད་དང་དཔེར་བརྗོད་དོ། །དང་པོ་ནི། གཞུང་ལས གང་ལ་དོན་རྟོགས་
དཀའ་བ་ཡི། །ཚིག་ཕྲེང་དེ་ནི་རབ་བཅོམ་ཡིན། །ཞེས་ཚིག་སྦྱོར་གང་ལ་འཇིག་རྟེན་ན་
བརྡ་ཆད་སོགས་དང་མི་མཐུན་པའི་བརྗོད་དོན་བཅོམ་པ་ལྟར་རྟོགས་དཀའ་བའི་ཚིག་ཕྲེང་ཞིག་གོ།
གཉིས་པ་ནི། ཆུ་དང་ཉི་མས་མ་བསྐྲུན་པའི། །པདྨའི་ཞལ་ལས་ཟླ་བའི་འོད། །སྤྲོ་བས་ཡིད་རབ་
གདུང་པ་ཡི། །སྲེད་ལྡན་དགའ་བའི་ཅ་ཅོ་འཕེལ། །ཞེས་མཛེས་པའི་འཛུམ་གྱིས་ཆགས་ལྡན་དགའ་
བའི་དོན་དེ་ཉིད།ཆུ་ཉི་མས་བསྐྱེད་པའི་པདྨ་ལ་ཟླ་བའི་འོད་འཕྲོ་ཞིང་དེས་གདུང་བ་དང་དགའ་བ་
ཞེས་འཇིག་རྟེན་ན་གྲགས་པ་དང་ཆེས་མི་མཐུན་པའི་ཚིག་དེ།སྦས་ཏེ་རྟོགས་དཀའ་བ་ལྟ་བུའོ །
ལྔ་པ་མཐུན་པའི་གཟུགས་ཀྱི་གབ་ཚིག་ལ་གཉིས་ཏེ། མཚན་ཉིད་དང་། དཔེར་བརྗོད་དོ། །
དང་པོ་ནི་གཞུང་ལས། རྟགས་པའི་དོན་བཀོད་ཚིག་དག་གི །བསྡེབས་པ་དག་ནི་མཐུན་པའི་
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཟུགས། །ཞེས་བརྗོད་བྱ་དངོས་ལས་གཞན་པ་ཕལ་བ་བཏགས་པའི་དངོས་པོ་དེ་དང་མཐུན་ཞིང་
མཚུངས་པ་ཞིག་དང༌། སྡེབས་པས་དོན་དེ་བསྒྲིབས་པ་ཞིག་གོ། གཉིས་པ་ནི། འཇིག་རྟེན་ཀུན་གྱི་
མུན་སེལ་ཞིང༌། །དགེ་ལེགས་སྣང་བ་རྒྱས་བྱེད་པའི། །ཉི་མ་གཟའ་དང་བྲལ་བ་བཞིན། །སྐྱེ་དགུའི་
བསོད་ནམས་དཔལ་དུ་ཤར། །ཞེས་དོན་སྐྱེས་བུ་དམ་པ་ལ་བསྔགས་པ་སྟེ། དེ་དང་ཆོས་མཐུན་པའི་
ཉི་མའི་ཡོན་ཏན་དང་སྡེབས་བསྒྲིབས་པ་ལྟ་བུའོ། །འདི་ནི་བསྡུས་བརྗོད་དང་མཚུངས་སོ །དྲུག་པ་
རྩུབ་མོའི་གབ་ཚིག་ལ་གཉིས་ཏེ། མཚན་ཉིད་དང༌། དཔེར་བརྗོད་། །དང་པོ་ནི། མཚན་ཉིད་ཡོད་
ཙམ་ངེས་ཚིག་དང༌། །ལྡན་པའི་ཚིག་གི་རྩུབ་མོ་འོ། །ཞེས་བརྡ་སྤྲོད་པ་ནས་བཤད་པའི་སྒྲའི་མཚན་
ཉིད་ཡོད་ཙམ་གྱི་ངེས་ཚིག་དང་ལྡན་ཡང་ཉམས་དང་བྲལ་བ་ཞིག་གོ ། གཉིས་པ་ནི། །འདབ་སྐྱེས་
སྦྲང་རྩི་མ་འཐུངས་ཀྱང་། །མཐོང་བ་ཙམ་གྱིས་གར་རྩེ་བའི། །བུང་བ་འདི་དག་ནགས་ནང་ན། །རབ་
ཏུ་མྱོས་པས་འཁྱམས་པ་བཞིན། །ཞེས་བུང་བ་སྦྲང་རྩི་འཚོལ་ཕྱིར་འཕུར་ལྡིང་བྱེད་པ་སོགས་མཚན་
ཉིད་ཡོད་ཙམ་གྱི་ངེས་ཚིག་དང་ལྡན་ཡང་མ་འཐུངས་པར་མྱོས་པ་ལྟ་བུའི་ཉམས་བྲལ་གྱི་ཚིག་རྩུབ་
མོས་བསྒྲིབས་པ་བཞིན་ནོ། །བདུན་པ་གྲངས་ཀྱི་གབ་ཚིག་ལ་གཉིས་ཏེ། མཚན་ཉིད་དང་། དཔེར་
བརྗོད་དོ། །དང་པོ་ནི་གཞུང་ལས། གང་དུ་གྲངས་ཀྱི་ཀུན་རྨོངས་པར །བྱེད་པ་གྲངས་ཉིད་ཅེས་
བྱ་སྟེ། །ཞེས་བོད་སྐད་ལ་གྲངས་ཀྱི་བརྡས་རྨོངས་པར་བྱེད་པ་ཞིག་གོ། གཉིས་པ་ནི།རྒྱ་མཚོ་ཡི་ནི་
སྐུ་དང་ནི། །མདའ་ཡིས་ཡེ་ཤེས་མཆོག་བརྙེས་པས། །འགྲོ་བ་དུས་ཀྱི་མགོན་ཐུབ་དབང༌། །ཆོས་ཀྱི
འཁོར་ལོ་མེ་རུ་བསྐོར །ཅེས་སྐུ་བཞི་ཡེ་ཤེས་ལྔ་འགྲོ་དྲུག་ཆོས་འཁོར་གསུམ་རྣམས་རྒྱ་མཚོ་སོགས་
གྲངས་ཀྱི་བརྡས་བསྒྲིབས་པ་ལྟ་བུའོ །བརྒྱད་པ་རབ་བཏགས་ཀྱི་གབ་ཚིག་ལ་གཉིས་ཏེ།མཚན་
ཉིད་དང་དཔེར་བརྗོད་དོ། །དང་པོ་ནི་གཞུང་ལས། གང་དུ་ངག་དོན་རྣམ་པ་གཞན། །སྣང་བ་དེ་ནི་
རབ་བཏགས་ཉིད། །ཅེས་ཚིག་གང་དུ་ངག་དོན་གྱི་བརྗོད་བྱ་རྣམ་པ་གཞན་དུ་དེ་ལས་ལྡོག་པར་སྣང་
བ་དེ་རབ་ཏུ་བཏགས་པས་དོན་གཞན་དུ་རྟོགས་པ་ལྷུར་ལེན་པ་ཞིག་གོ།གཉིས་པ་། མཛེས་མ་
ཁྱོད་དང་འགྲོགས་པ་ན། །བདག་ལུས་སྤུ་ལོང་གིས་ཁྱབ་པ། །ཁྱོད་ཀྱི་ཁ་སྒོ་ལས་བྱུང་བའི། །ཙན་
དན་དྲི་ནི་བསིལ་བའི་མཐུ། །ཞེས་ཆགས་པའི་རྒྱུས་སྤུ་ལོང་གཡོས་པ་ཙན་དན་མཐུར་སྒྲོ་བཏགས་
136

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
པས་དོན་བསྒྲིབས་པ་ལྟ་བུའོ། །
དགུ་པ་མིང་དུ་འདུས་པའི་གབ་ཚིག་ལ་གཉིས་ཏེ། མཚན་ཉིད་དང་། དཔེར་བརྗོད་དོ། །
དང་པོ་ནི་གཞུང་ལས། གང་དུ་མིང་ལ་སྣ་ཚོགས་དོན། །བཏགས་ཏེ་མིང་འདུས་པ་ཉིད། །ཅེས་
ཚིག་གང་དུ་མིང་འགའ་ཞིག་ལ་རྣམ་གྲངས་སྣ་ཚོགས་པའི་དོན་དུ་རྟོག་ཅིང་བཏགས་པས་དོན་
བསྒྲིབས་པ་ཞིག་གོ །གཉིས་པ་ནི། རྩེ་མོ་ཅན་ལ་བརྟེན་པ་ཡི། །གཙུག་ཕུད་ཅན་དེ་མཐོང་བ་ན། །
ཡིད་ལ་འཕེལ་བའི་ལུས་མེད་འདི །སྲིད་རྩེ་པ་མིན་ནམ་མཁའ་མིན། །ཞེས་རྩེ་མོ་ཅན་རི་དང་ཤིང་
གཙུག་ཕུད་ཅན་རྨ་བྱ་དང་མེ། ལུས་མེད་སྲིད་རྩེ་པ་དང་ནམ་མཁའ་འདོད་པ་རྣམས་ཡིན་པ་ལས
དོན་རིའི་རྨ་བྱ་མཐོང་བས་འདོད་པ་འཕེལ་བ་དེ་མིང་གི་དོན་སྣ་ཚོགས་པ་རྟོག་པས་བསྒྲིབས་པ་ལྟ་
བུའོ། །བཅུ་པ་བསྒྲིབས་པའི་གབ་ཚིག་ལ་གཉིས་ཏེ།མཚན་ཉིད་དང་།དཔེར་བརྗོད་དོ། །དང་པོ་ནི་
གཞུང་ལས།ཚིག་གི་ཆོས་མཚུངས་ལ་རེག་པས། །དོན་གཞན་བསྒྲིབས་པ་བསྒྲིབས་པ་འོ །ཞེས་
དེའི་དོན་ཡོན་ཏན་གྱི་ཆོས་རྣམས་དང་ཆོས་མཚུངས་པ་ཞིག་ལ་དངོས་སུ་སྦྱར་ནས་དོན་དེ་བསྒྲིབས་
པ་ཞིག་གོ། །གཉིས་པ་ནི། ནོར་བྲལ་དབུལ་ཕོངས་ཀུན་དོར་ནས། །ནོར་ལྡན་ལང་ཚོ་ཅན་དང་
འགྲོགས། །སྐྱེ་བོ་ཐམས་ཅད་དགའ་བྱེད་པ། །དེ་འདྲ་གཟུགས་འཚོང་མ་ཡིན་ནོ། །ཞེས་དོན་དཔལ་
ལམ་བསོད་ནམས་ཡིན་པ་ལ།དེ་དང་ཆོས་མཚུངས་གཟུགས་འཚོང་མའི་ཆོས་ཀྱིས་བསྒྲིབས་པའོ། །
བཅུ་གཅིག་པ་མཐུན་པའི་སྒྲའི་གབ་ཚིག་ནི་གཉིས་ཏེ། མཚན་ཉིད་དང་དཔེར་བརྗོད་དོ། །དང་པོ་ནི་
གཞུང་ལས། རྣམ་གྲངས་སྒྲ་ནི་བཀོད་པ་ཡི། །སྒྲུབ་པ་དག་ནི་མཐུན་པའི་སྒྲ། །ཞེས་བརྗོད་དོན་གྱི་
རྗོད་བྱེད་རྣམ་གྲངས་ཀྱི་སྒྲ་བཀོད་པས་དོན་དེ་སྦས་ཏེ་བསྒྲིབས་པ་ཞིག་གོ །གཉིས་པ་ནི། ཞིའམ་
དེས་སམ་དུལ་བ་ཡི། །རང་བཞིན་དག་ནི་གང་ཡིན་ཡང༌། །དམ་པའི་སྐྱེ་བོ་དེ་ཡི་ནི། །ཐུགས་ལ་
བདག་ཅག་ལྷག་པར་དད། །ཅེས་ཞི་དེས་དུལ་བ་རྣམ་གྲངས་བཀོད་ནས་དམ་པའི་ཐུགས་ཕུལ་དུ་
བྱུང་བ་སྦས་བསྒྲིབས་པ་ལྟ་བུའོ།
བཅུ་གཉིས་པ་རྨོངས་བྱེད་ཀྱི་གབ་ཚིག་ལ་གཉིས་ཏེ། མཚན་ཉིད་དང་།དཔེར་བརྗོད་དོ། །
དང་པོ་ནི་གཞུང་ལས། གང་ཞིག་མངོན་སུམ་དོན་བསྟན་ཡང༌། །རྨོངས་ཕྱིར་དེ་ནི་རྨོངས་ཞེས་བྱ། །
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཞེས་དོན་དེ་སྒྲའི་བྱེད་པས་དངོས་སུ་བསྟན་ཀྱང་ཚིག་གི་སྦྱོར་བའི་ཁྱད་པར་གྱིས་དོན་དེ་མི་རྟོགས་
པས་རྨོངས་པར་བྱེད་པ་ཞིག་། གཉིས་པ་ནི།ཁྲོ་བས་སྐྱེས་པ་བུད་མེད་དག །མལ་སྟན་དག་ལ་
ཉལ་བ་ལས །འདོད་པས་ཁ་ནི་ཕྱིར་ཕྱོགས་ནས། །ཕན་ཚུན་མཆུ་ཡི་སྦྲང་ཆར་གཞིབ། །ཅེས་སྐྱེས་
པ་བུད་མེད་ཁྲོས་ནས་རྒྱབ་སྤྲད་པ་སླར་འདོད་པས་ཁ་ཕྱིར་ནང་དུ་ཕྱོགས་ཏེ་མཆུ་སྦྱོར་བ་དེ་སྒྲས་
དངོས་སུ་མ་བསྟན་ཡང་ཁ་ཕྱིར་ཕྱོགས་ཞེས་པའི་ཚིག་གི་སྦྱོར་བ་ལས་རྨོངས་ཤིང་འཁྲུལ་བ་ལྟ་བུའོ །
བཅུ་གསུམ་པ་ཡོངས་འཕྲོག་གི་གབ་ཚིག་ལ་གཉིས་། །མཚན་ཉིད་དང་། དཔེར་བརྗོད་དོ། །དང་
པོ་ནི་གཞུང་ལས། གང་ལ་སྦྱོར་ཕྲེང་བདག་ཉིད་ཅན། །དེ་ནི་ཡོངས་སུ་འཕྲོག་ཅེས་བྱ། །ཞེས་ཚིག་
གང་ལ་སྦྱོར་བ་སྟེ་འབྲེལ་བའི་ཕྲེང་བ་མང་པོ་དང་ལྡན་ཡང་མིང་གྲགས་ཆུང་བས་རབ་ཏུ་གྲགས་པའི་
མིང་ཕྲོགས་པ་ལྟར་གོ་དཀའ་བ་ཞིག་གོ།གཉིས་པ་ནི། དག་བྱེད་དགྲ་བོའི་ཤིང་རྟ་ནི། །བདུན་ལྡན་
ཡན་ལག་དྲུག་པ་ཡི། །དཔལ་གྱི་དཔལ་གྱུར་འདི་ཤར་བས། །ཀུ་མུད་གཉེན་གྱི་གཉེན་ཟུམ་གྱུར། །
ཅེས་དག་བྱེད་ཆུ་དེའི་དགྲ་རླུང་དེའི་རྟ་བདུན་ལྡན། ཡན་ལག་དྲུག་པ་བུང་བ་དེའི་དཔལ་པདྨ། དེའི་
དཔལ་ཉི་མ་ཤར་བས། ཀུ་མུད་གཉེན་ཟླ་བ་དེའི་གཉེན་ཀུ་མུད་ཟུམ་ཞེས་སྦྱོར་འཕྲེང་དང་ལྡན་ཡང་
གྲགས་ཆུང་པས་གོ་དཀའ་བ་ལྟ་བུའོ།།
བཅུ་བཞི་པ་གཅིག་སྒྲིབས་པའི་གབ་ཚིག་ལ་གཉིས་ཏེ། མཚན་ཉིད་དང༌། དཔེར་
བརྗོད་དོ། །དང་པོ་ནི་གཞུང་ལས། གང་དུ་རྟེན་ནི་གསལ་བྱས་ཏེ། །བརྟེན་པ་སྦས་པ་གཅིག་
བསྒྲིབས་པ། །ཞེས་ཚིག་གང་དུ་བརྟེན་ལུས་ལྟ་བུ་དེའི་རྗོད་བྱེད་མི་སྦྱོར་བས་སྦས་ཏེ་རྟེན་པ་ལག་པ
ལྟ་བུ་གསལ་བར་བྱས་ཤིང་དངོས་སུ་རྗོད་པར་བྱེད་པ་ཞིག་གོ།གཉིས་པ་ནི། དཀར་ཞིང་མི་འཇམ་
རིན་པོ་ཆེའི། །གདུ་བུ་སིལ་སིལ་མ་སྤྲད་པའི། །ན་ཆུང་མིན་པ་འགའ་ཞིག་གི །ལག་ནི་འགལ་དུམ་
རེངས་དང་མཚུངས། །ཞེས་དོན་བུད་མེད་མི་སྡུག་པ་ཞིག་གི་ལག་པ་ལ་སྨྲས་པ་དེ།དཀར་བ་སོགས་
བརྟེན་པ་གསལ་ཡང་།རྟེན་ན་ཆུང་མིན་པ་ཞེས་དམིགས་སུ་མ་བཟུང་བར་བསྒྲིབས་པ་ལྟ་བུའོ །
བཅོ་ལྔ་པ་གཉིས་ཀ་སྒྲིབ་པའི་གབ་ཚིག་ལ་གཉིས་ཏེ། མཚན་ཉིད་དང་། དཔེར་བརྗོད་། །དང་པོ་
ནི་གཞུང་ལས། གང་དུ་གཉིས་ཀ་སྦས་གྱུར་པ། །དེ་ནི་གཉིས་ཀ་སྒྲིབས་པ་འོ །ཞེས་ངག་གང་དུ་
138

ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་བཀླགས་པས་ཀུན་ཤེས་ལས་སྒྲ་རྒྱན་གབ་ཚིག
སྐྱེས་པ་བུད་མེད་ལྟ་བུའི་རྟེན་བརྟེན་པའི་ཆོས་ཆོས་ཅན་གཉིས་ཀ་སྦས་ཤིང་དངོས་སུ་མི་བརྗོད་པ་
ཞིག་གོ། །གཉིས་པ་ནི། ལང་ཚོ་ཡོལ་བ་མིན་པ་ཞིག །གང་ན་མངོན་པར་འགྲོགས་པ་ན། །དགའ་
བའི་འགལ་ཟླ་མ་ཡིན་པའི །བྱ་བ་མང་པོ་འཕེལ་བར་འགྱུར། །ཞེས་དོན་སྐྱེས་པ་བུད་མེད་གཞོན་
ནུ་འགྲོགས་པ་ན། འདོད་པའི་དགའ་སྟོན་མང་བ་ཡིན་པ་ལ། ལང་ཚོ་ཡོལ་མིན་དང་གང་དང་
འགྲོགས་པས་དགའ་བའི་འགལ་ཟླ་མ་ཡིན་པའི་བྱ་བ་ཙམ་ལ་དམིགས་མ་བསལ་བས།རྟེན་སྐྱེས་པ་
བུད་མེད་དང༌།བརྟེན་པ་དགའ་མའི་དགའ་སྟོན་སོགས་སྦས་པ་ལྟ་བུའོ །བཅུ་དྲུག་པ་ཡོངས་འདྲེས་
ཀྱི་གབ་ཚིག་ལ་གཉིས་ཏེ། མཚན་ཉིད་དང༌། དཔེར་བརྗོད་། །དང་པོ་ནི་གཞུང་ལས། གང་ལ་
མཚན་ཉིད་སྣ་ཚོགས་འདྲེས། །དེ་ནི་ཡོངས་སུ་འདྲེས་ཞེས་བྱ། །ཞེས་ཚིག་གང་ལ་གབ་ཚིག་གི་མཚན་
ཉིད་གཉིས་ཕན་ཚུན་འདྲེས་པ་ཞིག་གོ། །གཉིས་པ་ནི། འཁུར་བ་ལང་ཚོའི་བཞིན་ལེགས་ཅན། །ན་
ཚོད་ཡོལ་མིན་དེ་ཉིད་ཀྱི། །ལག་པའི་ལྕུག་ཕྲན་མིག་དག་ལ། །གསེར་གདུབ་མེ་ཏོག་མེ་རེ་འཁྲོལ། །
ཞེས་བརྟེན་པ་མཁུར་བ་གསལ་ནས་རྟེན་བུད་མེད་སྦས་པ་གཅིག་བསྒྲིབས་པ་དང་ལག་གཉིས་ལ་
མིག་དང་གདུ་བུ་གསུམ་རེ་ལ་མེ་རེ་ཞེས་གྲངས་ཀྱི་བརྡས་བཅིངས་པས་གྲངས་ཀྱི་གབ་ཚིག་སྟེ
མཚན་ཉིད་གཉིས་འདྲེས་པ་ལྟ་བུའོ།།
སྨྲས་པ། དེ་ལྟར་ཤིན་ཏུ་ཕྲ་ཞིང་རྟོགས་དཀའ་བའི། །གབ་ཚིག་རྒྱན་གྱི་དཔེར་བརྗོད་
མདོར་ཙམ་བཤད། །འདི་དག་མཚན་ཉིད་ཇི་བཞིན་ལྡན་པ་ཡང༌། །བོད་ཀྱི་སྐད་ལ་འབྱོར་བར་ཆེས་
དཀའ་མོད། །དེ་ཕྱིར་ཅུང་ཟད་ནོངས་པའི་ཆ་མཆིས་ན། །ངེས་པར་མཁྱེན་ཅིང་གཟིགས་པའི་མཁས་
ལ་འཆགས། །མི་ཤེས་ཤེས་པར་རློམ་པའི་ཅོལ་ཆུང་གིས། །སྐྱོན་མིན་སྐྱོན་དུ་བཟུང་ན་རང་མཚང་
སྟོན། །ལེགས་བཤད་མེ་ཏོག་གསར་པ་འདི་ཡིས་ཀྱང༌། །ས་ཧོར་ལྷ་ཡི་སྲས་པོ་དགྱེས་པར་མཛོད། །
རྣམ་དཀར་དགེ་བས་རིག་གཞུང་ཉི་མའི་འོད། །འགྲིབ་མེད་ཐུབ་བསྟན་པད་ཚལ་རྒྱས་བྱེད་ཤོག །
ཅེས་ཚིག་རྒྱན་སྙན་ངག་གི་བསྟན་བཅོས་མེ་ལོང་གི་རྒྱན་གྱི་དཔེར་བརྗོད་རབ་གསལ་
བཀླགས་པས་ཀུན་ཤེས་ཞེས་བྱ་བ་ལས། གབ་ཚིག་གི་རྒྱན་གྱི་རྣམ་པར་བཤད་པའི་ལེའུ་སྟེ་གསུམ་
པའོ །ཞེས་བྱ་བ་འདི་ཡང་དཔལ་སྦས་པའི་དབང་ཕྱུག་ཀརྨ་འཕྲིན་ལས་གཉིས་པ་འཇིགས་བྲལ་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གསུང་རབ་གཏེར་མཛོད་སྦས་པའི་སྡེ་ཞེས་བྱ་བས་མཛད་པའོ །བྷ་མསྟུ་སརྦ་ཛ་ག་ཏཱཾ། མདྒལཾ།
ཨེཀཔྲྀཙྪ། ༎
140

༄༅། །སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་
མཁས་རྣམས་དགའ་བསྐྱེད་སྣང་བྱེད་ཟླ་གསར་ཞེས་བྱ་བ་བཞུགས།
རྣམ་གླིང་པཎ་ཆེན་དཀོན་མཆོག་ཆོས་གྲགས།
སྡེབ་སྦྱོར་མཉམ་པའི་བྲྀཏྟ་ལས་ཡི་གེ་བཅུ་དགུ་པ་ཤིན་ཏུ་བསྟན་འཛིན་ལ་རྣམ་གྲངས་འབུམ་ཁྲི་བཞི་སྟོང་ཉིས་བརྒྱ་གྱ་བརྒྱད་
ཡོད་པ་ལ།ཆིག་འབུམ་བཞི་ཁྲི་དགུ་སྟོང་སུམ་བརྒྱ་སོ་བདུན་སྟག་རྣམ་རྩེན་གྱི་སྡེབ་སྦྱོར།
ཆོས་སྒོ་འབུམ་སྡེ་རྣམ་པར་གཡོ་བའི་རླབས་ཕྲེང་སྙན་པའི་སྒྲར་གྲགས་པ། །ཐུགས་བསྐྱེད་
ཚངས་ཆེན་རྗེས་ཆགས་སྲས་སུ་སྨྲ་བའི་ལྷ་མོ་བགྲང་ཡས་པ། །མཁའ་དབྱིངས་རབ་ཤར་འགྲོ་ལ་བརྩེ་
བས་རྣམ་པར་བཞད་པའི་དགེ་ལེགས་ཀྱི། །རྡོ་རྗེའི་ངག་གི་དངོས་གྲུབ་སྟེར་མཛད་འདྲེན་པ་ཁྱོད་
ཀྱིས་རིང་དུ་སྐྱོངས། །ཚོགས་གཉིས་ཟླ་བ་བགྲང་ཡས་དུས་གཅིག་ཏུ། །ཤར་བས་བསྐྱེད་པའི་དགེ་
ལེགས་ཆུ་གཏེར་ཅན། །ཟད་མི་ཤེས་པའི་ཡོན་ཏན་རིན་ཆེན་གྱི། །འབྱུང་གནས་ཟས་གཙང་སྲས་
པོར་ཕྱག་བགྱིའོ །ཤེས་བྱ་མ་ལུས་ཇི་བཞིན་མཁྱེན་པའི་གཟུགས། །དམར་སེར་དྷཱིཿཡིག་ཞུན་མའི་
ཟློས་གར་ཉིད། །ལྷག་པའི་ལྷ་མཆོག་འཇམ་པའི་རྡོ་རྗེ་ཡིས། །བྱང་ཆུབ་སྙིང་པོའི་བར་དུ་རྗེས་ཟུངས་
ཤིག །སྙན་འགྱུར་རྒྱུད་གཅིག་ཏུ་ཡང་བརྒྱད་ཁྲིའི་ཆོས། །འཁྲོལ་མཁས་ཚངས་པའི་བུ་མོ་རབ་
དཀར་སྐུ། །དྲི་ཟའི་ན་ཆུང་སྒེག་པའི་ལང་ཚོ་ཅན། །བདག་སྙིང་པད་ཚལ་དབུས་སུ་རྟག་པར་རོལ། །
ཚངས་རིགས་གྲུབ་པའི་རྣམ་དཔྱོད་སེ་རལ་ཁ །གནས་ལྔའི་ཤིང་ཤུན་གྱིས་མཛེས་དབྱངས་ཅན་
ལྷའི། །རང་གཟུགས་མི་ཡི་ཟོལ་བཟུང་དཎྜི་ཞེས། །སྙན་གྲགས་སྲིད་པའི་ཁོང་བརྒལ་ཁྱོད་མིན་སུ །
བརྡ་སྤྲོད་གཙུག་ལག་གདོང་དྲུག་གིས་གཏམས་ཤིང༌། །མཁས་པའི་བྱ་བ་གསུམ་གྱི་ཤཀྟིའི་མཚོན། །
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཛིན་ཀྱང་ཚངས་སྤྱོད་བརྟུལ་ཞུགས་ཀྱིས་འཕགས་པའི། །འཇིག་རྟེན་མིག་གྱུར་རིམ་བྱོན་རྣམས་ལ་
བསྔགས། །བདག་བློ་བེེཌཱུར་དཀར་པོའི་ཀ་ལ་ཤ །མཁས་རྣམས་དགྱེས་བྱེད་འཆི་མེད་གྲུབ་པའི་
བཅུད། །མངར་པོས་འགེངས་མཛད་བཤེས་གཉེན་ཆེ་རྣམས་ཀྱི། །ཟླ་མེད་བཀའ་དྲིན་དྲན་པས་ལན་
བརྒྱར་འདུད། །ཚིག་གིས་ཆ་ཤས་རེར་ཡང་སྙན་འགྱུར་གྱི། །ངག་གི་རང་བཞིན་ཉ་རྒྱས་བསིལ་ཟེར་
ཅན །བློ་གྲོས་ས་མོས་རྣམ་པར་རྒོད་པའི་གཉེན། །སྔོན་མེད་ཟླ་བ་ཆེ་འདི་གསར་དུ་བསྐྲུན། །གང་
ཞིག་བསྟེན་པ་ཙམ་གྱིས་མ་རིག་ནད། །འཕྲོགས་པས་ཚངས་པ་ཨོཾ་ཡིག་ཟོལ་བཟུང་བར། །ངེས་ཞེས་
གཟུར་གནས་རྣམ་སད་ལག་པད་ཀྱིས།།སྟེར་བའི་སྙན་གྲགས་མནྡ་ར་ཡིས་མཛེས། །
ཞེས་ཤིས་པ་བརྗོད་པའི་ཉལ་འགྲོའི་རྒྱུན་བཟང་གི་སྙན་ཚིག་གི་ལྦུ་འཕྲེང་ཆེས་ཆེར་གཡོ་
བས་དགེ་བའི་ལམ་ཡངས་པར་བྱས་ཏེ། དེ་ཡང་སློབ་དཔོན་ཆེན་པོ་དབྱུག་པ་ཅན་གྱིས་མཛད་པའི་
སྙན་ངག་གི་བསྟན་བཅོས་མེ་ལོང་མ་ཞེས་ས་གསུམ་ན་སྙན་པར་གྲགས་པ་ཆེས་ཆེར་འབར་བ་འདི་
ཉིད་འཆད་པར་བྱེད་པ་ལ་བསྟན་བཅོས་བསྒྱུར་བ་ལ་འཇུག་པའི་མན་ངག་བསྒྱུར་བྱ་གཞུང་གི་རང་
བཞིན། འགྱུར་མཐར་ཕྱིན་པའི་བྱ་བ་དང་གསུམ་ལས། དང་པོ་མཚན་དོན་དང་འགྱུར་ཕྱག་གཉིས་
ལས། དང་པོ་མིང་དོན་སྤྱིར་བཤད་པ་དང་། བྱེ་བྲག་ཏུ་བཤད་པའོ། །དང་པོ་ནི་ལེགས་པར་སྦྱར་
བའི་སྒྲ་ལས་དྲངས་ཏེ་ཅུང་ཟད་བརྗོད་ན།ཎ་མ་རབ་ཏུ་འདུད་པ་དང་སྒྲ་ལའོ། །ཞེས་པའི་བྱིངས་ལ་
ང་ཟད་བརྗོད་
ཀྲྀ་ཏ་ལྔ་པ་ལས། ས་ད་རུ་ཛ་བི་ཤ་སྤྲི་ཤ་ཨུ་ཙ་རྣམས་ཀྱི་གྷཉའོ། །དངོས་པོ་ལའོ། །ཞེས་པ་གྷཉའི་རྐྱེན་
བྱིན་གྷ་ཡིག་ནི། ཙ་ཚ་དག་གི་དྷུ་ཊ་གྷ་རྗེས་སུ་འབྲེལ་བ་ལས་སོ། །ཞེས་པས་དབྱི།ཉ་ཡིག་ནི།གྲུབ་
པ་ན་ཉ་རྗེས་སུ་འབྲེལ་བ་ལས་ཨིཙ་བཞིན་དུའོ། །ཞེས་པའི་ཁྱད་དོན་ཡིན་པས་ཕྱིས་དབྱིངས་ཀྱི་དང་
པོ་ཥའི་པའོ་ཎའི་ནའོ །ཞེས་པས་ཎ་ན་རུ་སྒྱུར། ཨིན་ཨིཙ་ཨཊ་རྣམས་ལས་ཨའི་ཨུ་པ་དྷ་རིང་པོའོ །
ཞེས་པས་ཨུ་པ་དྷཱ་རིང་པོར་སྒྱུར། གསལ་བྱེད་དབྱངས་མེད་ཕ་རོལ་གྱི་ཡི་གེར་དྲང་བར་བྱའོ། །ཞེས་
པས། མ་དབྱངས་མེད་ཨའི་སྟེང་དུ་དྲངས།མཐར་རྟགས་ཀྱི་དོན་གྱི་ཚིག་ལ་རྣམ་དབྱེ་དང་པོའི་ཞེས་
པས།རྣམ་དབྱེ་དང་པོའི་གཅིག་ཚིག་སི་བྱིན།སིའི་ཨི་ཡིག་ནི། སི་ལ་ཨ་སྟེ་སི་དབྱི་བའང་། །ཞེས་
པའི་ཁྱད་དོན་ཡིན་པས་ཕྱིས།རེ་ཕ་དང་ས་དག་གི་རྣམ་པར་བཅད་བྱའོ། །ཞེས་པས། ས་རྣམ་བཅད་
142

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
དུ་བྱས་པས། ནཱ་མཿཞེས་འགྲུབ། དེ་ནི་མིང་ངམ་མཚན་ཞེས་བྱ་བ་གང་རུང་དུ་འགྱུར་བ་ལས། དེ་
ལའང་དངོས་མིང་དང་བཏགས་མིང་གཉིས་ལས་དང་པོ་ནི་འདོད་རྒྱལ་ཐོག་མའི་སྒྲ་ལྟ་བུ་སྟེ། དངོས་
ཕ་མིང་དེ་ལྟ་བུ་བཤད་འཇུག་ལ་བལྟོས་མི་དགོས་པར། དང་པོ་ནས་གྲགས་ཤིང་གྲུབ་པས་དངོས་
མིང་ཞེས་བྱ་ལ། གཉིས་པ་བཏགས་མིང་ལ། འདྲ་བ་རྒྱུ་མཚན་དུ་བྱས་ནས་བཏགས་པ་བྲམ་ཟེའི་
ཁྱེའུ་ཁ་ཆེ་སྣ་ཉག་ལ།སེང་གེ་ཞེས་བཏགས་པ་ལྟ་བུ་དང༌།འབྲེལ་པ་རྒྱུ་མཚན་དུ་བྱས་ནས་བཏགས་
པ་རྒྱུ་ལས་འབྲས་བུ་འབྱུང་བ་ལ རྒྱུའི་ཆོས་ཞེས་དང༌། རྟེན་ལ་བརྟེན་པའི་མིང་བཏགས་པ་མ་ག་
དྷའི་ཡུལ་མི་ལ། མ་ག་དྷ་ལྟ་བུ་དང་། ཆ་ཤས་ལ་ཚོགས་པའི་མིང་བཏགས་པ་རས་ཡུག་གི་སྣེ་ཚིག་པ་ལ།
རས་ཡུག་ཚིག་ཅེས་པ་ལྟ་བུ་དང༌།ཚོགས་པ་ལ་ཆ་ཤས་ཀྱི་མིང་བཏགས་པ་ནས་ཕུང་པོ་ལ་ནས་ཞེས་
ས་མིང་ཆ་ལ
པ་དང༌། འབྲས་མིང་རྒྱུ་ལ་བཏགས་པ་ནས་བ་ལ་ཡོས་རྔོ་ཞེས་པ་ལྟ་བུ། ཡོས་འཐག་པ་ལ།རྩམ་
པ་འཐག་ཅེས་པ་ལྟ་བུ་དང་། ཆང་རྒྱུའི་ནས་བཙོ་བ་ལ་ཆང་འཚོད་ཅེས་པ་ལྟ་བུ་དང་། རྒྱུ་ལ་འབྲས་
བུའི་མིང་བཏགས་པ་སངས་རྒྱས་ཀྱི་རྒྱུའི་སེམས་ལ། བདེ་གཤེགས་སྙིང་པོ་ལྟ་བུ་མང་ལ། གཞུང་
རང་ལའང་མཛད་པ་པོ་ལ་བཏགས་པ་སྡེབ་སྦྱོར་རིན་ཆེན་འབྱུང་གནས་ལྟ་བུ། ཞུ་བ་པོ་ལ་བཏགས་
པ་བློ་གྲོས་མི་ཟད་པས་ཞུས་པའི་མདོ་ལྟ་བུ། དཔེ་ལ་བཏགས་པ་འདུལ་བ་མེ་ཏོག་འཕྲེང་རྒྱུད་ལྟ་བུ།
སྡེབ་སྦྱོར་ལ་བཏགས་པ་བདེ་མཆོག་གི་བསྟོད་པ་དནྡྲ་ཀ་ལྟ་བུ། བརྗོད་བྱའི་དོན་ལས་བཏགས་པ་
བད་མཆག
མངོན་རྟོགས་རྒྱན་ལྟ་བུ་གསུངས་པའི་གནས་ལ་བཏགས་པ་ལངྐར་གཤེགས་པའི་མདོ་ལྟ་བུ་དུ་མ་
ཞིག་ཡོད་དོ།།
གཉིས་པ་དངོས་དོན་བྲག་ཏུ་བཤད་པ་ནི།རྒྱ་གར་འཕགས་པའི་ཡུལ་དུ་བསྟན་བཅོས་
འདིའི་མིང་ལ། ཀ་བྱཱ་དརྴ་ཞེས་བྱ་ལ། དེ་ཡང་རྒྱ་གར་ནི། འདོད་རྒྱལ་གྱི་ཐོག་མར་བརྡ་སྦྱར་བའི་
དངོས་མིང་ཡིན་ལ།དེ་ལ་འཕགས་པའི་ཡུལ་ཞེས་པའི་རྒྱུ་མཚན་ནི། ཀ་ལཱ་པར། ཨརྻ་ཇོ་བོ་རྗེ་
རིགས་ལའོ །ཞེས་པ་ལྟར། ཨརྻ་ནི་ཇོ་བོ་དང༌། ཡ་རབས། གཞན་ལས་ཁྱད་པར་འཕགས་པའི་
དོན་ཏེ། བྲམ་ཟེ་དང་། རྒྱལ་པོ་དང༌། རྗེ་རིགས་དང༌། དགེ་སྦྱོང་ཆེན་པོ་སོགས་རིགས་རུས་ཆོ་འབྲང་
བཟང་བ་དང་སྤྱོད་པ་ཕུན་སུམ་ཚོགས་པ་དང༌། རིག་པ་དང་བློ་གྲོས་མཆོག་དང་ལྡན་པ་རྣམས་ལ་
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཟེར་ཞིང༌།ཕྱི་ནང་གི་གཞུང་ལུགས་གྲགས་ཆེ་བ་ཕལ་ཆེ་བ་ཞིག་ལེགས་པར་སྦྱར་བའི་སྐད་དུ་ཡོད་ལ།
འདིར་ཡང་སྤྱིར་ཡུལ་ཁྱད་པར་འཕགས་ཤིང་། འདུལ་བ་མེ་ཏོག་ཕྲེང་རྒྱུད་ལས། མཉན་ཡོད་གནས་
བཅས་ཙམྤ་ཀ །ཝ་ར་ཎཱ་སི་ཡངས་པ་ཅན །རྒྱལ་པོའི་ཁབ་ཅེས་གྲགས་པ་སྟེ། །འདི་དག་གྲོང་ཁྱེར་
ཆེན་པོ་དྲུག །ཅེས་པ་ལྟར་བ་ཀ་ནི་མཉན་ཡོད་དང༌།ས་དཀར་ཅན་ནམ་གནས་བཅས།ཙམ་པ་ཀ་
ཆུ་བོ་ཝ་ར་ཎཱ་དང་། ཨ་སིའི་བར་ན་ཡོད་པས་ཝ་ར་ཎཱ་སི། ཡངས་པ་ཅན། རྒྱལ་པོའི་ཁབ་ནི་སྔོན་
གྲོང་ཁྱེར་དུ་སུའི་ཁང་པར་མེ་ཤོར་ཀྱང༌།དུར་ཁྲོད་སྤོང་བའི་ཆད་བྱས་པ་ལས ནམ་ཞིག་རྒྱལ་
པོའི་ཁང་པར་མེ་ཤོར་བ་དང་། དུར་ཁྲོད་དུ་སྤོས་ལས་མི་མ་ཡིན་གྱི་ཁང་པ་བརྩིག་ཏུ་མ་སྟེར་བ་ལས
རཱ་ཛ་གྲྀ་ཧ་སྟེ། རྒྱལ་པོའི་ཁབ་ཡིན་ཞེས་སྒོ་ཁང་དུ་ཡི་གེ་བྲིས་པས་འཇིག་པར་མ་ནུས་པར། དེ་ནས་
རིམ་གྱིས་གྲོང་ཁྱེར་ཆགས་པས།རྒྱལ་པོའི་ཁབ་ཅེས་བྱ་བར་གྲགས་ཤིང༌།དེ་ལྟ་བུའི་ཡུལ་དབུས་ཀྱི་
མིང་ལ། མ་ག་དྷ་ཞེས་པ་དབུས་འགྱུར་འཆང་བ་ཡིན་ལ། དེ་ལའང་མ་དྷྱ་ནི་དབུས། ག་ཏ་ནི་གྱུར་
པའི་འགྱུར་བ། དྷ་ར་ནི་འཛིན་པའམ་འཆང་བ་སྟེ། ཙནྡྲ་པར པྲི་ཥོ་དྷ་ར་ལ་སོགས་པ་རྣམས་སོ །
ཞེས་པའི་བསྡུ་བས། མ་ག་དྷ་ཞེས་དབུས་འགྱུར་འཆང་དུ་གྲགས་ལ། དབུས་གྱི་ཐ་སྙད་ནི། འདུལ་
བ་མེ་ཏོག་འཕྲེང་རྒྱུད་ལས། ལི་ཁ་ར་ཚང་ཚིང་ནགས། ལི་ཁར་ཤིང་འཕེལ་ཤར་ཕྱོགས་ཉིད། །ཨུ་ཤི
ར་ཞེས་བརྗོད་པ་ཡི། །རི་བོ་མུན་པ་ཅན་ནི་བྱང༌། །ཀ་བ་ཉེ་བའི་ཀ་བ་ཡི། །གྲོང་ཁྱེར་ནུབ་ན་གནས་
མུན་པ་ཅན་ན
པ་ཡིན། །གྲོང་ཁྱེར་འདམ་བུ་ཅན་གྱི་དྲུང༌། །ཆུ་ཀླུང་འདམ་བུ་ཅན་གྱི་ལྷོ། །འདི་དག་གི་ནི་བར་
རྣམས་ལ། །ཡུལ་དབུས་སུ་ནི་ཤེས་བྱ་སྟེ། །ཞེས་སོགས་བཤད་པ་ལྟར་ཡིན་ལ། དེ་ལྟ་བུའི་ཡུལ་ནི།
དུས་གསུམ་གྱི་བསྟན་པའི་བདག་པོ་ཡང་དག་པར་རྫོགས་པའི་སངས་རྒྱས་སྐུ་བལྟམས་པ་དང༌།
མངོན་པར་བྱང་ཆུབ།ཆོས་ཀྱི་འཁོར་ལོ་བསྐོར་བ། ཡོངས་སུ་མྱ་ངན་ལས་འདས་པའི་མཛད་པ་
བསྟན་པའི་ཡུལ་ཡིན་པ་དང༌།དེས་མཚོན་ཉན་ཐོས་དགྲ་བཅོམ་པ།པཎ་ཆེན་གྲུབ་ཐོབ་བསམ་གྱིས་
མི་ཁྱབ་པ་བསྟན་པའི་བྱ་བ་རྒྱ་ཆེར་མཛད་པའི་གནས་ཡིན་པས། བྱིན་རླབས་ཀྱི་མཚན་ཁ་ཕུན་སུམ་
ཚོགས་པར་མ་ཟད། གནས་སྐབས་སུ་ཡུལ་དེར་གནས་པའི་མི་རྣམས་ཀྱང༌། གཞན་ལས་སྐྱེ་མཆེད་
གཙང་བ། ལྟ་ན་སྡུག་པ། ལ་བ་དང་གླེན་ལྐུགས་ཀྱི་སྐྱོན་དང་བྲལ་བ། བློ་གྲོས་ཀྱི་ལང་དར་བས་
144

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
ཚིག་གི་བརྗོད་པ་བདེ་ཞིང་། ངག་ལྡབ་ལྡིབ་ཀྱི་སྐྱོན་གྱིས་མ་གོས་པ། ཡ་རབས་ཀྱི་སྙིང་སྟོབས་དང་
ལྡན་པས། རང་བཞིན་དྲང་ལ་གཡོ་སྒྱུ་ཆུང་ཞིང་དགེ་བའི་རྩ་བ་ལ་བརྩོན་པ།ཡུལ་རྣམས་ཀྱང་སྒྱུ་མ་
བྱེད་པས་མངོན་པར་སྤྲུལ་པ་ལྟ་བུ ས་ཁད་ཡངས་ཤིང་ས་གཞི་ལག་མཐིལ་གྱི་ངོས་ལྟར་མཉམ་པ
མཐའ་ཐམས་ཅད་ལྗོན་པའི་ཚལ་སྟུག་པོས་བསྐོར་བ།གྲོང་ཁྱེར་དང་གྲོང་རྡུལ་དང༌། ལམ་སྲང་དང་།
བཞི་མདོ་དང་། ཚོང་འདུས་རྣམས་རྒྱ་ཆེ་ཞིང་ཡིད་དུ་འོང་བ། སྐབས་གསུམ་པ་རྣམས་ཀྱི་ཁེངས་པ་
འཕྲོག་པར་བྱེད་པའི་ཁྱེའུ་དང་བུ་མོ་མང་པོ་གླུ་གར་སྣ་ཚོགས་པའི་དར་དིར་གྱིས་འཛིན་མའི་ཁྱོན་
འདར་བ་སྙམ་བྱེད་པའི་རྩེ་འཇོར་རོལ་བ།ངོ་མཚར་ཞིང་ཡིད་བསྒྱུར་བའི་རོལ་མོ་དང༌། སྣང་བརྙན་
སྣ་ཚོགས་པས་ལམ་ཞུགས་ཀྱི་འགྲོན་པོ་རྣམས་ཀྱང་མིག་མི་གཡོ་བར་གནས་ཤིང༌།དྲང་སྲོང་རྣམས་
ཀིང་ཚགས་བལ
ཀྱང་ཆགས་བྲལ་གྱི་བསམ་གཏན་ལས་སློང་བ་ཆུ་བོ་གངྒཱ་ལ་སོགས་པ་ཆུ་ཀླུང་དང༌།ཆུ་བྲན་མང་པོ་
དབུ་བའི་འཛུམ་འཕྲེང་རྣམ་པར་གཡོ་བའི་སྒྲ་ལྷུང་ལྷུང་དུ་སྙན་པར་བབ་པས་ལམ་གྱི་ངལ་གསོ་སྟེར་བ།
ཆུ་བོའི་འགྲམ་དང་། ཐང་ཐམས་ཅད་རྩྭ་འཇམ་རིང་པོ་རྨ་བྱའི་མགྲིན་པ་ལྟར་ཡིད་དུ་འོང་བ་མེ་ཏོག་
དང་འབྲས་བུ་གཡུར་དུ་ཟ་བ་ལ། བུང་བ་མང་པོ་སྦྲང་རྩིས་མྱོས་པའི་གླུ་དབྱངས་མགྲིན་པའི་དྲིལ་བུ་
དར་དིར་འཁྲོལ་བས་རྣ་བའི་བཅུད་ལེན་རྒྱས་པར་བྱེད་ཅིང་། ཤིང་ལྗོན་པ་ཡིད་དུ་འོང་བ་གྲིབ
བསལ་སྣུམ་པོར་འབབ་པ་ལ རོ་བརྒྱ་ཕྲག་དང་ལྡན་པའི་འབྲས་བུ་དུ་མ་ཁུར་དུ་དུད་པ་སོགས་
དཔལ་འབྱོར་གྱི་དགའ་སྟོན་དུ་མས་རྟག་ཏུ་ཡིད་བདེ་བ་ལ་རོལ་བར་བྱེད་པའི་ཡུལ་ཁྱད་པར་དུ་
འཕགས་པ་དེའི་སྐད་དུ
བསྟན་བཅོས་འདི་ཉིད་ཀྱི་མིང་ལ་རྣམ་དག་ལེགས་པར་སྦྱར་བའི་སྒྲ་ལས་དྲངས་ཏེ་སྒྲུབ་
པའི་ཚུལ་ནི་ཀུ་སྒྲ་ལའོ་ཞེས་པའི་བྱིངས་བཞགཨུ་ཎ་ལས་བྱིངས་ཐམས་ཅད་པ་ལ་ཨིའོ། །ཞེས་པ་ཨི་
རྐྱེན་དུ་བྱིན།ཇི་ལྟར་སྲིད་པ་བཞིན་ཡོན་ཏན་ནོ། །ཞེས་པ་ལྟར་ཀུ་ལ་ཡོན་ཏན་བྱས་པས་ཀོ་མཚམས་
སྦྱར། ཨོ་ཨ་བ།བ་དབྱངས་མེད་ཨི་ལ་དྲངས་པས་ཀ་བི་སྟེ་སྙན་ངག །ཉེར་བསྒྱུར་ཨཱ་སྔོན་མའི་ཕྱྀ་
ཤིར་བལྟ་བ་ལྟའོ་ཞེས་པའི་བྱིངས་བཞག །མཐར་ཨ་ཙ་རྐྱེན་དུ་བྱིན། བྱིངས་མཐའ་ཨིཏ་རྗེས་
འབྲེལ་ཡིན་པས་ཕྱིས ཨ་ཙ་ལ་ཡོན་ཏན་བྱས་པས། རྀ་ཨར་བསྒྱུར། མཚམས་སྦྱར་བས་ཨཱ་དརྴ་
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀུན་མཐོང་སྟེ།དོན་འགྱུར་མེ་ལོང༌། ཀ་བིའི་མཐར་རྣམ་དབྱེ་དྲུག་པའི་གཅིག་ཚིག་ངས་སྦྱིན། ངས་
ལའོ་ཞེས་པས་ང་ཕྱིས་སྲོག་གི་ཨ་བཞགཨི་ཨེཏ་ཨུ་ཨོཏ་ཛས་ལའོ། །ཞེས་པས་རྟགས་མཐའི་ཨི་ཨེ་
རུ་བསྒྱུར། ང་སི་ངས་དག་གི་ཨ་དབྱེ་བའང་ངོ་། །ཞེས་པས་ངས་ཀྱི་ཨ་ཕྱིས། རེ་བ་དང་ས་བདག་གི་
རྣམ་པར་བཅད་བྱའོ། །ཞེས་པས་ས་རྣམ་བཅད་དུ་བསྒྱུར་བས་ཀབེཨཱ་དརྦྷའི་མཐར་རྣམ་དབྱེ་དང་
པོའི་དོན་ལ་སི་བྱིན།ཨི་ཡིག་བརྗོད་དོན་ཡིན་པས་ཕྱིས།དེར་གནས་རྣམ་དབྱེ་རྣམས་དབྱེ་བར་བྱའོ་
ཞེས་པས། རྣམ་དབྱེ་དང་པོའི་སི་རྣམ་འགྱུར་དང་བཅས་པ་ཕྱིས། མཚམས་སྦྱར་བས་ཀ་བྱཱ་དར་ཞེས་
གྲགས་ལ། དེ་ཉིད་ཡུལ་གངས་ཅན་གྱི་ལྗོངས་སུ་བྷོ་ཊ་ཞེས་ས་ཟུར་ཆག་བོད་ཅེས་མགོན་པོ་ཕྱག་ན་
པདྨའི་ཞིང་ཁམས་གངས་རིའི་ར་བས་ཡོངས་སུ་བསྐོར་ཞིང་བདེ་མཆོག་མཁའ་འགྲོ་རྒྱ་མཚོའི་ལེའུ་
ལྔ་བཅུ་པའི་རབ་བྱེད་གསུམ་པར།བོད་ཀྱི་ཡུལ་དང་བཞིན་དུ། །མ་ལ་ཡ་དང་པུ་ལིང་སོགས །ཉི་
ཤུ་རྩ་བཞིའི་ཡུལ་ཡིན་ནོ། །ཞེས་གསུངས་འཁོར་གྱི་གནས་བརྒྱད་ཀྱི་ནང་ཚན་དང༌། ཀྱེ་རྡོར་དུ་
གནས་དང་ས་སྦྱར་བའི་ས་བཅུ་གཉིས་པ་དང་། འཇམ་དཔལ་རྩ་རྒྱུད་ལས།ལྷ་ལྡན་ཡུལ་ཞེས་བྱ་བ་ཡི། །
གངས་ཅན་རི་ཡི་ནང་གནས་པ། །ཞེས་དང་། མཉམ་མེད་ཇོ་བོ་ཆེན་པོས། ཇོ་བོ་ཐུགས་རྗེ་ཆེན་པོས་
འདི་ནས་བྱང་ཕྱོགས་སུ་ངའི་ཞིང་ཁམས་ཡོད། ལྷ་མོ་སྒྲོལ་མ་ཡང་དེ་ན་སེམས་ཅན་གྱི་དོན་མཛད་
ཅིང་བཞུགས། ཁྱོད་ཀྱི་གདུལ་བྱ་མང་པོའང་དེ་ན་ཡོད་པས བྱང་ཕྱོགས་སུ་སོང་ཞིག་ཅེས་ལུང་
བསྟན་པ་དང་མཐུན་པར་བསྔགས་པ་ཆེར་མཛད་ཅིང་། འབྲོམ་སྟོན་པ་རྒྱལ་བའི་འབྱུང་གནས་ཀྱིས་
ཀྱང༌།ཤིང་རྟའི་དབྱིབས་འདྲ་འཛམ་གླིང་གི།བྱེ་བྲག་བརྗིད་ལྡན་གངས་རིའི་བྱང༌། །ལོ་ཧི་ཏ་འབབ་
རིན་ཆེན་ཁུངས། །ཁ་བ་ཅན་ཞེས་མིང་གྲགས་ན། །ཞེས་དང༌།ཆོས་ཀྱི་རྒྱལ་པོ་སྲོང་བཙན་སྒམ་པོའི་
སྤྲུལ་པའི་བློན་པོ་གསང་བའི་བདག་པོ་ཕྱག་ན་རྡོ་རྗེའི་ངོ་བོ་མགར་གྱིས་ཀྱང་། རི་མཐོ་ས་གཙང་ལྷ་
གཉན་གངས་ཀྱིས་བསྐོར། །ཆབ་དལ་ས་གཤིན་རྩི་ཤིང་ཤིང་ནགས་སྐྱེ། །འབྲུ་སྣ་ལྔ་འཁྲུངས་ཟས་ཀྱི་
བཅུད་ཀྱང་ཆེ། །ས་བསིལ་དབེན་པས་གདུག་པའི་སྲོག་ཆགས་ཉུང༌། །གསེར་དངུལ་ལ་སོགས་རིན་
ཆེན་དགོས་འདོད་འབྱུང༌། །ཞེས་དང༌། བལ་ཡུལ་རྒྱལ་པོ་དེ་བ་ལྷས བོད་ཅེས་བྱ་བ་ཁྱད་པར་
འཕགས་པའི་ཡུལ། །རི་མཐོ་ས་གཙང་གངས་རི་གཉན་གྱི་འགུལ། །བསིལ་ལ་མཛེས་པ་ལྷ་གནས་
146

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
གཞལ་ཡས་ཁང༌། །ངོ་མཚར་རྨད་བྱུང་ཕན་དང་བདེ་བའི་གཞི། །ཆུ་བོ་བཞི་འབབ་རྩི་ཤིང་ནགས་
ཀྱིས་མཛེས །འབྲུ་སྣ་ལྔ་འཁྲུངས་རིན་ཆེན་སྣ་ཚོགས་འབྱུང༌། །ཞེས་དང་།ཁྲོ་ཕུ་ལོ་ཙཱ་བ་བྱམས་
པའི་དཔལ་གྱིས། མ་ག་དྷ་སོགས་རིག་འབྱུང་གནས་ཀྱང་སྡིག་ཏོ་ཡི། །དམག་ཚོགས་ཀྱིས་བཅོམ་ཨུ་
རྒྱན་ཁ་ཆེ་བལ་ཡུལ་ཀྱང༌། །ལོག་སྤྱོད་ཀྱིས་ཁེངས་དེང་སང་སྲོག་ལེགས་གནས་ནི། །བོད་ཡུལ་
འདིར་ཟད་སྐྱེས་ཆེན་བྱང་ཕྱོགས་ཞབས་བསྐྱོད་འཚལ །ཞེས་སོགས་རྒྱ་ཆེར་བསྔགས་པ་བཞིན།
ཆོས་ཚིགས་ཀྱི་སྒོ་ནས་ཡུལ་དབུས་སུ་གྱུར་པ་འདི་ཉིད་ཀྱི་སྐད་དུ། སྙན་ངག་གི་མེ་ལོང༌། ཞེས་
གྲགས་པ་ཡིན་ལ བསྟན་བཅོས་ཀྱི་མཚན་བཏགས་པའི་དགོས་པ་ཡང་། ལངྐར་གཤེགས་པ་ལས
མིང་དུ་གདགས་པར་མ་མཛད་ན། །འཇིག་རྟེན་ཐམས་ཅད་རྨོངས་པར་གྱུར།།དེ་བས་རྨོངས་པ་སེལ་
བའི་ཕྱིར། །མགོན་པོས་མིང་དུ་གདགས་པར་མཛད། །ཅེས་གསུངས་པ་ལྟར་གླེགས་བམ་ཚོལ་སླ་བ་
དང་། གཞན་དང་མི་ནོར་ཞིང་། མིང་དོན་ལ་བརྟེན་ནས་གཞུང་གི་བརྗོད་བྱ་ཕྱོགས་ཙམ་གོ་ནུས་པ
ལ་སོགས་པ་དགོས་པ་མང་ཞིང༌།མཚན་དེ་ཡང་རྒྱ་སྐད་དུ་སྨོས་པའི་དགོས་པ་ནི། ལེགས་པར་སྦྱར་
བ་སཾ་སྐྲྀ་ཏའི་སྐད་ལ་བག་ཆགས་འཇོག་པ་དང་། སྒྱུར་བྱེད་ལོ་པཎ་རྣམས་ཀྱི་བཀའ་དྲིན་དྲན་པའི་
ཆེད་དུའོ།།
གཉིས་པ་འགྱུར་ཕྱག་། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་པ་སྟེ།
རྒྱལ་བ་ཐམས་ཅད་ཀྱི་མཁྱེན་བརྩེའི་རང་གཟུགས་གཞོན་ནུའི་སའམ།སྐུ་གཞོན་ནུ་ལོ་བཅུ་དྲུག་ཙམ་
ལོན་པའི་ན་ཚོད་དང་ལྡན་པས་ན།གཞོན་ནུར་གྱུར་པ་སྟེ། དེ་ལ་བསྟན་བཅོས་འདི་ཉིད་བསྒྱུར་བ་
ལ་བར་ཆད་འབྱུང་བའི་ཕྱིར།བསྒྱུར་བའི་ཐོག་མར་ཕྱག་འཚལ་བར་མཛད་པ་ཡིན་ནོ།།
གཉིས་པ་བསྒྱུར་བྱ་གཞུང་གི་རང་བཞིན་བཤད་པ་ལ་གསུམ། བསྟན་བཅོས་རྩོམ་པ་ལ་
འཇུག་པའི་སྒོ་བཤད་པ། བརྩམས་པའི་དགོས་པ་སོགས་བཤད་པ། བརྩམ་བྱ་གཞུང་གི་རང་བཞིན་
བཤད་པའོ། །དང་པོ་ལ་གཉིས། མཆོད་པར་བརྗོད་པ་དང་རྩོམ་པ་དམ་བཅའ་བའོ །དང་པོ་ནི་
ལེགས་པར་སྦྱར་བའི་སྐད་དུ།
ཙ་ཏུརྨུ་ཁ་མུ་ཁཱམྦྷོ་ཛ་པ་ན་ཧཾ་ས་བ་དྷཱུརྨ་མ། །མཱ་ན་སེ་ར་མ་ཏཱཾ་གྷཾ་སརྦ་ཤུཀྱཱ་ས་ར་སྭ་། །
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཞེས་པའི་ཙ་ཏུར་ནི་བཞི། མུ་ཁ་ནི་གདོང་ངམ་ཞལ་ལམ་སྒོ།དེ་ལ་རྣམ་དབྱེ་དྲུག་པའི་ཨཱམཱ་དང་སྦྱར་
བས་མུཁཾ་རིང་པོ བྷོ་ཛ་པདྨ་ན་བ་ཚལ།ཧཾ་ས་ངང་པ། བཱ་དྷུ་བུ་མོ། མ་མ་བདག་གིའམ་ཁོ་བོའི། མཱ་
ན་ཡིད། ས་ར་མཚོ། མཱ་ཏཾ་རོལ་པ། དཱིགྷ་རིང་པོ། སརྦ་ཐམས་ཅད།ཤུཀྱཱ་དཀར་པོ། ས་ར་སྭ་ཏཱི་
དབྱངས་ཅན་ནི་སྙན་ཚིག་གི་གསུང༌།ཅེས་བོད་སྐད་དུ། གདོང་བཞི་གདོང་གི་པད་ཚལ་གྱི། །ངང་
པའི་བུ་མོ་ཐམས་ཅད་དཀར། །དབྱངས་ཅན་མ་ནི་ཁོ་བོ་ཡི། །ཡིད་ལ་རིང་དུ་གནས་པར་མཛོད། །
ཡང་ན། གདོང་བཞི་གདོང་པ་པདྨ་ཡི། །ཚལ་གྱི་ངང་པའི་བུ་མོ་ཚིག །ཐམས་ཅད་དཀར་བ་བདག་
གི་ནི། །ཡིད་ལ་རིང་དུ་རོལ་བར་མཛོད། །ཡང་ན། སྒོ་བཞི་ཅན་ཞལ་པདྨ་ཡི། །ཚལ་གྱི་ངང་པའི་བུ་
མོ་གསུང༌། །ཐམས་ཅད་དཀར་བ་བདག་གི་ནི། །ཡིད་ལ་རིང་དུ་གནས་པར་མཛོད། །ཅེས་པ་འདི་
ལའང༌། འཆད་ལུགས་ཐུན་མོང་བ་གཉིས་དང་། ཐུན་མོང་མ་ཡིན་པའི་ཁྱད་པར་གྱི་བཤད་ཚུལ་
བཅས་གསུམ་ཡོད་པ་ལས། དེ་ལ་དང་པོ་ནི། སྒྲའི་ངག་ཚུལ་དང་མཐུན་པའི་སྒོ་ནས་ཐུན་མོང་བ་
རིག་བྱེད་པའི་ལུགས་སུ་བཤད་ན།རོལ་བར་མཛོད་ཅིག་ཅེས་བཤད་པའི་གཞིར་བཞག་ནས། སུ་
ཞིག་རོལ་ཅེ་ན། དབྱངས་ཅན་མ་ཞེས་ཁྱད་གཞི་སྨོས་ནས། དེའི་ཁྱད་ཆོས་གདོང་པ་བཞི་དང་ལྡན་
པའི་རིག་བྱེད་ཀྱི་བདག་པོ་ཚངས་པ། དེའི་གདོང་པ་པདྨའི་ཚལ་དང་འདྲ་བ་དཔལ་ཕུན་སུམ་ཚོགས་
པའི་བདག་ཉིད་དེའི་དབུས་ནས་བྱུང་བ་ངང་པའི་བུ་མོའི་དབྱངས་ཅན་མ་སྐུའི་ཆ་ཐམས་ཅད་ནས་
དཀར་བ་དེས་བདག་གི་ཡིད་དྭངས་ཤིང་དྲི་མ་མེད་པའི་མཚོ་དང༌། རྗེས་སུ་མཐུན་པ་འདི་ཉིད་ལ་
ལན་གཅིག་ཙམ་མམ། རེས་འགའ་མ་ཡིན་པར་དུས་རྟག་ཏུ་རོལ་བར་མཛོད་ཅིག་པའོ །འདི་ནི་
ཚངས་པའི་ཞལ་གྱི་སྒོ་བཞི་ནས་རིག་བྱེད་བཞི་བྱུང་བའི་གཏམ་རྒྱུད་དང་འབྲེལ་བར། སྙན་ངག་གི་
རིག་བྱེད་འདི་ལ་དབྱངས་ཅན་ཞེས་སྒྲ་འཇུག་ཅིང༌། དེའི་བདག་པོའང་ལྷ་ཡིན་པས། ལྷ་མོ་དབྱངས་
ཅན་མ་ཉིད་ཀྱང་དེ་ལས་བྱུང་བར་འདོད་པ་དང༌།ཡང་ན་ནི་སྔོན་རྒྱ་མཚོ་ཆེན་པོར་ཆུ་རླབས་རྣམ་པར་
གཡོས་པས་སྒྲ་ཐམས་ཅད་དྲི་ཟའི་གླུའམ། མིའམ་ཅི་མོའི་དབྱངས་ལྟར་སྙན་པས་དཔག་ཚད་བྱེ་བར་
ཁྱབ་ཅིང་གནས་པ་ཡུལ་གྱི་དོན་དང༌། དེ་ལ་ཚངས་པ་ཆེན་པོ་མི་འཆི་བ་ཞེས་པས་ལོ་སྟོང་དུ་སྒྲ་དེ་ལ་
རྣ་བ་གཅིག་ཏུ་གཏད་ནས་ཡིད་ལ་ཆགས་པར་གྱུར་པ་ཡབ་ཀྱི་ཚུལ་དེ་ལས་ལྷ་མོ་དབྱངས་ཅན་མ་
148

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
མཆོར་སྒེག་ཤིན་ཏུ་རྒྱས་པ་ས་གསུམ་ན་འགྲན་ཟླ་མེད་པ་ཞིག་བྱུང་ལ། དེས་ནམ་མཁའི་དཀྱིལ་ན་
འདུག་སྟེ། སྐྱེ་བོ་ཐམས་ཅད་བདེན་པ་དང་བརྟུལ་ཞུགས་ལ་གནས་ཤིང་འཚེ་བ་མེད་པར་འདུག་ན་
དགའ་བའི་བར་བྱེད་ཅིང༌།ཡིད་ཅན་རྣམས་ཀྱང་བློ་གྲོས་དང་ཉམས་བག་རྒྱས་པར་འདུག་ལ། སྐྱེ་བོ་
རྣམས་དེ་ལས་ལྡོག་ན།ལྷ་མོའང་མི་དགྱེས་པས་སེམས་ཅན་རྣམས་ཀྱང་ལྡབ་ལྡིབ་ཏུ་སྨྲ་བར་གྲགས་ལ
འདིས་ལྷ་མོ་བརྒྱད་ཁྲི་བཞི་སྟོང་དུ་སྤྲོས་ནས་སྐྱེ་བོ་རྣམས་མཁས་པར་བྱས་པས་བྱེད་པོ་ཉེར་བཞིའི་
ནང་ནས། སྨྲ་བ་ངག་གི་བྱེད་པོ་དབྱངས་ཅན་མ་ཞེས་གྲགས་པ། མཏྟཎྜའི་སྔོན་རབས་སོགས་ནས་
འབྱུང་བ་ལྟར་གྱི་ཚངས་པའི་སྲས་མོའམ།ཟླ་བའི་སྲིང་མོ་གཤིན་རྗེའི་སྲིང་མོ།མཚོ་བྱུང་མ་མཚོ་ལྡན་
མ་ཞེས་སོགས་མཚན་གྱི་རྣམ་གྲངས་མངོན་བརྗོད་ཀྱི་བསྟན་བཅོས་ལས་བྱུང་བ་ལྟར་དང་།
གཉིས་པ་བཤད་པའི་ལུགས་གཅིག་ལ།སྐབས་འདིའི་མཆོད་ཡུལ་ལ། དབྱངས་ཅན་ནམ་
སྙན་ཚིག་རིག་པ་ཁོ་ནར་བྱས་པ་དང༌། ཡང་ཕྱིས་ཀྱི་མཁས་པ་རྣམས་དབྱངས་ཅན་མ་ནི། འཕགས་
པ་སྤྱན་རས་གཟིགས་དབང་ཕྱུག་གི་ཞལ་གྱི་མཆེ་བ་ལས་བྱུང་བར་འདོད་། ཟ་མ་ཏོག་བཀོད་པ་
ལས། མཆེ་བ་ལས་ནི་དབྱངས་ཅན་མ། ཞེས་དང་བྲམ་ཟེ་ཤ་ཀུས་མཛད་པའི་བསྟོད་པར། སྤྱན་རས་
གཟིགས་དབང་ཕྱུག་ཞལ་གྱི་མཆེ་བའི་རྩེ་ལས་མངོན་པར་སྤྲུལ་ཞིང་སོགས་བཤད་པའི་ཕྱིར། ཚད་
མེད་ཀྱི་སྒོ་བཞི་དང་ལྡན་པ་འཕགས་པ་སྤྱན་རས་གཟིགས་ལས་འཁྲུངས་པ། ལྷ་མོ་དབྱངས་མ།
ཞེས་འཆད༌ཅིང༌།
གསུམ་པ་ཐུན་མོང་མ་ཡིན་པའི་ལུགས་ལྟར་ན།སློབ་དཔོན་ངག་གི་དབང་ཕྱུག་གི་རྗེས་སུ་
འབྲངས་ཏེ། སྒོ་བཞི་ནི་བྱམས་པ་དང་། དགའ་བ་དང་། སྙིང་རྗེ་དང་། བཏང་སྙོམས་རྣམས་ཏེ། དེ་
ཉིད་གང་ལ་ཡོད་པ། སྒོ་བཞི་ཅན་རྫོགས་པའི་སངས་རྒྱས་བཅོམ་ལྡན་འདས་དེའི་ཞལ་ལེགས་
བཤད་ཀྱི་བདུད་རྩི་མངར་པོ་འབབ་པའི་པདྨ་དཀར་པོའི་ཚལ་དང་ཆོས་མཚུངས་པ་དེ་ལ་གནས་པའི་
ངང་པའི་བུ་མོ་དཀར་ཞིང་ཡིད་དུ་འོང་བས་སྙིང་ལ་འབབ་པའི་གསུང་སྡེ་སྣོད་གསུམ་གྱིས་བསྡུས་པ་
གསུང་རབ་ཡན་ལག་བཅུ་གཉིས་ཀྱི་བདག་ཉིད་ཅན། ལན་དུ་ཕན་འདོགས་པ་ལ་ལྟོས་པ་མེད་པར་
བསྙེན་བསྲིང་མི་མངའ་བར་ཐུགས་རྗེ་ཆེན་པོ་ཀུན་ལ་ཁྱབ་པར་འཇུག་པས་ན་ཐམས་ཅད་དཀར་
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བའི་བདག་ཉིད། དེ་ལྟ་བུ་རྩོམ་པ་པོ་བདག་གི་ཡིད་ལ་རིང་དུ་རོལ་བར་མཛོད། ཅེས་དགེ་ལེགས་
ཐམས་ཅད་འབྱུང་བར་བྱེད་པའི་རྒྱུ་གཅིག་པུ་སངས་རྒྱས་ཡིད་ལ་དྲན་པར་བྱེད་པའི་སྒོ་ནས་ཤིས་
པས་བརྗོད་པའོ །འདིའི་རྒྱན་ནི་གཟུགས་ཅན་གྱི་སྦྱར་བའོ །དེ་ལྟ་བུའི་ཕྱག་འཚལ་བའི་དགོས་པ་ནི
བསྟན་བཅོས་རྩོམ་པ་སོགས་བསོད་ནམས་ཀྱི་བྱ་བ་ལ་བར་ཆད་མི་འབྱུང་ཞིང༌། མཐར་ཐུག་རྣམ་
མཁྱེན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱེད་པའི་ཆེད་དུ། ཟླ་བ་སྒྲོན་མའི་མདོ་ལས།
འཆག་ཅིང་ཉལ་དང་འགྲོ་ཞིང་འདུག་པ་ནས། །མི་གང་ཐུབ་པ་ཟླ་བ་དྲན་བྱེད་པ། །དེ་ཡི་མདུན་དུ་
རྟག་པར་ཐུབ་པ་བཞུགས། །དེ་ནི་རྒྱ་ཆེར་མྱ་ངན་འདའ་བར་གྱུར། །ཅེས་གསུངས་པ་ལྟར་སངས་
རྒྱས་ཡིད་ལ་དྲན་པ་ཙམ་ལ་ཡང་ཕན་ཡོན་རྒྱ་ཆེར་འབྱུང་ན། བསྟོད་ཕྱག་མཛད་པ་ན་དགེ་བའི་
ཚོགས་བསམ་གྱིས་མི་ཁྱབ་པ་ཆོས་ཉིད་ཡིན་ལ། དེའི་རྒྱུ་མཚན་གྱིས། ཆེད་དུ་བརྗོད་པའི་ཚོམས་
ལས། བསོད་ནམས་བྱས་པའི་མི་དག་ལ། །གཞན་ལས་བྱུང་བའི་གནོད་པ་དང༌། །ལྷ་དང་བདུད་ཀྱི་
རིགས་རྣམས་ཀྱིས། །བར་ཆད་བྱ་བར་མི་ནུས་སོ །ཞེས་གསུངས་པ་ལྟར་ཡིན་ལ་གཉིས་པ་བསྟན་
བཅོས་རྩོམ་པར་དམ་བཅའ་བ་གཉིས།དངོས་དང་འཕྲོས་དོན་ནོ། །དང་པོ་ནི། ༼བསྟན་བཅོས་སྔ་མ་རྣམས་
བསྡུས་ཤིང༌།༤༽སྔོན་གྱི་སློབ་དཔོན་དྲང་སྲོང་བྷ་ར་ཏ་དང༌། མེ་བཞིན་འཇུག་གི་བུ་མོས་བྱས་པའི་སྙན་
ངག་སྒོམ་པའི་ཆོས་དང༌། གྲོག་མཁར་གྱིས་བྱས་པའི་སྙན་ངག་རཱ་མ་ཡ་ཎ་དང༌། མཏྲཎྜེ་ཡས་བྱས་
པའི་སྙན་ངག་སྔོན་རབས་ཀྱི་ཆོས་དང༌། ནག་མོའི་ཁོལ་གྱིས་བྱས་པའི་སྙན་ངག་གཞོན་ནུ་འབྱུང་བ་
དང༌། ཁྱད་པར་སློབ་དཔོན་རཱ་མ་ཤཱརྨ་ལ་སོགས་པས་བྱས་པའི་སྙན་ངག་གི་བསྟན་བཅོས་སྔ་མ་
རྣམས་ལས་དོན་གྱི་ཁྱད་པར་དུ་འཕགས་པའི་སྒོ་ནས་ཚིག་གི་ཆ་བསྡུས་པ་དང༌།དེ་དག་ཏུ་མི་གསལ་
བའི་སྦྱོར་བ་རྣམས་ཀྱང་ཉེ་བར་མཚོན་པར་བྱས་ཤིང་། དབྱུག་པ་ཅན་བདག་གི་བློ་གྲོས་ཀྱི་ཇི་ལྟར་
ནུས་པ་བཞིན་དུ་བརྩིས་པའི་བསྟན་བཅོས་འདི་ལྟ་བུ་ནི་ཁྱད་པར་དུ་འཕགས་པ་དང་། གཉིས་པ་།
དེ་ཡང་དཔལ་ལྡན་ཟླ་བ་གྲགས་པའི་གསུང༌། འགྲེལ་ཆེན་སྒྲོན་མ་གསལ་བ་ལས རྒྱུད་འདིའི་མིང་
ནི་ཅི་ཞིག་ཡིན། །སུ་ཡི་དོན་དུ་འདི་ཉིད་མཛད།།སུ་ཞིག་བྱེད་པོ་འདིའི་ཚད་ཅི་འདི་ཡིས་དགོས་པ་ཅི་
ཞིག་ཡིན། ཞེས་རྩིས་འགོ་རྣམ་པ་ལྔའི་སྒོ་ནས་འཆད་པར། ཕྱོགས་འདིར་ཐ་སྙད་རིག་པའི་ཤིང་རྟའི་
150

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
སྲོལ་འབྱེད་འཇིག་རྟེན་གྱི་མིག་གཅིག་པུ་དཔང་ལོ་ཙཱ་བའི་བཞེད་པ་ལྟར་འཆད་ན། མཚན་གྱི་དོན།
སུའི་དོན་ལ་མཛད།སུ་ཞིག་གིས་མཛད། གཞུང་ཚད། དགོས་པ་ལྔ་ལས་དང་པོ་མཚན་དོན་ནི་སྔོན་
དུ་སོང་ཞིང༌།དེའི་ཤུགས་ལས་ཕྱོགས་གང་དུ་གཏོགས་ཀྱང་དཔག་པར་ནུས་པ་ཡིན་ཏེ།སྒྲ་རིག་པའི་
ཕྱོགས་སུ་གཏོགས་། །སུའི་དོན་དུ་མཛད་ན།ཚིག་རྒྱན་སྙན་ངག་གི་བསྟན་བཅོས་བསླབ་པར་
འདོད་ཅིང་། སྔར་གྱི་གཞུང་རྒྱས་པ་རྣམས་ཉན་པར་མི་སྤྲོ་བའི་གང་ཟག་རྣམས་ཀྱི་དོན་དུ་མཛད
མཛད་པ་པོ་ནི། སློབ་དཔོན་དབྱུག་པ་ཅན་ཏེ་གཞུང་ཚད་ནི་ཤོ་ལོ་ཀ་ལྔ་བརྒྱ་ཙམ། དགོས་པ་ནི་སླད་
ནས་རྒྱ་ཆེར་འཆད་མོད་ཀྱང༌། མདོར་བསྡུས་ན། སྙན་ངག་ཤེས་པས་མཁས་པའི་བྱ་བ་གསུམ་ལ་
དབང་བར་ནུས་ཤིང༌།དེ་ལས་ཤེས་བྱ་ཐམས་ཅད་མཁྱེན་པ་ཐོབ་པར་བྱེད་པ་སྟེ། དེའི་རྒྱུ་མཚན་གྱིས་ན།
བསྟན་བཅོས་འདི་ཉིད་བརྩམས་སོ་ཞེས་པའོ། །
གཉིས་པ་བརྩམས་པའི་དགོས་སོགས་བཤད་པ་ལ་བདུན། བསྟན་བཅོས་བརྩམས་པའི་
དགོས་པ།༼འདི་ན་ཀུན་ཏུ་མཆོག་རྣམས་ཀྱང་།།༤༽མ་བརྩམས་པའི་སྐྱོན།༼གལ་ཏེ་སྒྲ་དོན་སྣང་བ་།།༤༽བརྩམས་
པ་དེ་ཡུན་རིང་དུ་གནས་ཚུལ།༼སྔོན་གྱི་རྒྱལ་པོ་གྲགས་པའི་གཟུགས།།༤༽རྩོམ་བྱེད་མཁས་རྨོངས་ཀྱིས་ཁྱད་
པར། །༼མཁས་པས་ཡང་དག་རབ་སྦྱར་བའི།།༤༽རྩོམས་པའི་སྐྱོན་སྤོང་ཐབས། ༼དེ་ཕྱིར་སྙན་ངག་ལ་སྐྱོན།༽བསྟན་
བཅོས་མི་ཤེས་པའིསྐྱོན ༼སྐྱེ་བོ་བསྟན་བཅོས་མི་ཤེས་པས ༤༽མཁས་པས་ལེགས་པར་དབྱེ་བའོ། །༼ཕྱིར་
མཁས་པས་སྐྱེད་དགུ་རྣམས ༤༽དང་པོ་ནི། སྤྱིར་གཞུང་འཆད་ཐབས་ཀྱི་ཡན་ལག་དགོས་དོན་བསྡུས་དོན་
ཚིག་དོན་མཚམས་སྦྱོར་དང༌། བཅས་པས་འཆད་པ་དང༌། དགོས་སོགས་ཆོས་བཞིའི་སྒོ་ནས་འཆད་
པ་གཉིས་ལས་དང་པོ་ལྟར་འཆད་པར་བྱེད་། དགོས་དོན་ནི་དགོས་སོགས་ཆོས་བདུན་པོའི་དངོས་
བསྟན་རྣམས་ཀྱིས་ཤེས་པར་ནུས་ལ བསྡུས་དོན་གྱི་སྒོ་ནས་འདིར་གཞུང་ཡོངས་རྫོགས་གཏན་ལ་
འབེབས་པར་བྱེད་ཅིང་། ཚིག་དོན་ནི། སྔོན་གྱི་མཁས་པ་རྣམས་ཀྱི་རྒྱས་འགྲེལ་མང་དུ་ཡོད་པ་དེ་
རྣམས་སུ་ཤེས་པར་བྱ་བ་དང༌། རེ་ཞིག་དགོས་སོགས་ཆོས་བདུན་པོ་འདི་དག་མཚམས་སྦྱོར་དང་
བརྒལ་ལན་གྱི་སྒོ་ནས་ཅུང་ཟད་འཆད་ན།དེ་ལྟར་ཁྱོད་ཀྱི་རྩོམ་པར་དམ་བཅའ་བའི་བསྟན་བཅོས་
འདི་ཉིད་གོང་དུ་རྩོམ་པ་པོ་རང་གི་སྨོས་པ་ལྟར། སྔོན་གྱི་སློབ་དཔོན་རྣམས་ཀྱི་མཛད་པའི་བསྟན་
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བཅོས་མང་ཡོད་ཟིན་ན་འདིས་ཅི་ཞིག་བྱ་ཞེ་ན། འདི་ལ་དགོས་པ་ཡོད་དེ། འདི་ན་བློ་གྲོས་དང་
ལྡན་པ་མཐའ་དག་སྔོན་གྱི་མཁན་པོ་རྣམས་ཀྱི་ཚུལ་དང་རྗེས་སུ་མཐུན་པར་འཇུག་པ་ནི་དམ་པའི་
ཚུལ་དང་མཐུན་པ་ཡིན་ལ། དེ་ལྟ་བས་ན་མཆོག་གི་སློབ་དཔོན་དེ་དག་གི་ཚིག་གི་རྗེས་སུ་འབྲངས་
ནས་འཇིག་རྟེན་གྱི་ཆོས་ལུགས་རྣམ་པར་དག་པ་ལ་འཇུག་ཅིང༌། དེ་ལས་འཇིག་རྟེན་བདེ་ཞིང་
འབྲས་བུ་མཆོག་ཏུ་དར་བའི་རྒྱུར་གྱུར་པ་རིག་པའི་གནས་ལ་བརྩོན་པ་མི་ཉམས་པ་འབྱུང་བའི་ཕྱིར།
ཞེས་སྟོན་པ་བརྩམས་པའི་དགོས་པ་བྱུང༌། གལ་ཏེ་བརྩམས་པ་ལ་དགོས་པ་དེ་ལྟར་ཡོད་ན། མ་
བརྩམ་པ་ལ་སྐྱོན་ཇི་ལྟ་བུ་ཞེ་ན གལ་ཏེ་སྒྲ་དང་དོན་གྱི་སྣང་བ་ཕུན་སུམ་ཚོགས་པའི་བསྟན་བཅོས་
ཀྱི་ཉི་མ་འདིས་འཇིག་རྟེན་གསུམ་གསལ་བར་མ་བྱས་ན།འཇིག་རྟེན་དག་མི་ཤེས་པའི་སྨག་རུམ་
།ཞེས་སྲོན་།
སྟུག་པོས་འཆིང་བར་འགྱུར་། །ཞེས་སྟོན་པ་ལ་གཉིས་པ་མ་བརྩམས་པའི་སྐྱོན་བཤད་པ་བྱུང༌།དེ་
ལྟར་བསྟན་བཅོས་བརྩམས་སུ་ཟིན་ཀྱང༌།དེ་ཉིད་ཡུན་རིང་པོར་གནས་པར་མི་འགྱུར་ཏེ།རྩོམ་པ་པོ་
ཉིད་ཀྱང་ཡུན་རིང་དུ་མི་གནས་ན། དེས་བརྩམས་པའི་བསྟན་བཅོས་ལྟ་ཅི་སྨོས་ཀྱང་ཅི་ཞིག་དགོས་
ཞེས་པ་ལ། བརྩམས་པའི་བསྟན་བཅོས་དེ་ཡུན་རིང་དུ་གནས་ཏེ། དཔེར་ན་སྔོན་གྱི་རྒྱལ་པོ་ང་ལས་
ནུ་ལ་སོགས་པ་རྒྱལ་པོ་རང་ཉིད་ཡུན་རིང་དུ་མི་གནས་རུང་སྙན་གྲགས་གཟུགས་བརྙན་ད་ལྟའང་མི་
ག་པ་བཞིན་ཞེས་བསྡུས་བརྗོད་ཀྱི་རྒྱན་གྱིས་སྟོན་པ་ལ་གསུམ་པ་བརྩམས་པ་ཡུན་རིང་དུ་གནས་
ཚུལ་བྱུང༌། དེ་ལྟར་ཡུན་རིང་དུ་གནས་པ་རྩོམ་བྱེད་མཁས་རྨོངས་ལ་མ་བལྟོས་པར བརྩམས་པ་
མང་བ་ཉིད་ཀྱིས་ཁྱད་པར་དུ་འཕགས་སམ་སྙམ་ན།དེ་ལྟར་མ་ཡིན་། དེ་ནི་ལེགས་པར་བཤད་ན།
སྙན་པའི་གྲགས་པ་དང་བཅས་ལེགས་པར་བཤད་པ་དེ་དག་གི་ཡུན་རིང་མོར་གནས་མོད་ཀྱི། རྩོམ་
བྱེད་རྨོངས་པས་སྦྱར་བ་ནི། བསྟན་བཅོས་དེའང་འཆད་ཉན་སོགས་མི་བྱེད་པར་མ་ཟད།རྩོམ་པ་པོ་
ཉིད་ཀྱང༌།མི་མཁས་པའི་གྲགས་པ་དང་བཅས་ལྷན་ཅིག་གནས་སོ་ཞེས་སྟོན་པ་ལ བཞི་པ་རྩོམ་
བྱེད་མཁས་རྨོངས་ཀྱི་ཁྱད་པར།དེ་ལྟར་ན་དེ་ཉིད།བརྩམས་པ་རང་གིས་ཆོག་གམ་སྙམ་ན།དེ་ལྟར་
བརྩམས་པ་ཙམ་གྱིས་མི་ཆོག་པར སྐྱོན་ཆུང་ངུ་འདུག་ཀྱང་སྤང་བར་བྱ་དགོས་ཞེས་སྟོན་པ་ལ། ལྔ་
པ་བརྩམ་པའི་སྐྱོན་སྤོང་ཐབས།སྐྱོན་དེ་ཡང་སུ་ཡིན་གྱིས་སྤང་བར་ནུས་སམ་སྙམ་ན་དེ་ཡང་མི་ནུས་ཏེ།
152

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
དཔེར་ན་གཟུགས་ཀྱི་དབྱེ་བ་འབྱེད་པ་ལ་མིག་གསལ་བ་ཞིག་དགོས་པ་དང་ཆོས་མཚུངས་པར།
བརྩམས་པའི་སྐྱོན་སྤོང་བའང་བློ་གྲོས་དང་ཐོས་བརྩོན་གྱི་ཡོན་ཏན་ལ་རག་ལུས་པར་དོན་གཞན་
བཀོད་པའི་དཔེས་བསྟན་པ་ནི། དྲུག་པ་བསྟན་བཅོས་མི་ཤེས་པའི་སྐྱོན། བདུན་པ་དེ་ལྟར་མཁས་
པས་ལེགས་པར་དབྱེ་བའི་ཚུལ་ཕན་ཡོན་དང་བཅས་རྒྱ་ཆེར་སྟོན་པ་རྣམས་སོ། །
གཉིས་པ་དགོས་པ་དེ་ལྡན་གྱི་བསྟན་བཅོས་བཤད་པ་ལ་གཉིས། མདོར་བསྟན་པ་དང་༼
རྣམས་ཀྱིས་ནི་སྙན་ངག་གི། ༢༽རྒྱས་པར་བཤད་པའོ། །གཉིས་པ་ལ་གསུམ། ལུས་བཤད་པ་རྒྱན་བཤད་པ།
སྐྱོན་སེལ་བཤད་པའོ །དང་པོ་ལ་བཞི། མཚན་ཉིད་བཤད་པ།༼ལུས་ནི་རེ་ཞིག་འདོད་པ་ཡི།།༢༽དབྱེ་བ་
བཤད་པ་བརྗོད་བྱེད་སྐད་རིགས་བཤད་པ། བཞི་པ་སྦྱོར་ཚུལ་དོན་གྱི་དབྱེ་བ་བཤད་པ་དང་བཞིའོ །
གཉིས་པ་དབྱེ་བ་ལ་གཉིས། མདོར་བསྟན་པ་དང༌། ༼དེ་ཡང་ཚིགས་བཅད་ལྷུག་པ་དང༌།།༢༽རྒྱས་པར་བཤད་
པའོ། །གཉིས་པ་ལ་གསུམ་ཚིགས་བཅད་བཤད་པ།ལྷུག་པ་བཤད་པ། སྤེལ་མ་བཤད་པའོ། །དང་
པོ་ལ་གསུམ། ༼ཚིགས་བཅད་རྐང་པ་བཞི།༽མཚན་ཉིད་བཤད་པ། དབྱེ་བ་བཤད་པ། སྙན་ངག་ཆེན་པོའི་
རྣམ་གཞག་གོ། དབྱེ་བ་ལ་གཉིས། སྡེབ་སྦྱོར་༼ཡང་ནི་བྲྀཏྟ་ཛཱ་ཏི་ཞེས་རྣམ་གཉིས་པ༽སྒོ་ནས་གཉིས་སུ་
དབྱེ་བ་དང་། རིགས་ཀྱི་སྒོ་ནས་བཞིར་དབྱེ་བའོ། །༼གྲོལ་བ་དང་ནི་རིགས་དང་མཛོད།།༤༽གསུམ་པ་སྙན་ངག་
ཆེན་པོའི་རྣམ་བཞག་ལ་བརྒྱད། ༼སརྒས་བཅིངས་པ་སྙན་ངག་ཆེ།།༽མཚན་ཉིད་བཤད་པ། བཤད་པ་དམ་
བཅའ་༼ཡི་མཚན་ཉིད་བརྗོད་པར་བྱ།།༽བ། སྒོ་བཤད་པ། ༼ཤིས་བརྗོད་ཕྱག་བྱ་དངོས་པོ་ནི། །༢༢༽ལུས་བཤད་པ་
༼སྔོན་བྱུང་གཏམ་ལས་གྱུར་པའམ།།༢༢༽རྩོམ་པའི་ཚུལ།༼བརྒྱན་པར་གྱུར་ཅིང་མདོར་བསྡུས་མིན།།༦༼སྙན་ངག་དམ་པའི་
རྒྱན་ལྡན་འདི།།༢༽ཡུན་རིང་དུ་གནས་ཚུལ། དམིགས་བསལ་མཁས་པའི་བཞེད་ཚུལ་ཐ་དད་དུ་༼གང་ཞིག་
ཡན་ལག་འགས་དམན་ཀྱང༌།།༡༥༽བསྟན་པའོ། །གཉིས་པ་ལྷུག་པ་ལ་གསུམ་པ། ༼རྐང་པ་མེད་པའི་ཚིག་རྒྱུན་ནི། །
མཚན་ཉིད་བཤད་པ། མིང་ཙམ་གྱི་དབྱེ་བ། དོན་གྱི་དགག་པ་བཤད་པའོ། །མིང་ཙམ་གྱི་དབྱེ་བ་
གཉིས།མདོར་བསྡུས་བསྟན་པ་༼བརྗོད་པ་དག་དང་གཏམ།།༽དང༌།རྒྱས་པར་བཤད་པའོ།།༼དག་པ་དེ་ཡི་རབ་
དབྱེ་གཉིས །༦གསུམ་པ་དགག་པ་ལ། གཏམ་དང་བརྗོད་པའི་ཁྱད་པར་དགག་པ། ༼འོན་ཀྱང་ངེས་པ་མ་
མཐོང་སྟེ༤།།༽སྒོ་དང་གཞན་སྒོའི་ཁྱད་པར་དགག་པ། ལམ་བྷ་དང་ཨ་ཤྭ་སའི་ཁྱད་པར་དགག་པ།༼ལམ་
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བྷ་སོགས་དང་ཨ་ཤྭ་པའི། །༦བུ་མོ་འཕྲོག་པ་༼བུ་མོ་འཕྲོག་དང་གཡུལ་དང་ནི།།༤༽སོགས་ཀྱི་ཁྱད་པར་དགག་པ།
བསམ་བྱས་བརྟག་དགོས་པར་མེད་ཚུལ་བཤད་པའོ །༼སྙན་ངག་མཁན་གྱི་བསམ་བྱས་བརྟག།༤༽
གསུམ་པ་སྤེལ་མ་བཤད་པ་ལ་གཉིས་ངོས་བཟུང་བ་༼སྤེལ་མ་ཟློས་གར་ལ་སོགས་ཏེ།།༢༽དང༌།
མིང་གི་རྣམ་གྲངས་གཞན་བསྟན་༼ལྕུག་པ་ཚིགས་བཅད་རང་བཞིན་གང༌།།༢༽པའོ། །གསུམ་པ་རྗོད་བྱེད་སྐད་
རིགས་བཤད་པ་ལ་གསུམ། མདོར་བསྟན་གྱི་སྒོ་ནས་དབྱེ་བ་བཤད་པ། རྒྱས་པར་བཤད་པས་
དངོས་བསྟན་པ། དེ་དག་གིས་བརྩམས་པའི་བསྟན་བཅོས་བཤད་པའོ །གཉིས་པ་ལ་གསུམ།
ལེགས་སྦྱར་བཤད་༼ལེགས་སྦྱར་བཤད་པ་ལྷ་ཡི་ནི།།༢༽པ། རང་བཞིན་བཤད་༼དེ་སྐྱེས་དེ་མཚུངས་ཡུལ་ཅན་ཞེས །
༡༠པ། །ཟུར་༼ངག་གི་རང་བཞིན་དེ་དག་ཀྱང༌།།༤༽༼བ་ལང་རྫི་ལ་སོགས་པའི་ཚིག།༤༽ཆགས་བཤད་པའོ། །
གསུམ་པ་དེ་དག་གི་བསྟན་བཅོས་བཤད་པ་ལ་བཞི། ལེགས་སྦྱར་གྱི་བསྟན་བཅོས།
༼ལེགས་སྦྱར་སརྒས་བཅིངས་པ་སོགས།།༽རང་བཞིན་གྱི་བསྟན་བཅོས༼རང་བཞིན་སྐནྡྷུནྟ་ཀ་སོགས་དང༌།༽།ཟུར་ཆག་
གི་བསྟན་བཅོས༼ཟུར་ཆག་ཨོ་པ་ར་སོགས་ཏེ།།། འདྲེས་མའི་བསྟན་བཅོས་བཤད་པ༼ཟློས་གར་ལ་སོགས་འདྲེས་
པའོ།༽ །བཞི་པ་སྦྱོར་ཚུལ་དོན་གྱི་དབྱེ་བ་བཤད་པ་གཉིས། སྤྱིར་བཤད་པ་དང་༼གཏམ་སོགས་སྐང་ནི་
ཐམས་ཅད་དུ།༤༽བྲག་ཏུ་བཤད་པའོ། །༼སྒེག་དང་རོལ་དང་སྟོབས་ལ་སོགས།།༤༽
གཉིས་པ་རྒྱན་བཤད་པ་ལ་གཉིས། ཐུན་མོང་མ་ཡིན་པའི་རྒྱན་བཤད་པའོ། །དང་པོ་ལ་
བཞི། ལམ་དུ་མར་སྟོན་པ།༼ཕན་ཚུན་དབྱེ་བ་ཕྲ་མོ་ཅན།།༢༽ལྷོ་ཤར་གྱི་ལམ་དབྱེ་བ། སྙན་ངག་གི་རྒྱུ་བཤད་པ།
ལེའུའི་མཚན་སྨོས་པ༼སྙན་ངག་གི་མེ་ལོང་ལས་ལེའུ་དང་པོའོ།༽། །གཉིས་པ་ལ་གསུམ མདོར་བསྟན་པ་
དང་རྒྱས་པར་བཤད་པ། ༼ལ་བེེདཐྲ་དང་ནི།།༡༠མཇུག་བསྡུ་བའོ། །༼ལྟར་རང་བཞིན་བརྟག་པ་ལས།།༽
གཉིས་པ་རྒྱས་བཤད་ལ་བཅུ་ལས དང་པོ་སྦྱར་བ་བཤད་པ་མཚན་ཉིད། ༼སྦྱར་བ་སྲོག་ཆུང་ཡི་གེ་མཆོག།
༡༽ལྡོག་ཟླ་སྦྱར་བའི་དཔེར་བརྗོད་བཤད་པའོ། །༼མཱ་ལ་དྭ་མ། ༣༽གཉིས་རབ་དངོས་བཤད་པ་གཉིས་
དངོས་ལྷོ་པ་དང་ལྡོག་པ་ཤར་བའོ །དང་པོ་ལ་གཉིས། དངོས་ལྷོ་པའི་མཚན་ཉིད་དང༌།༼རབ་དང་ལྡན་
པ་གྲགས་དོན་ཅན།།༽དཔེར་བརྗོད་༼ཟླ་བའི་མཚན་མ་ཨུཏྤལ་གྱི།།༽། །གཉིས་པ་ཤར་བའི་ལུགས་ལ་གཉིས།
༼ངེས་ཚིག་ཡོད་ཕྱིར་གོོ་ཌ་བ།།༣༽མཚན་ཉིད་དང་དཔེར་བརྗོད་། །༼ཤིན་ཏུ་དཀར་མིན་ཆུ་ལས་སྐྱེས །༢༽གསུམ་པ་
154

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
མཉམ་པ་དང་བཤད་པ་གཉིས།དངོས་ལྷོ་པ་དང་ལྡོག་པ་ཤར་པའི་ལུགས། དང་པོ་ལ་གཉིས་མཚན
ཉིད་༼མཉམ་པ་སྦྱོར་བ་མི་མཉམ་བྲལ།།༤༽དང་དཔེར་བརྗོད་། །༼ཁུ་བྱུག་ཅ་ཅོ་སྒྲོག་བྱེད་ཅིང་།།༤༽གཉིས་པ་ལྡོག་པ་
ཤར་པའི་ལུགས་ལ་གཉིས།༼ཙནྡན་གྱིས་འགོས་དྲི་ལྡང་ཞིང་།།༤༽དཔེར་བརྗོད་དང་དོན་བསྡུ་བའོ །༼ཞེས་པ་
མི་མཉམ་མ་བརྟགས་པར །༤༽གཉིས་པ་སྙན་པ་བཤད་པ་ལ་གསུམ། མདོར་བསྟན་༼སྙན་པ་ཉམས་ལྡན་ཚིག་དང་
ནི།།༤༽རྒྱས་བཤད།མཇུག་བསྡུ་བའོ། །
གཉིས་པ་རྒྱས་བཤད་ལ་གསུམ སྒྲའི་ཉམས།དོན་གྱི་ཉམས། ༼ངེས་པར་རྒྱན་རྣམས་ཀུན་ལ་
ཡང་།།༢༽གཉིས་ཀ་གྲོང་ཚིག་སྤང་བའོ། །དང་པོ་ལ་གཉིས། མཚན་ཉིད་དང་དབྱེ་བའོ། །༼སྒྲ་ནི་གང་དང་
ཅི་ཡིས་ཀྱང་།།༤།གཉིས་པ་དབྱེ་བ་ལ་གཉིས། ལྷོ་པ་ཁོ་ན་འདོད་པའི་སྒྲའི་ཉམས། གཉིས་ཀ་ཅི་རིགས་
པར་འདོད་པའི་རྗེས་ཁྲིད་ཀྱི་སྒྲའི་ཉམས་དང་པོ་ལ་གཉིས། དཔེར་བརྗོད་༼གང་ཚེ་བྲམ་ཟེ་དགའ་བ་ཡི།།༤༽
དང་མཇུག་བསྡུ་བའོ། །༼ཞེས་འདི་གཽ་ཌ་བ་མི་འདོད།།༤༽གཉིས་པ་གཉིས་ཀར་འདོད་པའི་རྗེས་ཁྲིད་ཀྱི་སྒྲའི་
ཉམས་ལ་གསུམ། མཚན་ཉིད་ཀྱིས་མདོར་བསྟན། ༼རྐང་པ་རྣམས་དང་ཚིག་རྣམས་ལ།།༤༽སྦྱོར་བས་རྒྱས་
པར་བཤད་པ། ཞར་ལ་ཟུང་ལྡན་སྨོས་པའོ། །༼སྐོར་བ་ཁོ་ན་ཚོགས་པ་ཡི།།༤༽གཉིས་པ་སྦྱོར་བས་རྒྱས་
པར་བཤད་པ་ལ་བཞི་རྐང་པ་བསྐོར་བའི་རྗེས་ཁྲིད། ༼སྟོན་མཚན་དབུ་རྒྱན་ཟླ་བ་ནི།།༤༽ཚིག་ལ་བསྐོར་བའི་
རྗེས་ཁྲིད། ༼མཛེས་མ་མཁའ་ལ་ཟླ་བ་ཡི། །༦རིང་བར་༼དགའ་མ་བཞིན་གྱི་ཆུ་སྐྱེས་དང༌།།༢༽ཐོས་པའི་རྗེས་ཁྲིད།
ཤར་པ་ཁོ་ན་འདོད་པའི་རྗེས་ཁྲིད་དང་བཞི། ༼བདག་གི་ལུས་དང་ཁྲོ་བ་སྤང༌།།༽གསུམ་པ་གཉིས་ཀ་ལ་གྲོང་
ཚིག་སྤང་བའི་ཚུལ་ལ་གཉིས།སྤྱིར་བཤད་པ་དང༌། ༼དེ་ལྟ་ནའང་གྲོང་པ་ཉིད།།༢༽བྲག་ཏུ་བཤད་པའོ། །
གཉིས་པ་གསུམ།དོན་གྱི་གྲོང་པ་སྤང་ཚུལ།དེ་དག་གི་དོན་བསྡུ་བ་དང་གསུམ། ༼ད་ལྟར་སྙན་པ་རྣམ་
པར་ཕྱེ།དང་པོ་ལ་གཉིས གྲོང་ཚིག་ཚིག་ངེས་བཟུང་བ་དང༌། ༼འདོད་ལྡན་བདག་ལ་གཞོན་ནུ་མ།།༤༽སྤོང་
བྱེད་ཀྱི་ཉམས་ཇི་ལྟར་སྦྱིན་པའི་ཚུལ་།།༼གཡོན་མིག་འདོད་པ་གཏུམ་པོ་འདི།།༤༽
གཉིས་པ་སྒྲ་ལ་གྲོང་ཚིག་སྤང་བ་ལ་གསུམ། སྐྱོན་དུ་འགྱུར་ཚུལ་གྱི་སྒོ་ནས་དཔེར་བརྗོད་
བསྟན་པ།དབྱེ་བ་སོ་སོར་བཤད་པ་དམིགས་བསལ་ཁས་ལེན་ཚུལ་ལོ །གཉིས་པ་ལ་གསུམ།རྣམ་
གྲངས་མདོར་བསྟན་པ། ༼ཚིག་གི་མཚམས་སྦྱོར་གྱི་ཞུགས་དང་།༣དཔེར་བརྗོད་རྒྱས་པར་བཤད་པ། མཇུག་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བསྡུ་བའོ། །༼དེ་ལྟ་བུ་སོགས་ལ་དག་ནི །སྨྲ་ལའང་གྲོང་པ་ཉིད་ཡོད་དེ།།༤༽གཉིས་པ་ལ་གཉིས། མཚམས་སྦྱོར་
ལོག་པའི་གྲོང་ཚིག༼ཡཱ་བྷབ་ཏ་པྲི་ཡ་བཞིན།།༽གོ་བྱ་ཐ་དད་དུ་གོ་བའི་གྲོང་ཚིག་གོ། ༼གཞན་ལ་བསྣུན་པ་སྐྱེས་བུ་
བཞིན།།༤༽ཤིན་ཏུ་གཞོན་པའི་ཡོན་ཏན་ལ་གཉིས། འཆད་པར་དམ་བཅའ་བ་དང༌། ༼ཤིན་ཏུ་གཞོན་པ་
བཤད་པར་བྱ།།༽བཤད་པའོ །གཉིས་པ་གཉིས། དངོས་ལྷོ་པ་དང་ལྷོག་པ་ཤར་པའི་ལུགས་སོ། །དང་
པོ་ལ་གསུམ། ༼རྩུབ་མིན་ཡི་གེ་བར་པ་།།༤༽མཚན་ཉིད་དང་དཔེར་བརྗོད་དོན་བསྡུ་བའོ། །༼སྤྲིན་གྱི་ཕྲེང་བ་
ལྡན་དུས་སུ། །ཞེས་པ་དོན་རྒྱས་ཉིད་མ་ཡིན། །༤༽ལྡོག་པ་ཤར་པའི་ལུགས་ལ་འདོད་ཚུལ་དཔེར་བརྗོད་དོ། །
༼གསལ་ཕྱིར་གཞན་དག་ཕལ་ཆེར་ནི། །༢༽ནཀྵས་རྒྱལ་རིགས་རྣམས་ཀྱི་ཕྱོགས །༢༽དྲུག་པ་དོན་གསལ་གྱི་ཡོན་ཏན་
གཉིས། དངོས་གཉིས་ཀ་འདོད་པ་དང༌། ལྡོག་པ་འགའ་ཞིག་འདོད་པའོ། །དང་པོ་ལ་གཉིས།
མཚན་ཉིད་དང༼དོན་གསལ་དོན་བརྟག་མི་དགོས་ཉིད། །དཔེར་༼འཕྲོག་བྱེད་ཀྱི་ནི་ས་གཞི་དག།༣༽བརྗོད་། །གཉིས་ལ་
གསུམ། པ་ནི། །༢༽དཔེར་༼ཕག་པ་ཆེན་པོ་དག་གི་ས།༽བརྗོད། དོན་བཤད་༼ཞེས་པ་འདི་ཉིད་བསྟན་པ་ནི། །༽། མཇུག་
བསྡུ་༼ལམ་འདི་གཉིས་ཀ་དག་ལ་ཡང༌།།༤༽བའོ། །བདུན་པ་རྒྱ་ཆེ་བ་ལ་གཉིས། དངོས་ལྷོ་པ་དང༌། ལྡོག་པ་
ཤར་པའོ །དང་པོ་ལ་གསུམ།༼གང་འགའ་ཞིག་བརྗོད་པ་།།༤༽མཚན་ཉིད།དཔེར་བརྗོད། ༼སློང་བ་རྣམས་
ཀྱི་བཀྲེན་པའི་མིག།༤།དོན་བསྡུ་བའོ །༼ཞེས་པ་ཉིད་ངག་འདི་།།༤༽གཉིས་པ་ཤར་པའི་ལུགས་ལ་གཉིས
མཚན་ཉིད་དང་༼བསྔགས་པར་འོས་པའི་ཁྱད་པར་དང༌།།༢༽དཔེར་བརྗོད་དོ། །༼རོལ་པའི་ཆུ་སྐྱེས་རྩེ་དགའི་མཚོ།།༢༽
བརྒྱད་པ་བརྗིད་པའི་ཡོན་ཏན་ལ་གཉིས། མཚན་ཉིད་སྤྱིར་བསྟན་པ་དང༌།༼བརྗིད་པ་ཚིག་སྡུད་མང་པོ་
ཉིད། །༢༽དབྱེ་བ་སོ་སོར་བཤད་པའོ། །གཉིས་པ་ལ་ཤར་པའི་ལུགས། ལྷོ་པའི་ལུགས་དང་པོ་ལ་
འདོད་ཚུལ། ༼ཚིགས་བཅད་ཡང་ཤར་ཕྱོགས་པ།།༢༽མཚན་ཉིད། ༼ལ་ལྕི་དང་ཡང་བ་རྣམས།།༤༽དཔེར་བརྗོད།
༼ནུབ་ཀྱི་རི་མགོར་ལྷུང་བ་ཡི།།༤༽མཇུག་བསྡུ་བའོ །༼ཞེས་པ་བརྗིད་དང་ལྡན་པའི་ཚིག།༢༽གཉིས་པ་ལ་གཉིས།
༼གཞན་དག་འཁྲུགས་མིན་མཛེས་པ་ཡི།།༢༽མཚན་ཉིད་དང་དཔེར་བརྗོད་དོ། །༼ཆུ་སྲིན་ངོས་ཀྱི་ཕང་ན་ཆགས།།༤༽དགུ་
པ་མཛེས་པའི་ཡོན་ཏན་སྟོན་པ་ལ་གཉིས།ལྷོ་པ་དང་ཤར་པའོ །དང་པོ་ལ་བཞི་མཚན་ཉིད།༼མཛེས་
པ་འཇིག་རྟེན་དོན་དག་ལས། །༢༽༼དེ་ཡང་གཏམ་གྱི་མངོན་བརྗོད་དང༌།།༢༽དབྱེ་བ། དཔེར་བརྗོད། དོན་བསྡུ་བའོ། །
༼ཞེས་པ་ཁྱད་པར་བརྗོད་པ་ཡི།།༤༽གསུམ་པ་ལ་གཉིས། གཏམ་ལ་སྦྱར་བ་དང༌། ༼དཀའ་ཐུབ་ཕུང་པོ་ཁྱོད་འདྲ་།།
156

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
༤བསྔགས་པ་ལ་སྦྱར་བའོ །༼སྐྱོན་མེད་མུས་ཅན་ཁྱོད་ཀྱི་ནི།།༤༽གཉིས་པ་ཤར་པའི་ལུགས་ལ་གསུམ།
མཚན་ཉིད༼འཇིག་རྟེན་འདས་ཤིང་བརྗོད་འདོད་ཀྱིས།།༤༽། དཔེར་བརྗོད། དོན་བསྡུ་བའོ། །༼འདི་ནི་ཧ་ཅང་བརྗོད་
པས་ན།།།ེགཉིས་པ་དཔེར་བརྗོད་ལ་གཉིས་གཏམ་ལ་སྦྱར་བ། ༼ནས་བཟུང་སྟེ་བདག་གི་ཁྱིམ།།༤༽བསྔགས་
པ་ལ་སྦྱར་བའོ །༼ཁྱོད་ཀྱི་ནུ་མ་འདི་ལྟ་བུ །༤༽བཅུ་པ་ཏིང་ངེ་འཛིན་གྱི་ཡོན་ཏན་ལ་གསུམ་མཚན་ཉིད་
ཀྱིས་མདོར་བསྟན་པ་དང༌། ༼གཞན་གྱི་ཆོས་དེ་གཞན་དག་ལ། །༤༽དཔེར་བརྗོད་ཀྱི་རྒྱས་པར་བཤད་པ།
བསྟོད་པས་མཇུག་བསྡུ་བའོ། །༼ཏིང་འཛིན་ཞེས་བྱའི་ཡོན་ཏན་གང༌།།༤༽གཉིས་པ་ལ་སྤྱིར་བཤད་པ་དང་།༼ཀུ་
མུ་ད་ནི་མི་འཛུམ་ཞིང༌།།༤༽བྱེ་བྲག་ཏུ་བཤད་པའོ། །
གཉིས་པ་བྱེ་བྲག་ཏུ་བཤད་པ་གཉིས། ཆོས་གཅིག་བཀོད་པ་དང༌། ཆོས་དུ་མ་བཀོད་པའོ །
དང་པོ་ལ་གསུམ་འབྲེལ་འགོད་པ་དང༌།དཔེར་བརྗོད།༼པདྨས་ཉི་ཟེར་སྐྱུགས་པ་རྣམས།།༤།དོན་བསྡུ་བའོ། །
༼ཞེས་མཛེས་ཏེ་མི་མཛེས་པ།།༢༽གཉིས་པ་གསུམ།༼ཅིག་ཅར་ཉིད་དུ་ནི་ཆོས་དུ་མ།།༢༽འདོད་ཚུལ།དཔེར་༼ལྕི་བའི་
མངལ་ཁུར་གྱིས་ངལ་ཞིང་།།༤༽བརྗོད།དོན་བཤད་པའོ། །༼གྲོགས་མོའི་ཕང་པར་ཉལ་བ་དང༌།།༤༽གསུམ་པ་སྙན་
ངག་གི་རྒྱུ་བཤད་པ་གསུམ། ཕུན་སུམ་ཚོགས་པའི་རྒྱུ། ༼རང་བཞིན་གྱིས་གྲུབ་སྤོབས་པ་དང་། །༤༽སྣོད་དུ་རུང་
བའི་རྒྱུ། ༼གལ་ཏེ་སྔོན་བག་ཆགས་ཡོན་ཏན་གྱི།།༤༽རྒྱུ་དེ་ལྡན་གྱི་ཕན་ཡོན་བཤད་པའོ། །༼དེ་ཕྱིར་གྲགས་འདོད་
རྣམས་ཀྱི་རྟག་ཏུ་ནི།།༤༽གཉིས་པ་ཐུན་མོང་བའི་རྒྱན་བཤད་པ་ལ་གཉིས། སྤྱིར་བསྟན་༼སྙན་ངག་མཛེས་པར་
བྱེད་པ་། །༨༽པ་དང་བྱེ་བྲག་ཏུ་བཤད་པའོ །གཉིས་པ་ལ་གཉིས་མཚམས་སྦྱོར་དང་བཅས་ཏེ་བཤད་
པར་དམ་བཅའ་བ་༼ལམ་ནི་རྣམ་པར་དབྱེ་དོན་དུ།།༤།ེབཤད་ཚུལ་དངོས་སོ། །
གཉིས་པ་ལ་གསུམ།དོན་རྒྱན་བཤད་པ། སྒྲ་རྒྱན་བཤད་པ། གབ་ཚིག་བཤད་པའོ། །
དང་པོ་ལ་གསུམ། མདོར་བསྟན་པ། ༼རང་བཞིན་བརྗོད་དང་དཔེ་དང་ནི། །༡༦རྒྱས་པར་བཤད་པ།དོན་རྒྱན་
སྤྱིའི་མཇུག་བསྡུ་ཞིང་མ་བཤད་པ་སློབ་ཚུལ་ལོ །གཉིས་པ་ལ་སུམ་ཅུ་རྩ་ལྔ། རང་བཞིན་བརྗོད་པ།
དཔེ་རྒྱན་བཤད་པ། གཟུགས་ཅན་བཤད་པ། གསལ་བྱེད་བཤད་པ། སྐོར་བ་བཤད་པ། འགོག་
རྒྱན་བཤད་པ། དོན་གཞན་བཀོད་པ་བཤད་པ། ལྡོག་པ་ཅན་བཤད་པ། སྲིད་པ་ཅན་བཤད་པ།
བསྡུས་བརྗོད་བཤད་པ།ཕུལ་བྱུང་བཤད་པ། རབ་བརྟགས་བཤད་པ།རྒྱུ་བཤད་པ། ཕྲ་མོ་བཤད་པ
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཆ་རྒྱན་བཤད་པ། དགའ་རྒྱན་བཤད་པ། རིམ་པ་ཅན་བཤད་པ། ཉམས་ལྡན་བཤད་པ། གཟི་
བརྗིད་ཅན་བཤད་པ།རྣམ་གྲངས་བརྗོད། ཀུན་ཕན་བཤད་པ། རྒྱ་ཆེ་བའི་རྒྱན་བཤད་པ། བསྙོན་
དོར་བཤད་པ། སྦྱར་རྒྱན་བཤད་པ། ཁྱད་པར་རྒྱན་བཤད་པ། མཚུངས་སྦྱོར་བཤད་པ། འགལ་བ་
བཤད་པ། སྐབས་མིན་བསྟོད་པ་བཤད་པ།ཟོལ་བསྟོད་པ་བཤད་པ། ངེས་བསྟན་བཤད་པ།ལྷན་
ཅིག་བརྗོད་པ་བཤད་པ། ཡོངས་རྗེས་བཤད་པ།ཤིས་བརྗོད་བཤད་པ། དགོངས་པ་ཅན་བཤད་
པའོ།།
དང་པོ་རང་བཞིན་བརྗོད་པའི་རྒྱན་ལ་གསུམ། མཚན་ཉིད་བཤད་པ། ༼དངོས་པོ་རྣམས་ཀྱི་རང་
བཞིན་དང་།།༤༽དཔེར་བརྗོད་བཤད་པ་དོན་བསྡུ་བའོ །༼རིགས་དང་བྱ་བ་ཡོན་ཏན་རྫས།།༤།གཉིས་པ་ལ་བཞི།
རིགས་རང་བཞིན་བརྗོད་པ། ༼མཆུ་ནི་དམར་ཞིང་གུག་པ་དང་།།༤༽བྱ་བ་རང་བཞིན་བརྗོད་པ།༼མགྲིན་པའི་ནང་
ནས་སྙན་སྒྲོག་ཅིང༌། །༤༽ཡོན་ཏན་རང་བཞིན་བརྗོད་པ། ༼དགའ་མ་ཡིས་རེག་པ་འདིས །༤༽རྫས་རང་བཞིན་
བརྗོད་པའོ། །
གཉིས་པ་དཔེ་རྒྱན་ལ་བཞི། མཚན་ཉིད་བཤད་པ། ༼ལྟ་ཞིག་ལྟར་མཚུངས་པར །༤༽དཔེར་
བརྗོད་བཤད་པ། སྐྱོན་ཡོན་བཤད་པ། མཚུངས་པ་གསལ་བྱེད་ཀྱི་སྒྲ་བཤད་པའོ །གཉིས་པ་ལ་
སུམ་ཅུ་རྩ་གཉིས་ཀྱི་དང་པོ་ཆོས་དཔེ་བཤད་པ།༼མཛེས་མ་ཁྱོད་ཀྱི་ལག་མཐིལ་ནི།།༤༽གཉིས་པ་དངོས་དཔེ་
བཤད་པ། ༼ཁྱོད་ཀྱི་གདོང་ནི་པདྨ་བཞིན།།༤།གསུམ་པ་ལྡོག་དཔེ་བཤད་པ། ༼ཁྱོད་གདོང་བཞིན་པདྨ་ནི།།༤༽
བཞི་པ་ཕན་ཚུན་དཔེ་བཤད་པ།༼ཁྱོད་ཀྱི་ཞལ་བཞིན་ཆུ་སྐྱེས་ཏེ།།༤༽ལྔ་པ་ངེས་པའི་དཔེ།༼ཁྱོད་ཞལ་པདྨ་ཉིད་དང་
མཚུངས།།༽དྲུག་པ་ངེས་མེད་དཔེ། ༼ཞིག་ཁྱོད་གདོང་པདྨ་ཡི།།༦བདུན་པ་བསྡུས་དཔེ། ༼ཁྱོད་གདོང་མཛེས་པ་ཁོ་
ན་ཡི།།༦བརྒྱད་པ་ཁྱད་པར་རམ་ཕུལ་བྱུང་དཔེ།༼ཁྱོད་ཀྱི་ཞལ་ནི་ཁྱོད་ཉིད་ལ།།༤།དགུ་པ་རབ་བརྟགས་དཔེ།
༼དེ་ཡི་བཞིན་དཔལ་ང་ཉིད་ལ།།༤༽བཅུ་པ་རྨད་བྱུང་དཔེ།༼སྨིན་ལེགས་གལ་ཏེ་པདྨ་འགའ །༤༽བཅུ་གཅིག་པ་རྨོངས་
དཔེ། ༼ལུས་ཕྲ་ཁྱོད་གདོང་རི་བོང་ཅན།།༤༽བཅུ་གཉིས་པ་ཐེ་ཚོམ་དཔེ། ༼པད་ནང་བུང་བ་འཁོར་རམ་ཅི།།༤༽བཅུ་
གསུམ་པ་གཏན་འབེབས་དཔེ།༼ཟླ་བ་སྐྱེངས་བྱེད་མཛེས་པ་འདི།།༤༽བཅུ་བཞི་པ་སྦྱར་དཔེ།༼བསིལ་ཟེར་ཅན་
འགྲན་ཟླ་དང༌།།༤༽བཅོ་ལྔ་པ་མཉམ་ཉིད་དཔེ།༼མཚུངས་པའི་སྒྲ་ཡི་བརྗོད་བྱའི་ཕྱིར།།༤༽བཅུ་དྲུག་པ་སྨད་དཔེ།
158

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
༼པདྨ་རྡུལ་མང་ཟླ་བ་འཛད།།༤༽བཅུ་བདུན་པ་བསྔགས་དཔེ། ༼པདྨས་ཚངས་པ་མཆོག་ཏུ་བསྐྱེད།།༤༽བཅོ་བརྒྱད་པ་
བརྗོད་འདོད་དཔེ། ༼ཡོན་ཏན་ལྡན་རྣམས་སྐྱོན་གྱུར་ཀྱང༌།།༤༽བཅུ་དགུ་པ་འགལ་དཔེ། ༼འདབ་བརྒྱ་པ་དང་སྟོན་ཟླ་
དང་།།༤༽ཤུ་པ་དགག་དཔེ། ༼དྲི་མ་ལྡན་ཞིང་བླུན་གྱུར་པ།།༤༽ཉེར་གཅིག་པ་བསྟོད་དཔེ། ༼ཁྱོད་གདོང་རི་
དྭགས་མིག་གིས་མཚན།།༤༽ཉེར་གཉིས་པ་དེ་ཉིད་བརྗོད་པའི་དཔེ།༼འདི་ནི་བཞིན་ཉིད་པདྨ་མིན།།༤༽ཉེར་གསུམ་
པ་ཐུན་མོང་མ་ཡིན་པའི་དཔེ།༼ཟླ་བ་པདྨ་དག་གི་ནི།།༤༽ཉེར་བཞི་པ་འབྱུང་མིན་དཔེ། ༼པདྨ་མཛེས་པའི་སྙིང་
ཀུན།།༤༽ཉེར་ལྔ་པ་སྲིད་མིན་དཔེ། ༼ཟླ་བའི་གཟུགས་ལས་དུག་བཞིན་དང༌།།༤༽ཉེར་དྲུག་པ་མང་བའི་དཔེ།
༼ཙནྡན་ཆུ་དག་ཟླ་བའི་ཟེར།།༤༽ཉེར་བདུན་པ་རྣམ་འགྱུར་དཔེ། ༼ལུས་ཕྲ་ཁྱོད་ཀྱི་བཞིན་རས་། །༤༽ཉེར་བརྒྱད་པ་
འཕྲེང་བའི་དཔེ། ༼འོད་ཀྱི་ཉི་བཞིན་ཉི་མ་ཡིས།།༤༽ཉེར་དགུ་པ་ངག་དོན་གྱི་དཔེ་བཤད་པ་ལ་གཉིས།
མཚན་ཉིད་བཤད་པ་དང་། ༼གང་ཡང་ངག་ཉིད་ཀྱིས་ནི། །༤༽དཔེར་བརྗོད་བཤད་པའོ །གཉིས་པ་ལ་
གཉིས། བཞིན་སྒྲ་གཅིག་པའི་ངག་དོན་དང༌། ༼ཁྱོད་གདོང་མིག་ནི་མི་བརྟན་ཅིང༌།།༤།བཞིན་སྒྲ་དུ་མའི་ངག་
དོན་ནོ། །༼པདྨ་ཅན་བཞིན་ལུས་ཕྲ་མ།།༤།སུམ་ཅུ་པ་ཟླ་བོ་དངོས་པོའི་དཔེ་ལ་གཉིས། མཚན་ཉིད་དང་།
༼དངོས་པོ་འགའ་ཞིག་ཉེར་བཀོད་ན །༤༽དཔེར་བརྗོད་དོ། །༼རྒྱལ་པོ་རྣམས་ནི་སྐྱེས་གྱུར་ཀྱང༌།།༤༽སོ་གཅིག་པ་
མཚུངས་སྦྱོར་གྱི་དཔེ་ལ་གཉིས་མཚན་ཉིད་དང༌། དཔེར་བརྗོད་དོ། །སོ་གཉིས་པ་རྒྱུའི་དཔེ་བཤད་
པའོ། །༼རྒྱལ་པོ་མཛེས་པས་ཟླ་བ་དང་།།༤༽གསུམ་པ་དཔེའི་སྐྱོན་ཡོན་བཤད་པ་ལ་གཉིས།ཡོན་ཏན་བགྲང་
བ་དང་སྐྱོན་དུ་བརྩི་བའོ། །དང་པོ་ལ་གསུམ། ༼ལྡན་མི་དགྱེས་མེད་གང་ལས། །༤༽མཚན་ཉིད་དང་དཔེར་
བརྗོད་དོན་བསྡུ་བའོ། །གཉིས་པ་ལ་གསུམ། རྟགས་འདྲེས་ཀྱང་སྐྱོན་མེད་པ། ༼མ་ནི་འདི་འགྲོ་བུད་མེད་
བཞིན།།༢༽ཚིག་འདྲེས་ཀྱང་སྐྱོན་མེད་པ ༼བདག་གི་གྲོགས་འདི་སྲོག་རྣམས་བཞིན། །༢མཆོག་དམན་དུ་གྱུར་
ཀྱང་སྐྱོན་མེད་པའོ། །གཉིས་པ་སྐྱོན་དུ་བརྩི་བ་ལ་གསུམ། མཚན་ཉིད། ༼སྦྱོར་བ་འགའ་ལ་ངག་རིག་རྣམས །
དཔེར་བརྗོད།༼ངང་མོ་བཞིན་དུ་ཟླ་བ་དཀར།།༤༽མཇུག་བསྡུ་བའོ། །༼འདི་འདྲ་སྤངས་ཏེ་མཁས་རྣམས་ཀྱིས།།༢༽བཞི་
པ་མཚུངས་པ་གསལ་བྱེད་ཀྱི་སྒྲ་བཤད་པ་ལ་བཞི། བཞིན་སོགས་ཉེར་གཅིག་བཤད་པ་གཟུགས།
༼བཞིན་ལྟར་ལྟ་བུ་ཇི་ལྟར་སྒྲ།།༨བརྙན་སོགས་བཅོ་བརྒྱད་བཤད་པ། ༼གཟུགས་བརྙན་དང་ནི་སོ་སོར་སྡེབས། །༨༽
བོང་མཚན་མའི་གདོང་ཅན་སོགས་བཅོ་ལྔ་བཤད་པ། ༼རི་བོང་མཚན་མའི་གདོང་ཅན་སོགས །༨༽སྐལ་བཟང་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཕྲོག་བྱེད་ལ་སོགས་བཅུ ༼དེ་ཡིས་སྐལ་བཟང་འཕྲོག་བྱེད་དང༌།།༡༠༽འཕྲོས་དོན་དང་བཅས་བཤད་པའོ། །
གསུམ་པ་གཟུགས་ཅན་གྱི་རྒྱན་བཤད་པ་ལ་གསུམ།མཚན་ཉིད་བཤད་པ། ༼ཐ་དད་སྣང་མིན་
གྱུར་པ་ཡི།།༢༽དཔེར་བརྗོད་བཤད་པ། དཔེ་རྒྱན་དང་ཐུན་མོང་དུ་མཇུག་བསྡུ་བའོ། །༼གཟུགས་ཅན་དཔེ་ཡི་
རྣམ་རྟོགས་རྣམས།།༤།གཉིས་པ་ལ་ཉི་ཤུ། དང་པོ་བསྡུས་པའི་གཟུགས་ཅན། ༼དཔུང་པ་འཁྲི་ཤིང་ལག་པ་།།༤༽
གཉིས་པ་མ་བསྡུས་པའི།༼ལག་པའི་འཁྲི་ཤིང་སོར་མོ་རྣམས །༦གསུམ་པ་བསྡུས་ཤིང་མ་བསྡུས་པའི།༼བཞིན་
ཟླ་འཛུམ་པའི་ཟླ་ལོ་རྩིས །༢བཞི་པ་མཐའ་དག་གཟུགས་ཅན་ལ་གཉིས། དཔེར་༼སོར་མོ་དམར་བའི་འདབ་ཕྲེང་
དང༌།།༤༽བརྗོད་དང་དོན་བཤད་པའོ། །༼སོར་མོ་ལ་སོགས་འདབ་སོགས་དང༌། །༤༽ལྔ་པ་ཆ་ཤས་གཟུགས་ཅན་
ལ་གཉིས་དཔེར་བརྗོད་དང༌། ༼གཏུམ་མོ་གློ་བུར་ཉིད་དུ་ནི།།༤༽དོན་བསྡུ་པའོ། །༼འདི་ནི་དངུལ་ཆུ་དོག་པར་
བྱས །༤༽དྲུག་པ་ཆ་ཤས་ཅན་གྱི་གཟུགས་ཅན་ལ་དངོས་དང་དོན་༼གདོང་པའི་འདམ་སྐྱེས་སྨིན་འཁྱོག་ཅིང༌།།༤༽
བཤད་པ། ༼འདི་ནི་གདོང་པའི་ཆ་ཤས་དག།༤༽བདུན་པ་ཡན་ལག་གཅིག་གི་གཟུགས་ཅན་ལ་དངོས་དང་
༼མཛེས་མ་མྱོས་པའི་མཁུར་ཚོས་དམར །༤༽གཞན་ལ་རིགས་འགྲེ་བ། ༼འདི་ནི་ཡན་ལག་གཅིག་གཟུགས་ཅན། །༤༽
བརྒྱད་པ་ལྡན་༼གདོང་འདི་འཛུམ་པའི་མེ་ཏོག་འབར །པའི་གཟུགས་ཅན་ནི། དགུ་པ་མི་ལྡན་༼གདོང་འདི་འཛུམ་
པའི་ཟླ་འོད་དང༌།།༤༽པའི་གཟུགས་ཅན་ནི། བཅུ་པ་མི་མཉམ ༼ཡན་ལག་ཅན་དང་ཡན་ལག་རྣམས།།༤༽པ་ལ་
མཚན་ཉིད་དང་དཔེ་༼མྱོས་པའི་མཁུར་ཚོས་རབ་དམར་ཞིང་།།༤༽བརྗོད། བཅུ་གཅིག་ཁྱད་པར་ཅན་ལ་དཔེར་
༼ཕྲོག་བྱེད་རྐང་པ་ཛཏྣ་ཡི།།༤༽བརྗོད་དང་དོན་བཤད་པ།༼གང་ཞིག་ཏོག་གི་ཁྱད་པར་གྱི།།༤།ེབཅུ་གཉིས་པ་འགལ་
བའི་གཟུགས་ཅན་ལ་དཔེར་བརྗོད་༼པདྨ་རྣམས་ནི་མི་འཛུམ་ཞིང༌། །༤དང་དོན་བཤད་པ།༽པད་མའི་བྱ་བ་བྱ་མིན་
དང་།།༤།བཅུ་གསུམ་པ་རྒྱུའི་གཟུགས་ཅན་ལ་དཔེར་བརྗོད་དང༌། ༼ཁྱོད་ནི་ཟབ་པས་རྒྱ་མཚོ་སྟེ །༤།དོན་
བཤད་༼འདིར་ནི་ཟབ་པ་ལ་སོགས་པའི།།༽པ། བཅུ་གཅིག་པ་སྦྱར་བའི་གཟུགས་ཅན། ༼གྲོགས་མོ་ཁྱོད་ཀྱི་གདོང་
པད་ནི།།༤༽བཅོ་ལྔ་པ་དཔེ་དང་ལྡོག་པའི་མཚན་ཉིད་ཐུན་མོང་པ་བཤད་པ་དང་།༼གཙོ་བོ་དང་ནི་ཕལ་པ་
ལ།།༽དེའི་གཟུགས་ཅན་གྱི་དཔེ་བརྗོད་བཤད་པའོ། །༼མྱོས་པ་ཀུན་ཏུ་དམར་བ་ཡིས །༽བཅུ་དྲུག་པ་ལྡོག་པའི་
གཟུགས་ཅན། ༼ལྷ་རྣམས་ཀྱིས་ནི་ཟླ་བ་དང༌།།བཅུ་བདུན་པ་འགོག་པའི་གཟུགས་ཅན། ༼མཛེས་མ་ཁྱོད་གདོང་
ཟླ་བ་ནི །༤༽བཅོ་བརྒྱད་པ་མཉམ་འཇོག༼གཏུམ་མོ་ཁྱོད་གདོང་ཟླ་བས་ཀྱང༌། །༤༽བཅུ་དགུ་པ་གཟུགས་ཅན་གྱི་
160

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར།
གཟུགས་ཅན། ༼ཁྱོད་གདོང་འདམ་སྐྱེས་དོ་ར་འདིར། །༤༽ཉི་པ་བསྙོན་དོར་གྱི་གཟུགས་༼འདི་ནི་གདོང་མིན་འདི་
པདྨ།།༤༽ཅན་ལ་དངོས་དང་དོན་བཤད་པ་རྣམས་སོ །༼གདོང་ལ་སོགས་པ་ཉིད་ལྡོག་སྟེ །༤༽བཞི་པ་གསལ་
བྱེད་རྒྱན་ལ་གསུམ། མཚན་ཉིད་དཔེར་བརྗོད། ༼རིགས་དང་བྱ་བ་ཡོན་ཏན་རྫས །༤༽མ་བཤད་པ་སློབ་
ཚུལ་ལོ། །༼རྣམ་པ་འདི་ཉིད་ཁོ་ན་ཡིས །༤༽གཉིས་པ་ལ་ལྔ། གནས་གསུམ་གྱི་གསལ་བྱེད་བཤད་པ།
འཕྲེང་བའི་གསལ་བྱེད་བཤད་པ། དོན་གཅིག་གི་གསལ་བྱེད་བཤད་པ། སྦྱར་བའི་གསལ་བྱེད་
བཤད་པའོ། །དང་པོ་ལ་བཞི། ཐོག་མའི་གསལ་བྱེད་དང་། མཚམས་སྦྱར་བ་༼ཞེས་པ་དང་པོའི་གསལ་བྱེད་
བསྟན།༤༽བར་གྱི་གསལ་བྱེད། ཐ་མའི་གསལ་བྱེད་། །དང་པོ་ལ་བཞི། རིགས་བརྗོད་པ།༼ཡི་རླུང་
གི་འཁྲི་ཤིང་གི།༤༽བྱ་བ་བརྗོད་པ། ༼རྒྱུའོ་ཆུ་གཏེར་བཞི་ངོགས་ཀྱི།།༤༽ཡོན་ཏན་བརྗོད་པ། ༼སྔོ་སངས་ཉིད་ཕྱོགས་
རྣམས་ནི། །༤༽རྫས་བརྗོད་པའོ །༼ཁྱབ་འཇུག་རྣམ་གནོན་ལ་གནས་པས། །གསུམ་པ་བར་གྱི་གསལ་བྱེད་ལ་
གཉིས། རིགས་བརྗོད་པ། ༼གར་བྱེད་ནི་ཙུ་ལ་ཕང་།།༤༽བྱ་བ་བརྗོད་པའོ། །༼དྲི་བཞོན་དལ་བུ་རྒྱུ་བྱེད་དེ།།༤༽
བཞི་པ་ལ་གཉིས།རིགས་བརྗོད་པ།༼ཆུ་འཛིན་གྱིས་ནི་རབ་གཏོར་ཆུ།།༽བྱ་བ་བརྗོད་པའོ། །༼ཁྱོད་ཀྱི་ཨུཏྤལ་རྣ་བ་
ལས།།༤།གཉིས་པ་འཕྲེང་བའི་གསལ་བྱེད་ལ་གཉིས། དཔེར་བརྗོད་དང༌། ༼དཀར་ཕྱོགས་ཀྱིས་ནི་འོད་དཀར་
ཅན།།༽དོན་བཤད་པའོ །༼ཞེས་སོགས་གསལ་བྱེད་ཡིན་མོད་ཀྱང་། །གསུམ་པ་འགལ་དོན་གྱི་གསལ་བྱེད་ལ་
གཉིས། དཔེར་བརྗོད་དང༌། ༼རླུང་གི་གཙུབས་པའི་ཆུ་ཐིག་ཅན།།༤༽དོན་བཤད་པའོ། །༼འདིར་ནི་སྤྲིན་གྱི་ཚིག་དག་
དང་།།༤༽བཞི་པ་དོན་གཅིག་གིས་གསལ་བྱེད་ལ་གཉིས།དཔེར་བརྗོད། ༼ཆུ་འཛིན་དག་གི་ཕྲེང་བ་འདིས།།༤༽
དོན་བཤད་པའོ །༼གང་ཕྱིར་ཆུ་འཛིན་ཕྲེང་བ་ཡི།།༽ལྔ་པ་སྦྱར་བའི་གསལ་བྱེད་ལ་གཉིས།དཔེར་༼དྲི་ཡི་བཞོན་
པ་ཡིད་འོང་མཐོང་།།༤༽བརྗོད།དོན་བཤད་༼འདིར་ནི་ཆོས་རྣམས་ཐ་དད་མིན།།༤༽པའོ། །
ལྔ་པ་སྐོར་བ་ཅན་གྱི་རྒྱན་ལ་གཉིས། མཚན་ཉིད་དང་༼གསལ་བྱེད་ཀྱི་ནི་གནས་ཉིད་། །༤༽དཔེར་
བརྗོད་དོ། །གཉིས་པ་ལ་གསུམ།དོན་སྐོར་༼ཀ་དམ་པ་ནི་རྣམ་པར་རྒྱས།།༤༽༼ཚིག་སྐོར་སྤྲིན་གྱི་ཕྲེང་བ་ངག་གི་།།༤༽
གཉིས་ཀ་སྐོར་བ༼ཀུན་ལ་རྒྱལ་ནས་དེ་རིགས་ཁྱོད།།༤༽། །
དྲུག་པ་འགོག་པ་ཅན་གྱི་རྒྱན་ལ་གསུམ། མཚན་ཉིད་༼དགག་པ་བརྗོད་པས་འགོག་པ་སྟེ །༤༽དབྱེ་
བ་དང་བཅས་བསྟན་པ། དཔེར་བརྗོད་བཤད་པ། མཇུག་བསྡུ་བའོ། །གཉིས་པ་ལ་ཉི་རྩ་གསུམ་
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གྱི་དང་པོ་འདས་པ་འགོག་པ་ལ་གཉིས། དཔེར་བརྗོད་དང༌། ༼ལུས་མེད་ཀྱི་ནི་མེ་ཏོག་གི།༤༽དོན་བཤད་
པའོ །༼ཞེས་པ་འདི་ནི་རྒྱུ་སྟོབས་ཀྱིས །༤༽གཉིས་པ་ད་ལྟ་བའམ་མངོན་གྱུར་འགོག་པ་ལ་གཉིས། དཔེར་
བརྗོད་དང་༼སྙན་སྒྲོག་མ་དག་ཅི་ཡི་ཕྱིར །༤༽དོན་བཤད་པའོ། །༼འགའ་ཞིག་དཀར་མིན་ཏྤལ་ལ།།༤༽གསུམ་པ་
འབྱུང་འགྱུར་འགོག་པ་ལ་གཉིས། དཔེར་བརྗོད་དང་༼ བདེན་པར་སྨྲ་བོ་བདག།༤།དོན་བཤད་པའོ། །
༼སྔར་ཉིད་ཤིན་ཏུ་ཁེངས་ལྡན་མས །༤༽བཞི་པ་ཆོས་འགོག་པ་ལ་གཉིས། དཔེར་བརྗོད་༼ལུས་ཕྲ་ཁྱོད་ཀྱི་ཡན་ལག་
རྣམས།།༤༽དང་དོན་བཤད་པའོ། །༼གང་ཕྱིར་དེ་ལྟར་འདོད་ལྡན་གྱིས། །༤༽ལྔ་པ་ཆོས་འགོག་པ་ལ་དཔེ་༼དེ་
མཛེས་སམ་མ་ཡིན་ཞེས།།༤༽། ༼གང་ཕྱིར་གཟུགས་ཅན་མ་མཚར།།༤༽དྲུག་པ་རྒྱུ་འགོག་པ་ལ་དཔེ་༼ཁྱོད་ཀྱི་མིག་
དག་དམར་གྱུར་ཅིང༌། །༤༽དོན། ༼གང་ཕྱིར་མཛའ་མཁས་པ་ཡིས། །༤༽བདུན་པ་འབྲས་བུ་འགོག་པ་ལ་དཔེ།
༼མཛའ་བོ་དག་ནི་རིང་ན་གནས།།༤༽དོན།༼དེ་རྒྱུ་ཆུ་འཛིན་བགྲོད་པ་སོགས།།བརྒྱད་པ་རྗེས་གནང་འགོག་པར་དཔེ་
༼གལ་ཏེ་གཤེགས་ན་གཤེགས་པར་མཛོད།།༤༽དོན། ༼ཞེས་པ་འཆི་བ་གསལ་བྱེད་པས། །༤༽དགུ་པ་དབང་གིས་འགོག་
པར་དཔེ། ༼ནོར་ནི་མང་པོ་རྙེད་འགྱུར་ཞིང༌།།༤།དོན།༼མཛའ་བོ་འགྲོ་བར་སྦྱོར་བ་ཡི།།༤།ེབཅུ་པ་མ་གུས་པས་འགོག་
པའི་དཔེ་༼བདག་ནི་གསོན་ཏེ་སྟོབས་དང་ལྡན། །༤༽དོན། ༼གང་ཕྱིར་འདི་ནི་ཆགས་ལྡན་མས།།༤༽བཅུ་གཅིག་པ་ཤིས་
བརྗོད་ཀྱི་འགོག་པར་དཔེ་༼མཛའ་བོ་གལ་ཏེ་གཤེགས་ན་བཞུད།།༤༽དོན། ༼ལྟར་ཤིས་བརྗོད་ལམ་གྱིས་གང༌། །༤༽
བཅུ་གཉིས་པ་རྩུབ་མོས་འགོག་པར་དཔེ་༼གལ་ཁྱོད་འགྲོ་བདེན་ཉིད་ན །༤།དོན། ༼གང་ཕྱིར་མཛའ་བའི་དབང་
ཕྱུག་མས །༤༽བཅུ་གསུམ་པ་གྲོགས་ཀྱི་འགོག་པར་དཔེ་༼གལ་གཤེགས་ན་མྱུར་དུ་བཞུད།།༤༽དོན། ༼གང་ཕྱིར་
འདིར་ནི་མཐའ་གཅིག་ཏུ།།༤༽བཅུ་བཞི་པ་འབད་པས་འགོག་པར་དཔེ་༼བཞུད་ཅེས་ཁྱོད་དགྱེས་བརྗོད་འདོད་ཀྱང་།།༤༽
དོན། ༼མི་འདོད་དངོས་འབད་བྱས་ནས། །༤༽བཅོ་ལྔ་པ་གཞན་དབང་འགོག་པར་དཔེ་༼སྐད་ཅིག་ལྟ་ལ་གེགས་བྱེད་
པའི །༤༽དོན། ༼གང་ཕྱིར་མཛའ་བའི་གཞན་དབང་མས། །༤༽བཅུ་དྲུག་པ་ཐབས་ཀྱི་འགོག་པར་དཔེ་༼མགོན་པོ་
འབྲལ་བར་བཟོད་པར་བགྱི།།༤༽དོན། ༼འཚོ་བའི་ཐབས་ནི་དཀའ་བ་དང་།།༤༽བཅུ་བདུན་པ་ཁྲོ་བས་འགོག་པར་དཔེ་
༼ཇོ་བོ་ཁྱོད་ཀྱི་ཞལ་ནས་ཚིག།༤༽དོན། ༼མཛའ་བ་རྒྱས་པས་མ་བསྡམས་པའི།།༤༽བཅོ་བརྒྱད་པ་མྱ་ངན་གྱིས་འགོག་
པར་དཔེ་༼མ་བསྒོམས་བུ་མོའི་རྣ་བ་ལ །༤༽དོན། ༼མྱ་ངན་བཅས་ཤིང་ཨུཏྤ་ལ།།༤།ེབཅུ་དགུ་པ་འགྱོད་པས་འགོག་
པར་དཔེ་༼དོན་ནི་འགའ་ཡང་ཚོགས་མ་བྱས། །༤༽དོན། ༼གང་ཕྱིར་འདིར་ནི་ཚེ་སོང་བས། །༤༽ཉི་ཤུ་པ་ཐེ་ཚོམ་གྱིས་
162

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
འགོག་པར་དཔེ་༼ཅི་འདི་སྟོན་གྱི་ཆུ་འཛིན་ནི།།༤༽དོན། ༼ཆོས་ཉིད་ངང་པ་ལ་ཡོད་ཅིང་།།༤༽ཉེར་གཅིག་པ་སྦྱར་བས་
འགོག་པར་དཔེ་༼བདུད་རྩིའི་བདག་ཉིད་པད་མ་ལ། །༤༽དོན། ༼ཕལ་པའི་ཟླ་བ་བརྟེན་པ།།༤༽ཉེར་གཉིས་པ་དོན་གཞན་
གྱིས་འགོག་པར་དཔེ་༼ཐམས་ཅད་མནན་ཀྱང་ཁྱོད་ཀྱི་ནི།།༤དོན།༼གང་ཕྱིར་འདི་ནི་དོན་གཞན་གང༌།།༤༽ཉེར་གསུམ་པ་
རྒྱུས་འགོག་པ་ལ་གཉིས། དཔེར་བརྗོད་དང་༼སྦྱིན་པ་པོ་ཞེས་ནམ་ཡང་ནི།།༤༽དོན་༼ཞེས་པ་ལ་སོགས་འགོག་པ་
ནི།།༤༽བཤད་པའོ། །
བདུན་པ་དོན་གཞན་བཀོད་པ་ལ་མཚན་ཉིད་བཤད་པ། ༼གང་ཞིག་དངོས་འགའ་རབ་བཀོད་ནས།།༤༽
དབྱེ་བ་བཤད་༼ཀུན་ཁྱབ་ཁྱད་པར་ལ་གནས་དང་། །༤༽པ། དཔེར་བརྗོད་བཤད་པའོ། །གསུམ་པ་ལ་བརྒྱད།
དང་པོ་ཀུན་ཁྱབ་ཀྱི་དོན་གཞན་བཀོད་པ། ༼ལེགས་ལྡན་འགྲོ་བ་རྣམས་ཀྱི་མིག།༤༽གཉིས་པ་ཁྱད་པར་གནས་
པའི་དོན་གཞན་བཀོད་པ། ༼ཆུ་འཛིན་འདི་དག་ལུས་ཅན་གྱི།།༤།གསུམ་པ་སྦྱར་བའི་དོན་གཞན་བཀོད་པ
༼མ་ལ་ཡ་ཡི་རླུང་གི་ནི།།༤༽བཞི་པ་འགལ་བའི་དོན་གཞན་བཀོད་པ། ༼མཚན་མོ་བྱེད་པའི་དྲི་མ་དང་།།༤༽ལྔ་པ་མི་
འོས་པའི་དོན་གཞན་བཀོད་པ། ༼སྦྲང་རྩི་འཐུང་བའི་མགྲིན་སྙན་ལས། །༤༽དྲུག་པ་འོས་པའི་དོན་གཞན་
བཀོད་། ༼ཆུ་སྐྱེས་འདབ་མའི་མལ་སྟན་འདིས།།༤༽བདུན་པ་འོས་ཤིང་མི་འོས་པའི་དོན་གཞན་བཀོད་པའོ །
༼བསིལ་ཟེར་ཅན་གྱི་ཉམས་བྱེད་མོད།།༤༽
བརྒྱད་པ་ལྡོག་པ་ཅན་གྱི་རྒྱན་བཤད་པ་ལ་གཉིས། མཚན་ཉིད་དང་དཔེར་བརྗོད་།༼སྒྲ་
འཇུག་པའི་རྟོགས་པ་ཡིས ༤༽གཉིས་པ་ལ་བཞི སྒྲས་ཟིན་མཚུངས་པའི་ལྡོག་པ་ཅན། རྟོག་པ་མཚུངས་
པའི་ལྡོག་པ་ཅན། འབྱེད་བྱེད་མཚུངས་པའི་ལྡོག་པ་ཅན། རིགས་མཐུན་འབྱེད་པའི་ལྡོག་པ་ཅན་ནོ། །
དང་པོ་ལྔའི་གཅིག་གི་ལྡོག་པ་ཅན་ལ་དཔེར་བརྗོད་དངོས་དང་༼བརྟན་དང་ཆེ་བའི་བདག་ཉིད་དང༌།།༤།དོན་
བཤད་པ། ༼གཅིག་ལ་གནས་པའི་ཆོས་ཀྱིས་ནི། །༤༽གཉིས་པ་ལ་གཉིས་ཀྱི་ལྡོག་པ་ཅན་ལ་གཉིས། དཔེར་
བརྗོད་དང་༼ཆུ་ཡི་ཕུང་པོ་དག་དང་ཁྱོད །༤༽དོན་བཤད་པའོ། །༼གང་ཕྱིར་འདིར་ནི་གཉིས་ཀ་ཡིན།།༤༽གསུམ་པ་
སྦྱར་བའི་ལྡོག་པ་ཅན་ལ་དཔེར་བརྗོད་དང་དོན་བཤད་པ། བཞི་པ་ལྡོག་པའི་འགོག་པ་ཅན་ལ་
གཉིས། འཆད་པར་དམ་བཅའ་བ་དང༌།༼འགོག་པ་ཅན་དང་གཏན་ཚིགས་ཅན།།༢༽དཔེར་བརྗོད་དངོས་སོ། །
༼ལུགས་དང་ལྡན་ཞིང་བརྟན་པ་དང༌།།༤༽ལྔ་པ་གཏན་ཚིགས་ཀྱི་ལྡོག་པ་ཅན་ལ་གཉིས། དཔེར་བརྗོད་དངོས་
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དང༌། ༼རི་གླིང་རྒྱ་མཚོར་བཅས་པ་ཡི།།༤༽སྤྱིའི་དོན་བསྡུ་བའོ། །༼སྒྲ་དག་འཇུག་པར་མཚུངས་པ་ཡིས།།༢༽གཉིས་པ་
རྟོགས་མཚུངས་ཀྱི་ལྡོག་པ་ཅན་ལ་གསུམ། དམ་བཅའ་བ་༼རྟོགས་པར་གྱུར་པ་མཚུངས་པ་ཡང་། །༽དང་དཔེར་
བརྗོད། ཁྱད་པར་བསྟན་པ༼སྔ་མར་དབྱེ་བ་ཙམ་ཞིག་བསྟན། །༢། །གཉིས་པ་དཔེར་བརྗོད་ལ་གཉིས།
རྟེན་གྱི་ལྡོག་པ་༼ཁྱོད་ཀྱི་གདོང་དང་པདྨ་སྟེ།།༤༽ཅན་དང༌། དཔེ་ལས་དཔེ་ཅན་ལྷག་པའི་ཚུལ་༼རི་དྭགས་མིག་ལ་
སྨིན་སྒེག་དང༌།།༤༽། །གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ་གཉིས། དམ་བཅའ་བ་༼སླར་
ཡང་མཚུངས་པའི་ལྡོག་པ་ཅན།།༢༽དང་དཔེར་བརྗོད་པའོ། །གཉིས་པ་ལ་གཉིས། མཚུངས་ཆོས་དང༌།
འབྱེད་བྱེད་གཉིས་ཀ་སྒྲས་ཟིན་པའི་ལྡོག་པ་ཅན། ༼ཁྱོད་ཀྱི་གདོང་དང་པདྨ་དཀར།༤།མཚུངས་ཆོས་མ་ཟིན་
པ་འབྱེད་བྱེད་ཟིན་པའི་ལྡོག་པ་ཅན་། །ཕྱི་མ་ལ་གསུམ། དཔེར་བརྗོད་༼ཟླ་བ་འདི་ནི་མཁའ་ཡི་རྒྱན །༤༽
བཤད་པ༼འདིར་ནི་ཟླ་བ་ངང་པ་དག།༤༽། སྔ་ཕྱིའི་ཁྱད་པར་བསྟན་པ༼སྔ་ལ་སྒྲ་ལྡན་མཚུངས།།༤༽། །བཞི་
པ་རིགས་མཐུན་ལྡོག་པ་ཅན་ལ་གཉིས། དཔེར་བརྗོད་དངོས་དང་༼རིན་ཆེན་སྣང་བས་མི་འཕྲོགས་ཤིང༌།།
དོན་བཤད་པའོ། །༼མུན་པའི་རིགས་ལས་མུན་པ་འདི།།༽
དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་དང་༼རབ་ཏུ་གྲགས་པའི་རྒྱུ་ལྡོག་ནས། །དཔེར་
བརྗོད་དོ། །གཉིས་པ་ལ་གསུམ་འབྲས་བུ་རང་གི་ངོ་བོ་ཙམ། ༼མ་འཐུངས་མྱོས་པའི་ཀཱ་དམྦ།།༤༽སྟོན་པའི་
སྲིད་པ་ཅན། གཉིས་པ་རྒྱུ་གཞན་ཅུང་ཟད་ཙམ་སྟོན་པའི་སྲིད་པ་ཅན་ལ་གཉིས། དཔེར་བརྗོད་པ་
༼སྨན་མ་བསྐུས་པར་དཀར་མིན་མིག།༽དོན་བཤད་པའོ། །༼གང་ཕྱིར་མ་འཐུངས་ལ་སོགས་ཀྱིས།།༤།གསུམ་པ་རྒྱུ་མེད་
འབྲས་བུ་ངོ་བོ་ཙམ་སྟོན་པའི་སྲིད་པ་ཅན་ལ་གཉིས དཔེར་བརྗོད་དང་༼བགོས་པ་མེད་པར་ཁ་དྲི་ཞིམ །༤༽
དོན་བཤད་པའོ། །༼བགོས་པ་མེད་སོགས་ཚིག་གིས་འདིར།།༽
བཅུ་པ་བསྡུས་བརྗོད་ཀྱི་རྒྱན་ལ་གཉིས།མཚན་ཉིད་དང་༼དངོས་པོ་འགའ་ལ་བསམ་བྱས་ནས།།༤༽
དཔེར་བརྗོད་པའོ། །གཉིས་པ་ལ་གཉིས། སྤྱིར་བཤད་པ་དང་བྱེ་བྲག་ཏུ་བཤད་པའོ། །དང་པོ་ལ་
གཉིས།དཔེར་བརྗོད་དངོས་༼བུང་བ་ཇི་ལྟར་འདོད་པ་བཞིན།།༤༽དང་དོན་བཤད་པའོ། །༼ཆགས་ལྡན་བུད་མེད་
དར་མ་ལ།།༤༽གཉིས་པ་བྱེ་བྲག་ཏུ་བཤད་པ་གཉིས། མདོར་བསྟན་པ་༼ཁྱད་པར་ཅན་ནམ་ཐ་དད་ཅིང་།།༤༽དང་
རྒྱས་པར་བཤད་པའོ། །གཉིས་པ་ལ་གསུམ། ཁྱད་གཞི་ཐ་དད་ཀྱང་ཁྱད་ཆོས་མཚུངས་པའི་བསྡུས་
164

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
བརྗོད། གཉིས་པ་ཁྱད་ཆོས་ཐ་དད་ཅིང་ཐ་མི་དད་པའི་བསྡུས་བརྗོད་ལ་གཉིས་དཔེར་༼ཡལ་གའི་ཁྱོན་ནི་
མི་ཆུང་ཞིང༌།།༤༽བརྗོད་དང་དོན་བསྡུ་བ༼གཉིས་ཀ་ལ་ཡང་སྐྱེས་བུ་འགའ། །༽། །གསུམ་པ་སྔོན་མེད་བསྡུས་
བརྗོད་གཉིས། དཔེར་བརྗོད་༼སྦྲུལ་ངན་འགྲོགས་པ་དང་བྲལ་ཞིང༌།།༽དང་དོན་བཤད་པ༼རྒྱ་མཚོ་ལ་ནི་དེ་མཚུངས་
པར།༤༽། །
བཅུ་གཅིག་པ་ཕུལ་བྱུང་གི་རྒྱན་ལ་གསུམ། མཚན་ཉིད་༼ཁྱད་པར་གྱི་ནི་བརྗོད་འདོད་གང་། །
དཔེར་བརྗོད།བསྟོད་པས་མཇུག་བསྡུ་བ༼རྒྱན་ནི་གཞན་པ་དག་གིས་ཀྱང་།།༤༽། །གཉིས་པ་ལ་བཞི་ལས
དང་པོ་ཁྱད་འཕགས་ཕུལ་བྱུང་བཤད་པ་ལ་གཉིས། དཔེར་བརྗོད་དངོས་དང་༼མལླི་ཀ་ཡི་ཕྲེང་ཚོགས་ཅན །༤༽
དོན་བཤད་པ༼ཟླ་བའི་འོད་ནི་ལྷག་པ་ཉིད །༤༽། །གཉིས་པ་ཐེ་ཚོམ་ཕུལ་བྱུང༌། ༼དགའ་མ་ཁྱོད་ཀྱི་ནུ་མ་དང༌། །
གསུམ་པ་ངེས་པ་ཕུལ་བྱུང༌། ༼ནི་ཏམྦི་ནི་ཁྱོད་ལ་ནི། །༤༽བཞི་པ་གྲགས་པ་ཕུལ་བྱུང་བཤད་པའོ། །༼ཁྱོད་ཀྱི་
གྲགས་པའི་ཁུང་བུ་ནི།།༤༽
བཅུ་གཉིས་པ་རབ་བཏགས་བཤད་པ་ལ་བཞི། མཚན་ཉིད་བཤད་པ། ༼སེམས་ལྡན་དག་གམ་
ཅིག་ཤོས་ཀྱིས། །དཔེར་བརྗོད་བཤད་པ་ལོག་རྟོག་དགག་པ་རབ་བཏགས་གསལ་བྱེད་ཀྱི་སྒྲ་བཤད་
པའོ། །༼སྙམ་དང་དོགས་དང་ངེས་དང་འདྲ། །༤༽གཉིས་པ་ལ་གསུམ་ལས། དང་པོ་སེམས་ལྡན་རབ་བཏགས་
བཤད་པ་ལ་དཔེ་༼ཉིན་གུང་ཉི་མས་གདུངས་པ་ཡིས།།༤།དོན་གཉིས། ༼ཁྲུས་དང་བཏུང་དང་པད་རྩྭ་དག།༤༽གཉིས་
པ་སེམས་མེད་རབ་བཏགས་བཤད་པ་ལ་དཔེ་༼འདི་ནི་བདག་གི་རིང་བ་དག།༤།དོན་གཉིས། ༼མིག་ཟུར་ཆར་ནི་
ལྷུངས་གྱུར་པ།།༤༽གསུམ་པ་ཏིང་ངེ་འཛིན་རབ་བཏགས་བཤད་པ༼མུན་པ་ལུས་ལ་འབྱུག་པ་བཞིན།།༤༽། །
གསུམ་པ་ལོག་རྟོག་དགག་པ་ལ་བརྒྱད། ལོག་རྟོག་དགག་པ། ༼འདི་ནི་བཞིན་གྱི་སྒྲ་ཡིས་འགའ། །༢༽ལུང་
དང་འགལ་བ་སྟོན་པ། ༼ཏིང་ངའི་མཐའ་ཡི་དཔེ་མ་ཡིན།།༤༽རིག་པ་དང་འགལ་བར་སྟོན་པ། ༼དཔེ་དང་དཔེར་བྱ་
ཉིད་དག་ནི།༽མཚུངས་ཆོས་སུ་འདོད་པ་དགག་པ། ༼གལ་ཏེ་འཇུག་པ་ཉིད་འདོད་ན། །༽དཔེར་འདོད་པ་དགག་པ
༼གལ་ཏེ་བྱེད་པ་དཔེ་ཡིན་ན།།༤༽མུན་པ་དང་མཚུངས་པར་དགག་པ། ༼གང་གི་འབྱུག་པ་འདི་དང་ནི། །༽དེ་ཉིད་
དཔེས་བསྒྲུབ་པ་༼དཔེར་ན་ཁྱོད་གདོང་ཟླ་བ་བཞིན།།)གྲུབ་ཟིན་སྡུད་པའོ། །༼དེ་ཕྱིར་འབྱུག་པ་འདི་དང་ནི།།༤༽
བཅུ་གསུམ་པ་རྒྱུའི་རྒྱན་ལ་གཉིས། རྒྱན་གསུམ་བསྔགས་པ་བརྗོད་པ་དང༌། ༼རྒྱུ་དང་ཕྲ་མོ་ཆ་
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྣམས་།།༤༽མཚམས་སྦྱོར་བ་རྒྱུའི་རྒྱན་དངོས་སོ། །གཉིས་པ་ལ་གསུམ། མདོར་བསྟན་༼རྒྱུ་ནི་བྱེད་པོ་ཤེས་
བྱེད་།།༢༽རྒྱས་བཤད། མཇུག་བསྡུ་བའོ །༼ཞེས་པ་རྒྱུ་ཡི་རྣམ་རྟོག་རྣམས།༽གཉིས་པ་རྒྱས་བཤད་ལ་
གསུམ། དངོས་པོའི་རྒྱུ། སྔོན་མེད་ཀྱི་རྒྱུ་མཚར་བའི་རྒྱུ། དང་པོ་ལ་གཉིས། བྱེད་པའི་དང༌། ཤེས་
བྱེད་ཀྱི་རྒྱུ། དང་པོ་ལ་གཉིས། གྲུབ་བྱེད་ཀྱི་རྒྱུ་དང༌། ལས་ཀྱི་རྒྱུའོ། །དང་པོ་ལ་གསུམ། སྐྱེད་བྱེད་
འགྲུབ་པའི་རྒྱུ ཉམས་བྱེད་འགྲུབ་པའི་རྒྱུ། རྒྱུ་གསུམ་གྱི་རྣམ་པར་བཞག་པ་བསྟན་པའོ། །དང་པོ་
ལ་གཉིས། དཔེར་བརྗོད་དང་༼མ་ལ་ཡ་ནི་རླུང་གི་ནི།།༤།དོན་བཤད་པའོ །༼དགའ་བ་བསྐྱེད་པར་འོས་པ་ཡིས། །༤༽
གཉིས་པ་དཔེར་བརྗོད་པ་དང་། ༼མ་ལ་ཡ་ཡི་ཆུ་རྒྱུན་ལ།།༤༽དོན་བཤད་པ། ༼ལྟར་འབྱུང་བའི་རླུང་གིས་ནི།།༤༽
གསུམ་པ་ལ་གཉིས། རྣམ་གཞག་སྤྱིར་བསྟན་པ་དང་༼འགྲུབ་པར་བྱེད་དང་རྣམ་འགྱུར་ལ། །༤༽གོ་རིམ་བཀོད་
པའོ། །༼འགྲུབ་པར་བྱེད་པའི་རྒྱུ་དག་ནི།།༤།གཉིས་པ་ལས་ཀྱི་རྒྱུ་ལ་གཉིས།རྣམ་འགྱུར་གྱི་རྒྱུ་༼ལོ་འདབ་གསར་
འཁྲུངས་ནགས་ཚལ་དང་། །༤༽དང་ཐོབ་བྱེད་ཀྱི་རྒྱུ། ༼ཁེངས་པ་གོམས་པར་བྱའོ་ཞེས།།༤༽གཉིས་པ་ཤེས་བྱེད་ཀྱི་
ལ་གསུམ། ཕྱིའི་ཤེས་བྱེད་༼ཉི་མ་ནུབ་གྱུར་ཟླ་བ་མཛེས།།༤།དང་ནང་གི་༼གྲོགས་མོ་འདོད་པས་གཟིགས་པའི་ཡིད།།༤༽
ཤེས་བྱེད། མཇུག་བསྡུ་བ༼ཞེས་པའི་སྦྱོར་བ་རྣམས་ལ་ནི། །འོ །༢༽རྒྱས་བཤད་གཉིས་པ་སྔོན་མེད་ཀྱི་རྒྱུ་ལ་
གཉིས། དམ་བཅའ་བ་དང་༼སྔོན་མེད་རྒྱུ་ནི་ཡིད་འཕྲོགས་པ།།༢༽དཔེར་བརྗོད་པའོ །གཉིས་པ་ལ་གསུམ།
རྒྱུ་མེད་པས་འབྲས་བུ་ཡོད་པ་བསྐྱེད་པ། ༼སྐྱེ་ཚལ་ས་ཧཱ་ཀཱ་ར་རྣམས །༤༽མེད་པས་འབྲས་བུ་མེད་པ་
བསྐྱེད། དོན་བསྡུ་༼ཡོད་དང་མེད་པའི་རང་བཞིན་གྱིས། །༤༽བའོ། །དང་པོ་བཞི སྔ་ན་༼རིག་པ་རྣམས་ནི་མ་
གོམས་དང༌།།༤༽མེད་པའི་བྱེད་རྒྱུ། ཞིག་ནས་མེད་པའི་བྱེད་རྒྱུ། ༼འདོད་པའི་གཏམ་གྱིས་མྱོས་པ་སོགས །༤༽ཕན་
ཚུན་མེད་པའི་བྱེད་རྒྱུ། ༼ནགས་ཚལ་འདི་དག་ཁྱིམ་མ་ཡིན།།༤༽སྤངས་ནས་མེད་པའི་རྒྱུ།༼ཤིན་ཏུ་མ་བརྟགས་སྤྱོད་པ་
འདི།།༤༽གསུམ་པ་མཚར་བའི་རྒྱུ་ལ་གཉིས། རྣམ་གྲངས་མདོར་བསྟན་པ་དང་དཔེར་བརྗོད་རྒྱས་པར་
བཤད་པའོ། །དང་པོ་ལ་གཉིས་རྣམ་གྲངས་དངོས་༼རིང་འབྲས་དེ་དང་ལྷན་ཅིག་སྐྱེས །༤༽དང་བཤད་པར་
དམ་བཅའ་བ༼འདི་རྣམས་སྦྱོར་བའི་ལམ་རྣམས་ལ།།༤༽། །གཉིས་པ་རྒྱས་བཤད་ལ་ལྔ། རིང་བའི་།༼ལུས་
ཅན་ཁྱོད་མིག་ཟུར་ཅེས་པ། །༤༽འབྲས་ལྷན་ཅིག༼སྐྱེས་བུ་ལུས་སྐྱེས་ཀྱིས་མྱོས་པའི །༤༽འབྲས་བུ་སྔ་མ་ཅན་གྱི་།
༼སྔར་ཉིད་རི་དྭགས་མིག་ཅན་གྱིས།།༤༽རིགས་མིན་གྱི་རྒྱུ ༼ལྷ་གཅིག་ཁྱོད་ཀྱི་ཞབས་གཉིས་། །༤༽རིགས་པའི་རྒྱུ་
166

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
བཤད་པའོ། །༼ཁྱོད་ཀྱི་ཞབས་སེན་ཟླ་བ་ཡིས།།༤༽
བཅུ་གཉིས་པ་ཕྲ་མོའི་རྒྱན་ལ་གཉིས། མཚན་ཉིད་དང་༼ཟུར་དང་རྣམ་པས་མཚོན་པའི་དོན། །༢༽
དཔེར་བརྗོད་པའོ །གཉིས་པ་ལ་གཉིས། ཟུར་གྱི་ཕྲ་མོ་དང་རྣམ་པའི་ཕྲ་མོའོ། །དང་པོ་ལ་གཉིས།
དཔེ་བརྗོད་པ་དང་༼ནམ་ཞིག་འུ་ཅག་འགྲོགས་འགྱུར་ཞེས །༤།དོན་བཤད་པ༼ལུས་སྐྱེས་དག་གིས་གཟིར་བ་ཡིས །༤༽
འོ །གཉིས་པ་ལ་གཉིས། དཔེར་བརྗོད་པ་དང་༼གླུ་ཡི་མདུན་པར་ཁྱོད་ལ་མིག།༤༽དོན་བཤད་པ༼འདིར་ཡང་
རང་བཞིན་མ་བརྗོད་པར །༤༽། །
བཅོ་ལྔ་པ་ཆའི་རྒྱན་ལ་གཉིས། མཚན་ཉིད་༼ཆ་ནི་ཆ་ཡི་དངོས་པོ་ཡི།།༤༽དང་དཔེར་བརྗོད་
པའོ །གཉིས་པ་དཔེར་བརྗོད་ལ་གཉིས།ཟོལ་གྱི་སྦེད་པའི་ཆ་དང༌། ཟོལ་གྱིས་སྨོད་ཅིང་བསྟོད་
པའི་ཆའོ། །དང་པོ་ལ་གསུམ། འོས་པའི་ཆ། ༼རྒྱལ་པོའི་བུ་མོ་ཆགས་དག།༤།མི་འོས་པའི་ཆ། ༼ཅི་ལྟར་བུ་མོ་
མཐོང་ཉིད་ན།།༤༽དོན་བསྡུ་བའོ། །༼ཞེས་པ་ལ་སོགས་སྐབས་སུ་ནི།།༢༽གཉིས་པ་ལ་གཉིས།མཚན་ཉིད་༼ཁ་ཅིག་
ཆ་ལ་སྨད་པ་འམ།།༢༽དང་དཔེར་བརྗོད་། །གཉིས་པ་དཔེར་བརྗོད་ལ་གཉིས། སྨད་པའི་ཆ་དང་བསྟོད་
པའི་ཆའོ། །དང་པོ་ལ་གཉིས། དཔེར་བརྗོད་དངོས་དང་༼གང་ཞིག་གཡུལ་གྱི་དགའ་སྟོན་ལ།།༤༽དོན་བཤད་
པའོ །༼བརྩོན་འགྲུས་ཁྱད་འཕགས་བསྟོད་པ་འདི།།༤༽གཉིས་པ་ལ་གཉིས། དཔེར་བརྗོད་དངོས་དང་༼གནོད་པ་
རབ་གཞིལ་ཉིད་ཀྱི་ཕྱིར།།༤༽དོན་བཤད་པའོ། །༼སྐྱེ་བོ་གྲོགས་མོས་རབ་བརྟན་ཁེངས།།༤༽
བཅུ་དྲུག་པ་རིམ་པ་ཅན་གྱི་རྒྱན་ལ་གཉིས།༼དངོས་པོ་རབ་ཏུ་བསྟན་པ་རྣམས།།༤།མཚན་ཉིད་ཉིད་
དང་དཔེར་བརྗོད་དོ། །༼ཁྲུས་ལ་ཆུར་ནི་རབ་ཞུགས་མ།།༽
བཅུ་བདུན་པ་དགའ་བའི་རྒྱན་ལ་མཚན་ཉིད་གསུམ་ཐུན་མོང་དུ་བསྟན་པ་དང༌།༼དགའ་བ་
མཆོག་ཏུ་དགའ་བར་བརྗོད།།༤༽དགའ་བའི་དཔེར་བརྗོད་བཤད་པའོ །གཉིས་པ་ལ་གཉིས། དངོས་ཐོབ་
ཀྱི་དགའ་བ་དང་གཟུགས་བརྙན་གྱི་དགའ་བའོ །དང་པོ་ལ་གཉིས། དཔེར་བརྗོད་དངོས་༼བིནྡ་ཁྱོད་
ཁྱིམ་འོངས་པ །༤༽དང་དོན་བརྗོད་བཤད་པའོ། །༼འདི་འདྲའི་དགའ་བ་བི་དུ་རས །༤༽གཉིས་པ་ལ་གཉིས།
དཔེར་བརྗོད་དངོས་དང་དོན་བཤད་པའོ། །༼ཟླ་བ་ཉི་མ་རླུང་ལ་མཁའ།།༤༽མངོན་སུམ་བྱས་པའི་ལྷ་ལ་།།༤༽
བཅོ་བརྒྱད་པ་ཉམས་ལྡན་གྱི་རྒྱན་ལ་གཉིས།དཔེར་བརྗོད་དངོས་བཤད་པ། ༼སྙན་པ་གྲོང་པ་
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉིད་མིན་སྐྱེས།།༤།མཇུག་བསྡུས་བའོ། །དང་པོ་ལ་བརྒྱད་དགའ་བའི་འགྱུར་བ་སྒེག་པའི་ཉམས། དྲག་
ཤུལ་ཉམས་དང༌། དཔའ་བའི་ཉམས།སྙིང་རྗེའི་ཉམས། མི་སྡུག་པའི་ཉམས། ༼རྒྱུ་མས་བརྒྱན་པའི་སྲིན་པོ་
རྣམས །༤༽བཞད་གད་ཀྱི་ཉམས། ༼གྲོགས་མོ་མེ་ཏོག་མ་རྙིངས་སམ།།༤༽རྨད་བྱུང་གི་ཉམས།༼དགའ་མཚན་ལྗོན་པ་
འདི་རྣམས་ཀྱིས།།༤༽འཇིགས་སུ་རུང་བའི་ཉམས་སོ །༼རྩེ་མོ་དག་ན་མི་གནས་པ །༤༽དང་པོ་ལ་གཉིས།
དཔེར་བརྗོད་པ་དང་། ༼ཤི་བ་ཞེས་པ་ཕ་རོལ་ཏུ།།༤༽དོན་བཤད་པའོ །༼དགའ་བ་ཉིད་ནི་སྔར་བསྟན་།།༤༽གཉིས་
པ་ལ་གཉིས། དཔེར་བརྗོད་དང་དོན་བཤད་པའོ། །༼གང་གི་ནག་མོ་བདག་མདུན་ནས།།༽༼ཞེས་པ་འཇིགས་སྡེ་དགྲ་
དག་ལས །༤༽གསུམ་པ་ལ་གཉིས ༼མཚོར་བཅས་ས་ལས་མ་རྒྱལ་ཞིང་། །༤༽དཔེར་བརྗོད་པ་དང་དོན་བཤད་
པའོ །༼ཞེས་པ་སྤྲོ་བ་ཁྱད་འཕགས་དག།༽བཞི་པ་ལ་གཉིས། དཔེར་བརྗོད་པ་དང༌། ༼ལུས་འཇམ་གང་ལ་པདྨ་ཡི།།༤༽
དོན་བཤད་པ་དམ་བཅའ་བའོ། །༼ཞེས་པ་སྙིང་རྗེ་རྒྱས་པ་ཡིས།།༤༽
བཅུ་དགུ་པ་གཟི་བརྗིད་ཅན་གྱི་རྒྱན་ལ་གཉིས། དཔེར་བརྗོད་པ་དང༌། ༼བདག་གནོད་པ་བྱེད་
པོ་ཞེས།།༤༽དོན་བསྡུ་བའོ། །༼ཞེས་པ་སྐྱེས་བུ་དྲེགས་ལྡན་འགའ།།༤༽
ཉི་པ་རྣམ་གྲངས་བརྗོད་པའི་རྒྱན་ལ་གསུམ། མཚན་ཉིད་༼འདོད་དོན་དངོས་སུ་མ་བརྗོད་པར།།༤༽
དཔེར་བརྗོད་༼ས་ཧ་ཀཱ་རའི་སྙེ་མ་རྣམས །༤༽དོན་བཤད་པའོ །༼གྲོགས་མོ་སྐྱེས་ཕྲན་ཕྲད་བྱས་ནས།།༤༽
ཉེར་གཅིག་པ་ཀུན་ཕན་གྱི་རྒྱན་ལ་གཉིས། མཚན་ཉིད་༼བྱ་བ་འགའ་ཞིག་རྩོལ་པ་། །༤༽དང་
དཔེར་༼ཁེངས་པ་གཞོམ་ཕྱིར་དེ་ཡི་ནི།།༤༽བརྗོད་པའོ །
ཉེར་གཉིས་པ་རྒྱ་ཆེ་བའི་རྒྱན་ལ་གསུམ། མཚན་ཉིད་༼བསམ་པ་འམ་ནི་འབྱོར་པ་། །༤༽དང་
དཔེར་བརྗོད་དོན་བསྡུ་བའོ། །༼སྔ་མར་བསམ་པའི་བདག་ཉིད་ཆེ། །༤༽གཉིས་པ་ལ་གཉིས བསམ་པ་རྒྱ་ཆེ་
བ་དང༌། ༼རཱ་མ་ཎ་ཡི་མགོ་གཅོད་པའི །༤༽འབྱོར་པ་རྒྱ་ཆེ་བའོ། །༼རིན་ཆེན་རྩིག་པ་ལས་འཕོས་པའི།།༤༽
ཉེར་གསུམ་པ་བསྙོན་དོར་གྱི་རྒྱན་ལ་གསུམ། མཚན་ཉིད་༼བསྙོན་དོར་དག་ནི་སྙོན་བྱས་ན། །༢༽
དཔེར་བརྗོད་དོན་བསྡུ་བ༼བསྙོན་དོར་དཔེ་ནི་སྔར་ཉིད་དུ།།༤༽། །གཉིས་པ་ལ་གསུམ དང་པོ་ཆོས་ལ་
བསྙོན་པ༼འདོད་པ་དག་ནི་མདའ་ལྔ་པ། །༽། གཉིས་པ་ཡུལ་ལ་བསྙོན་པ། གསུམ་པ་རང་བཞིན་ལ་བསྙོན་
པའོ། །གཉིས་པ་ལ་གཉིས། དཔེར་བརྗོད་དང་༼ཙནྡན་ཟླ་འོད་དལ་བུ་ཡི།།༤༽དོན་བཤད་པའོ། །༼འདོད་ལྡན་
168

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར།
གྱིས་ནི་གཞན་ལ་དེ།།༤༽གསུམ་པ་ལ་གཉིས། དཔེར་བརྗོད་༼བདུད་རྩི་ཟག་པའི་འོད་ཟེར་ཅན །༤།དོན་བཤད་
པ༼ཅེས་པ་ཟླ་བའི་ཟླ་བ་ཉིད།།༤༽། །
ཉེར་བཞི་པ་སྦྱོར་བའི་རྒྱན་ལ་གཉིས། མཚན་ཉིད་བཤད་པ་དང༌། ༼སྦྱར་བ་གཟུགས་གཅིག་ལྡན་
པ་ཚིག།༽དཔེར་བརྗོད་བཤད་པའོ། །གཉིས་པ་ལ་གཉིས། གཉིས་སུ་བསྡུ་བ་དང༌། བདུན་དུ་དབྱེ་
བའོ། །དང་པོ་ལ་གཉིས། མདོར་བསྟན་པ་དང་རྒྱས་པར་བཤད་པའོ། །༼དེ་ཚིག་ཐ་དད་མིན་པ་དང༌།།༢༽
གཉིས་པ་ལ་གཉིས། མཚན་ཉིད་ཐ་དད་མིན་པའི་སྦྱར་བ་དང༌།༼ཨུ་ད་ཡ་ན་མཛེས་པ་ཅན།།༤༽ཐ་དད་ཚིག་
འདྲའི་སྦྱར་བའོ། །༼རྒྱལ་རིགས་ལམ་ལ་མི་གནས་པ།།༨༽གཉིས་པ་ལ་བདུན་དུ་དབྱེ་བ་ལ་བཞི། བཤད་ཟིན་
གྱི་མཚམས་སྦྱར་བ། ༼དཔེ་དང་གཟུགས་ཅན་འགོག་པ་དང༌། །༣༽འཆད་འགྱུར་དམ་བཅའ་བ། ༼གཞན་ལ་འགའ་
ཞིག་བསྟན་པར་བྱ། །༽རྣམ་གྲངས་མདོར་བསྟན་པ་༼འགའ་ཞིག་བྱ་བ་ཐ་དད་མིན།།༨དཔེར་བརྗོད་རྒྱས་པར་
བཤད་པའོ། །བཞི་པ་དཔེར་བརྗོད་རྒྱས་པར་བཤད་པ་ལ་བདུན། དང་པོ་སྦྱར་བ་ཐ་དད་མིན་པའི་
སྦྱར་བ། ༼དཔེ་དང་གཟུགས་ཅན་འགོག་པ་དང༌།།༣༽གཉིས་པ་འགལ་མིན་གྱི་སྦྱར་བ། ༼ཡིད་འོང་ཆགས་པ་འཕེལ་
བར་བྱེད། །༤༽གསུམ་པ་འགལ་བའི་ལས་ཅན་གྱི་སྦྱར་བ། ༼ཆུ་མ་དང་སྦྱར་འཕེལ་བ་། །༤༽བཞི་པ་ངེས་པ་
ཅན་གྱི་སྦྱར་བའོ། །༼རལ་ཉིད་ལ་ནི་སྨིཾཤ ༤༽ལྔ་པ་ངེས་འགོག་པའི་སྦྱར་བའོ། །༼ཁྱོད་ཀྱིས་བསྲུངས་ལ་ཚེར་མ་
ནི །༤༽དྲུག་པ་འགལ་མེད་ཀྱི་སྦྱར་བ། །༼ས་འཛིན་ཀ་ཊ་ཀ་མང་ཞིང༌། །༤༽བདུན་པ་འགལ་བ་ཅན་གྱི་སྦྱར་
བའོ །༼ཉམས་མེད་ཡིན་ཡང་ཆོས་སྤྱོད་མིན།།༤༽
ཉེར་ལྔ་པ་ཁྱད་པར་བརྗོད་པའི་རྒྱན་ལ་གཉིས།མཚན་ཉིད་དང་དཔེར་བརྗོད་བཤད་པའོ །
༼ཁྱད་པར་རབ་ཏུ་བསྟན་པའི་ཕྱིར།།༤༽གཉིས་པ་ལ་ལྔ།དང་པོ་ཡོན་ཏན་མ་ཚང་བའི་ཁྱད་པར་བརྗོད་པ། ༼མེ་
ཏོག་གཞུ་ཅན་དག་གི་མཚོན།།༤༽གཉིས་པ་རིགས་མ་ཚང་བའི་ཁྱད་པར་བརྗོད་པ། ༼འདི་དག་ལྷ་ཡི་བུ་མོ་མིན།།༤༽
གསུམ་པ་བྱ་བ་མ་ཚང་བའི་ཁྱད་པར་བརྗོད་པ། ༼ཁྲོ་གཉེར་དག་ནི་མ་བསྡུས་ཤིང༌། །༤༽བཞི་པ་རྫས་མ་ཚང་
བའི་ཁྱད་པར་བརྗོད་པ། ༼ཤིང་རྟ་མེད་ཅིང་གླང་པོའང་མེད། །༤༽ལྔ་པ་རྒྱུའི་ཁྱད་པར་བརྗོད་པ་ལ་གཉིས།
དཔེར་བརྗོད་དང་༼ཤིང་རྟ་འཁོར་ལོ་གཅིག་པ་དང་།།༤༽དོན་བསྡུ་བའོ། །༼གཟི་བྱིན་ཅན་ཞེས་ཁྱད་པར་ལས།།༢༽
ཉེར་དྲུག་པ་མཚུངས་སྦྱོར་གྱི་རྒྱན་ལ་གཉིས། མཚན་ཉིད་དང་༼བརྗོད་ཡོན་ཏན་ཁྱད་འཕགས་
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དང༌།།༤༽དཔེར་བརྗོད་། །གཉིས་པ་ལ་གཉིས། བསྟོད་པའི་མཚུངས་སྦྱོར་དང༌། ༼གཤིན་རྗེ་ལུས་ངན་ཆུ་ལྷ་
དང༌།།༤༽སྨད་པའི་མཚུངས་སྦྱོར་རོ །༼རི་དྭགས་མིག་དང་འགྲོགས་པ་དང༌།།༤༽
ཉེར་བདུན་པ་འགལ་བའི་རྒྱན་ལ་གསུམ་མཚན་ཉིད་དང་དཔེར་༼འགལ་ཟླ་སྒྲུབ་བྱེད་སླད་
ནི།།༤༽བརྗོད་དོན་བསྡུ་བའོ། །༼དེ་ལྟར་རྒྱན་འདི་རྣམ་པ་ནི།།༢༽གཉིས་པ་ལ་དྲུག །དང་པོ་གཞི་ཐ་དད་པའི་
བྱ་བ་འགལ་བ། ༼ངང་པའི་རྒྱལ་པོ་རྣམས་དག་ནི །༤༽གཉིས་པ་གཞི་གཅིག་གི་བྱ་བ་འགལ་བ། ༼དབྱར་སྐྱེས་ཆུ་
འཛིན་དག་གིས་ནི།།༤།གསུམ་པ་གཞི་གཅིག་གི་ཆོས་འགལ་བ། ༼སྐེད་པ་ཕྲ་ཞིང་སྨད་སྦོམ། །༤༽བཞི་པ་གཞི་
གཅིག་གི་རྫས་འགལ་བ།༼པད་རྩའི་ལག་པ་ཆུ་ཤིང་བརླ།།༤༽ལྔ་པ་གཞི་གཅིག་གི་ལས་འགལ་བ།༼སྐྱེད་ཚལ་
རླུང་གིས་རབ་བསྐྱོད་པ།།༽དྲུག་པ་སྦྱར་བའི་འགལ་བའོ། །༼སྙན་པར་སྒྲོག་མ་ཁྱོད་ཀྱི་མིག།༽
ཉེར་བརྒྱད་པ་སྐབས་མིན་གྱི་བསྟོད་པ་ལ་གསུམ། མཚན་ཉིད་༼སྐབས་མིན་འདོད་པས་བསྟོད་
པ་ནི །༢དཔེར་བརྗོད་༼གཞན་མི་བསྟེན་པའི་རིགས་རྣམས། །༤༽དོན་བཤད་པའོ། །༼རྒྱལ་པོའི་རྗེས་འབྲངས་ཉོན་
མོངས་འགའ།།༤༽
ཉེར་དགུ་པ་ཟོལ་བསྟོད་ཀྱི་རྒྱན་ལ་གསུམ། མཚན་ཉིད་༼གལ་ཏེ་སྨད་པ་བཞིན་བསྟོད་ནས། །༤༽
དཔེར་བརྗོད་དོན་བསྡུ་བའོ། །༼དེ་ལྟར་ཉེ་བར་མཚོན་པ་ལས།།༤༽གཉིས་པ་ལ་གསུམ་མཐུ་ཕུན་སུམ་ཚོགས་
པའི་ཟོལ་བསྟོད། །༼རཱ་མ་དཀའ་ཐུབ་པ་ཡིས་ཀྱང༌།།༤༽དཔའ་བ་ཕུན་ཚོགས་ཀྱི་ཟོལ་བསྟོད ༼སྔོན་གྱི་སྐྱེས་བུ་
ལས་བཅད་ནས།།༽སྟོབས་ཕུན་ཚོགས་ཀྱི་ཟོལ་བསྟོད། ༼ཁྱོད་ཀྱི་བཙུན་མོ་ས་གཞི་ནི།།༽
སུམ་ཅུ་པ་ངེས་བསྟན་གྱི་རྒྱན་ལ་གཉིས། མཚན་ཉིད་༼གལ་ཏེ་དོན་གཞན་འཇུག་པ་ཡི། །༤༽དང་
དཔེར་བརྗོད་དོ། །གཉིས་པ་ལ་གཉིས། མཆོག་གི་ངེས་བསྟན་དང༌། ༼ཉི་མ་འཆར་བ་ཉིད་ཀྱིས་།།༤༽
མཆོག་མིན་གྱི་ངེས་བསྟན་པའོ། །༼ཟླ་བའི་ཟེར་གྱིས་རེག་པ་ན།།༤༽
སུམ་ཅུ་རྩ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ། མཚན་ཉིད་ཡོངས་རྗེས་དང་
མཐུན་མོང་དུ་བཤད་པ། ༼ཡོན་ཏན་ལས་རྣམས་ལྷན་ཅིག་གིས། །༤༽དཔེར་བརྗོད་དངོས་བཤད་པ། མཇུག་
བསྡུ་བའོ། །༼དེ་ལྟར་ལྷན་ཅིག་བརྗོད་པ་ཡི།།༢༽གཉིས་པ་ལ་གསུམ། ཡོན་ཏན་ལྷན་ཅིག་བརྗོད་པ།༼ད་
མཚན་མོ་འདི་དག་རྣམས། །༤༽ལས་ལྷན་ཅིག་བརྗོད་པ། ༼མགྲོན་པོ་རྣམས་ཀྱི་རྨོངས་པ་དང༌། །༤༽བྱ་བ་ལྷན་ཅིག་
170

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
བརྗོད་པ། ༼ཁུ་བྱུག་སྒྲོག་པའི་སྐལ་བཟང་དང༌།།༤༽
སུམ་ཅུ་རྩ་གཉིས་པ་ཡོངས་རྗེས་ཀྱིས་རྒྱན་ལ་གཉིས། འཆད་པར་དམ་བཅའ་བ་དང་
དཔེར་བརྗོད་པའོ། །༼ཡོངས་སུ་རྗེས་པའི་རང་བཞིན་ཡང༌།།༢༽ས་སྤྱོད་རྣམས་ལ་མཚོན་བསྣུན་ཡང༌།།༤༽
སུམ་ཅུ་རྩ་གསུམ་པ་ཤིས་བརྗོད་ཀྱི་རྒྱན་ལ་གཉིས། ༼མངོན་པར་འདོད་པའི་དངོས་པོ་ལ།།༢༽མཚན་
ཉིད་དང་དཔེར་བརྗོད་པའོ །༼ངག་ཡིད་སྤྱོད་ཡུལ་མ་ཡིན་པའི།།༢༽
སུམ་ཅུ་རྩ་བཞི་པ་རབ་སྤེལ་གྱི་རྒྱན་ལ་ལྔ།བསྟན་བཅོས་གཞན་ལས་བྱུང་བ་གཞུང་འདིར་
བསྡུས་ཚུལ་བཤད་པ། ༼རྗེས་འགྲོ་མེད་དང་ཐེ་ཚོམ་ཅན།།༦༽རབ་སྤེལ་གྱི་མཚན་ཉིད།༼ཐ་དད་རྒྱན་རྣམས་བསྲེས་པ་
ནི།།༢༽དབྱེ་བ་བཤད་པ། ༼ཡན་ལག་ཡན་ལག་ཅན་དངོས་ཀྱི།།༤༽དཔེར་བརྗོད་བཤད་པ།༼མཛེས་མ་ཁྱོད་ཀྱི་བཞིན་
གྱི་དཔལ།།༤༽ཞར་བྱུང་རྒྱན་ཅིའི་རིགས་བསྡུ་ཚུལ་ལོ །༼རང་བཞིན་བརྗོད་དང་འཁྱོག་བརྗོད་ཅེས།།༽
སུམ་ཅུ་རྩ་ལྔ་པ་དགོངས་པ་ཅན་གྱི་རྒྱན་ལ་གཉིས། མཚན་ཉིད་༼སྙན་ངག་མཁན་བསམ་དགོངས་
པ་སྟེ །༤༽དངོས་བཤད་པ་དང་རྒྱས་པར་བཤད་པའོ །གཉིས་པ་ལ་གཉིས་དངོས་དང་།༼དངོས་པོ་ཡི་ནི་
ཚིག་རྣམས་ཀུན།།༨༽ཟློས་གར་གྱི་མཚན་ཉིད་བསྟན་པའོ། །༼གང་ཡང་མཚམས་སྦྱོར་ཡན་ལག་དང༌། །༽གསུམ་པ་
དོན་སྤྱིའི་མཇུག་བསྡུ་ཞིང་མ་བཤད་པ་སློབ་ཚུལ་ལ་གཉིས། དངོས་༼རྒྱ་ཆེ་མཐའ་ཡས་རབ་བསྡུས་ཚད་དུ་གྱུར་
པ་ཡིས།།༽དང་ལེའུའི་མཚན་སྨོས་༼སྙན་ངག་མེ་ལོང་ལས་ལེའུ་སྟེ་བཅུ་གཉིས་པའོ།༽པའོ། །
གཉིས་པ་སྒྲ་རྒྱན་བཤད་པ་ལ་གསུམ།ཟུང་ལྡན་གྱི་རྣམ་གཞག་བསྟན་པ། །བྱ་དཀའ་བའི་
ཁྱད་པར་གཞན་བསྟན་པ། དབྱངས་སོགས་ངེས་པའི་བྱ་དཀའ་བཤད་པའོ། །དང་པོ་ལ་གཉིས
མདོར་བསྟན་པ་དང་རྒྱས་པར་བཤད་པའོ །དང་པོ་ལ་གཉིས།མཚན་ཉིད་དང་༼བར་མ་ཆོད་དང་བར་ཆོད་
དག།ཡི་གེ་ཚོགས་ལ་བསྐོར་བ་ཡི། །ཟུང་ལྡན་དེ་ཡང་རྐང་པ་ཡི། །༨༽དབྱེ་བ་བཤད་པའོ །གཉིས་པ་རྒྱས་བཤད་ལ་
གཉིས། བྱ་སླ་དང་བྱ་དཀའ་གཉིས། འཆད་པར་དམ་བཅའ་བ་དང་རྒྱས་བཤད་དངོས་སོ །གཉིས་
པ་རྒྱས་བཤད་དངོས་ལ་དྲུགབྱ་སླ་རྐང་པ་དང་པོ་ན་ཡོད་པའི་ཟུང་ལྡན། བྱ་དཀའ་བ་གནས་གཞན་
ལ་ཡོད་པའི་ཟུང་ལྡན་མཐའ་ཐོག་སྦྱར་བའི་ཟུང་ལྡན། ཀུན་ཏུ་ཟུང་ལྡན། ༼འཛིན་མ་འཛིན་པའི་རྣམ་འཛིན་
འཛིན་མ་སྤྱོད་རྣམས་ཀྱི །༤༽བསྲེས་པའི་ཟུང་ལྡན། བཟློག་པའི་ཟུང་ལྡན། དང་པོ་ལ་གཉིས། དཔེར་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བརྗོད་དང་དོན་བསྡུ་བའོ། །༼ཞེས་རྐང་པ་དང་པོ་ཟུང་ལྡན་གྱི།༽དང་པོ་ལ་གསུམ། བར་མ་ཆོད་ཀྱི་ཟུང་ལྡན།
བར་ཆོད་ཟུང་ལྡན། ཆོད་མ་ཆོད་པའི་ཟུང་ལྡན་དང་པོ་ལ་གཉིས། དཔེར་བརྗོད་དང་དོན་བསྡུ་བའོ། །
༼དེ་ལྟར་རྐང་པའི་ཐོག་མ་ཡི།།༢དང་པོ་ལ་བཅུ་གཅིག །རྐང་པ་དང་པོའི་ཐོག་མ་ལ་ཡོད་པའི་ཟུང་ལྡན།
༼གྲོགས་མོ་མཛའ་བོའི་སྐྱེ་བོ་ལ།།༢༽རྐང་པ་གཉིས་ཀྱི་ཐོག་མ་ལ་ཡོད་པའི་ཟུང་ལྡན ༼ངང་པ་རྣམས་ཀྱི་དྲེགས་
འཇོམས་པ།།༽རྐང་པ་གསུམ་པའི་ཐོག་མ་ལ་ཡོད་པའི་ཟུང་ལྡན།༼ཆུ་གཏེར་བཞི་ཡི་སྐ་རགས་ཅན།།༤༽རྐང་པ་
བཞི་པའི་ཐོག་མ་ལ་ཡོད་པའི་ཟུང་ལྡན། །རྐང་པ་དང་པོ་དང་གཉིས་པའི་ཐོག་མ་ཡོད་པའི་ཟུང་ལྡན།
༼ཆུ་སྐྱེ་གདོང་ལྡན་མི་གཉིས་ཀྱིས །༤༽རྐང་པ་དང་པོ་དང་གསུམ་པའི་ཐོག་མར་ཡོད་པའི་ཟུང་ལྡན། ༼འདོད་པ་
གཡུལ་དཔའ་བ་ཡི།།༤༽རྐང་པ་དང་པོ་དང་བཞི་པའི་ཐོག་མར་ཡོད་པའི་ཟུང་ལྡན ༼གཡུལ་རྣོ་བས་མཛེས་
པ་ཡི།།༤༽རྐང་པ་གཉིས་པ་དང་གསུམ་པའི་ཐོག་མ་ན་ཡོད་པའི་ཟུང་ལྡན། ༼ས་ཧཱ་རྭ་ཀའི་མེ་ཏོག་གསར།༤༽
རྐང་པ་གཉིས་པ་དང་བཞི་པའི་ཐོག་མར་ཡོད་པའི་ཟུང་ལྡན། ༼ཁྱོད་ལ་དམིགས་པའི་རེ་བ་དང༌།།༤༽རྐང་པ་
གསུམ་པ་དང་བཞི་པའི་ཐོག་མར་ཡོད་པའི་ཟུང་ལྡན།༼ཡལ་འདབ་གསར་པས་མཛེས་པ་ཡི །༤༽རྐང་པ་སྔ་མ་
གསུམ་གྱི་ཐོག་མ་ན་ཡོད་པའི་ཟུང་ལྡན། ༼མྱོས་པའི་བཞད་ནི་རབ་འཇུག་ཅིང༌།།༤༽རྐང་པ་སྔ་མ་གཉིས་དང་
བཞི་པའི་ཐོག་མ་ན་ཡོད་པའི་ཟུང་ལྡན། ༼དྲི་བྲལ་ཟླ་བའི་ཆ་དག་དང༌།༤༽རྐང་པ་དང་པོ་དང་ཕྱི་མ་གཉིས་
ཀྱི་ཐོག་མ་ན་ཡོད་པའི་ཟུང་ལྡན། ༼བདག་བརྟེན་མི་འདོད་ཁེངས་པ་ཅན།།༤༽རྐང་པ་ཕྱི་མ་གསུམ་གྱི་ཐོག་མ་ན་
ཡོད་པའི་ཟུང་ལྡན། ༼ཁྱོད་ཀྱི་གདོང་གི་བདག་ལས་རྒྱལ།།༤༽རྐང་པ་བཞི་པའི་ཐོག་མ་ན་ཡོད་པའི་ཟུང་ལྡན།
རྐང་པ་བཞི་ཀའི་ཐོག་མ་ན་ཡོད་པའི་ཟུང་ལྡན། ༼ཉི་མའི་འོད་ཀྱི་དམར་གྱུར་པའི།།༤།གཉིས་པ་ཆོད་པའི་ཟུང་
ལྡན་ལ་གསུམ། འཆད་པར་དམ་བཅའ་བ་༼ད་ནི་བར་དུ་ཆོད་པ་ཡིས །༢༽དང་དཔེར་བརྗོད་དོན་བསྡུ་བའོ །
༼དེ་ལྟར་བར་ཆོད་ཟུང་ལྡན་ཡི།།༢༽གཉིས་པ་ལ་བཅུ་གསུམ་གྱི་དང་པོ་ནི། རྐང་པ་དང་པོ་གཉིས་ཡོད་པའི་
ཐོག་མའི་ཟུང་ལྡན་ཆོད་པ། ༼ས་ཧཱ་ཀཱ་ར་ལས་འཁྲུངས་ཉིད།།༤༽རྐང་པ་དང་པོ་གསུམ་པའི་ཐོག་མ་ན་ཡོད་
པའི་ཟུང་ལྡན་ཆོད་པ། ༼དགའ་བའི་ལག་པ་ཤིན་ཏུ་དམར།།༤༽རྐང་པ་དང་པོ་དང་བཞི་པའི་ཐོག་མའི་ཟུང་
ལྡན་ཆོད་པ།༼རླུང་གི་གར་བསྒྱུར་ཤིན་ཏུ་དམར།༽རྐང་པ་གཉིས་པ་དང་གསུམ་པའི་ཐོག་མའི་ཟུང་ལྡན་ཆོད་པ།
༼འདོད་ལྡན་མ་དག་ཁྱོད་ཡི།།༤༽རྐང་པ་གཉིས་པ་དང་བཞི་པའི་ཐོག་མའི་ཟུང་ལྡན་ཆོད་པ།༼རྩེ་དགའི་ཡིད་ཀྱི་
172

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
ཟླ་ཤེལ་གྱི།།༤༽རྐང་པ་ཕྱི་མ་གཉིས་ཀྱི་ཐོག་མའི་ཟུང་ལྡན་ཆོད་པ། །༼གང་ཞིག་སྦྲུལ་མཆོག་སྟེང་གནས་ཤིང་།།༤༽རྐང་
པ་སྔ་མ་གསུམ་གྱི་ཐོག་མའི་ཟུང་ལྡན་ཆོད་པ། ༼གཡུལ་དུ་དགྲ་ཡི་གླང་པོ་རྣམས །༤༽གཉིས་པ་བོར་བའི་རྐང་
པ་གསུམ་གྱི་ཐོག་མའི་ཟུང་ལྡན་ཆོད་པ། ༼རླུང་གི་རི་ཡི་འཁྲི་ཤིང་བཞིན།།༤༽རྐང་པ་ཕྱི་མ་གསུམ་གྱི་ཐོག་
མའི་ཟུང་ལྡན་ཆོད་པ། ༼ལེགས་ལྡན་ཆུ་འཛིན་གསར་པའི་འོད།།༤༽རྐང་པ་བཞི་ཀའི་ཐོག་མ་ལ་ཡོད་པའི་ཐོག་
མའི་ཟུང་ལྡན་ཆོད་པ། ༼ཁྱོད་ཀྱི་མགོ་སྐྲ་བུང་བ་འདྲ། །༤༽རྐང་པ་བཞི་ལ་རིགས་གཉིས་སུ་ཡོད་པའི་ཐོག་
མའི་ཟུང་ལྡན། ༼རྒྱ་ཆེ་རིན་ཆེན་རྒྱན་དང་ལྡན།།༤༽རྐང་པ་མི་མཉམ་པ་གཉིས་འདྲ་ཞིང་མཉམ་པ་གཉིས་འདྲ་
བ་ཐོག་མའི་ཟུང་ལྡན། ༼གཞན་གསོས་རྣམས་ཀྱིས་བསྒྲགས་པ་དང༌།།༤༽རྐང་པ་ཐོག་མཐའ་གཉིས་འདྲ་ཞིང་
བར་པ་གཉིས་འདྲ་བ་ཐོག་མའི་ཟུང་ལྡན།༼རྐང་པ་ཕྲ་ཞིང་རྡུལ་ཟགས་པ།།༤༽གསུམ་པ་ཆོད་ལ་མ་ཆོད་པའི་
ཟུང་ལྡན་ལ་གཉིས་དམ་བཅའ་བ་དང་དཔེར་བརྗོད་པའོ། །༼བར་ཆོད་མ་ཆོད་བདག་ཉིད་ཀྱི།།༢༽གཉིས་པ་
ལ་གསུམ་དང་པོ་གཉིས་པ་འདྲ་བ་ལ་གསུམ་པ་བཞི་པ་འདྲ་བ་ཆོད་ཅིང་མ་ཆོད་པའི་ཟུང་ལྡན། ༼ཀཱ་ལི་
ཀ་འཆང་ཡལ་ག་ཅན། །༽དང་པོ་དང་བཞི་པ་འདྲ་ལ་གཉིས་པ་དང་གསུམ་པ་འདྲ་བ་ཆོད་ཅིང་མ་ཆོད་པའི་
ཟུང་ལྡན། ༼སྤྲིན་ནག་ཆེན་པོ་ལྡན་པའི་དུས།།༤༽རྐང་པ་བཞི་ཀ་ལ་འདྲ་བ་ཆོད་པའི་ཟུང་ལྡན།༼ཐུན་གསུམ་དབང་
གྱུར་རིང་བ་ཡི།།༤༽
རྒྱས་བཤད་གཉིས་པ་བྱ་དཀའ་བ་གནས་གཞན་ལ་ཡོད་པའི་ཟུང་ལྡན་ལ་གཉིས། འཆད་
པར་དམ་བཅའ་བ་དང་དཔེར་བརྗོད་པའོ། །༼སྤྲོས་པ་འཇིགས་ཕྱིར་དབྱེ་བ་། །༤༽གཉིས་པ་ལ་དྲུགརྐང་
བཞིའི་དབུས་ན་ཡོད་པ། མཐའ་ན་ཡོད་པ། བར་མཐའ་གཉིས་ན་ཡོད་པ། ཐོག་བར་གཉིས་ན་ཡོད་པ
ཐོག་མཐའ་གཉིས་ན་ཡོད་པ་གནས་གསུམ་ཀ་ན་ཡོད་པའོ། །དང་པོ་གཉིས། ཆོད་ཅིང་མ་ཆོད་པ་
དང་༼བརྟན་པ་དང་དབང་པོ་རབ་བསྡམས་པ། །༤༽ཆོད་པ་ཁོ་ནའོ །༼རྒྱལ་པོའི་མདུན་སར་ས་ཡི་ལྷ་རྣམས་དག་གི་ཞལ། །༤༽
གཉིས་པ་ལ་གཉིས། ༼དམ་པའི་སྤྱོད་ལམ་བདག་མེད་ཁྱོད་ཀྱི་དགའ་བ་གང༌། །༤༽ཆོད་དང་ཆོད་ལ་མ་ཆོད་པའོ། །
༼མགོན་པོ་ཁྱོད་ལྟས་དུད་པའི་རོ་ནི་མི་མཁྱེན་ཏེ།།༤༽གསུམ་པ་ལ་གཉིས། ཆོད་པ་དང་མ་ཆོད་པའོ། །༼རོལ་པའི་
འཛུམ་དཀར་དག་དང་འཇམ་པོར་སྨྲ་བ་དང༌།༤༽དཔལ་ལྡན་མི་ཤོང་བརྟན་ལྡན་གང་གི་བདག་ཉིད་ནི།།༤༽བཞི་པ་བཞི་པ་ལ་
གཉིས། ༼བཅུད་ལ་ཞུགས་ཏེ་བྲང་གི་དགའ་བྱེད་ཅིང༌།།༤༽ པ་དང་ཆོད་ཅིང་མ་ཆོད་པ། ༼བསྟན་རྒྱས་ཚུལ་དང་ཚུལ་
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མིན་བརྟག་པ་འདི་ཡིས་ནི །༽ལྔ་པ་ལ་གཉིས་ཆོད་པ་དང་ཆོད་ཅིང་མ་ཆོད་པའོ། །༼མཚུངས་མེད་ལྕི་བའི་མཚོ་ལྡན་
གཡུལ་དུ་ས་སྐྱེས་ནི །༤༽༼མཚན་མོ་ཆད་མེད་མཐུ་ལྡན་དཔལ་མེད་ཚད་མེད་ཅིང༌། །༽དྲུག་པ་ལ་གཉིས། ཆོད་པ་དང་ཆོད་
ཅིང་མ་ཆོད་པའོ། །༼ངལ་མེད་ཁྱོད་ཀྱི་བློ་མཉམ་ཉིད་བཟློག་པ་ནི།།༤༽༼དུས་ཀྱི་དུས་མགྲིན་ནག་ནག་ནག་པོ་ཉིད་དག་
འཛིན །༤༽རྒྱས་བཤད་གསུམ་པ་མཐའ་ཐོག་ཏུ་སྦྱར་བའི་ཟུང་ལྡན་ལ་གཉིས། དམ་བཅའ་བ་དང་
དཔེར་བརྗོད་པའོ། །༼རྐང་པ་གཉིས་མཐའ་ཐོག་ནི།།༤༽༼མྱོས་པས་ཆགས་པ་ཉེ་བར་གནས་ཀྱང་བླ་མེད་དེས།།༤༽
རྒྱས་བཤད་བཞི་པ་ཀུན་ཏུ་ཟུང་ལྡན་གསུམ། རྐང་པ་བཟླས་པ། ཚིགས་བཅད་བཟླས་པ་
ཟུང་ལྡན་ཆེན་པོའོ །དང་པོ་ལ་གཉིས། སྤྱིར་བསྟན་པ་དང་སོ་སོར་བཤད་པའོ །༼ཕྱེད་བཟླས་ཡང་དག་
སྦྱར་བ་མིན།།༤༽གཉིས་པ་ལ་གཉིས། ཕྱེད་བཟླས་པ་དང༌། རྐང་པ་བཟླས་པའོ། །དང་པོ་ལ་གསུམ།
དང་པོ་གསུམ་པར་བཟླས་ཤིང༌།གཉིས་པ་བཞི་པར་བཟླས་པ།༼སྐྱེས་བུ་བརྟན་གང་སྙིང་སྟོབས་ཅན།།༤༽དང་
པོར་གཉིས་པར་བཟླས་ཤིང་གསུམ་པ་བཞི་པར་བཟླས་པའོ །༼ཁྱོད་ཀྱི་བསྒྲོད་པ་ཁྱབ་བདག་གཟི་བྱིན་གྱིས།།༤༽
དང་པོ་བཞི་པར་བཟླས་ཤིང་གཉིས་པ་གསུམ་པར་བཟླས་པ། །༼སྒྲ་ཡི་སྤྲིས་བགྲོད་དབྱར་སྐྱེས་རྨ་བྱ་ཡིས།།༤༽
གཉིས་པར་རྐང་པར་བཟླས་པ་ལ་བཞི། །ལན་ཅིག་བཟླས་པ་ལན་གཉིས་བཟླས་པ། ལན་གསུམ་
བཟླས་པ། ༼དགྲ་ཡི་མཛེས་ཉམས་རྒྱལ་པོའི་མཛེས་པས་བཏུད།།༤།དོན་བསྡུ་བའོ། །༼དེ་ལྟར་རྐང་པ་ལན་ཅིག་དང་། །༢༽
དང་པོ་ལ་དྲུགདང་པོ་གཉིས་པར་བཟླས་པ། ༼འཚོ་བའི་དབང་ཕྱུག་དུད་པའི་བྲང་ལ་ཁོ་མོ་།།༤༽དང་པོ་གསུམ་
པར་བཟླས་པ། ༼ལྷ་རྣམས་འདུན་པ་སྟོབས་མེད་རྣམ་པར་བརྒྱན་པ་རུ །༤༽དང་པོ་བཞི་པར་བཟླས་པ། ༼སྙན་པར་སྨྲ་
དང་ལུས་བསྐྱེད་དུད་དང་ནུ་གཉིས་མས །༤༽གཉིས་པ་གསུམ་པར་བཟླས་པ། ༼ཁྱོད་ཀྱི་དམག་དཔུང་ཁྱབ་འཇུག་ཆེན་པོར་
གོ་བགོས་པ། །༤༽གཉིས་པ་བཞི་པར་བཟླས་པ། ༼དྲན་ལྡན་བདག་ལས་ཕན་པའི་ཚིག་ཅིག་མཉན་པར་མཛོད། །༤༽
གསུམ་པ་བཞི་པར་བཟླས་པ། ༼འདོད་པའི་མེ་ནང་ཁེངས་པས་རབ་བསྒྲུབས་པ །༤༽གཉིས་པ་ལན་གཉིས་
བཟླས་པ་ལ་གསུམ། དང་པོ་གཉིས་པ་དང་གསུམ་པར་བཟླས་པ། ༼མ་དུད་ཁྱོད་ནི་འཇིག་རྟེན་བདག་གྱུར་ཚེ །༤༽
དང་པོ་གསུམ་པ་དང་བཞི་པར་བཟླས་པ། གཉིས་པ་གསུམ་པ་དང་བཞི་པར་བཟླས་པའོ །༼ཁྱོད་ལྟར་
མཉམ་པར་མ་གཞག་སྲིད་པར་ནི།།༤༽གཉིས་པ་ཚིགས་བཅད་བཟླས་པ་ལ་གཉིས། མཚན་ཉིད་དང་དཔེར་
བརྗོད་དོ། །༼ཚིགས་བཅད་གཉིས་དང་ལྡན་པའི་།།༢༽༼ཟླུམ་ཞིང་རྒྱས་པའི་ལག་པ་ཅན།།༨༽
174

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
གསུམ་པ་ཟུང་ལྡན་ཆེན་པོ་ལ་གཉིས། མཚན་ཉིད་རྩོད་སྤོང་དང༌། ༼རྐང་བཞི་རྣམ་པ་གཅིག་པ་
གང་།།༤།ེབཅས་ཏེ་བཤད་པ། དཔེར་བརྗོད་དོ། །༼མཉམ་མེད་དཔལ་ལྡན་མཚུངས་མེད་ལ།།༽རྒྱས་བཤད་དྲུག་
པ་བཟློག་པའི་ཟུང་ལྡན་ལ་གཉིས མཚན་ཉིད་དང་དཔེར་བརྗོད་དོ། །༼རྐང་ཕྱེད་ཚིགས་བཅད་སྤྱོད་ཡུལ་
ཅན། །༤༽གཉིས་པ་ལ་གསུམ། རྐང་པ་བཟློག་པ། ༼གང་ལ་ཆད་བྱས་ཕྲ་མོ་ཉིད། །༤༽ཚིགས་བཅད་ཕྱེད་
བཟློག་པ། ༼ནཱ་ད་ལྡན་བདག་རང་གི་བློ།།༤༽ཚིགས་བཅད་རེངས་པོ་བཟློག་པའོ། །༼ཡིད་འགྲོ་བདུད་སྐྱོང་ལྕགས་མི་
དམན། །༽གཉིས་པ་བྱ་དཀའི་ཁྱད་པར་གཞན་བསྟན་པ་ལ་གཉིས། བ་ལང་གཅིན་གྱི་བྱ་དཀའ་བ་དང་
འཁོར་བའི་བྱ་དཀའ་བའོ། །དང་པོ་ལ་གཉིས། མཚན་༼གལ་ཏེ་ཕྱེད་ཀྱི་ཡི་གེ་རྣམས །༤༽ཉིད་དང་དཔེར་
བརྗོད་པའོ །༼ཆང་འདྲའི་མིག་ལྡན་ཟུར་མིག་གི།༤༽གཉིས་པ་ལ་གཉིས། མཚན་ཉིད་དང་དཔེར་བརྗོད་པའོ། །
༼གལ་ཏེ་ཚིགས་བཅད་ཕྱེད་འཁོར་ན། །༤༽གཉིས་པ་ལ་གཉིས། ཕྱེད་འཁོར་དང་ཀུན་འཁོར་རོ །༼མ་དུད་ཡིད་
འབྱུང་ཁྱོད་དར་ཕྱེད།།༤༽༼ཟླ་དང་ནད་རིང་ཅིས་མི་གང་།།༽དོན་གསུམ་པ་དབྱངས་སོགས་ངེས་པའི་བྱ་དཀའ་
བཤད་པ་ལ་གསུམ། མཚན་ཉིད་༼དབྱངས་དང་གནས་དང་ཡི་གེ་རྣམས།།༽བསྟན་པ་དཔེར་བརྗོད་བསྟན་པ་
དོན་བསྡུ་བའོ། །༼དེ་ལྟར་བྱེད་དཀའི་ལམ་ལ་ཡང་།།༢༽གཉིས་པ་ལ་གསུམ།དབྱངས་ངེས་པ།སྐྱེ་གནས་ངེས་
པ་ཡི་གེ་ངེས་པའོ །དང་པོ་ལ་བཞི། དབྱངས་བཞིར་ངེས་པ། ༼རིག་བྱེད་རྣམ་ཐར་ཚིག་སྨྲས་པའི།།༤༽གསུམ་
དུ་ངེས་པ། ༼ས་ལས་རྣམ་རྒྱལ་བརྟན་པ་སྒྲུབ་བྱེད་པའི།།༽གཉིས་སུ་ངེས་པ། ༼དཔལ་གཟི་ངོ་མཚར་གྲགས་པ་དང༌།།༤༽
གཅིག་ཏུ་ངེས་པའོ། །༼ཟླ་དང་ནད་རིང་ཅིས་མིན་གང༌།།༤༽གཉིས་པ་ལ་བཞི སྐྱེ་གནས་བཞིར་ངེས་པ།
༼འདྲེན་བྱེད་ཀུན་དགའི་སྐྱེད་བྱེད་ལ། །༤༽གསུམ་དུ་ངེས་པ། ༼ནུ་སྡུག་ཁྱོད་གདོང་ལན་བུ་ཡི།།༤༽གཉིས་སུ་ངེས་པ།
༼རྟག་ཏུ་སྡིག་མེད་ཀུན་དགའ་མཆོག།༤༽གཅིག་ཏུ་ངེས་པའོ། །༼ཧ་ཧ་མི་སྒྲོག་མཁའ་འགྲོས་མཚན།།༤༽གསུམ་པ་ལ་
བཞི་གསལ་བྱེད་ཀྱི་ཡི་གེ༼ཀྱེ་ཀྱེ་སྒྲ་སྒྲོག་དྷྱ་དྷྱའི་བྲང༌།།༤༽བཞིར་ངེས་པ། གསུམ་དུ་ངེས་པ།༼ལྷ་རྣམས་དགའ་
བར་བྱེད་པའི་ལྷ།།༤༽གཉིས་སུ་ངེས་པ། ༼མཁས་པ་ལྷ་དང་མིན་།།༤༽གཅིག་ཏུ་ངེས་པའོ། །༼འདི་ཡིས་བདག་
ཅག་རྣམས་ཀྱི་བཞིན།།༤༽
གསུམ་པ་གབ་ཚིག་གི་རྒྱན་ལ་གཉིས། དགོས་པའི་སྒོ་ནས་བཤད་པར་དམ་བཅའ་བ་དང༌།
༼གབ་ཚིག་དག་གི་རྣམ་པ་ཡི།།༦གབ་ཚིག་དངོས་བཤད་པའོ། །གཉིས་པ་ལ་གསུམ།མཚན་ཉིད་བཤད་པ།
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དཔེར་བརྗོད་བཤད་པའོ །དང་པོ་ལ་གསུམ། མཚན་ཉིད་བཤད་པ། མཇུག་བསྡུ་བའོ། །༼འདི་རྣམས་
གབ་ཚིག་བཅུ་དྲུག་སྟེ། །༢༽ལྟར་སྣང་གཞན་མི་འཆད་པའི་རྒྱུ་མཚན་ནོ། །༼གབ་ཚིག་ངན་པ་གཞན་དག་ཀྱང༌། །༦
དང་པོ་ལ་བཅུ་དྲུག་ལས། ཀུན་ཚོགས་ཀྱི་མཚན་ཉིད་བཤད་། ༼ཚིག་མཚོས་སྦྱར་བས་དོན་སྦས་པ། །༢༽
གཉིས་པ་སླུ་བྱེད་ཀྱི་མཚན་༼གཞན་ལ་གྲགས་པའི་སྒྲ་དག་གིས། །༢༽ཉིད་བཤད་པ། གསུམ་པ་རིམ་བྲལ་གྱི་
༼སྦྱོར་བ་ཤིན་ཏུ་འཁྲུགས་པ་ཡིས། །༢༽མཚན་ཉིད་བཤད་པ། བཞི་པ་རབ་བཅོམ་གྱི་མཚན་ཉིད་བཤད་པ།
༼གང་ལ་དོན་རྟོགས་དཀའ་བ་ཡི།།༢༽ལྔ་པ་མཐུན་པའི་གཟུགས་ཀྱི་མཚན་ཉིད་བཤད་པ། ༼ཕལ་པའི་དོན་བཀོད་
ཚིག་དག་གིས །༢༽དྲུག་པ་རྩུབ་མོའི་མཚན་ཉིད་བཤད་པ། ༼མཚན་ཉིད་ཡོད་ཅེ་ངེས་ཚིག་དང༌།།༢༽བདུན་པ་
གྲངས་ཀྱི་མཚན་ཉིད་བཤད་པ། ༼གང་དུ་གྲངས་ཀྱིས་ཀུན་རྨོངས་པར། །༢༽བརྒྱད་པ་རབ་བརྟགས་ཀྱི་མཚན་
ཉིད་བཤད་པ། ༼གང་ངག་དོན་རྣམ་པ་བཞིན།།༢༽དགུ་པ་མི་འདུས་ཀྱི་མཚན་ཉིད་བཤད་པ། ༼གང་དུ་ཡིད་ལ་
སྣ་ཚོགས་དོན།།༢༽བཅུ་པ་སྒྲིབ་པའི་མཚན་ཉིད་བཤད་པ། ༼ཚིག་ནི་ཆོས་མཚུངས་ལ་རེག་པས །།ེབཅུ་གཅིག་པ་
མཐུན་པའི་སྒྲའི་མཚན་ཉིད་བཤད་པ། ༼སྒྲ་ཡི་རྣམ་གྲངས་བཀོད་པ་ཡིས། །༢༽བཅུ་གཉིས་པ་རྨོངས་པའི་
མཚན་ཉིད་བཤད་པ། ༼གང་ཞིག་མངོན་སུམ་དོན་བསྟན་ཡང༌།།༢༽བཅུ་གསུམ་པ་ཡོངས་ཕྲོགས་ཀྱི་མཚན་ཉིད་
བཤད་པ། ༼གང་ལ་སྦྱོར་འཕྲེང་བདག་ཉིད་ཅན།།༨༽བཅུ་བཞི་པ་གཅིག་བསྒྲིབ་པའི་མཚན་ཉིད་བཤད་པ།
༼གང་དུ་རྟེན་ནི་གསལ་བྱེད་དེ །བཅོ་ལྔ་པ་༼གང་དུ་གཉིས་ཀ་སྤས་གྱུར་པ།།༢༽གཉིས་ཀ་སྦས་པའི་མཚན་ཉིད་
བཤད་པ། བཅུ་དྲུག་པ་ཡོངས་འདྲེས་ཀྱི་མཚན་ཉིད་བཤད་པའོ །༼གང་ལ་མཚན་ཉིད་སྣ་ཚོགས་འདྲེས། །༢༽
གཉིས་པ་དཔེར་བརྗོད་རྒྱས་པར་བཤད་པ་ལ་བཅུ་དྲུག་ལས། ཀུན་ཚོགས་ཀྱི་དཔེར་བརྗོད་བཤད་པ
༼མཱ་ཡཱཿགོ་ར་སེམས་ཀྱི་།།༤༽སླུ་བྱེད་ཀྱི་དཔེར་བརྗོད་བཤད་པ། ༼ཀུན་རྫོབ་བསྟེན་པ་ཁྱོད་ཀྱི་།།༤༽རིམ་བྲལ་གྱི་
དཔེར་བརྗོད་བཤད་པ། ༼ཡུ་བར་འོ་བྱེད་པད་ཅན་གྱི།།༤༽རབ་རྩོམ་གྱི་དཔེར་བརྗོད་བཤད་པ། ༼བུ་མོ་ཁྱོད་ཀྱི་
རྐང་མཛེས་ལ།།༤༽མཐུན་གཟུགས་ཀྱི་དཔེར་བརྗོད་བཤད་པ། ༼གང་གི་ཡལ་ག་ཡལ་འདབ་ལ། །༤༽རྩུབ་མོའི་
དཔེར་བརྗོད་བཤད་པ། ༼ལྷ་རྣམས་ལྷ་ཡི་ཁང་པ་རུ།༤།གྲངས་ཀྱི་དཔེར་བརྗོད་བཤད་པ། ༼ལྷ་ལྡན་དབུས་ན་
གསལ་བྱེད་བཞི། །༽རབ་བཏགས་ཀྱི་དཔེར་བརྗོད་བཤད་པ། ༼ཚིག་རྣམས་རབ་ཏུ་འཁྲུལ་པ་དང་། །༽མིང་འདུས་
ཀྱི་དཔེར་བརྗོད་བཤད་པ། ༼མིག་མི་བརྟན་མ་ས་ལྡན་དགའ །༤༽དོན་གཞན་སྒྲིབ་པའི་དཔེར་བརྗོད་བཤད་པ།
176

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར།
༼རྫས་བྲལ་མི་ནི་བཏང་བྱས་ན།།༤༽མཐུན་པའི་དཔེར་བརྗོད་བཤད་པ། ༼ཁྱོད་ཀྱི་ས་མིན་མི་མཐུན་གང༌།།༤༽ཡོངས་
ཕྲོགས་ཀྱི་དཔེར་བརྗོད་བཤད་པ། ༼བྱ་རྒྱལ་ཟས་སྐྱེས་དགྲ་ཡིས་། །༤༽གཅིག་བསྒྲིབས་པའི་དཔེར་བརྗོད་
བཤད་པ། ༼ནམ་ཡང་མཚོན་དང་བུད་མེད་དང༌།།༤།གཉིས་ཀ་སྦས་པའི་དཔེར་བརྗོད་བཤད་པ། ༼སུ་ཞིག་གང་
དང་འགྲོགས་པ་ཡིས །༤༽ཡོངས་འདྲེས་དཔེར་བརྗོད་ལ་གཉིས། ༼ཧ་ཡ་གྷ་ཛ་བྷ་ཊ་ཅན།།༤༽དངོས་དང་མཇུག་
བསྡུ་བའོ། །༼དེ་ཡི་མིང་དུ་འདུས་པར་བསྲེས།།༤༽
སྤྱི་དོན་གསུམ་པ་སྐྱོན་སེལ་རྒྱས་པར་བཤད་པ་ལ་གཉིས། མདོར་བསྟན་པ་དང་རྒྱས་པར་
བཤད་པའོ། །༼དོན་ཉམས་དོན་འགལ་དོན་གཅིག་པ།།༡༨༽གཉིས་པ་རྒྱས་བཤད་ལ་བཅུ།དོན་ཉམས།དོན་
འགལ། དོན་གཅིགཐེ་ཚོམ་ཅན རིམ་པ་ཉམས་པ།སྒྲ་ཉམས་པ། ངལ་པུ་ཉམས་པ སྡེབ་
སྦྱོར་ཉམས་པ། མཚམས་སྦྱོར་ཉམས་པ། ཡུལ་འགལ་¨ལོ། །དང་པོ་ལ་གསུམ། ༼ཚོགས་པའི་དོན་གྱི་
སྟོང་བ་གང་།།༤༽མཚན་ཉིད་དཔེར་བརྗོད་༼འདི་ནི་རྒྱ་མཚོ་འཐུང་བྱེད་དེ།།༽དམིགས་བསལ་ལོ །གཉིས་པ་ལ་
གསུམ། ༼ངག་གཅིག་གིས་ནི་རབ་སྦྱར་བ། །མཚན་ཉིད་དཔེར་བརྗོད་༼དགྲ་རིགས་མཐའ་དག་འཇོམས་པ་དང༌།།༽
དམིགས་བསལ་ལོ། །དམིགས་ལ་གཉིས། མཚན་ཉིད་དང་དཔེར་བརྗོད་དོ། །༼མངོན་པར་ཆགས་ལྡན་
སེམས་ལ་ནི། །༼གཞན་གྱི་བུད་མེད་ལ་སྲེད་པས།།༤༽གསུམ་པ་ལ་གསུམ། མཚན་ཉིད་དང་དཔེར་བརྗོད་
དམིགས་བསལ་། །༼དོན་ནི་དམ་ནི་སྒྲ་ལ་ཡང༌།།༽༼སྲེད་པ་སྲེད་བྱེད་བུ་མོ་རྣམས།།༤།དམིགས་བསལ་ལ་གཉིས།
མཚན་ཉིད་དང་དཔེར་བརྗོད་དོ། །༼རྗེས་སུ་བརྩེ་སོགས་ཁྱད་པར་ལ། །༤༽༼འདོད་པ་སྐབས་མིན་འཁོན་པ་ཡིས །༤༽
བཞི་པ་ལ་གསུམ།མཚན་ཉིད།༼ངེས་པའི་དོན་དུ་རབ་སྦྱར་བའི །༽དཔེར་བརྗོད། ༼འདོད་དགའ་བ་ལྟ་བ་ཡི།།༤༽
དམིགས་བསལ་ལོ། །དམིགས་བསལ་ལ་གསུམ། མཚན་ཉིད་དཔེར་བརྗོད ༼འདི་འདྲ་ཐེ་ཚོམ་སླད་
ཉིད་དུ། །༤༽༼མ་སྨད་དེ་ལུས་སྐྱེས་ཀྱི །༽དོན་བཤད་པའོ །༼ཞེས་པ་ངེས་མེད་བྱེད་པའི་ཚིག།༣༽ལྔ་པ་ལ་གསུམ།
མཚན་ཉིད། ༼མདོར་བསྟན་རྗེས་སུ་ཡོན་ཏན་དོན།།༤༽དཔེར་བརྗོད།༼འགྲོ་བ་རྣམས་ཀྱིས་གནས་པ་དང༌།།༤༽དམིགས་
བསལ་ལོ །དམིགས་གསལ་ལ་གཉིས། མཚན་ཉིད་དང༌། ༼འབྲེལ་པ་ངེས་པར་ཤེས་པའི་རྒྱུད །༤༽དཔེར་
བརྗོད་། །༼གཉེན་གཏོད་བ་དང་ལུས་གཏོད་དང༌།།༤༽དྲུག་པ་ལ་གསུམ། མཚན་ཉིད། ༼མཚོན་བྱ་མཚོན་ཉིད་ལམ་
ལ་ནི།།༤༽དཔེར་བརྗོད། ༼ས་གཞི་རྒྱ་མཚོའི་རགས་ཅན། །༤༽དམིགས་བསལ་ལོ། །དམིགས་བསལ་ལ་
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཉིས། དཔེར་བརྗོད་དང༌། ༼ལྷོ་ཡི་རི་ལས་ཉེར་བཏུད་པའི།།༤།སྐྱོན་མེད་དུ་སྒྲུབ་ཚུལ་ལོ། །༼ཅེས་སོགས་བསྟན་
བཅོས་བདག་ཉིད་ཆེ། །༤༽བདུན་པ་ལ་གསུམ། མཚན་ཉིད་དང༌། ༼ཚིགས་བཅད་རྣམས་ལ་ངེས་པའི་གནས། །༤༽
དཔེར་བརྗོད་དམིགས་བསལ་ལོ། །༼བུད་མེད་རྣམས་ཀྱིས་ཡང་དག་བརྗོད་པའི་ཆོ་ག་རོ་ཉམས་མེད་ལ་འདིར། །༣༽
དམིགས་བསལ་ལ་གསུམ། དཔེར་བརྗོད་སྐྱོན་མེད་དུ་སྒྲུབ་ཚུལ། ༼ལྟར་ཚིག་མཐའ་ཕྱིས་པ་ལ།།༤༽འོན་
ཀྱང་བརྗོད་མི་བདེ་བར་བསྟན་པའོ། །༼དེ་ལྟ་ན་ཡང་རྣ་བར་རྩུབ།།༤༽བརྒྱད་པ་ལ་གཉིས། མཚན་ཉིད་དང་
དཔེར་བརྗོད་དོ། །༼གང་དུ་ཡི་གེ་ཆད་ལྷག་དང༌།།དཔེར་བརྗོད་ལ་གཉིས། ཆད་ལྷག་གི་དཔེར་བརྗོད་དང༌།
༼ཟླ་བའི་འོད་ཟེར་རབ་གསལ་བས།༽ལྕི་ཡང་གི་དཔེར་བརྗོད་། །༼འདོད་པས་མདའ་སྣོན་རི་དྭགས་མིག་ཅན་མ།།༽དགུ་
པ་ལ་གསུམ།མཚན་ཉིད་དཔེར་བརྗོད་༼བསྡུས་པ་བརྗོད་པར་མི་འདོད་ཅེས།།༤༽དམིགས་བསལ་ལོ །༼མཁའ་
དང་བདག་གི་མིག་ལ་ཡང༌།།༤༽མཚན་མོ་འདི་ལ་ཞེས་འདི་འདྲ།།༽བཅུ་པ་ལ་གསུམ། མཚན་ཉིད་དཔེར་བརྗོད་
དམིགས་བསལ་ལོ། །༼རི་དྭགས་ཡུལ་འཁོར་ལ་སོགས་ཡུལ །༨༽གཉིས་པ་ལ་དྲུགཡུལ་འགལ། དུས་འགལ
རྒྱུ་རྩལ་དང་འགལ་བ། འཇིག་རྟེན་དང་འགལ་བ། རིགས་པ་དང་འགལ་བ། ལུང་དང་འགལ་བའོ །
དང་པོ་ལ་གསུམ། མཚན་ཉིད། ༼སྙན་ངག་མཁན་བག་མེད་ལས།།༤དཔེར་བརྗོད་༼ག་བུར་རྐང་འཐུང་པ་དགེ་བའི།།༧༽
དོན་བསྡུ་བའོ། །༼ཞེས་པ་ཡུལ་དང་འགལ་བ་ཡི།།༢༽གཉིས་པ་ལ་གཉིས། དཔེར་བརྗོད་དང་། ༼པདྨ་ཅན་
མཚན་རྒྱས།།།དོན་བསྡུ་བའོ། །༼ཞེས་པ་འདི་ལྔ་དུས་དང་ནི།།༢༽གསུམ་པ་ལ་གསུམ། དམ་བཅའ་བ་༼རྒྱུ་རྩལ་
དག་དང་འགལ་བའི་ལམ།།༢༽དཔེར་བརྗོད་དོན་༼དཔའ་བ་སྒེག་པ་དག་གི་དངོས།།༤།ེབསྡུ་བའོ། །༼འདི་ལྟར་སྒྱུ་རྩལ་
དྲུག་ཅུ་བཞིར།།༤༽བཞི་པ་ལ་གཉིས། དཔེར་བརྗོད་དང་དོན་བསྡུ་བའོ། །༼གླང་པོ་དག་རལ་པ་གཡོ།།༤༽
༼ཅེས་པ་འདི་ནི་འཇིག་རྟེན་པ།།༢༽ལྔ་པ་ལ་གསུམ། དམ་བཅའ་༼རིགས་པ་ཞེས་གཏན་ཚིགས་ཀྱི།།༢༽དཔེར་བརྗོད་
དོན་བསྡུ་བའོ། །༼རིགས་པ་དག་དང་འགལ་བ་ཡི།།༢༽དཔེར་བརྗོད་ལ་གཉིས། ནང་པའི་རིགས་པ་དང་
འགལ་བ་དང༌། ༼བདེ་གཤེགས་འདུས་བྱས་འཇིག་པར་ནི། །༤།པའི་རིགས་པ་དང་འགལ་བའོ །༼སེར་སྐྱས་
གནས་ལ་ཡོད་པ་ཉིད།།༤༽དྲུག་པ་ལ་གཉིས། ༼དེ་ནས་ལུང་དང་འགལ་བ་ཡི།།༢དམ་བཅའ་བ་དང་དཔེར་བརྗོད་
པའོ། །དཔེར་བརྗོད་ལ་གཉིས། མེ་བཞག་ཀྱང་མཆོད་སྦྱིན་བྱེད་པ་ལུང་དུ་འགལ་ཚུལ་དང༌། ༼མེ་ནི་
བཞག་པ་མ་ཡིན་ཀྱང༌། །༤༽ཆོ་ག་མ་བྱས་ཀྱང་དག་པ་རིག་བྱེད་དང་འགལ་ཚུལ་ལོ། །༼འདི་ནི་ཆོ་ག་མ་བྱས་
178

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་དོ་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
ཀྱང༌།།༤༽གསུམ་པ་དམིགས་ལ་གཉིས། མཚན་ཉིད་སྤྱིར་བསྟན་པ་དང་དཔེར་བརྗོད་༼སྐྱོན་ནི་མཐའ་དག་
འདི་ལ་ཡང་།།༤༽སོ་སོར་བཤད་པའོ །གཉིས་པ་ལ་དྲུགཡུལ་དང་འགལ་ཀྱང་སྐྱོན་མེད་པ། ༼རྒྱལ་པོ་དེ་ཡི་
མཐུ་ཡི་ནི།།༽དུས་དང་འགལ་ཀྱང་སྐྱོན་མེད་པ།༼རྒྱལ་པོ་འཇིགས་པ་གསལ་བྱེད་པ།།༤༽སྒྱུ་རྩལ་མེད་ཀྱང་སྐྱོན་
མེད་པ། ༼ཁྱོད་ཀྱིས་རབ་བསྐུམ་སྒྲག་པ་ཡིས །༤༽འཇིག་རྟེན་དང་འགལ་ཀྱང་སྐྱོན་མེད་པ། ༼ཟླ་བའི་འོད་ཟེར་རབ་
བསིལ་བས །༤༽རིགས་པ་དང་འགལ་ཀྱང་སྐྱོན་མེད་པ། ༼གཞལ་བྱ་ཡིན་ཡང་གཞལ་མིན།།༤༽ལུང་དང་
འགལ་ཀྱང་སྐྱོན་མེད་པའོ །༼སྐྱ་སེང་བུ་ལྔ་དག་གི་ནི།།༤༽གསུམ་པ་སྒྲ་དོན་སོགས་ཀྱི་མཇུག་བསྡུ་བ་
ལ་གཉིས། དང་པོ་དང༌། ༼སྒྲ་དོན་རྒྱན་ནི་བཀྲ་བ་དང་།།༤༽སྙན་ངག་གི་ཕན་ཡོན་། །༼སྒྲུབ་བྱེད་བསྟན་པའི་ལོ་ནི་
སྐྱོན་དང་ཡོན་ཏན་དག།༤༽གསུམ་པ་འགྱུར་མཐར་ཕྱིན་པའི་བྱ་བ་ལ་གཉིས། རྫོགས་བྱང་དང༌། འགྱུར་
བྱང་ངོ་། །
ཨེ་མ་མཐོང་ངམ་ཐོས་པ་ཙམ་གྱིས་ཀྱང༌། །ཡིད་འཕྲོག་གསར་པའི་མངོན་འདོད་རྒྱས་
བྱེད་པ། །བདེ་སོགས་འཕྲོག་པའི་སྨིན་ལེགས་ཀྱི། །༼ཚིག་རྐང་འདི་གཉིས་ལ་ཚེག་བར་རེ་ཆད་སྙམ༽ལང་ཆོས་
དང་མཐུན་པ་ལེགས་བཤད་ཉིད། །ཆ་ཤས་ཤེས་པའི་ཡིད་ལ་མཆོག་ཏུ་ཡིད། །སྟོན་ནུས་ཚིག་གི་ཛཱ་
ཏིའི་དྲི་བཟང་ཅན།།ངོ་མཚར་དགའ་བ་བསྐྱེད་བྱེད་དཎྜིའི་གཞུང༌། །ས་གསུམ་དཔལ་མོ་དགྱེས་པའི་
རྒྱན་གཅིག་པུ། །དེ་ཕྱིར་མཚུངས་མེད་རྒྱས་པའི་སྙན་ངག་གི །དབུས་ན་མཁས་པའི་གྲངས་སུ་
ཐ་མེད་རྒྱས་པའི་སྙན་ངག་ག
བགྲངས་རྣམས་ཀྱང༌། །རི་མོའི་མར་མེ་བཞིན་དུ་གསལ་ཆ་དང༌།།ནེ་ཙོའི་འདོན་པ་ལྟ་བུར་དོན་གྱིས་
སྟོང༌། །དེ་ལྟའི་ལེགས་བཤད་རིན་ཆེན་གཞུང་ལུགས་ཆེ། །གྲོང་ཚིག་སྨྲ་བའི་མོང་རྟུལ་མུན་པའི་
གཤེད། །མཁས་རྣམས་དགའ་བ་བསྐྱེད་པའི་སྣང་བྱེད་འདི། །སྐྱེ་དགུའི་བསོད་ནམས་བཞིན་དུ་
མཁའ་ལ་འབར། །མཆུ་མཛེས་རབ་དམར་ཉི་མ་གཞོན་ནུ་ཡིས། །ཕྱེ་བའི་སོ་འོད་ཡལ་འདབ་ལྟ་བུའི་
དབུས། །སྨྲ་བའི་འདབ་སྟེགས་ལས་འཛགས་སྦྲང་རྩིའི་བཅུད། །བློ་གསལ་རྐང་དྲུག་ཡོངས་ཀྱི་
བསྟེན་བྱ་ཉིད། །དེ་བས་ངོ་མཚར་གཏམ་གྱིས་ཚོན་བརྒྱའི་མདངས། །རྣམ་དཔྱོད་པིར་རྩེས་བླངས་
ནས་འདིར་བཀོད་ཀྱི། །ཕྱོགས་ལྷུང་ལིང་ཏོག་ཅན་རྣམས་མ་གཏོགས་པ། །གཟུར་གནས་བློ་མིག་
ཅན་ཀུན་གཟིགས་མོར་མཛོད།།འཆད་ཐབས་རིན་ཆེན་ཕྲ་ཚོམ་གྱིས་མཛེས་པའི །བསྡུས་དོན་མུཀྟ་
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀ་ཡི་དོ་ཤལ་འདི། །ངག་དབང་ཚངས་རིས་གྲུབ་པའི་མགུལ་རྒྱན་དུ། །མ་སྨད་ལྷག་བསམ་སྲད་བུར་
རྒྱུས་ཏེ་འབུལ། །རིན་ཐང་བྲལ་བའི་ལེགས་བཤད་རྒྱན་ཕྲེང་འདིས། །སྲིད་ན་ཆེ་བར་གྲགས་པའི་
རིན་ཆེན་ཕལ། །རྡོ་རྗེ་ཕ་ལམ་དུམ་བུས་ཟིལ་གནོན་བཞིན། །མཆིང་བུའི་རང་བཞིན་ཉིད་དུ་འགོད་
པར་ནུས། །ཚིག་འཕྲེང་འབྱེར་འཇིག་ལག་ཉལ་འདི་ཙམ་ཡང༌། །གང་གིས་མ་ཉམས་སུག་པར་
ཆོངས་ཤིག་དང་། །མཁས་རློམ་འགྲན་པར་འདོད་པའི་བསྙེམས་པའི་རི། །མིང་གི་ལྷག་མར་བསྙིལ་
ལ་གདོན་མི་ཟ། །ལང་ཚོའི་འཁྲི་ཤིང་འཁྱོག་ཤིང་འཁྱོག་ཀྱང་རྣམ་དཔྱོད་ཀྱི། །མེ་ཏོག་གསར་པ་རྒོད་
པའི་ཙམ་པ་ཀ ། ད་དུང་དྲན་དབང་ཚོགས་པའི་མདུན་ས་རུ །ལེགས་བཤད་དྲི་བསུང་འཐུལ་ཕྱིར་
འགྲིམ་པར་འོས། །གཞུང་ལུགས་རྒྱ་མཚོའི་ཚིག་དོན་རྣམས་ལ་ཡང༌། །ཉུང་ངུའི་ངག་གིས་གོ་བདེར་
འདོམས་ནས་ཤིང༌། །སྤྲོ་ན་ཚིགས་བཅད་གཅིག་གི་དོན་ཙམ་ཡང༌། །ཉིན་ཞག་དུ་མར་སྦྲེལ་ཏེ་འཆད་
པ་ལ །བསྙེངས་བྲལ་བློ་གྲོས་འདི་ཀོ་སྲས་བཅས་པའི །རྒྱལ་བའི་ཐུགས་རྗེའི་ཟླ་གཞོན་བདག་
སྙིང་གི།འོ་མཚོར་ཞུགས་མཐུས་སྤོབས་པའི་དབའ་རླབས་ཆེ། །གྱེན་འཕྱུར་བ་ལས་མེད་གཞན་
དུ་ཅི། །དེ་སྐད་སྣང་ཤས་དབང་གིས་རློམ་པའི་ཚིག །བྱུང་རྒྱལ་འདུ་བ་འཁྲུགས་པས་སློབ་མིན་གྱི། །
བློ་གསལ་གཞོན་ནུའི་སྤྲོ་བ་བསྲིང་བའི་སླད།།ཀུ་རེའི་ཚུལ་དུ་སྨྲས་པ་བཟོད་པར་རིགས། །འོན་ཀྱང་
ཀུན་བཟོད་ཁྱོན་འདི་རིན་ཆེན་མངས། །འཛིན་ཕྱིར་དྲན་དབང་གཟུར་གནས་མཆིས་རྣམས་ཀྱིས། །
་་བཟང་འཆང་ཚལ་འདི་ལ་
གཞུང་བཟང་འཆད་ཚུལ་འདི་ལ་རྣམ་དཔྱད་དེ། །ཉེས་པར་གྱུར་ཚེ་སྙིང་ནས་འཐོལ་བར་བགྱི། །འདི་
ལས་ཐོས་པ་ཐོབ་པའི་ལེགས་པར་བྱས་པ་དེས། །རིག་གནས་མ་དྲོས་མཚོ་ཆེན་རབ་རྒྱས་ཏེ། །
འཛམ་གླིང་དགེ་བའི་ཆུ་རྒྱུན་རྟག་འབབ་ཅིང༌།།འགྲོ་ཀུན་རྣམ་མཁྱེན་གོ་འཕང་མྱུར་ཐོབ་སྨོན།།
ཞེས་སྙན་ངག་མེ་ལོང་གི་འཆད་ཐབས་ཀྱི་ཡན་ལག་ས་བཅད་དང་བཅས་པ་རིན་ཆེན་
ཤལ་མཁས་རྣམས་དགའ་བའི་སྣང་བྱེད་ཟླ་བ་གསར་པ་ཞེས་པ་འདིའང་རྣམ་དཔྱོད་ཀྱི་ནོར་ཅན།
སྐད་གཉིས་སྨྲ་བ་རིག་གནས་ཀུན་ལ་བློ་གྲོས་ཀྱི་ལང་ཚོ་བལྟས་པས་སྙན་ཚིག་སྨྲ་བ་ལ་མི་འཇིགས་
པའི་སྤོབས་པ་ཅན་འཕྱོས་ཆང་ཁྱིམ་ནས། ངག་དབང་བདེ་ལེགས་སམ་ཚང་སྲས་དགྱེས་པའི་ལང་
ཚོར་འབོད་པར། གཞུང་དོན་འདི་ཉིད་འཁྲིད་པའི་སྐབས་ཟིན་བྲིས་སུ་མཛད་པ་རྣམས་བར་སྐབས་
180

སྙན་ངག་མེ་ལོང་གི་བསྡུས་དོན་འཆད་ཐབས་དང་བཅས་པ་རིན་ཆེན་ཤལ་མཁས་རྣམས་དགའ་བསྐྱེད་སྣང་བྱེད་ཟླ་གསར
སུ་རིང་མོའི་བར་ལུས་པ་ཕྱིས་མགོ་མཇུག་གི་ཚིགས་བཅད་དང་བཅས་བསྟན་བཅོས་སུ་སྒྲིགས་ཤིག་
ཅེས་བསྐུལ་བར་མཛད་པའི་དོན་བཞིན་ཀུན་མཁྱེན་རྒྱལ་དབང་ཚངས་སྲས་བཞད་པའི་རྡོ་རྗེའི་
བཀའ་འབངས་ཀྱི་ཐ་ཤལ་བ། སྙན་ངག་སྨྲ་བའི་དཀོན་མཆོག་ཆོས་གྲགས་ཀྱིས་ཨིངྐར་ཞེས་པ་ཆུ་ཕོ་
སྤྲེའུའི་ལོ། རྭ་སྒྲེང་རྒྱལ་བའི་དབེན་གནས་ཡང་དགོན་གྱི་རི་ཁྲོད་དུ་ཐུན་པར་བྲིས་པ་ཕྱོགས་དུས
གནས་སྐབས་ཐམས་ཅད་དུ་དགེ་ལེགས་ཀྱི་ཆར་ཆེན་པོས་རིགས་གནས་བསྟན་པའི་ལོ་ཏོག་ཕྱོགས་
བཅུར་རྒྱས་ཤིང་བདེ་སྐྱིད་ཀྱི་དཔལ་ཆེན་པོས་ཁྱབ་པའི་རྒྱུ་རྒྱུར་ཅིག །མངྒ་ལཾ།། །།
181

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
༄༅། །དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་
རཱ་མ་ཎའི་གཏམ་རྒྱུད་དང་བཅས་པ་བཞུགས་སོ།
འདར་ལོ་ངག་དབང་ཕུན་ཚོགས་ལྷུན་གྲུབ།
སྙན་ངག་མེ་ལོང་མའི་རྩ་བར། བསམ་པ་འམ་ནི་འབྱོར་བ་ཡི། །ཆེན་པོ་ཉིད་ནི་བླ་མེད་
གང༌། །དེ་ནི་རྒྱ་ཆེར་ཞེས་པ་ཡི། །རྒྱན་ནི་མཁས་པ་རྣམས་ཀྱིས་བརྗོད། །ཅེས་པ་ལྟར།བསམ་པ་རྒྱ་
ཆེ་བའི་རྒྱན་གྱི་དཔེར་བརྗོད་སྐབས་རཱ་མ་ཎའི་སྔོན་བྱུང་གི་གཏམ་དང་སྦྱར་བ་ནི་འདི་ལྟ་སྟེ། དེ་ཡང་
ཇི་སྐད་དུ་སྦྱར་ན། རཱ་མ་ཎ་སྟེ་སྒྲ་སྒྲོགས་ཀྱི་བུ་ཞེས་བྱ་བ་ལངྒའི་རྒྱལ་པོའོ །དེས་ལྷ་དབང་ཕྱུག་ཆེན་
པོ་ཡུན་རིང་དུ་བསྒྲུབས་ཀྱང་འབྲས་བུ་མ་བསྐྱེད་ནས། དེ་གཟིར་བའི་ཕྱིར་རང་གི་མགོ་བོ་བཅུ་པོ་རེ་
རེ་ནས་བཅད་པའི་སྦྱིན་སྲེག་གི་རྫས་སུ་བྱིན་ནས་མགྲིན་པའི་ལྷག་མ་ཙམ་དུ་བྱས་པས་ན་མགྲིན་
བཅུ་བ་ཞེས་མིང་ཡང་དེར་གདགས་སོ །ཚུལ་དེ་བདེ་འབྱུང་གིས་མཐོང་ཟེར།ཨུ་མ་ལ་ཁྱོད་སོང་ལ་
དངོས་གྲུབ་བྱིན་ཅིག་ཅེས་སྨྲས་སོ། །དེ་སོང་སྟེ་ཅི་འདོད་བྱིན་པར་ཁས་བླངས་པ་ན། ང་བུད་མེད་
ལས་དངོས་གྲུབ་མི་འདོད་ཟེར་རོ། །དེ་ལ་ཨུ་མ་ཁྲོས་སྟེ། མ་འོངས་པ་ན་ཁྱོད་ཀྱི་རྒྱལ་སྲིད་བུད་མེད་
ཀྱིས་འཇོམས་པར་གྱུར་ཅིག་ཅེས་བརྗོད་ནས་སོང་ངོ༌། །ལྷ་ཆེན་གྱིས་ཕ་བུའི་བར་ལ་སྤྲེའུའི་གདོང་པ་
ཅན་གཏང་སྟེ། ཅི་འདོད་དྲིས་པར། ང་སྤྲེའུ་ལས་དངོས་གྲུབ་མི་འདོད་ཟེར་བས། དེ་ཁྲོས་ཏེ་མ་
འོངས་པ་ན་ཁྱོད་ཀྱི་རྒྱལ་སྲིད་སྤྲེའུས་ཉམས་པར་བྱེད་པར་གྱུར་ཅིག་ཅེས་བརྗོད་ནས་སོང་། །དེ་
ནས་དབང་ཕྱུག་རང་འོངས་ཏེ། དངོས་གྲུབ་གང་འདོད་ལོང་ཞེས་པ་ན། དེའི་འདོད་པ་འགྲུབ་པར་
མཐོང་ནས་མགོ་བོ་དང་ལྡན་པར་བྱིན་གྱིས་རླབས་ཏེ་དབུས་ཀྱི་རྟ་མགོ་མ་བཅད་ཀྱི་བར་དུ་མི་འཆི་
182

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
བའི་དངོས་གྲུབ་སྦྱིན་ཞིང༌། ས་གསུམ་ལས་རྣམ་པར་རྒྱལ་བ་ཆེན་པོ་ལོན་པ།སྟོབས་དང་དཔུང་ཆེན་
པོས་སྙེམས་པ།རྫུ་འཕྲུལ་གྱི་མཐུ་ཆེན་པོ་དང་ལྡན་པའི་གདུག་ཅན་དེ་ལྟ་བའི་མགོ་བོ་གཅོད་པའི་བྱ་
བ་ཤིན་ཏུ་བགྲུབ་དཀའ་བའི་འཁུར་ཡང་བཟོད་པར་ནུས་ན།གཞན་རྣམས་ལ་ལྟ་སྨོས་ཀྱང་ཅི་དགོས་
ཤིང༌མཚུངས་པ་མེད་པའི་སྙིང་སྟོབས་དང་།སྒྱུ་རྩལ་དང་བརྟུལ་ཕོད་དང་དཔའ་བ་ཡང་དག་པར་
ཐོབ་པ་གང་ཡིན་པ། རྒྱལ་པོ་རཱ་གྷ་སྟེ་ཤིང་རྟ་བཅུ་བའི་བུ་རཱ་མ་ཎའམ། དགའ་བྱེད་ཅེས་བྱ་བ་དེར་
ལྷག་པའི་བསམ་པ་རྒྱ་ཆེ་ལུགས་ཅི་ལྟར་བྱས་ན། སྔོན་དུ་རྒྱལ་པོ་ཤིང་རྟ་བཅུ་བ་དེས། སུམ་ཅུ་རྩ་
གསུམ་པ་དང་ལྷ་མ་ཡིན་གཡུལ་འགྱེད་པར་ཕྱིན་ཏེ། ལུས་ལ་ལྷ་མ་ཡིན་གྱི་མཚོན་གྱིས་ཟུག་རྔུ་མང་
པོ་ཟུག་པ་དང་། གྲོང་ཁྱེར་འཐབ་པ་མེད་པར་ཕྱིན་ནས། རང་གི་ཆུང་མ་ཀེ་ཀེ་ཡ་ཞེས་བྱ་བས་བསྙེན་
བཀུར་བྱས་པས་སོས་པར་གྱུར་པ་ལ་མཆོག་སྦྱིན་པར་བྱས་སོ །དེ་ནས་དུས་ནམ་ཞིག་གི་ཚེ། ཕས་
དགའ་བྱེད་རྒྱལ་སྲིད་ལ་དབང་བཀུར་བར་བརྩམས་པ་ན། ཀེ་ཀེ་ཡས་སྨྲས་། ལྷས་བདག་ལ་
མཆོག་སྩོལ་བར་དམ་བཅས་པ་ལགས་ཀྱིས།དེས་ན་དགའ་བྱེད་ལོ་བཅུ་གཉིས་ཀྱི་བར་དུ་ནགས་སུ་
སྐྲོད་ལ། བདག་གི་བུ་བྷ་ར་ཏ་རྒྱལ་སྲིད་ལ་དབང་བསྐུར་བར་གསོལ་ཞེས་སྨྲས་པ་དང༌། དེར་རྒྱལ་
པོས་སྔར་མཆོག་སྦྱིན་པར་ཁས་བླངས་པ་ལས། ཇི་ལྟར་འདོད་པ་བསྐང་བའི་སླད་དུ་མོའི་བུ་བྷ་ར་ཏ་
རྒྱལ་སྲིད་ལ་བཞག་ནས། ཁྱོད་སི་ཏ་དང་བཅས་པ་རེ་ཞིག་ནགས་སུ་སོང་ཞིག་ཅེས་པ། བླ་མ་སྟེ་
ཡབ་རྒྱལ་པོའི་བཀའ་བསྒོ་བ་ན། ནུ་བོས་རྒྱལ་སྲིད་སྐྱོང་བ་ལ་ཕྲག་མི་དོག་བར། བཀའ་དེ་ལས་
འདའ་བར་མ་ནུས་པའི་ཅི་གསུང་དང་དུ་བླངས་པ་ནི་བསམ་པ་ཤིན་ཏུ་རྒྱ་ཆེ་བས བསམ་པ་རྒྱ་ཆེ་
བའི་རྒྱན་ནོ། །དེ་བཞིན་དུ་གཙུག་ན་ནོར་བུའི་རྟོགས་པ་བརྗོད་པར། དཔའ་བོ་གླང་ཆེན་སེང་གེ་དེ། །
དགྲ་ནི་རྣམ་འཇོམས་ནུས་གྱུར་ཀྱང༌། །སྐྱེ་བོ་མཛད་པས་འཇིགས་ཤིང་འཁྲུགས། །སྙིང་རྗེ་ལས་ནི
ཡང་དག་བསམ། །ཞེས་སོ། །
གཉིས་པ་འབྱོར་བ་རྒྱ་ཆེ་བའི་རྒྱན་ནི། རིན་ཆེན་རྩིགས་པ་ལ་འཕོས་པའི །གཟུགས་
བརྙན་བརྒྱ་ཡིས་བསྐོར་གྱུར་པ། །ལངྒའི་དབང་ཕྱུག་དེ་ཁོ་ན། །ཨཉྫ་ན་བུས་དཀའ་བས་ཤེས། །འདི་
ཡང་རཱ་མ་ཎའི་སྔོན་བྱུང་གི་གཏམ་རྒྱུད་དང་སྦྱར་ཏེ། དང་པོ་སྲིན་པོའི་ཡུལ་དུ་བུ་མོ་མཚར་སྡུག་ཕུལ་
183

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
དུ་བྱུང་བ་ཞིག་སྐྱེས་པ་ཡུལ་དེར་བཞག་ན། ལངྒའི་གྲོང་ཁྱེར་བརླག་པར་འགྱུར་བའི་མཚན་མ་ངན་པ་
ཤར་བས་ཟངས་ཀྱི་སྒྲོམ་བུར་བཅུག་ནས་ཆུ་བོ་ལ་སྐྱུར་བ་འཛམ་བུའི་གླིང་དུ་ཞིང་ཆུ་དྲངས་པའི་རོལ་
ནང་དུ་ཁྱེར་བྱུང་བ། ཞིང་པ་རྣམས་ཀྱི་ཁ་ཕྱེ་ནས་བལྟས་པའི་ཚེ།བུ་མོ་ཁྱད་པར་ཅན་ཞིག་འདུག་པ་
དེ་འཛམ་བུའི་གླིང་གི་རྒྱལ་པོ་རཱ་མ་ཎཱའི་བཙུན་མོར་ཕུལ་བས་མཉེས་ཤིང་བྱ་དགའ་ཆེན་པོ་བྱིན་། །
དེ་ཞིང་པ་རྣམས་ཀྱིས་རོལ་ནང་ནས་བརྙེད་པས་ན་རོལ་རྙེད་མའམ། སི་ཏ་ཞེས་པ་རྒྱལ་པོ་དང་ལྷན་
ཅིག་ཏུ་རྩེ་དགའ་ལ་རོལ་ཞིང་ནགས་ཀྱི་ནང་ན་གནས་པའི་དུས་རེ་ཞིག་གི་ཚེ། སྲིན་པོའི་རྒྱལ་པོ་
དེས འཛམ་བུའི་གླིང་ན་བུ་མོ་སུ་མཛེས་རྟགས་པ་ལས། སི་ཏ་དེ་ཉིད་མཛེས་པར་མཐོང་ནས། དེ་
ལེན་པའི་སྔོན་འགྲོར་སྲིན་མོ་བསླུ་བྱེད་མས། རྒྱལ་པོ་ཕྱོགས་གཞན་དུ་འདྲིད་པའི་རི་དྭགས་རིན་པོ་
ཆེའི་ལྤགས་པའི་མདོག་ཅན་གཅིག་སྤྲུལ་བ། རཱ་མ་ཎས་གཟུང་བར་འདོད་དེ་ཆས་པའི་དུས། སི་ཏ་
ལ་ཁྱོད་ང་མ་སླེབས་ཀྱི་བར་འོད་ཀྱི་ར་བས་སྐོར་བ་འདི་ལས་འདའ་ནས་འགྲོ་བར་མི་བྱ་ཡི།གལ་ཏེ་
སོང་ན་ཚེའི་དུས་བྱེད་པར་གྱུར་ཅིག་ཅེས་བརྗོད་ནས། རྒྱ་མཚོའི་མཐར་ཐུག་པར་འདེད་དུ་ཕྱིན་ཤུལ།
ལྷ་མོ་ཨུ་མ་དང་སྤྲེའུའི་གདོང་ཅན་གྱི་དམོད་པ་དུས་སུ་ལྷུང་བར་ཉེ་བ་ལས།དོང་ཆུ་ལ་སྐྱུར་པའི་བུ་མོ་
དེ་ཡིན་པར་མ་ཤེས་པས། སྲིན་པོའི་དབང་ཕྱུག་རཱ་མ་ཎ་བྲམ་ཟེའི་གཟུགས་སུ་སྤྲུལ་ཏེ་རང་ཉིད་སྲོག་
དང་འབྲལ་བའི་ཉེར་ལེན་དུ་སི་ཏཱ་བླང་བར་བརྩམས་པ་ན། རྒྱལ་པོ་བདེན་ཚིག་གྲུབ་པའི་དཀའ་
ལས་མི་འདའ་སྙམ་འགྲོ་མ་འདོད་པའི་ཚེ། རྫུ་འཕྲུལ་གྱིས་སི་ཏཱ་འོད་ཀྱི་རྭ་བའི་ཁོངས་ཀྱི་ས་གཞི་
དང་བཅས་པ་ཁྱེར་ཏེ་སྲིན་ཡུལ་དུ་དོང་ངོ་། །རྒྱལ་པོས་རི་དྭགས་དེ་ཇི་ཙམ་བདས་ཀྱང་ཟིན་པར་མ་
གྱུར་པས། མིག་རྒྱུ་ཡིན་པར་རྟོགས་ནས། སླར་ལོག་སྟེ་འོངས་པ་ན། སི་ཏཱ་ས་གཞི་དང་བཅས་པ་
འབོད་འབྲོག་གིས་ཁྱེར་བར་རིག་པས། ཕྱིར་རྗེས་བཅད་ནས་ཕྱིན་པའི་རེ་ཞིག་ན། ཆུ་བོ་དྲོན་མོ་
མདོག་ཁམ་སྐྱ་བ། དྲི་ང་ཞིང་བརླང་པ་ན་བུན་ལྟར་འཚུབ་པ་གཅིག་དང་འཕྲད་པ་ག་ནས་འབབ་ལྟར་
ཕྱིན་པས། ལུང་བ་དེའི་ཕུ་ན་སྤྲེའུའི་རྒྱལ་པོ་འབའ་ལེན་དང་མགྲིན་བཟང་ཞེས་བྱ་བ་འཐབ་པའི་རྡུལ་
གྱི་ཚོགས་གཅིག་ཏུ་འདྲིལ་བའི་ཆུ་རྒྱུན་ཡིན་པར་ངེས་ལ། དེ་གཉིས་ངལ་གསོ་བའི་སྐབས་ཤིག་ན།
མགྲིན་བཟང་ཚུར་བྱུང་བ་ལ། ཁྱོད་གཉིས་ཅི་ལས་འཐབ་དྲིས་པས། དེ་ན་རེ། སྤྲེའུའི་རྒྱལ་སྲིད་
184

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
སུས་བྱེད་ལ་མ་འཆམ་པར་རྩོད་པ་ཡིན། ད་ཉི་མ་གསུམ་འཐབ་སྟེ་ཁོ་རྒྱལ་འགྲོ་བ་འདྲ་སྨྲའོ། །དེ་ལ་
རྒྱལ་པོས་རོགས་བྱ་བར་ཁས་བླངས་པའི་ཉི་མ་དང་པོ་ལྟད་མོས་གཡེངས་བ་དང་། གཉིས་པ་འདྲ་
བས་དབྱེ་བར་མ་ཆེད་པར་མདའ་འཕེན་ངོ་མ་ཤེས་སོ །གསུམ་པ་ལ་མི་འཁྲུལ་པའི་བརྡར་དཔྲལ་བ་
ལ་མེ་ལོང་རྟགས་ཏེ་འཐབ་པ་ན། རྒྱལ་པོས་མདའ་འཕངས་ཏེ་སྤྲེའུ་འབའ་ལེན་བསད་ནས། མགྲིན་
བཟང་གིས་སྤྲེའུའི་རྒྱལ་སྲིད་ཐོབ་པར་བྱས་ཏེ། རྒྱལ་པོ་ཅི་འདོད་པ་བསྒྲུབ་པར་ཁས་བླངས་། །དེ་
ལྟར་ན།ཁོ་བོའི་བཙུན་མོ་སི་ཏཱ་སྲིན་པོས་ཁྱེར་བ་ལོངས་ཤིག་བྱས་པས། བདག་ལ་སློབ་དཔོན་ཁྱད་
པར་ཅན་ཧ་ནུ་མཉ་ཞེས་བྱ་བ་ཞིག་ཡོད་ཀྱི། དེའི་ཐད་དུ་སྐོལ་གཉིས་ཐབས་ཅིག་ཏུ་གཤེགས་པར་
བྱའོ། །ཞེས་ཕྱིན་ན། རི་ལུང་ཐམས་ཅད་སྤྲེའུས་གང་བའི་ཁྲོད་ན།ཚུལ་སྟོན་ཕྱོགས་མ་རྟོགས་ལྷ་
དབང་ཕྱུག་གི་བུ་བར་པ་སྤྲེའུའི་གདོང་ཅན་ཡིན་པར་གྲགས་པ།སྤྲེའུ་རིད་པ་མིག་གསུམ་ཡོད་པ་
ཞིག་འདུག་པ་ལ། སྔར་གྱི་ལོ་རྒྱུས་སྙད་ནས་རྒྱལ་པོའི་དྲིན་ལན་གསབ་ཕྱིར། སི་ཏཱ་འགུགས་པའི་
ཐབས་ཅི་ཡོད་བྱས་པ་། ཡུད་ཙམ་བསམ་པ་ནས། དེས་བསྒྲུབ་པའི་གནས་ཡུལ་རྟགས་པར།
འཆོངས་ས་གཅིག་བྱས་པས་ཁ་ཐལ་ཏེ་རང་གི་ཞང་པོ་རླུང་ལྷའི་རྒྱལ་ཁམས་སུ་སླེབས་སོ །དེ་ནས་
ཕྱིར་འཕྱོང་གཅིག་བྱས་པས་ལངྒར་སོན་ཏེ་བལྟས་པས། སི་ཏཱ་ས་གཞི་དང་བཅས་པ་བཟའ་ཤིང་གི་
ར་བ་ན་བཙོན་དུ་འདུག་པ་མཐོང་། །དེའི་རྒྱུ་དྲིས་པས་འདིས་བདག་ཅག་གི་རྒྱལ་པོ་ལ་མ་དད་
པས་བཙོན་དུ་བྱས་སོ་ཟེར་རོ།།
དེ་ནས་སི་ཏཱའི་རྩར་སོང་ལ། ང་རྒྱལ་པོ་རཱ་མ་ཎས་བཏང་བ་ཡིན། ཁྱོད་འཛམ་བུ་གླིང་དུ་
དོང་བྱས་པས།མོ་ན་རེ།ཡིད་ཆེས་པར་མ་གྱུར་པས་ངེས་པར་བཤད་དུ་མི་རུང་ངོ་། །ལག་རྟགས་སུ་
རྒྱལ་པོའི་སོར་གདུབ་བསྟན་པས ངས་འབྲོས་ཅི་ལ་ཐུབ སྔར་ཡང་སྲིན་པོས་དོར་སྟབས་ཀྱི་
ཕྲོགས་པ་ཡིན་མོད།སྟོབས་ནུས་ཡོད་ན་དེ་ལུགས་བྱ་བར་རིགས་སོ་ཞི་བའི་ངག་འཕྲིན་ཁྱེར་ཏེ།
མཆོངས་རྩལ་གཅིག་གིས་རཱ་མ་ཎའི་མདུན་སར་ཕྱིན་ལ་རྒྱུ་མཚན་གསོལ་བས། རྒྱལ་པོས་དེ་མ་ཐག་
སྤྲེའུའི་དམག་ཚོགས་བསྡུས་ནས། ཆུ་གཏེར་གྱི་འགྲམ་དུ་སོང་སྟེ།དྲང་སྲོང་ཆེན་པོ་གྲོག་མཁར་བ་ལ།
རྒྱ་མཚོར་སྲོག་ཆགས་ཀྱི་རིགས་ཅི་འདྲ་ཡོད་དྲིས་པས། དཔག་ཚད་བརྒྱའི་ཞེང་དང་ལྡན་པའི་ཏི་ལི་
185

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ཞེས་པའི་ཆུ་སྲིན་ཉ་མིག་ཡོད་ལ། དེ་ཡང་མིད་ནུས་པ་དང༌། དེ་ཉིད་ཀྱང་མིད་པར་བྱེད་པ་ལ་སོགས་
པ་གདུག་པའི་སེམས་ཅན་དུ་མ་ཞིག་ཡོད་ཅེས་སོ །དེ་ནས་རྒྱ་མཚོ་ལ་སྤྲེལ་དམག་རྣམས་ལག་
བསྒྲེལ་བས་ཟམ་པ་བྱས་ཏེ་སོང་དུས་ན། སྲིན་པོའི་ཕོ་བྲང་རིན་པོ་ཆེ་སྣ་ཚོགས་ལས་གྲུབ་པའི་རྩིག་
ངོས་མེ་ལོང་ལྟར་དྭངས་ཤིང་ཐོགས་པ་མེད་ངོས་ལ་འཕོས་པའི་སྲིན་པོའི་རྒྱལ་པོ་མགྲིན་པ་བཅུ་བའི་
གཟུགས་བརྙན་བརྒྱ་ཕྲག་དུ་མས་འཁོར་ཡུག་ཏུ་བསྐོར་བར་གྱུར་པ་ཉིད་མཐོང་བས། དངོས་དང་
གཟུགས་བརྙན་གང་ཡིན་མ་ཕྱེད་པའི་ཚེ། ལངྒའི་དབང་ཕྱུག་རཱ་མ་ཎ་དེ་ཁོ་ན་ཉིད་སྟེ་ངོ་བོ་གདོན་མི་
ཟ་བ་ཡིན་པ། ཨཉྫ་ནའི་བུར་སྤྲེའུ་ཧ་ནུ་མནྠ་ཞེས་བྱ་བ་རྫུ་འཕྲུལ་གྱི་སྟོབས་དང་རྩལ་ཤུགས་ཆེ་ཞིང༌།
གནས་ལུགས་ཕྱིན་ཅི་མ་ལོག་པར་ཤེས་པའི་རི་མོ་རྣམ་པར་བཀྲ་བ་དེས་ལེགས་པར་བརྟགས་ཤིང་
ས་ཤེས་ཏེ་ད
དཔྱད་པར་བྱས་ནས་ཤེས་ཏེ་དམིགས་སུ་བསྟན་ལ། དེ་འཆི་བྱེད་ཀྱི་གནད་གསང་སྔར་རྒྱུས་ཀྱི་
དམོད་པ་ལས། རྒྱལ་བོ་རཱ་མ་ཎཱའི་མདའ་རྒྱབ་ཚད་ཕོག་པ་ལ་སོགས་པ་དམ་བཅའ་གསུམ་དང་ལྡན་
པའི་མདེའུ་སྟ་ཁ་ཅན་འཕངས་ནས་དེའི་རྟ་མགོ་བཅད་དེ་གསད་དོ།།
དེར་མ་ཟད་རཱ་མ་ཎས་སྲིན་པོ་བྱེ་བ་དཔག་མེད་བསད་པའི་སྡིག་པ་དེ་སྦྱང་བར་བྱ་བའི་
ཕྱིར།རྩོད་དུས་སུ་འཇིག་རྟེན་འདི་དང་ཁྱབ་འཇུག་བརྒྱ་བྱིན་གྱི་གཟུགས་སུ་འབྱུང་བར་འགྱུར་རོ་
ཞེས་འཇིག་རྟེན་ན་བདག་སྒྲོག་གོ། །དེ་ནས་སྤྲེའུ་ཧ་ནུ་མཉས། སྲིན་པོའི་བཟའ་ཤིང་གི་ར་བར་
འཇག་རྟེན་ན་བདག་སྒྲོག་
ཕྱིན་ཏེ། འབྲས་བུས་དུད་པའི་ལྗོན་པ་སྣ་ཚོགས་པ་རྩེ་མོ་ས་ལྀ་བཙུགས་ཏེ་བཞག་པའི་སྐབས།
པོ་ལྷག་མ་རྣམས་ཀྱི་མཐའ་བསྐོར་ཏེ། གསོད་པའི་སྦྱོར་བ་ལ་ཞུགས་པ་ན།དེ་ལས་ཐར་བ་སླ་ཡང༌།
གཡོ་སྒྱུའི་རིག་པ་ཆེ་བ་སྟོན་པའི་ཕྱིར་ཟིན་པ་སྐད་དུ་བྱས་ནས། འདི་ན་ཁྲིམས་ཡོད་དམ། མེད་ན་
རང་གི་ཁྲིམས་ལུགས་གཉིས་པོ་བཞིན་གསོད་ཅེས་སོ །གཉིས་གང་ཡིན་ཟེར་བར། མའི་ལུགས་
དང༌། ཕའི་ལུགས་སོ། མའི་ལུགས་ཀྱིས་གསོད་ན་བང་མཛོད་དུ་བཅུག་ལ། བཟའ་བ་ཞིམ་པ་རུང་
ཚད་བྱིན་པས་ང་མགྲིན་པ་འགགས་ནས་འཆི་ལ། ཕའི་ལུགས་ཀྱི་གསོད་ན། ངའི་མཇུག་མའི་རྔ་མ་
ལ་རབ་ཏིལ་མར་གྱིས་སྦགས་པ་དཀྲིས་ནས་མེ་སྦར་བ་ཡིན་བྱས་པས་ཕའི་ལུགས་བྱེད་བ་ལ་ཐམས་
ཅད་མཐུན་ཏེ།དེ་ལྟར་བྱས་པའི་ཚེ་ངེད་སྤྲེའུ་འཆི་བ་ཁྱེད་རྣམས་ཀྱིས་མཐོང་ན་ལྟས་ངན་པ་ཡིན་པས་
186

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
རང་རང་གི་ཁྱིམ་དུ་ཡིབ་ཅིག་བྱས་ཏེ། སྲིན་པོ་ལངྒ་པུ་རིའི་རྒྱལ་པོའི་ཁབ་དང༌། གྲོང་ཁྱེར་སུམ་
བརྩེགས་ལ་ཆའི་ལྕགས་རི་དང་བཅས་པ་མཇུག་མའི་མེས་བསྲེག་ནས་བརླག་པར་བྱས་ཤིང༌། རྒྱལ་
པོས་སི་ཏཱ་སླར་ཐོབ་ནས་རང་གནས་སུ་འོངས་པ་དང༌། གྲོས་མཐར་བའི་སྲིན་པོ་འགའ་ཞིག་གིས།
མགྲིན་བཅུའི་ནུ་བོ་ཀུམྦྷ་ཀརྞ་ཞེས་པ་བསམ་གཏན་ལ་མཉམ་པར་བཞག་པའི་རྣ་བར་ཁྲོ་ཆུ་བླུག་ནས་
ཏིང་འཛིན་ལས་བསད་པར་བྱས་ཏེ། ཕུ་བོ་རཱ་མ་ཎས་བསད་ཚུལ་ཇི་ལྟར་གྱུར་བ་རྒྱས་པར་སྨྲས་པ་ན།
སྣ་སྒོའི་རླུང་ནང་དུ་རྔུབ་པ་ཙམ་གྱིས། རྒྱལ་པོ་དང་ཧ་ནུ་མནྠ་ཙམ་མ་གཏོགས་སི་ཏཱ་དང་སྤྲེལ་དམག་
ཐམས་ཅད་ཀེང་རུས་སུ་སོང་ངོ་། །
དེ་ཙམ་གྱིས་ཀུམྦྷ་ཀརྞ་ཚིམས་ནས་ཡང་ཏིང་ངེ་འཛིན་ལ་ཞུགས་སོ། །དེར་རྒྱལ་པོས་ཧ་ནུ་
མནྠ་རི་གངས་ཅན་ནས་སྨན་ལེན་དུ་མངགས་པ་ན་སྨན་ནོར་།སླར་བཏངས་བ་ན་རི་བོ་གངས་
ཅན་ཁྱེར་འོངས་ནས། ཁྱེད་རང་གིས་སྨན་ཚོལ་ཞིག་ཟེར་རོ །བཙལ་ནས་སྨན་གྱི་ནུས་པས་དེ་
རྣམས་གསོས་རྗེས གངས་ཅན་གྱི་རི་བོ་རང་གནས་སུ་བསྐྱོལ་ཅིག་བྱས་པས་ཚེགས་ཆེ་ཟེར།
འཕངས་པས་སྔར་ཤུལ་དུ་སོང་བས་རི་མགོ་ཅུང་ཟད་ཡོ་བ་དང༌། རིའི་དུམ་བུ་ཞིག་འཚར་བ་ཏི་སེ་
ཡིན་ཞེས་དྲང་སྲོང་གྲོག་མཁར་བ་སྨྲའོ། །དེ་ནས་རྒྱལ་པོ་རཱ་མ་ཎ་སི་ཏཱ་དང་བཅས་པ་མེ་ཏོག་ཅན་
ཞེས་བྱ་བ་སྒྱུ་མའི་གཞལ་ཡས་ཁང་དུ་ཞུགས་ཏེ། བྷ་རཱ་ཏ་ལ་སོགས་པས་གསོལ་བ་བཏབ་ཅིང་
ང་ཁྱེར་འཐབ་པ་མེད་པར་སོང་།སྲིད་པའི་བདེ་བ
མཆོད་པ་དང་། གྲོང་ཁྱེར་འཐབ་པ་མེད་པར་སོང་སྟེ། སྲིད་པའི་བདེ་བ་ལ་རྣམ་པར་རོལ་བར་གྱུར་
སྐད། སྐབས་འདིའི་བཤད་བྱ་ཁང་བ་རྩེགས་པའང་རིན་ཆེན་ལས་གྲུབ་པའི་འབྱོར་བ་རྒྱ་ཆེ་བར་
བསྟན་པས་ན། འབྱོར་པ་རྒྱ་ཆེ་བའི་རྒྱན་ནོ། །དེ་བཞིན་དུ་ང་ལས་ནུས་པའི་རྟོགས་པ་བརྗོད་པར།
ནོར་བུའི་ཞལ་ཞལ་ཀ་བ་པ། །གང་དུ་ལྷ་ཡི་གཟུགས་བརྙན་གྱིས། །ལྷ་ཡི་འཇིག་རྟེན་གཅིག་ཉིད་
ཀྱང༌། །ལྷ་ཡི་འཇིག་རྟེན་དུ་མ་འཛིན། །ཁོ་བོས་མགོན་པོ་ཚེ་དཔག་མེད་ཀྱི་ཡོན་ཏན་བརྗོད་པ་འཆི་
བ་མེད་པའི་དོ་ཤལ་དུ།རྣམ་པ་ཐམས་ཅད་རིན་པོ་ཆེ་ཉིད་ལས། །གྲུབ་པའི་ཁམས་ཀུན་དག་པ་རེས་
མོས་སུ། །སྙིང་ལ་ཞུགས་ཚུལ་གཅིག་ལ་མཐའ་ཡས་གཟུགས། །མངོན་སུམ་སྟོན་པའི་རྫུ་འཕྲུལ་
གཟིགས་མོར་ཆེ།།ཞེས་པ་དག་ཀྱང་ངོ༌། །
187

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
གསུམ་པ་དེ་དག་གི་མཇུག་བསྡུ་བ་ནི། སྔ་མར་བསམ་པའི་བདག་ཉིད་ཆེ། །འདིར་ནི་
མངོན་པར་འབྱོར་པ་རླིང༌།།རྒྱ་ཆེ་གཉིས་པོ་འདི་དག་ཀྱང༌། །རབ་ཏུ་གསལ་བར་མཚོན་པ་ཡིན། །དེ་
ཡང་དཔེར་བརྗོད་སྔ་མ་རང་རྒྱལ་པོ་རཱ་མ་ཎ་བསམ་པ་སེམས་ཀྱི་ཁྱོན་དོགས་པ་མེད་པའི་བདག་ཉིད་
ཀྱི་ཆེ་བ་བསྟན་པ་ཡིན་ལ། དཔེར་བརྗོད་ཕྱི་མ་འདིར་ནི། སྲིན་པོའི་རྒྱལ་པོ་དེ་ལ་མངོན་པར་འབྱོར་
བ་གུ་རུ་ཞེས་པ་བརླིང་བ་དང་བླ་མ་ལ་འཇུག་པ་ལས། བླ་ན་འམ། གོང་ན་མེད་པ་སྟེ། ཁང་པ་ཡང་
རིན་པོ་ཆེའི་རང་བཞིན་ལས་གྲུབ་པ་ཕུན་སུམ་ཚོགས་པའི་ཆེ་བ་བསྟན་པས་ན།དེ་ལྟ་བུའི་རྒྱ་ཆེ་བའི་
རྒྱན་འདི་དག་ཀྱང་གསལ་བར་རབ་ཏུ་མཚོན་བྱེད་ཀྱིས་དཔེར་བརྗོད་ཟིན་པ་ཡིན་གྱི་གཞན་ཡང་
རྟོགས་པར་བྱ་ཞེས་པའོ །འདིའི་གཏམ་རྒྱུད་ལྷ་ལས་ཕུལ་བྱུང་དང༌། ཁྱད་པར་འཕགས་བསྟོད་ཀྱི་
རྒྱ་འགྲེལ། ས་སྐྱ་ལེགས་བཤད་ཀྱི་འགྲེལ་བ་སོགས་བསྟན་བཅོས་ཁུངས་བཙུན་རྣམས་ལས་བཏུས་
ཤིང་སྦྱར་བའི་ཚུལ་འདི་ལ་འཁྲུལ་བ་མེད་ཅིང་། སྣར་ཐང་པ་སངྒྷ་ཤྲཱིས་འདི་དག་དང་མི་མཐུན་པའི་
ལོ་རྒྱུས་མང་པོ་འདྲ་སྐབས་འདིར་སྣང་བ་དཔྱད་དུ་བརྟག་པར་བྱའོ།
བཞི་པ་རྫས་རང་བཞིན་བརྗོད་པ་ནི། མགྲིན་སྔོན་ལག་ན་ཐོད་པ་ནི། །གནས་པ་ཟླ་བའི་
ཅོད་པཎ་ཅན། །སྣུམ་ཞིང་དམར་པའི་རལ་བ་ཅན། །ཁྱུ་མཆོག་རྒྱན་མཚན་ཁྲུངས་པར་གྱུར། །
མགྲིན་སྔོན་ནི་དབང་ཕྱུག་སྟེ། སྔོན་རྒྱ་མཚོ་བསྲུབས་པ་ལས། དུག་ནག་པོ་རྩེགས་པ་བུམ་པ་གང་
བྱུང་བ་དེ་གཞན་དུ་བཞག་ན་སེམས་ཅན་འཆི་བར་བྱེད་ཅིང༌།ལྟོ་བར་སོང་ན་ཚིག་པར་འགྱུར་པས།
དབང་ཕྱུག་གི་མགྲིན་པར་བཞག་པའི་སྟོབས་ཀྱིས། མགྲིན་པ་བཻཌཱུརྱའི་མདོག་ལྟར་གྱུར་པས། འདི་
ལ་མགྲིན་ནག་གམ་མགྲིན་སྔོན་ཅན་དུ་གྲགས་ལ། ལག་ན་ཐོད་པ་གནས་པ་ནི་བདུད་རྩི་ཟ་བའི་
སྣོད་དོ། །དེ་བས་འདི་ལ་ཐོད་པ་འཆང་བའམ། ལག་ཐོད་ཅན་ཞེས་ཀྱང་བྱའོ། །ཟླ་བའི་ཅོད་པཎ་ནི།
རྒྱ་མཚོ་བསྲུབས་པ་ལས་ཟླ་བ་ཐོན་པ་འདིའི་ཅོད་པཎ་དུ་བྱས་པའོ །སྣུམ་ཞིང་དམར་བའི་ཅོད་པཎ་
ནི་འདིའི་སྟེ། སྐྲ་དེ་ལྟ་བུ་ཅན་ནོ། །ཁྱུ་མཆོག་རྒྱལ་མཚན་ནི་ཕྱག་མཚན་གྱི་མིང་གིས་བཏགས་པ་སྟེ།
འདིའི་རྒྱ་མཚན་གྱི་ཏོག་ལ་ཁྱུ་མཆོག་སྟེ། བ་ལང་གི་མགོ་བོའི་གཟུགས་བཀོད་པའོ། །ཁྲུངས་པར་
གྱུར་ཞེས་པ་ནི། ལྷ་དབང་ཕྱུག་ཉིད་བསོད་ནམས་ཀྱི་བགོ་སྐལ་ལ་བབས་པའི་དུས་ཀྱི་ཉི་མ་ལ་
188

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
འཁྲུངས་པ་སྟེ།ཇི་ལྟར་འཁྲུངས་ན། སྔོན་ཚངས་པས་སྦྱིན་སྲེག་བྱས་པ་ན་མེ་ནང་དུ་དཔྲལ་བ་ནས་
རྔུལ་ལྷུང་བས་མེ་སྔོ་དམར་དུ་སོང་བ་དེ་ལས་དབང་ཕྱུག་འཁྲུངས་པའོ། །དེ་བས་ན་འདིའི་མིང་སྔོ་
དམར་ཅན་ཞེས་ཀྱང་གྲགས་། །མདོ་སྡེ་ཟ་མ་ཏོག་བཀོད་པ་ལས་ནི་འཕགས་པ་སྤྱན་རས་
གཟིགས་ཀྱི་དཔྲལ་བ་ལས་འཁྲུངས་པར་བཤད་དོ། །དེ་ལྟར་དབང་ཕྱུག་ལ་ཡོད་པའི་རྫས་ཐོད་པ
དང་། ཟླ་བའི་ཅོད་པཎ་དང༌། རལ་བ་དང༌། ཁྱུ་མཆོག་གི་རྒྱལ་མཚན་རྣམས་ཇི་ལྟར་ཡོད་པ་དེ་ལྟར་
དུ་བརྗོད་པས་ན་རྫས་ཀྱི་རང་བཞིན་བརྗོད་པའོ། །འོ་ན་རྫས་དེ་རྣམས་དབང་ཕྱུག་ལ་བསྟེན་པས།
གནས་བཞིའི་དོན་ལ་བདུན་པ་ཁོ་ན་རྐྱེན་དུ་འགྱུར་གྱིས། རྒྱ་དཔེར། ཀ་ར་སྦྲེ་ན། ཀ་པཱ་ལེ་ན། ཛ་ཊཱ་བྷི།
ཞེས་གསུམ་པ་སྦྱར་བ་ནི་ཅི་ཞིག་སྙམ་ན། འདི་ཀ་ལཱ་བར། ལྷན་ཅིག་སྦྱོར་བ་ལ་གསུམ་པའོ་ཞེས་
སྨོས་པས། དབང་ཕྱུག་ལག་པ་སོགས་དང་ལྷན་ཅིག་གནས་པའི་ཐོད་པ་སོགས་བརྗོད་པ་སྟེ། དེ་
བས་ན་གསུམ་པ་རྐྱེན་དུ་བྱས་པའོ། །
ཉི་ཤུ་བ་ཐེ་ཚོམ་འགོག་པ་ནི། ཅི་འདི་སྤྲིན་གྱི་ཆུ་འཛིན་ནམ། །ཡང་ན་ངང་པའི་ཚོགས་
སམ་ཅི། །སྒྲ་ནི་རྐང་གདུབ་ཀྱིས་འདྲ་བ། །ཐོས་པས་དེ་ནི་ཆུ་འཛིན་མིན། །ཅི་ནམ་མཁའ་ལ་མཐོང་
བ་འདི་སྟོན་གྱི་ཆུ་འཛིན་ཏེ་དཀར་པོ་སྤྲིན་དཀར་པོ་ལང་ལིང་དུ་གཡོ་བ་ཡིན་ནམ། ཡང་ན་ངང་བ་
དཀར་པོའི་ཚོགས་འཕུར་ཞིང་ལྡིངས་སམ། ཅི་ཞིག་སྙམ་པའི་ཐེ་ཚོམ་ཟ་བ་ནི་དགག་བྱའོ། །དེ་
འགོག་བེད་ནི།འོན་
འགོག་བྱེད་ནི། འོན་ཀྱང་དེ་འདྲའི་ཐེ་ཚོམ་མི་དགོས་ཏེ། ཡུལ་དེ་ལ་སྒྲ་ནི་རྐང་གདུབ་ཀྱིས་འདྲ་བ་
བསིལ་ཁྲོལ་དུ་གྲགས་པ་ཐོས་པས་ན དེ་ནི་ཆུ་འཛིན་མིན་གྱི་ངང་པ་དཀར་པོའི་ཁྱུ་ཡིན་པར་རྟོགས་
སོ། །ཞེས་པའོ། །དེའི་བཤད་པ་ནི། ཆོས་འདི་ངང་པ་ལ་ཡོད་ཅིང་། །སྤྲིན་གྱིས་རིགས་ལ་མ་རེག་
པས། །གང་ཞིག་ཐེ་ཚོམ་བཟློག་བྱེད་པ། །དེ་ནི་ཐེ་ཚོམ་འགོག་པའོ །རྐང་གདུབ་ཀྱི་སྒྲ་བསིལ་
བསིལ་དུ་སྒྲོགས་པའི་ཆོས་འདི་ནི་ངང་བ་ལ་ཡོད་ཅིང༌། དེ་ཅིའི་ཕྱིར་སྙམ་ན། རྒྱ་གར་དུ་ངང་བ་
བདག་གི་གཟུང་བ་རྣམས་ལ་རྐང་གདུབ་དང་དྲིལ་ཆུང་གིས་བརྒྱན་པ་ཡོད་ཅེས་སྨྲའོ །དེ་ལྟ་བུར་
སྤྲིན་གྱི་རིགས་ལ་མ་རེག་པ་སྟེ།མེད་པས་ན།སྐྱེ་བོ་གང་ཞིག་སྤྲིན་ནམ། ངང་བ་ཅི་ཡིན་སྙམ་པའི་ཐེ་
ཚོམ་བཟློག་པར་བྱེད་པ་འདི་འདྲ་བ་ནི་ཐེ་ཚོམ་འགོག་པའོ། །དེ་བཞིན་དུ་ཁོ་བོས་གནས་བརྟན་ཞིང་
189

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཁམས་ཀྱི་མཇའ་བ་བསྟན་པའི་ཉིན་བྱེད་ཀྱི་ཕྱག་མཆོད་དུ།གངྒཱའི་ཡབ་ཅིག་ཏི་སེ་ཆས་སམ་ཅི། །
དབྱངས་བདུན་རྫོགས་པའི་རྒྱུད་མང་གླུར་ལེན་པས། །རྒྱལ་རྣམས་དགྱེས་པའི་རོལ་མོ་པར་ངེས་པ། །
ཡུལ་འཁོར་བསྲུང་གིས་སྲིད་འདིར་དགེ་ལེགས་མཛོད།།ཅེས་པའོ།།
སྙན་ངག་འདི་རྒྱུ་གང་གིས་ཕུན་སུམ་ཚོགས་པར་འགྱུར་སྙམ་ན། རང་བཞིན་གྱིས་གྲུབ་
སྤོབས་པ་དང༌། །མང་དུ་ཐོས་པ་དྲི་མེད་དང་། །མ་ནོར་སྦྱོར་བ་མི་དམན་པ། །སྙན་ངག་ཕུན་སུམ་
ཚོགས་པའི་རྒྱུ། །ཞེས་སྨོས་ཏེ། རང་བཞིན་གྱི་འགྲུབ་པའི་སྤོབ་པ་སྐྱེས་ཐོབ་ཀྱི་ཤེས་རབ་དང་།རིག་
གནས་སྤྱི་དང་བྱེ་བྲག་ཏུ་སྙན་ངག་གི་གླེགས་བམ་མང་དུ་མཐོང་ཞིང་།དྲི་མ་མེད་པར་རྟགས་པ་དང༌།
ཚིག་དོན་ལ་བསམ་ཞིང་སླར་ཡང་རང་ཉིད་ཀྱིས་མངོན་པར་སྦྱོར་བ་ལ་བརྩོན་འགྲུས་མི་དམན་པ་སྟེ།
རྒྱུ་དེ་གསུམ་གྱི་སྒོ་ནས་ནི་བདེ་བླག་ཏུ་སྙན་ངག་ཕུན་སུམ་ཚོགས་པ་འགྲུབ་པར་འགྱུར་ལ། གལ་ཏེ་
སྐྱེ་བས་ཐོབ་པའི་ཤེས་རབ་མེད་པ་དེ་དག་གིས་ཀྱང་ཐོས་པ་མ་ལུས་བཙལ་ཞིང་འབད་པས་བསམ་
སྦྱོར་བསྐྱེད་ན་ཡུན་མི་རིང་བ་ནས་ངེས་པར་སྙན་ངག་གི་རིགས་པས་རྗེས་སུ་འཛིན་པར་འགྱུར་ཏེ།
ཐོགས་པ་མེད་པར་ཤེས་པར་འགྱུར་བ་དེའི་ཕྱིར མཁས་པ་ཞེས་པའི་སྙན་གྲགས་འདོད་པ་རྣམས་
ཀྱིས་ལན་གཅིག་ཙམ་མ་ཡིན་པའི་བརྩོན་འགྲུས་བརྩམས་སྟེ་ཐོས་བསམ་དང་སྦྱོར་བའི་རིམ་པས་
དབྱངས་ཅན་ཏེ་སྙན་ངག་གི་རིག་པ་བསྟེན་པར་གྱིས་ཤིག་ཅེས་འདོམས་པར་དགོངས་ནས། གལ་ཏེ་
སྔོན་གྱི་བག་ཆགས་ཡོན་ཏན་གྱིས་རྗེས་འབྲེལ་སྤོབ་པ་རྨད་བྱུང་མེད་དེ་ལའང་། ཐོས་དང་འབད་པ་
དག་གིས་ངག་བསྟེན་ན། །ཇི་ཞིག་ལྟར་ཡང་ངེས་པར་རྗེས་འཛིན་བྱེད། །དེ་ཕྱིར་གྲགས་འདོད་
རྣམས་ཀྱིས་རྟག་ཏུ་། །སྙོམ་ལས་མེད་པར་ངེས་པར་དབྱངས་ཅན་བསྟེན། །ཞེས་སྨོས་པ་ཡིན་ནོ། །
སྦྱོར་བ་དེ་ལྟ་བུས་ཤེས་པར་བྱ་བའི་རིག་པ་དེ་ནི། ཀ་བྱ་ཞེས་པའི་སྒྲ་ལས་དྲངས་ནས་སྙན་ངག་སྟེ
བརྗོད་བྱ་སྐྱེས་བུ་རྣམས་ཀྱི་དོན་གྱི་འབྲས་བུ་འདོད་པ་དང༌།ནོར་དང་ཆོས་དང་ཐར་བ་སྟེ་སྡེ་བཞི་བོ་
གང་ཡང་རུང་བ་ལ་རྗོད་བྱེད་སྒེགས་པ་ལ་སོགས་པའི་ཉམས་དང་། ཡིད་འགྱུར་ཞིང་མངོན་པར་སྤྲོ་
བ་སོགས་བསྐྱེད་ནུས་པའི་ངག་ཅིག་སྟེ། སྙན་ངག་སྤྱིའི་གོ་ཚུལ་ཆ་ཙམ་རྣམ་པར་གཞག་པའོ། །ཞེས་
པ་ཟུར་མཁར་བའི་མགོའི་འཕྲོ་འདིར་བཀོད་པ་དང་། ས་པཎ་གྱིས།རྒྱུ་འབྲས་བསླུ་བ་མེད་པ་འདི། །
190

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
ཐམས་ཅད་མཁྱེན་པའི་ཁྱད་ཆོས་ཡིན། །མ་བསླབས་པ་ལ་ཀུན་མཁྱེན་དུ །འགྲོ་ན་རྒྱུ་འབྲས་ག་ལ་
བདེན། །ཞེས་དང༌། རིགས་ཤིང་བརྗོད་པ་མཁས་པ་ཡིས། །རྩུབ་མོ་ཡིན་ཡང་མི་རྣམས་དགའ། །
བཀྲེན་པ་རྣམས་ཀྱི་ངོ་བསྟོད་ནི། །འཇམ་ཡང་བ་ན་བའི་རྒྱུ།།ཕལ་ཆེར་འདྲིས་ན་ཡོངས་སུ་སྡང༌།།
རྟག་ཏུ་གསར་བ་གསར་བ་འཚོལ། །རིང་གནས་པ་ཐམས་ཅད་ནི། །ཀུན་ཀྱིས་ཡིད་དུ་འོང་བ་ཡིན། །
ཞེས་དང་། མཛེས་མ་གཅིག་པུར་ཉལ་བ་དང༌། །དཔའ་བོ་དཔའ་རྩལ་མེད་པ་དང༌། །དཀའ་ཐུབ་
ལྡན་པ་ལུས་སྦག་པ། །འདི་གསུམ་ཡིད་མི་ཆེས་པའི་རྒྱུ། །ཞེས་དང༌། ཨ་ཅང་དྲང་པོ་མི་བྱ་ཞིང༌། །
ནགས་ལ་སོགས་པར་ལྟོས་ཤིག་དང༌། །དེར་ནི་ཤིང་གྲང་གཅོད་བྱེད་ཅིང༌། །ཡོན་པོ་ལུས་པར་འགྱུར་
བ་ཡིན། །ཞེས་དང༌།བདུད་རྩིའི་ཆུ་གཏེར་མ་བསྲུབས་ཤིང༌། །ནོར་རྒྱས་ཐང་མང་མ་གཅད་ལ། །རི་
བོ་བསྒྲིལ་བར་མེད་པ་ནི། །གླང་པོ་འདི་དག་སུ་ཡིས་བསྐྲུན། །
མཁས་པ་རྣམས་ལ་རིན་ཆེན་ནི། །དོན་དུ་མ་གཉེར་སྩོལ་མཛད་པ། །ཁྱོད་ཀྱི་རྒྱ་མཚོའི་
གྲགས་པ་ནི། །རབ་རྒྱས་དེ་དག་བརྒྱ་ཡིས་བཏབ། །ཞེས་དང་།ཚིག་བཅད་བརྒྱ་པ་ལས།རྒྱལ་སྲིད་
དཔེ་བྱད་ལྡན་རྣམས་དང༌། །དེ་བཞིན་བྲང་འགྲོ་མེ་དང་ནི། །དགེ་སློང་ཚུལ་ཁྲིམས་ལྡན་རྣམས་ལ། །
བློ་དང་ལྡན་པས་བརྙས་མི་བྱ །ཞེས་དང༌། མདོ་ལུང་ལས། གང་དག་འདི་ན་རྒྱལ་པོའི་བཀའ་
ཁྲིམས་ལས །ལན་བརྒྱར་འདས་ཀྱང་ཆད་པ་ཐོབ་མི་སྲིད། །ཐུབ་པའི་བཀའ་ལུང་ཚུལ་མིན་འདའ་
བྱེད་པ། །དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། །ཞེས་དང༌། དབང་པོའི་དགྲ་ཐུལ་དེ་ནི་
ས་ཡིས་མགོན། །འབྲས་བུ་སྨིན་པ་སྤྱད་ལ་མ་ཆགས་བཞིན། །དངོས་པོ་ཀུན་གྱིས་འགྲོ་ལ་ཕན་
བརྩོན་པ། །ཐུབ་པ་བཞིན་དུ་གཅིག་ཏུ་ཆོས་སྟོན་བྱེད། །ཅེས་དང༌། ཡུལ་ནི་ཤིན་ཏུ་དུས་རིངས་
གནས་ཀྱང་ངེས་པ་ཁོ་ནར་འགྲོ་བར་འགྱུར། །འབྲལ་ལ་ཁྱད་པར་ཅི་ཞིག་ཡོད་ཀྱང་འགྲོ་བ་རང་ཉིད་
སྤོང་མི་བྱེད། །དབང་མེད་འབྲལ་བས་ཡིད་ལ་གདུང་བ་མཐའ་ཡས་སྐྱེ་བར་འགྱུར། །འདི་དག་རང་
གིས་སྤངས་ན་ཞི་བའི་བདེ་བ་མཐའ་ཡས་འབྱུང་བར་འགྱུར། །ཞེས་དང་། གཞན་གྱིས་གཞན་དུ་
སྒྲགས་པ་ནི། །མེད་པའང་ཡོན་ཏན་ཅན་དུ་འགྱུར། །རང་ཉིད་ཡོན་ཏན་སྨྲ་བྱེད་ཀྱང་། །བརྒྱ་བྱིན་
ཡིན་ཡང་བཙུན་མི་འགྱུར། །བཀྲེས་པ་དང་འདྲའི་ལུས་ཀྱི་ཟུག་ཟེར་མེད། །སེམས་ལས་དང་
191

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
མཚུངས་ལུས་ཀྱི་སྐེམ་བྱེད་མེད། །ཡོན་ཏན་ལྟ་བུའི་ནོར་ནི་ཡོད་མིན་ལ། །བཟོད་པ་དང་མཉམ་ལུས་
ཀྱི་གོ་ཆ་མེད།།ཤེས་རབ་དང་འདྲའི་མིག་མེད་དེ། །རྨོངས་པ་དང་འདྲའི་མུན་པ་མེད།།ནད་དང་འདྲ་
བའི་དགྲ་མེད་དེ། །འཆི་བདག་དག་མཉམ་འཇིགས་པ་མེད།།དེ་བས་ཤིན་ཏུ་མི་ཟད་པའི། །འཆི་བ་
ངེས་པར་འབྱུང་འགྱུར་གྱིས། །འདོད་པ་རྣམས་ལས་སེམས་བཟློག་ལ། །དམ་པའི་ཆོས་ལ་དགའ་
བར་གྱིས། །ཞེས་དང་། སུ་ཏ་པའི་སྐྱེས་རབས་ཞང་ཞུང་པས་མཛད་པར། གང་གིས་ལུད་པ་བསག་
པའི་སྒྲ། །འབྱུང་པོ་ཅིག་ཆར་རྒྱལ་བྱེད་པ།།རྡོ་རྗེའི་ཐོག་ལས་ཆེས་འཇིགས་པའི། །མི་ཟད་གནོད་པ་
འདི་དགོངས་ཤིག ཅེས་དང༌། དམ་པ་དྲི་བཟང་ལྟེ་བ་ཅན། །ཁྱོད་ལ་འཁོན་འཛིན་དུག་གིས་ཅི། །
ཉལ་འགྲོའི་རྒྱུན་ནི་འཇུག་རིས་ཀྱི། །རི་མོ་རིང་དུ་འཛིན་མ་ཡིན། །ལན་ཅིག་ཁྱོད་ཀྱིས་འདི་དག་
གསད། །ལན་བརྒྱར་ཁྱོད་གསོད་འདི་དག་བསྐོས། །ནམ་མཁར་མི་ཤོང་ནྱཱ་གྲོ་ཏ། །ས་བོན་ཏིལ་འབྲུ་
ཙམ་ཀྱིས་བསྐྱེད། །ཅེས་དང༌།མཁས་ཚུལ་འབྲི་ཏ་ཛ་ཏིའི་མེ་ཏོག་གིས། །ཟས་ཅན་ཁྱུ་ནས་ཡལ་པའི་
ཉི་ཚེ་བ། །སྦྲང་མ་གྲོང་བའི་ཚིག་གི་མུ་ཅོར་གླུ། །སྒྲོག་པར་བྱེད་ལ་མཚར་བས་གད་མོ་ཤོར། །ཞེས་
དང༌། རིན་ཆེན་དཔུངས་པས། ཐོས་པ་རིགས་བྱེད་གསུམ་མན་ངག །གསུམ་པོའི་ཆོས་ནི་དེའི་ཆོ་ག །
སྙན་ངག་ངེས་བརྗོད་མཆོད་སྦྱིན་གསུམ། །འདི་གསུམ་རིགས་བྱེད་གསུམ་པ་ཡིན། །སླབ་སོགས་
ཐོས་པའི་ཡན་ལག་གོ། །གསུམ་པོ་གང་ཞེ་ན། ལྷ་ལ་བསྟོད་པ་བརྗོད་པ་སྙན་ངག་གི་རིགས་བྱེད།
སྒྲ་དོན་ནམ་ངེས་ཚིག་སྟོན་པ་ངེས་བརྗོད་ཀྱི་རིགས་བྱེད། ཐར་བའི་ཆེད་དུ་མཆོད་པ་བྱེད་ཚུལ་སྟོན་
པ་མཆོད་སྦྱིན་གྱི་རིགས་བྱེད་དང་གསུམ་མོ། །འདི་གསུམ་རིགས་བྱེད་གསུམ་ཡིན་ནོ། །གང་ཞིག་
མཐོང་ན་དད་ལྡན་དང་བའི་སྤུང་ལོང་གཡོ། །རློམ་པས་འགྱིང་རྣམས་གདོང་ནི་ས་ལ་འདུད་པར་བྱེད། །
ཕྲག་དོག་ཅན་རྣམས་ཡིད་ནི་ཚེར་མའི་མལ་དུ་ཉལ། །གཟུར་གནས་རྣམས་ཀྱི་གྲགས་པའི་རྒྱལ་
མཚན་ཕྱོགས་བཅུར་བསྒྲེང༌། །འདི་དག་མཁས་པའི་དགའ་སྟོན་མཆོག །སྙན་ངག་དག་གི་ཡོན་ཏན་
ཡིན།།དེ་ཕྱིར་བློ་གསལ་བརྩོན་འགྲུས་ཅན།།ཚུལ་འདི་ལ་ནི་འབད་པར་རིགས།།ཞེས་དང༌།
གཉིས་པ་ཁྱད་པར་ལ་གནས་པའི་དོན་གཞན་བཀོད་པ་ནི། ངག་གི་མཆོག་སྦྱིན་སྙན་
ངག་གི །བརྗོད་པའི་གཏམ་ཀུན་སྐལ་བཟང་བྱེད། །དཔྱིད་ཀྱི་དཔལ་མོ་དག་གིས་ནི། །ནོར་འཛིན་
192

དནྜིའི་གཞུང་ལས་རྒྱ་ཆེ་བའི་རྒྱན་གྱི་དཔེར་བརྗོད་སྔོན་གྱི་ཆོས་རྒྱལ་རཱ་མ་ཎའི་གཏམ་རྒྱུད་དང་བཅས་པ།
མཛེས་པར་མི་བྱེད་དམ། །ཞེས་དང་། སུ་ཏའི་སྐྱེས་རབས་ལས། དཔྱིད་ཀྱི་དུས་ལ་བབས་པ་ན་ཤིང་
ལོ་རྣམས་ནི་མཛེས་ཤིང་འཇམ་པོར་གྱུར།མེ་ཏོག་གདུག་གུ་ཁ་འབུས་པ་རྣམས་ནི་རྒོད་པ་བཞིན།ས་
གཞི་རྣམས་ནི་ནེའུ་གསིང་སྔོན་པོ་གསར་པ་རྣམས་ཀྱིས་རི་མོ་བཀྲ་བ་བཞིན་དུ་མཛེས་པར་བྱས། ཆུ་
གཙང་མ་རྣམས་ནི་མེ་ཏོག་ཨུཏྤ་ལའི་འདབ་མས་ཁེབས། བུང་བ་མང་པོ་རྣམས་ནི་དགའ་བའི་སྒྲ་
འབྱིན་པས་ལྷའི་རྒྱུད་མང་མཁན་སྐྱེངས་པར་བྱེད་པ་ཞིག་བྱུང་སྟེ།དྲི་མེད་ཆུ་སྔོན་རྒྱ་ཆེར་འཁྱིལ། །
པད་དཀར་འོད་ཟེར་དྲ་བ་འགྱེད། །ནགས་ཀྱི་དཔལ་མོའི་རྒྱན་དག་ནི། །འཛིན་བྱེད་ནོར་བུའི་མེ་
ལོང་ངོ་། །ཞེས་དང༌། དགྱེས་པའི་ཉམས་དགའ་བ་བསྐྱེད་པ།ནོར་འཛིན་སྐྱོང་བ་འགའ་ཞིག་ནི། །
གཡུལ་ལས་རྣམ་པར་རྒྱལ་བའི་ཚེ། །དེ་ཡི་ཁབ་ཀྱི་སྐྱེ་བོ་རྣམས། །དུས་ནི་གླུ་དང་གར་གྱིས་འདའ། །
ཞེས་དང༌།དྲག་པོའི་ཉམས།དཔའ་ཞིང་བརྟུལ་ཕོད་མི་བདག་གིས། །རལ་གྲི་གྲངས་པའི་མདུན་
ས་ན། །དཔའ་བའི་ཉམས། གཞན་སྡེའི་དྲེག་ལྡན་སུ་དག་གིས། །སྲོག་ནི་སྐད་གཅིག་གནས་སམ་ཅི། །
རྒྱུ་མེད་པའི་རྒྱན། མཆོད་སྦྱིན་བརྒྱ་ཕྲག་རབ་རྒྱས་ཤིང་། །ལྟ་ན་སྡུག་ཏུ་མ་སྐྱེས་པར །ང་ལས་ནུ་
དག་སྐད་གཅིག་ལས། །བརྒྱ་བྱིན་དུ་གྱུར་མ་མཐོང་ངམ། །ཞིག་ནས་མེད་པའི་དངོས་མེད་ཀྱི་རྒྱུ་ལ།
འདུ་འཛི་ལྕགས་སྒྲོག་དམ་པ་གྲོལ། །འདོད་ཡོན་དུག་གི་ཆུ་རྒྱུན་སྐམ། །རྩེ་འཇོ་བདུད་ཀྱི་ཞགས་པ་
ཆད། །ད་ནི་དབེན་པར་དམ་ཚིག་བསམ།།ཤིན་ཏུ་དྲི་དང་གྱུར་པ་ཡི།།མི་གཙང་ཕྱི་པའི་ཕུང་པོ་ལ།།ཁྱི་
དང་ཕག་རྣམས་ཁ་སྦྱར་ནས། །འབད་ནས་ཟ་ཞིང་འཇིབ་པར་བྱེད།།ཅེས་སོ།།
འདིའི་མ་དཔེ་འདར་པ་ལོ་ཙཱ་བ་ངག་དབང་ཕུན་ཚོགས་ལྷུན་འགྲུབ་ཀྱིས་མཛད་པའི་སྙན་ངག་མེ་ལོང་ལེའུ་གསུམ་གའི་
དཔེར་བརྗོད་མུ་ལའི་འཕྲེང་བ་དང་ལྷན་དུ་ཡོད་པས་ཁོང་གིས་མཛད་པ་ཡིན་ནམ་བརྟག།རྩོམ་སྒྲིག་པས།
193

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
༄༅། །སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་
འཕྲེང་བ་ཞེས་བྱ་བ་བཞུགས་སོ། །
འདར་ལོ་ངག་དབང་ཕུན་ཚོགས་ལྷུན་གྲུབ།
ལགྷི་བྷ་བནྟུ།སྣ་ཚོགས་ཤེས་བྱ་ཀུན་གསལ་དགའ་མའི་འགྲམ་པར་རྟག་རྒྱུ་མཁྱེན་པའི་ཆ་
ཤས་དཀྱིལ་འཁོར་ཡོངས་རྫོགས་ངག་གི་དབང་ཕྱུག་འཇམ་དཔལ་དབྱངས །ཁྲོ་མེད་བྱམས་བརྩེ་
བློ་གྲོས་བཟང་པོའི་རི་དྭགས་ཀྱིས་མཚན་ཡིད་ཅན་ས་མོས་ཚལ་ཀུན་སྐྱོངས་མཛད་གྲུ་འཛིན་ལ་
དགྱེས་སྙིང་རྗེའི་ལྷ། །མི་ཟད་ནུས་པའི་འོད་དཀར་སྟོང་འཕྲོ་ཕན་བདེ་སྣང་བ་རྒྱ་མཚོའི་མཐར་ཁྱབ་
འཇིགས་མེད་དཔའ་བའི་གོ་ཆ་རབ་བཙན་གསང་བའི་བདག །ཐུབ་པའི་བསྟན་པ་འཛིན་སྐྱོང་སྤེལ་
ཕྱིར་རིགས་གསུམ་གཅིག་བསྡུས་ལང་ཚོའི་སྡེ་ཞེས་སྒྲོ་བཏགས་མ་ཡིན་ངེས་པར་ཐམས་ཅད་མཁྱེན་
པེང་གསང་གས
དེར་འདུད། །བླ་མེད་གསང་གསུམ་རྡོ་རྗེའི་ཁམས་ལས་ལེགས་པར་ཡོངས་གྲུབ་རྒྱལ་ཀུན་དབང་པོ་
སྲིད་པའི་མིག།སྒྲིབ་བྲལ་ཆོས་དབྱིངས་འཆི་མེད་ལམ་ན་ཡེ་ཤེས་འོད་འབར་དཀྱུས་རིང་སྤྱན་རས་
ཟུར་མདའ་ཡིས །ལུས་ཅན་པུཎྜ་རཱི་ཀའི་ཚོགས་ལ་བརྩེ་བས་རྗེས་ཆགས་གཟི་བྱིན་འཕྲེང་བས་སྲིད་
དང་ཞིའི། །གེ་སར་རབ་དགོད་རྨོངས་མུན་མཐར་བྱེད་ཟས་གཙང་སྲས་དེར་སྒོ་གསུམ་མི་ཕྱེད་དད་
པས་འདུད། །རྨད་བྱུང་མཁྱེན་པའི་མེ་ལོང་དངོས་སུ་དྲང་ངེས་ཤེས་བྱའི་སྣང་བརྙན་མ་ལུས་གཅིག་
ཅར་དུ། །འགོག་མེད་རྟག་འཆར་ལེགས་བཤད་ལུས་འཕྲར་རྣམ་པ་ཀུན་ཏུ་དགྱེས་དགུར་སྤྱོད་ལ་
དབང་འབྱོར་བ། །གཉིས་མེད་ཡེ་ཤེས་བདེ་ཆེན་གྱིས་མྱོས་གུར་ཀུམ་མདངས་འཕྲོག་མཚན་དང་དཔེ་
བྱད་ཡོངས་རྫོགས་པ། །རྒྱལ་ཀུན་སྐྱེད་པའི་ཡབ་ཏུ་གྱུར་ཀྱང་བཅུ་དྲུག་ལང་ཚོའི་མངོན་པར་བཀྲ་
194

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་།
དེར་སྙིང་ནས་འདུད། །གངས་ཀྱི་རྡུལ་བརྩེགས་ཟླ་ཞུན་ཁུ་བས་ལན་བརྒྱར་བྱུགས་ཀྱང་བསྒྲུན་དུ་
མེད་པ་གཟུགས་ཀྱི་སྐུ། །དབང་གཞུས་མཚོན་མིན་འཇོ་སྒེག་གིས་སྤུད་སྤྱན་ཟུར་ཞགས་པས་ཡིད་
ཅན་མ་ལུས་འཆིང་བྱེད་ཅིང་། །དྲི་ཟའི་དབྱངས་ཀྱི་ཁེངས་པ་ཀུན་བཅིལ་རྒྱུད་མངས་སྒྲ་ལས་ལེགས་
བཤད་སྙན་འཇེབས་མངར་བའི་གླུ། །སྐལ་ལྡན་ཐོས་འཛིན་བུ་གར་སྒྲོག་ལ་ངལ་བ་མི་མངའ་མཚོ་
བྱུང་མ་ཀྱེ་བརྩེ་བས་སྐྱོངས །བགྲང་ཡས་ཤེས་བྱའི་རིག་པའི་ས་གསུམ་ཁྱོན། །རྣམ་དཔྱོད་གོམ་
སྟབས་ཟུང་གིས་ཉེར་གཞལ་ཏེ། །མཁས་རློམས་སྟོབས་ལྡན་ས་འོག་འཆིང་བྱེད་པ། །མི་ཡི་སེངྒེ་
དབྱུག་པ་ཅན་ཁྱོད་བསྔགས། །འཕགས་ཡུལ་མཁས་དབང་མཁྱེན་པའི་ཆུ་གཏེར་ལས། །བརྩོན་པའི་
རྫིང་གིས་ལེགས་བཤད་བསམ་འཕེལ་དབང༌། །གངས་ཅན་དཔལ་དུ་འདྲེན་པའི་དེད་དཔོན་མཆོག །
ཤོང་དཔང་བརྒྱུད་པར་བཅས་ལ་སུ་མི་དད། །ངག་གི་དབང་ཕྱུག་དབྱངས་ཅན་ངང་མོ་དཀར། །
གསལ་དྭངས་ཐུགས་ཀྱི་འོ་མཚོར་རྟག་རོལ་བས། །ལྔ་རིག་བསྟན་པའི་ཉི་མ་འོད་པོ་ཆེས། །འཛིན་
མའི་ཁྱོན་ཀུན་འགེངས་པའི་ལོ་ཙཱ་བ། །གང་ཁྱེད་ཞལ་ལུང་བདུད་རྩིའི་གཟེགས་མ་ཡིས། །ཡོངས་སུ་
མྱོས་པའི་དཔྱོད་ལྡན་བྷྲ་མ་ར། །དཔྱད་གསུམ་རྣམ་དག་སྙན་ཚིག་འགྱུར་ཁུགས་གླུ། །ལེན་ནོ་བློ་
གསལ་དོན་གཉེར་རྣ་བ་ཀློགས། །དཔྱིད་ཀྱི་ཆུ་ཁུར་ལང་ལོང་འཁྲིགས་པའི་དབུས། །སྤྲིན་རྔ་འགྲིན་
དབྱངས་དལ་བུར་སྒྲོགས་པ་ན། །ནགས་ཀྱི་དཔལ་མོ་སྒྲོ་གཤོག་ཟླུམ་པོ་རུ །བསྐོར་ཞིང་བཟློས་
གར་བསྒྱུར་བ་དངོས་པོའི་བཤིས། །དེ་བཞིན་ལེགས་བཤད་ཀེ་ར་ཀེས་དྲུངས་པའི། །ལྷོ་ཤར་བཞེད་
སྲོལ་མ་སྙོགས་ཆུ་གཏེར་འདིར། །སྒྲ་དོན་གབ་ཚིག་རྒྱན་གྱི་རི་བོང་ཅན། །བགྲང་ཡས་འགོག་མེད་
ཤར་ལ་སུ་ཡིས་བསྙོན།།
ཅེས་སྙན་འཇེབས་དབྱངས་ཅན་འཕང་འགྲོའི་རྒྱུད་ལས་དྲངས་པའི་ཚིག་གི་རྒྱུན་བསུས་ཏེ།
སྙན་ངག་གི་བསྟན་བཅོས་ཐོད་ཀྱི་གཙུག་གི་ནོར་བུ་དཎྜིའི་གཞུང་ལེའུ་གསུམ་གྱི་དཔེར་བརྗོད་མདོར་
སྡུས་ཙམ་བཤད་པར་བྱ་ཞིང༌། དེ་ཡང་ཐོག་མར་ལེའུ་དང་པོ་ལམ་རྣམ་པར་དབྱེ་བ་ལས་ཤིས་པ་
བརྗོད་པའི་སྒོའི་དཔེ་ནི།རྨད་བྱུང་ཤེས་བྱའི་མེ་ལོང་གཙང་མའི་ངོས། །བགྲངས་ཡས་ཆོས་ཀྱི་སྣང་
བརྙན་མ་ལུས་པ། །སྒྲིབ་མེད་ཆར་བའི་བྱེད་པོ་ལྷག་པའི་ལྷ། །བསྟན་པའི་འཁོར་ལོས་དུས་ཀུན་
195

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཤིས་པར་མཛོད།།
ཕྱག་འཚལ་བའི་སྒོ་ནི། ཤེལ་དཀར་ས་འཛིན་དབང་པོའི་གཞུ་རིས་ཀྱིས། །འཁྱུད་པས་
འགོང་མིན་སྒེག་མཛེས་ལུས་ཕྲའི་ཚུལ། །རབ་བཟུང་ངག་གི་དབང་ཕྱུག་མཚོ་བྱུང་མར། །སྒོ་གསུམ་
མི་ཕྱེད་དད་པའི་ཤུགས་ཀྱིས་འདུད། ། དངོས་པོ་ངེས་བསྟན་གྱི་སྒོ་ནི། དཎྜིའི་དགོངས་དོན་མ་ནོར་
མུ་ཐི་ལ། །མཁས་དབང་ལེགས་བཤད་སྡེ་བཞིའི་སྲད་བུ་ལ། །བརྒྱུས་པའི་དཔེར་བརྗོད་དཔྱོད་ལྡན་
མགུལ་བའི་བརྒྱན། །སྔོན་མེད་མཱ་ལི་ཀ་འདི་འགོད་ལ་སྤྲོ། ། སྔོན་བྱུང་གཏམ་ལས་གྱུར་པ་ཞེས་
སོགས་ལུས་བཤད་པའི་བསྔགས་པ་ནི།།
གྲོང་ཁྱེར་ལ་བསྔགས་པ། དགེ་བཅུ་ཀུན་ཚང་རབ་ཡང་ནོར་འཛིན་དབུས། །སྲ་བརྟན་
ཡིད་འོང་རིན་ཆེན་བ་གམ་ཅན། །ཁོ་ར་ཁོར་ཡུག་གྲངས་མེད་ཁང་ཕྲན་གྱིས། །བསྐོར་འདི་སྐབས་
གསུམ་གནས་ལ་འགྲན་ནམ་སྙམ། །རྒྱ་མཚོ་ལ་བསྔགས་པ། རྒྱ་ཆེ་གཏིང་ཟབ་ཨིནྜ་ནཱི་ལིའི་
མདངས། །དཀར་མཛེས་ལྦུ་བ་དང་འགྲོགས་རླབས་ཕྲེང་གཡོ། །འཁོར་ལོའི་ལག་ལྡན་འགྲིན་རྔ་
དལ་གྱིས་སྒྲོག །རིན་ཆེན་མ་ལུས་འབྱུང་བའི་གནས་འདི་མཚར། །རི་བོ་ལ་བསྔགས་པ།ཤེལ་
དཀར་རྡུལ་མང་བརྩེགས་པའི་ས་འཛིན་དབང༌། །རེག་འཇམ་བསིལ་བའི་གཟེགས་མ་འཕྲོ་བ་ཅན། །
རྒུད་པའི་ཚ་གདུང་སེལ་བའི་བྱེད་པོ་འདི། །འཆི་མེད་དགའ་སྟོན་བལྟ་ཕྱིར་མཁའ་ལ་སྙེག །དུས་ལ་
བསྔགས་པ། དྲི་ཞིམ་ངད་ལྡང་ཁུ་བྱུག་དབྱངས་སྙན་སྒྲོག །དབྱིག་འཛིན་སྔོ་ལྗང་གོས་ཀྱི་ཀུན་ནས་
ཀླུབས། །གྲང་རེག་ཚེར་མ་དབྱུང་བའི་གོ་ཆ་མཁན། །ལེགས་ལྡན་དཔྱིད་ཀྱི་དགའ་སྟོན་དག་ལ་སྤྱོད། །
ཉི་མ་འཆར་བར་བསྔགས་པ།དྭངས་གསལ་བཅུ་གཉིས་ཁྱིམ་གྱི་ལམ་ཡངས་པོར། །དལ་མེད་རྟ་
བདུན་འགྲོས་ཀྱི་ཉེར་དྲངས་པའི། །ཉིན་བྱེད་འོད་སྟོང་ལྡན་པ་འདི་ཤར་བས། །ཆུ་སྐྱེས་འདབ་རྒྱས་
ཀེ་ས་ར་ཡིས་སྤུད།།ཟླ་བ་འཆར་བར་བསྔགས་པ།བཅུ་དྲུག་ཆ་རྫོགས་རི་དྭགས་མཚན་མས་མཛེས། །
བསིལ་བའི་བདེ་སྟེར་ག་བུར་གཟེགས་མ་འཐུལ། །ཤར་ཕྱོགས་ས་འཛིན་ཕྲག་པར་འཕགས་པ་འདི། །
མཆོད་པའི་ལས་ལ་གཉིས་སྐྱེས་གཅིག་ཏུ་བརྩོན། །སྐྱེད་ཚལ་ལ་བསྔགས་པ།ལྗོན་ཤིང་མཁར་སྙོག་
འཁྲི་ཤིང་དུ་མས་སྦྲེལ། །མེ་ཏོག་རབ་བཀྲ་བུང་བས་གླུ་དབྱངས་འཚེར། །ཡིད་འོང་འདོད་དགུས་
196

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཕྱུག་པའི་སྐྱེད་ཚལ་གཞིར། །འདོད་ལྡན་ལྷ་སྲས་མཆོག་དེ་དལ་པོས་རྒྱུ །ཆུའི་རོལ་རྩེད་ལ་
བསྔགས་པ། ཡན་ལག་བརྒྱད་ལྡན་སྨན་གྱི་རྫིང་བུ་རུ། །མི་གཙང་ཉེས་པའི་དྲི་མ་ཀུན་བཀྲུས་། །
རིན་ཆེན་རྒྱན་གྱིས་སྤུད་པའི་མེ་ན་ཀཱཿཉམས་དང་འགྱུར་བའི་ཟློས་གར་ཅི་ཡང་བསྒྱུར། །ཆང་འཐུང་
ལ་བསྔགས་པ། འབྲུ་བཅུད་རོ་བརྒྱ་ལྡན་པའི་མ་ད་ནཿཕྱུར་བུར་གཏམས་པའི་ཀེ་ལ་ཤ་ཡི་འཕྲེང༌། །
ཚར་དུ་དངར་བའི་དགའ་སྟོན་གྱིས་མྱོས་པས། །ཧ་ཧའི་གད་རྒྱངས་དབྱར་རྔ་བཞིན་དུ་ལྡིར། །དགའ་
བའི་དགའ་སྟོན་ལ་བསྔགས་པ།འགའ་ཞིག་རི་དྭགས་མིག་གི་ཆུ་སྐྱེས་ལ།།རྩེ་དགར་རོལ་པའི་བདེ་
བ་མྱོངས་གྱུར་ཀྱང་། །ཅིག་ཤོས་ཡིད་དབང་འཕྲོག་བྱེད་མཛའ་ན་མོའི །དུས་རབས་ཡོལ་བས་མི་
ཟད་འདོད་པས་གཟིར། །བག་མ་ལ་བསྔགས་པ། མངོན་མཐོ་ལྷ་ལས་འབབ་པའི་ཁུངས་བཙུན་
གདུང་། །བསླུ་བ་ལ་བསྔགས་པ། དཔེལ་ཕྱིར་མཚན་ལྡན་མཆིལ་བྲང་ཉེར་བཀུག་ནས། །གཞོན་ནུ་
སྐྱེས་པ་ལ་བསྔགས་པ བཞིན་བཟང་རྣམ་དཔྱོད་བཀྲ་བའི་གཞོན་ནུ་དག །འཕེལ་བ་ལ་བསྔགས་པ།
བཙས་ཏེ་མི་རིང་ལུས་སྟོབས་མངའ་ཐང་འཕེལ། །གྲོས་ལ་བསྔགས་པ། མི་བདག་ཆོས་བློན་བཅས་
པ་བཀའ་བགྲོས་ཏེ། །འཆི་མེད་རྡོ་རྗེའི་སྐུ་བརྙེས་པདྨ་འབྱུང༌། །ཕོ་ཉ་ལ་བསྔགས་པ འདྲེན་པའི་
དཔྱོད་ལྡན་ཕོ་ཉ་རབ་མངགས་པས། །བགྲོད་པར་བསྔགས་པ།བསིལ་ལྡན་བསྟན་འགྲོའི་དཔལ་དུ་
ཐོགས་མེད་བགྲོད། །གཡུལ་ལ་བསྔགས་པ།ཡན་ལག་བཞི་ལྡན་ཁྲོ་གཏུམ་དམག་དཔུང་གིས། །ཕ་
རོལ་དགྲ་སྡེ་མིང་གི་ལྷག་མ་རུ །བྱས་ཚེ་ས་དབང་སྙན་པའི་གྲགས་པ་དང༌། །ལྷན་ཅིག་མངའ་ཐང་
ལོངས་སྤྱོད་དབྱར་མཚོར་འགྲན།།
གཉིས་པ་རྒྱན་བཤད་པ་ལས་ཐུན་མོང་མ་ཡིན་པ་དང་ཐུན་མོང་པ་གཉིས་ཀྱི་དང་པོ།དེ་
ལའང་སྦྱར་བ་སོགས་ཀྱི་སྒོ་ནས་ལྷོ་ཤར་གྱི་བཞེད་པ་སོ་སོར་བཀོད་དེ་བསྟན་པར་དང་པོ་སྦྱར་བ་
ལས། ཤར་ཕྱོགས་གཽ་ཌཱ་བ་འདོད་པའི་སྦྱར་བའི་ཡོན་ཏན་ནི། ད་ཡིག་ལ་བསྐོར་བའི་རྗེས་ཁྲིད།
ཡང་དག་དད་དང་དང་བ་བརྗེད་མེད་དུ། །དང་བའི་ཡིད་ནི་ད་དུང་འགྱུར་མེད་པ། །ད་ལྟ་ཙམ་མིན་
དེ་བཞིན་ཀུན་ཏུ་ཡང་། །དང་པོའི་མགོན་དེར་འདུད་དོ་དགེ་བར་མཛོད། །མ་ཡིག་ལ་བསྐོར་བ། མ་
དག་རྙོག་མ་བྲལ་བའི་མེ་ལོང་དུ། །མ་རིག་དྲི་མ་མེད་པའི་མ་མ་མཆོག །འགོག་མེད་ལན་གཅིག་མ་
197

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཡིན་མུ་མེད་བར། །རོལ་ལ་མང་ཐོས་བློ་མིག་མི་ཐུང་མཛོད། །ཡ་ཡིག་ལ་བསྐོར་བ། ཡང་ཡང་ཡོལ་
མེད་ཡིད་ཀྱི་ཡོལ་གོ་རུ །ཡེ་དག་ཡོང་གི་ཡུལ་དུ་མ་གྱུར་པ། །ཡང་དག་ཡིད་འོང་ཡིད་བཞིན་དབང་
གི་རྒྱལ། །ཡབ་གཅིག་ཡུད་ཙམ་མ་ཡིན་རྟག་ཏུ་རོལ། །ལ་ཡིག་ལ་བསྐོར་བ། ལ་ལོང་ཆུ་འཛིན་ལང་
པའི་དྲི་མ་ལ །ལ་ལ་ཡིད་ལ་འབབ་པའི་གཏམ་ལ་གཞོལ། །ལེ་ལོ་དང་བྲལ་ལོང་མེད་བརྩོན་ལྡན་
འགའ །ལ་འུར་ལམ་མཆོག་ལེན་ལ་འབད་པར་བྱེད། །དང་པོ་བཻ་དནྡྷ་འདོད་པའི་སྦྱར་བའི་ཡོན་
ཏན་། སྒྲིབ ↑ ་མེད་ར1་རི ༽་བྲལ ༽ ་བའི 1 ་མཁའ ↑ ་དབྱིངས 1 ་ནས 1 ། །
གསལt་དྭངས1་ཤེལt་ལྟར1་འཚེt་བ 1་སྒྲོལ+་བྱེད༽་བདག༽།བཅུ1་དྲུག1་
ཆ་tཤས་tརྫོགསt ་པའི 1་འཇོ་1སྒེག་tཅན། །སt ་མོས 1་བཞད1 ་པའི1
དགའ1་སྟོན↑ ་སྩོལ +་ལ1་བྲེ 1ལ། །ཡང་ན། སྣ་tཚོགསt་ཤེསt་བྱའི1་ཆུ1་
གཏེར1་ཕt་མཐའt་རུt །།རྒལî་འདོད1་བསྟོད1་བསྔགསt་སྙནt་བརྗིད1་
ང1་རོ1འི་སྒྲ tས། །བསྐུtལ་ན1་སྒྲིtབ་བྲ1ལ་མཁྱེནt་པའི1་སྤྱནt་རས1་
ཀྱིསî། །དུས 1་ཀུན 1་སྐྱོང+་མཛད་1ཤེསt་རབ1་ཡེ 1་ཤེསt་སྐུ༔། །
གཉིས་པ་རབ་དངས་ལས་དང་བོ། བཻབེེ་དརྦྷའི་རབ་དྭངས་ཀྱི་ཡོན་ཏན་ནི། ཆོས་ནོར་ཐར་
འདོད་ཀྱིས་ཕྱུག་མཐོ་རིས་ནས །དྲག་པོས་ཨུ་མར་སྤྱད་པའི་རིགས་ཀྱི་བུ། །སྟོབས་རྩལ་ནུས་པ་
གཞན་སྡེ་ལྷ་མིན་དཔུང༌། །འཇོམས་བྱེད་གདོང་དྲུག་ལྡན་དེར་ལྷ་བརྒྱས་བསྔགས། །ཡང་ན།དྭངས་
གསལ་རྙོགས་པ་མེད་པའི་མཚོ་འགྲམ་ན། །སྙན་འཇེབས་སྒྲ་དབྱངས་སྒྲོགས་པའི་ངང་མོ་དཀར། །
རབ་མཛེས་དྲ་བས་འགྲེལ་བའི་ཡན་ལག་ཟུང༌། །ལམ་ལམ་བགྲོད་འདི་ཀུན་གྱི་མིག་སྔར་གསལ། །
ལྡོག་པ་གཽ་ཌཱ་བའི་རབ་དྭངས་ཀྱི་ཡོན་ཏན་ནི། བདེ་བཞིའི་དཔལ་མངའ་ལེགས་བྲིས་ཁང་བཟང་དུ། །
མགྲིན་སྔོན་དགའ་མར་རོལ་ལས་ཉེར་སོན་པ། །ཁྲོ་ཁྲུགས་རྔམས་པས་བཅུད་བྲལ་འཇོམས་པའི་
གཤེད། །མ་དྲུག་བུ་དེ་སྐབས་གསུམ་མཛེས་པའི་རྒྱན། །ཡང་ན། རབ་དྭངས་ཟླ་བའི་མ་མ་འཕྱུར་
བའི་འགྲམ། །གནག་མིན་ཉིས་སྐྱེས་མགྲིན་རྔ་ཁྲོལ་བ་དང༌། །ལྷན་ཅིག་འཁོར་ལོས་མཛེས་པའི་
བགྲོད་བྱེད་ཟུང༌། །བསྐྱོད་འདི་ཡིད་ཅན་ཀུན་གྱི་འདྲེན་བྱེད་རྒྱན། གསུམ་པ་མཉམ་པ་ཉིད་ལས་དང་
198

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ལའི་འཕྲེང་བ།
པོ་བེེ་དརྦྷའི་མཉམ་ཉིད་ཀྱི་ཡོན་ཏན་། ཀུན t༽་བཟོད1་ཡིད༽་འོང༽་མར༽་གད༽་
མདོག1་ལ1་འགྲན1། །རབ1་དཀར1་ཆུ1་ཡི1་བཞོན1་པ1་ལང1་ལོང1་
གཡོ1།།སྤྲིན↑་སྒྲ་↑རྔམས↑་བརྗི↑ད་གསལ↑་འཚེརt ་↑སྒྲོགས↑་ཚེt། །
མཚོ↑ ་སྐྱེས↑ ་སྒྲོ↑ ་གཤོག ↑ ་སྐོར↑ ་ཞིང↑་སྒྲ ↑ ་སྙན ↑་འཁྲོལ ↑ ། །ཡང་ན།
འདོད1་ལྡན 1་ལྟ 1་ན1་མཛེས་1པའི1་ཡིད1་འོང1་མ1། །བཞིན1་གྱི་1
པད1་འདབ1་ཟླ 1་གཞོན1་དག1་ལ 1་འགྲན1། །མཚར↑་སྡུག↑་འཇོt་
སྒེག↑་གིསt་སྤུདt་ཁྱོད↑་མཐོང↑་ཚེ↑། །ཤེད↑་སྐྱེདt་ཁེངས↑་སེམསt་
སྐྱུང↑་སྟེ↑་བཀུར↑་སྟིར↑ ་བརྩོན↑།།
ལྡོག་པ་གཽ་ཌཱ་བའི་མཉམ་ཉིད། རབ1་དཀར↑་ལག་1ལྡན1་དབང1་པོ༽་
དལ་1བུ1་རུ1།།དབྱིག་1འཛིན་༽དགའ1་མའི1་ལྟོ་1བར1་རྒྱུ1་བ1་ལ1།།
སེར↑་སྐྱ↑་ཁྲོ་↑འཁྲུགསt་ཁེངས↑་སེམས↑་སྒྲ↑་སྐད↑་སྒྲོགt།ཨེ་1མ1་
འདི1་ལྟའི1་1་ལ1་གད༽་༽་བྲོ༽། །ཡང་ན། དལ་༽བརྒྱད ༽་འབྱོ༽ ར་
བཅུ1་ལྡན1་པའི1་ལྷ་༽ལམ༽་ན1 ། །བདག༽་ཡིད་1ཟླ་1གཞོན1་མ1་
རིག1་ཆུ་1འཛིན1་གྱིས1། །སྒྲིབ↑ ་ཚེ↑་ཚངས↑་སྲས↑་མཁྱེན↑་བརྩེའི↑
འཐོར↑ ་རླུང↑་ཤུགས t ། །དྲག1་པོས1་གཏོར1་1་བློ1་མིག 1་ལྡན 1་
འདི 1་བྱུང་1། །བཞི་བ་སྙན་པའི་ཡོན་ཏན་ལ་སྒྲའི་ཉམས།དོན་གྱི་ཉམས གཉིས་ཀ་ལ་གྲོང་
ཚིག་སྤང་བ་ཉམས་སུ་ཡོད་པ་ལ་དངོས།ལྷོ་ཕྱོགས་པའི་སྒྲའི་ཉམས་ཀྱི་ཚིགས་མཚུངས་པར་ཉེ་བའི་
X X
ཉི་མས་མཚུངས་པར་ཐོས་པ་ནི། ཡང་དག་ཡུལ་ནས་ཡོངས་པའི་ཡ་རབས་དག །རྒྱུན་དུ་རྒྱལ་
བ་རྒྱལ ཾ་སྲས་བརྒྱུད་པར་བཅས། །མཆོད་ཅིང་བསྟོད ཾ་ལ་ཡོལ་མེད་བརྩོན་པའི་མཐུས །དད་
དང་དྭངས ཾ་པས་དམ ཾ་པར་ཡང་དག་བསལ། །ཡང་ན།མ ཾ་དག་མང་པོས་མུམཐའ་མེད་པ་རུ །
X
ཐ་སྙད་སྙམ་པས་སྙིང་པོའི་བསྙེན་སྒྲུབ་བྲལ། །དོན་མེད་ཐོས་པའི་བློ་འཛིན་ཁོ་བོ་ཅག །ཡང་
X X X
དག་ལམ་ལ་གཡེང་བས་ཡང་ཡང་དམན། །
199

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
གཉིས་ཀ་ཅི་རིགས་སུ་འདོད་པའི་རྐང་པ་ལ་བསྐོར་བའི་རྗེས་ཁྲིད་ནི། ར ཾབ་དཀར་
བསིལ་སྦྱིན་དབང་པོ་གང་བའི་བཞིན། །ཚ༷བ་མཛེས་ལང་ཚོས་སྤུད་པའི་འཇོ་སྒེག་ཅན། །རབ་
འབྱམས་རྒྱལ་བ་བསྐྱེད་ཡུམ་མཚོ་བྱུང་མ། །རབ་སྙན་ངག་གི་བྱེད་པོར་ལྷུན་གྱི་གྲུབ། །ཡང་ན།
རྣམ་དག་གངས་རིས་བསྐོར་བའི་སྨན་ལྗོངས་ན། །རྣམ་ཀུན་མཆོག་དང་ལྡན་པ་འཁོན་གྱི་གདུང༌། །
རྣམ་འདྲེན་རྒྱལ་བའི་བསྟན་པ་འཛིན་པ་ལ། །རྣམ་པ་འདྲ་ཡང་གཞན་གྱིས་སྒྲུན་ཏུ་མེད། །གཉིས་
ཀ་ཅི་རིགས་འདོད་པ་ཚིག་ལ་བསྐོར་བའི་རྗེས་ཁྲིད། རྒྱ་ཆེ་རྒྱ་གར་ཡུལ་གྱི་ནོར་འཛིན་གཞིར། །
ཡང༵་དང་ཡང་དུ་བགྲོད་ལ་མི་ངལ་ཞིང༌། །ཆོས་ཚུལ་ཆོས་བཞིན་བསྒྱུར་བའི་འཇིག་རྟེན་མིག །ས༵་
འོག་ས་སྟེང་ཀུན་ཏུ་གྲགས་པས་ཁྱབ། །ཡང་ན། རིང་ནས་རིང་དུ་བསྒྲུབས་པའི་སྟེས་དབང་གིས། །
དྭངས་ཤེལ་ལྟར་དྭངས་ཡིད་ཀྱི་མེ་ལོང་ངོས། །སྒྲིབ་མེད་འཆར་བའི་སྒྲིབ་བྲལ་ཡེ་ཤེས་སྐུ། །འབྲལ་
མེད་འདི་ཡིས་འདི་ཕྱིའི་དོན་ཀུན་གྲུབ།།
གཉིས་ཀ་ཅི་རིགས་འདོད་པ།ཡི་གེ་རིང་པོ་བསྐོར་བའི་རྗེས་ཁྲིད་ནི། མཚན་དང་དཔེ་
བྱད་ཡོངས་སུ་རྫོགས་པའི་སྐུ། །བདེན་གཉིས་ཟུང་འཇུག་དམ་པ༷ ཾ་ཆོས་ཀྱི་གསུང༌། །གསལ་སྒྲིབ་
གཡོ་བ་མེད༵ ྃ་པ་རྡོ་རྗེའི་ཐུགས །གསང་གསུམ་གྲངས་མེད༵་སྐྱེ་དགུའི་དཔལ་དུ་ཆེ། །ཡང་ན།
བསིལ་བའི་ངད་ལྡན་ལྷོ་ཕྱོགས་ལས་འོང་རླུང༌། །དལ་བུར་རྒྱུ་བས་སྙིང་ལ ཾ་བདེ་བ་སྟེར། །བཅུ་
དྲུག་ལང་ཚོ་ལྡན་པའི ཾ་གཡོན་མིག་ལས།།རེག་འཇམ་ལུས་ལ་སིམ་པའི་འདོད་པ་འཇོ །
ཤར་པ་ཁོ་ན་འདོད་པའི་རྗེས་ཁྲིད།སྒོམ་སྒྲུབ་ཆོས་སྒྲ ཾས་སྡིག་སྒྲིབ་ཆུར་སྒྲོལ་མོད། །
X X
སྒེག་མོ་སྒོར་སྒུག་སྒྲ ཾ་སྒྲོག་མཆུ་སྒྲོས་སྒྲིག ྃ།དོན ཾ་མེད་འདོད་ཡོན་དངོས་པོར་གཞོལ་
འདོད་ལས། །མོས་པས་དཀོན་མཆོག་མཆོད་ལ་དོན་ཡོད་མཛོད། །ཡང་ན། ཞེ་སྡང་སྡང་མིག་
སྡངས་ཤིང་སྡིག་མཛུབ་སྡིགས། །སྡིག་ལྡན་སྡར་མའི་སྡེ་དཔུངས་སྡེབས་ནས་སྡུད། །མངོན་མཐོའི་
ཡོན་ཏན་འདོན་དོན་དངོས་གྲུབ་འཇོ། །ལྷ་མཆོག་ནག་པོ་ཆོས་ལྡན་མོས་པའི་མགོན། །སྤང་བྱ་གྲོང་
ཚིག འདོད་ལྡན་སྐྱེས་བུ་ཆང་གི་ར་རོས་པས། །ཀུ་ཅོ་སྒྲོག་ཅིང་ཁྱོར་བུའི་གོམ་སྟབས་བཅས །ཡིད་
འཕྲོག་ན་ཆུང་འགའ་ཡིས་ལག་པ་ནས། །བཟུང་སྟེ་འཁྲིག་པའི་ལས་ལ་བརྩོན་པར་བྱེད། །ཡང་ན།
200

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
འཁོས་ཆུང་ནོར་གྱི་དབུལ་བའི་སྐྱེ་བོ་འགའ། །བོང་བུར་ཁལ་བཀལ་ལག་ན་ལྕག་ཐོགས་ཏེ། །ཐག་
རིང་ལམ་དུ་ཆས་ནས་གཞན་གྱི་ནོར།།ལོན་དུ་རེ་བས་ཉིན་མཚན་དལ་མེད་། །
སྤོང་བྱེད་ཉམས་ཇི་ལྟར་སྦྱིན་པ་ནི། སྦྲང་རྩིས་མྱོས་པའི་ར་ཡིག་གཉིས་པ་དག །ཕུར་ལྡིང་
གཡོ་ཞིང་མགྲིན་དབྱངས་འཁྲོལ་བ་དང༌། །ཆབ་གཅིག་སླར་ཡང་ཆུ་སྐྱེས་གེ་སར་རང༌། །ངོམས་མེད་
རྩེ་དགའི་བདེ་བ་སྤྱོད་ལ་བྲེལ། །ཡང་ན། སྲེད་ལྡན་ལང་ཚོ་ལྡན་པའི་མགྲོན་པོ་དག །མགྲིན་བཟང་
རིན་ཆེན་ཁུར་གྱིས་མནན་བྱས་ཏེ། །མཐོ་རིས་ས་ལ་འཕོས་འདྲའི་སྨན་ལྗོངས་ཀུན། །བལྟ་བའི་ཆོ་ག་
དག་ལ་གཅིག་ཏུ་བརྩོན། །སྒྲའི་གྲོང་པ་ཚིག་གི་མཚམས་སྦྱོར་གྱི་ཞུགས་པ་ནི། བློ་གཏེར་གཞོན་ནུ་
མ༵་དག་ལ་ཆགས་པ། །སྤོངས་ཕྱིར་དགོས་པའི་མཚན་མ་གྱེན་སྒྲེངས་ཏེ། །ཡིད་ལ་སིམ་པ་སྟེར་བའི་
བདེ་བ་མཆོག །སྩོལ་བའི་ཐབས་ལ་མི་ངལ་གཅིག་ཏུ་བྲེལ། ཡང་ན། ཚིམས་མེད་ངེས་པར་འདོད་
ལྡན་དགའ་བའི་བུ ྃ། །ག ྃར་བྱེད་བདེ་བའི་དཔལ་ལ་ལོངས་སྤྱད་པས །རིང་མིན་ལུས་ལྕི་མ ཾ་དག་
ཁུར་གྱིས་ནོན།།རྒྱུ་ལ་འབྲས་བུ་འབྱུང་བ་དངོས་པོའི་གཤིས།།
ངག་གི་ཚིག་གི་དོན་ལ་ཞུགས་པའི་གྲོངས་པ་ནི།༼ནམ་མཁའ་དང་འདོད་པ་གཉིས མཐའ་བྲལ་
ལུས་མེད་དག་གིས་ཉེར་བསྐྱེད་པའི། །༼བུད་མེད་དང་གློག་གཉིས༽འཇོ་སྒེག་དམར་འོད་ལྡན་པའི་ལུས་
ཕྲ་མ། །ཡིད་འོང་མཛེས་སྡུག་དཔལ་ཡོན་གྱིས་འཁྲིག་པའི། །ཡུད་ཙམ་དགའ་བདེའི་སྣང་བ་རྒྱས་
པར་བྱེད། །ཡང་ན། མཚམས་སྤྲིན་འོད་ཀྱི་མདངས་འཕྲོག་གཉིས་སྐྱེས་དག །༼བྲམ་ཟེ་དང་བྱ༽ཆགས་
སེམས་དབང་གིས་ལུས་མེད་དགའ་སྟོན་ལ། །༼འདོད་པ་དང་ནམ་མཁའ༽ཡོངས་སུ་སྤྱད་པས་ངལ་དུབ་
དྲག་ཤུགས་ཀྱི །ལུས་སྟོབས་ཉམས་ཏེ་སར་ལྷུང་ཀུ་ཅོ་སྒྲོག །དམིགས་གསལ་སྐྱོན་མེད་ནི། བརྩེ་
ལྡན་བུ་ལ་ཆགས་པའི་མ་མ་དག།དགའ་བའི་ཟུར་མིག་གཡོ་ཞིང་མཆུ་དག་སྦྱོར།།རྟག་ཏུ་དེ་ཉིད་
ཁོ་ནའི་སྲི་ཞུ་ལ། །བརྩོན་པས་བྱ་ལས་ཕལ་ཆེར་ཤུལ་དུ་ལུས། །ཡང་ན། མཁྱེན་ལྡན་བླ་མའི་དྲུང་ན་
བཞིན་བཟང་མ། །དད་པས་མིག་ཟུར་གཡོ་ཞིང་འཇུག་བྱེད༵་དག །སྙིང་གར་ཐལ་སྦྱར་བསྟོད་
བསྔགས་དབྱངས་སུ་ལེན།།ཨེ་མ་འདི་ལྟའི་སྐལ་བཟང་མཆོག་ལ་སྤྱོད། །
ལྔ་བ།ཤིན་ཏུ་བཞོན་པའི་ཡོན་ཏན་ལས་དངོས།བཻ་དརྦྷའི་ཤིན་ཏུ་བཞོན་པ་ནི།↑རབ༽
201

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
་ཡངས1་འཆི 1་བ1་མེད1་པའི1་ལམ1་ཁ1་ན1།།ཆུ1་འཛིན1་ལང1་
ལོང1་གཡོ1་ཞིང1་ཆར1་ཟིམ1་འབེབས1། །འདོད1་ལྡན1་ཞིང1་ས1་
དགའ1་བའི1་གར1་བྱེད1་ཅིང1༌། །ཉམས1་དག1་འགྲོ1་བ༽་དབུལ1་
བ1འི་གདུང1་ལས1་གྲོལ1།།ཡང་ན།གངས1་ལྡན1་རི1་བོ1་ཉི1་ཟེར1
་གྱིས1་ཞུ1་བས1། །ཆུ1་ཆེན1་བཞི1་པོ1་ཆད1་མེད1་དལ1་བུ1་རུ1།།
བབས1་པས1་རིན1་ཆེན1་མ1་ལུས1་འབྱུང1་བའི1་གནས1།།ལྦུ1་བ1་
དང1་འགྲོགས1་གཉེར1་མ1་ཡོལ1་མེད1་གཡོ1།།
ལྡོག་པ་གཽ་ཌ་བའི་བརྗོད་དཀའ་བ་ནི།རྒྱུ་སྐར༼འབྲུག༽ལམ་དུསྒྲ ཾ་བརྒྱ་སྐད་སྒྲོག་
X
ཚེ། །ས་སྟེངརྨ་དྱུ༼མཚོ་སྐྱེས་སྒྲོ་གཤོག་སྒོར་མོར་བསྐོར། །སྤྲིན་ལྕུགས་༼གློག༽འོད་འཕྲོ་
X
རྡོ་༼སེར་པཆར་ལྷུང་ཉེ་བས ཾ །སྔགས་འཆང་ཧཱུྃ ཾ་ཧཱུྃཕཊ ཾ་ཕཊ ཾ་དྲག་ཏུ་སྒྲོག །ཡང་། ༼ཟླ་བ༽
མཁར ཾ་མཐོང་ཤར་རིའི་ཕྲག་པར་འཕགས་པའི་ཚེ། །ས ཾ་༼ཀུན་ད༽མོས་ཁ ཾ་འབྱེད་སྦྲང་རྩིའི་
X
བརྟུལ་ཞུགས་རྩེ། །སྐེད་ཕྲ་ནུ་འབུར་རྒྱས་པ ཾསྒེག་མོ་རྣམས ཾ། །མཚར་སྡུག་ལང་ཚོ་
ངོམས་ཤིང་སྐྱོང་༼སྒྱེད་ཀྱོས་སྐྱོངས༽བྱེད་སྒུག ྃ དྲུག་པ་དོན་གསལ་ལ་གཉིས་ལས།ཤར་ལྷོ་འདོད་
མཐུན་གྱི་དོན་གསལ་ནི། ཡིད་འཕྲོག་ལང་ཚོ་བཀྲ་བའི་སཱི་ཏ་མ། །འབོད་སྒྲོག་འདོད་པའི་ལྕགས་
ཀྱུས་ཉེར་བཀུག་ཚེ །སྟོབས་རྩལ་ཕོང་སྐྱེམ་དཔའ་བའི་དགའ་བྱེད་ཀྱིས། །བདེན་ཚིག་ཉག་ཕྲན་
བསྣུན་ཏེ་སྲོག་དང་བྲལ། །ཡང་ན། སྟོབས་ལྡན་ཁེངས་སེམས་༼རིགས་འཁོར༽དྲེགས་པའི་ཉེར་
བརློམས་ཚེ། །བསླུ་བའི་ཟོལ་གྱི་འཇུག་པ་བཅུ་བ་ཡིས། །མཐའ་བྲལ་དཔག་པར་དཀའ་བའི་ས་ཆེན་
གསུམ། །གོམ་གཉིས་ཀྱིས་གཞལ་སླར་ཡང་མགོ་བོར་བསྣུན། །ཤར་པ་རེ་༼འགའ༽ཙམ་འདོད་པའི་
དོན་གསལ་ནི། །སྲུབ་ཐག་དང་བཅས་ས་འཛིན་མནྡ་རས། །ཆུ་གཏེར་བསྲུབས་པས་ཉི་ཟླ་གླང་ཆེན་
སོགས། །བྱུང་བས་ཀུནྡ་བཞད་ཅིང་པདྨ་ཟུམ །ལས་ཤུགས་༼ཉོ་རིགས༽བསྙེན་བསྲིང་ལྡན་པ་དངོས་
པོའི་གཤིས། །ཡང་ན། ཤིང་རྟ་བཅུ་པས་དགའ་བྱེ་གཡུལ་ངོར་བརྟན། །འཇིགས་ཆེན་རྣ་བ་ཅན་
སོགས་བསྐྱེད་པ་ཡིས། །འབོད་སྒྲོག་སྒྱུ་མའི་རྣམ་བཀྲ་རི་དྭགས་དེ། །འཛིན་ཕྱིར་ཐག་རིང་ལམ་དུ་
202

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ལའི་འཕྲེང་བ།
དལ་མེད་རྒྱུ། །
བདུན་པ་རྒྱ་ཆེ་བའི་ཡོན་ཏན་ལས་དང་བེེ་དརྦྷའི་རྒྱ་ཆེ་བའི་ཡོན་ཏན་ནི། སྒྲ་དབྱངས་ལྷ་
མོའི་མཉེན་ལྕུག་སོར་རྩེ་ཡིས། །རྒྱུད་མང་བསྣུན་པས་སྐྱེ་དགུའི་མ་རིག་དཔུངས། །བཅོམ་ཏེ་ཤེས་བྱ་
རིག་པའི་སྣང་བ་ཡིས། །སྲིད་གསུམ་གསལ་བ་འདི་ལ་སུ་ཡིས་སྙོན། །ཡང་ན། མིག་སྟོང་ལྡན་པའི
ལག་ཉལ་རྩེ་བརྒྱས་པ །གདེངས་པ་ཙམ་གྱིས་བདུད་བྲན་སྡེ་དཔུངས་བཅས། །དོན་སྙིང་ལྐོག་མར་
འབྱིན་དང་ལྷན་ཅིག་ཏུ། །ཁོང་ཁྲག་ཆུ་གཏེར་ལ་ལྷུང་དམར་འོད་འཛིན། །ལྡོག་པ་གཽ་ཌཱ་བའི་རྒྱ་ཆེ་
བའི་ཡོན་ཏན་ནི། བཅུ་དྲུག་ལང་ཚོ་ལྡན་པའི་མེ་ན་ཀཿལྷབ་ལྷུབ་གོས་གཡོ་དཀར་དམར་མུ་ཏིག་
སོགས།།རྣམ་མང་རིན་ཆེན་རྒྱན་གྱིས་རབ་སྤུད་དེ།།གསེར་གྱི་གདུ་བུ་འཁྲོལ་ཞིང་ཟློས་གར་སྒྱུར།།
ཡང་ན།རབ་ཡངས་ཤཱ་ལི་ཀ་ཡི་ནགས་འདབས་ན།།གངས་རིའི་དྲེགས་པ་འགོག་པའི་གཉིས་འཐུང་
དབང་། །གསེར་གཡུ་མུ་ཏིག་དྲ་བས་གདོང་གཡོགས་ཏེ། །ལྷོད་པོར་རྒྱུ་ལ་ཡིད་ཅན་ལྟད་མོར་ཡངས། །
བརྒྱད་པ་བརྗིད་པའི་ཡོན་ཏན་ལས གཽ་ཌཱ་བའི་བརྗིད་པའི་ཡོན་ཏན། ཡིད↑་བརྟན ↑་
འཕྲོག ↑་ལ་↑བྱེད ↑ ་པོས ↑་སྤྲུལ ↑ ་པ l་བཞིན↑ ། །ཁྱོད ↑་གདོང↑་
འདྲེན↑་བྱེད ↑་ལམ↑་དུl་སོན↑་གྱུར↑་ནl། །ཆོས↑་མིག↑་དང↑་
ལྡན↑་ཞི1་བར↑་བསམ↑་པ l་ཡངས↑། །འདོད↑་མེས↑་གདུང↑་སྟེ↓
་འཕྱ↑་སྨོད་↑ ལས↑་ལl་བརྩོན↑། །ཡང་ན།ཁྱོད↑་གདོང↑་ཆུ↑་སྐྱེས1་
↑་བ १འདབ↑་བརྒྱ↑་ལ་1འགྲན↑་ཞིང་↑། །མིག↑་འབྲས↑་བུང 1་ལྟར
འཁོར↑་ནུL་འབུར་↑མཐོ↑ ། །མིག↑་སྨན↑་ལྟར↑་གནག↑་ལན↑་ཚར↑
་གཡོན↑་དུ↑་འཕྱང་↑ ། །ཡིད↑་དབང ↑་འཕྲོག ↑་བྱེད↑་དགའ ↑་མ 1་
ཁྱོད↑་ལས↑་ཅི U། །བཻབེེ་དརྦྷའི་བརྗིད་པའི་ཡོན་ཏན། རབ↑་དྭངས↑་དྲི 1་མ1་
མེད↑་པའིL་ལྷ་↑ལམ↑་དབུས↑། །གསལ↑་དྭངས↑་ཟླl་བ1་ཀུ↑ནྡ1་ལ་
རྩེ↑་མོ↑ད། །ཡིད↑་འོང↑་ལྟ↑་ན1་སྡུག1་པའི1་ལྷ↑་མོ↑་མཆོག ↑།
བརྩེ↑ ་ལྡན↑་མ1་ཡིསཟེ་བདག ↑་གི L་མ1་རིག ↑་སོལ ↑ ། །ཡང་ན།
203

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
དྲི1་མl་དང↑་བྲལ↑་འཆི↑་མེད ↑་མདུན↑་ས1་ནཟེ། །ལྷཟེ་ཡི 1་
དབང↑་ཕྱུག↑་ཞི1་ཞི↑ང་དུ↑ལ1་བ1་རུ1། །ལྟ↑་ནཟེ་སྡུག↑་པར↑་
ལྷL་ཕྲན↑་འཁོར↑་བཅསཟེ་མངལཟེ། །མཟེ་མ1་ལྟར↑་བརྩེ↑་མ1་
རིག↑་ཉེས↑་པ 1་བཀྲུ↑ ། །དགུ་པ་མཛེས་པའི་ཡོན་ཏན་གཉིས། དེ་ལའང་ལྷོ་ཤར་གྱི་
འདོད་པས་དབྱེ་བ་བཞི་ལས་དང་པོ་དངོས བེེ་དརྦྷའི་མཛེས་པའི་ཡོན་ཏན་གཏམ་ལ་སྦྱར་བ་ནི
གངས་ཅན་ལྷ་གཅིག་སྲོང་བཙན་རླུང་འགྲོས་ཀྱིས། །རྒྱལ་བའི་རྒྱལ་ཚབ་༼ཇོ་ཀྱ་ཉི་ཟླ་ཟུང༽ལྷ་ལྡན་ཤར་
རིའི་ཕང་པར་ཉེར་དྲངས་པས། །དབུས་འགྱུར་རྡོ་རྗེ་གདན་ཞེས་དོན་ལ་གནས། །ཡང་ན།བོད་སྐྱོང་
རྒྱལ་པོའི་ཕོ་ཉས་ཉེར་བཀུག་། །བརྒྱ་ཕྲག་བགྲང་བྱར་བརྒལ་བའི་ལོ་པཎ་གྱིས །བདེན་པ་
གཉིས་ལྡན་བཀའ་དང་བསྟན་བཅོས་རྣམས།།བསྒྱུར་བས་ཆོས་འཁོར་བསམ་ཡས་མིང་དོན་མཐུན།།
གཉིས་པ་དངོས། བཻ་དརྦྷའི་མཛེས་པ་བསྔགས་པ་ལ་སྦྱར་བ་ནི། ཟ་ཧོར་གདུང་འཛིན་ལྷ་
གཅིག་ཨ་ཏི་ཤས། །སྐྱེ་ཞིང་སྐྱེ་བར་རྣམ་དག་བསླབ་པའི་ཁྲིམས། །ཆ་ཤས་མ་ཉམས་བསྲུང་པས་
ཚུལ་ཁྲིམས་དྲིས། །འཕགས་བོད་ནོར་འཛིན་ཁྱོན་ཀུན་མ་ལུས་ཁྱབ། །ཡང་ན། ཡིད་འོང་ལྟ་ན་སྡུག་
པའི་ལུས་ཕྲ་འདིའི། །མཉེན་ལྕུག་ལག་པའི་འཁྲི་ཤིང་གཡོ་བའི་བར། །ལང་ཚོས་ཉེར་དུད་སྲ་
མཁྲེགས་ནུ་འབུར་ཟུང༌། །ཤོང་བར་གྱུར་འདི་འདོད་ལྡན་ཡིད་ཀྱིས་སོས། །གསུམ་པ་ལྡོག་པ་གཽ་ཌཱ་
བའི་མཛེས་པ་གཏམ་ལ་སྦྱར་བ་ནི། མི་རྗེ་སྲོང་བཙན་རྨད་བྱུང་ཐུགས་བསྐྱེད་ཀྱིས །བཅུ་དྲུག་ལང་
ཚོ་ལྡན་པ་ཉི་མའི་གཉེན། །ལྷ་ལྡན་རྡོ་རྗེའི་སྤོ་ལ་ཉེར་དྲངས་པས། །ཆོས་ཀྱི་སྒྲ་དབྱངས་སྲིད་གསུམ་
ཁྱབ་པར་སྒྲགས། །ཡང་ན། ཟན་གཡང་གནས་སུ་ལྷ་གཅིག་ཁྲི་སྲོང་གིས། །བགྲང་ཡས་ལོ་པཎ་
བཀུག་སྟེ་བཀའ་བསྟན་རྣམས། །མ་ལུས་བསྒྱུར་བས་ཆོས་ཕུང་ས་སྟེང་དུ། །མ་ཤོང་འཆི་མེད་ཡུལ་དུ་
གནས་གཡར་བྲེལ།།
བཞི་པ་ལྡོག་པ་གཽ་ཌཱ་བའི་མཛེས་པ་བསྔགས་པ་ལ་སྦྱར་བ་ནི མར་མེ་མཛད་དཔལ་
གྲངས་མེད་བསྐལ་བའི་བར། །ཉིས་བརྒྱ་ལྔ་བཅུའི་བཅས་པ་ཕྲ་མོས་ཀྱང༌། །མ་གོས་མཐུ་ལས་རྣམ་
དག་ཚུལ་ཁྲིམས་དྲི། །ལྡང་བས་སྲིད་གསུམ་ཉོན་མོངས་ཚ་གདུང་བཅིལ། །ཡང་ན། ཡིད་དབང་
204

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
བསྟན་པ་འཕྲོག་པའི་ཆོམ་རྐུན་མས། །ལྕུག་ཕྲན་ལྟར་གཡོ་དཔུང་སྐྱེས་ཟུང་གི་བར། །གངས་རིའི་
ཁེངས་པ་སྐྱུངས་བྱེད་ནུ་འབུར་གཉིས།།མ་ཤོང་ཁུར་གྱིས་འཇིག་རྟེན་བྱེད་པོར་བཤུངས། །
བཅུ་བ་ཏིང་ངེ་འཛིན་གྱི་ཡོན་ཏན་ལ་གསུམ་ལས་དང་པོ་སྤྱིའི་ཏིང་ངེ་འཛིན་གྱི་ཡོན་ཏན་ནི
འོད་དཀར་གྱིས་སྐྱུགས་ག་བུར་གཟེགས་མ་དག །འཐུངས་པས་ཆུ་སྐྱེས་མྱོས་པས་མིག་ཟུམ་པ། །མ་
བཟོད་མཁའ་དབྱིངས་དབུས་ན་ཚ་ཟེར་ཅན། །གསེར་ཐུར་ཐོགས་ཏེ་མིག་དབྱེའི་ཆོ་ག་རྩོམས །ཡང་ན།
སྲིད་པའི་སྒྲོན་མེས་འོད་སྟོང་སྤྲོས་པའི་ཟེར། །ཕོག་པ་མ་བཟོད་ས་མོས་མིག་ལོང་ཚེ། །ལས་ཤུགས་
གཉེན་དུ་བཀོས་པའི་བསིལ་སྦྱིན་དབང༌། །མིག་དབྱེའི་བྱེད་པོ་འཚོལ་ཕྱིར་མཁའ་ལ་། །
གཉིས་པ་ཆོས་གཅིག་བཀོད་པའི་ཏིང་འཛིན་ནི། བཅུ་དྲུག་ཆ་རྫོགས་བསིལ་ཟེར་རབ་
སྐྱུགས་པ། །འཐུང་པས་༼ཨུཏྤ་ལ)དཔལ་ཁྱིམས་བཞད་པའི་གཟེགས་མ་ཡིས །ཡོངས་སུ་གང་བ་མ་
ཤོང་ཆད་མེད་དུ། །སྐྱུགས་པས་ཡིད་མོས་༼ཀུན་དའི་ཚལ་གྱི་མིང་ཚལ་ཀུན་ཁྱབ་ལ་ཉེ། །ཡང་ན། ཀུན་
གསལ་སྒྲིབ་བྲལ་ཕང་ནས་རྟ་བདུན་པས།།གདུང་༼ཉི་ཟེར༽བྱེད་སྐྱུགས་པ་པདྨ་དཔལ་གོས་ཀྱིས་འཐུངས་
པས། །འདབ་བརྒྱ་བཞད་དེ་སྦྲང་རྩི་དྲག་པོ་རུ།།སྐྱུགས་པས་རྐང་པ་འདར་ཞིང་འགྱེལ་ལ་ཉེ། །
གསུམ་པ་ཆོས་དུ་མ་བཀོད་པའི་ཏིང་ངེ་འཛིན་ནི།སྟོན་གྱི་ལང་ཚོ་དར་བས་ལྗོན་པའི་ཤིང་། །
ཡལ་ག་ལོ་འདབ་མངལ་ཁུར་གྱིས་ལྕི་ཞིང༌། །ཡོངས་སྨིན་འབྲས་བུས་དུད་པས་ལུས་ངལ་ཏེ །ཡིད་
གཅུགས་ནོར་འཛིན་དགའ་མའི་ཕང་པར་ཉལ། །ཡང་ན། ལང་ཚོ་བརྡོལ་བའི་ཀུན་བཟོད་དགའ་
མའི་ལུས །རྒྱུ་དང་མི་རྒྱུའི་མངལ་ཁུར་གྱིས་ལྕི་བས །ངལ་ཞིང་འཁུན་བུ་འདོན་པའི་ངང་ཚུལ་
བཅས །ཡིད་མཐུན་ཟླ་བའི་མ་མའི་ངོས་ལ་ཉལ། །ཨ་ཧོ་ལག་ན་པདྨའི་ཞིང་ཁམས་འདིར། །ལྷོ་
ཤར་བཞེད་སྲོལ་གསེར་དང་ར་གན་ཚོགས། །མ་འདྲེས་འབྱེད་པའི་དཔེར་བརྗོད་ཀ་ཤོ་ཀ།མེས་པོས་
བསྐྲུན་ཏེ་ཐོ་རིའི་གནས་སུ་གསོ །ཞེས་སྙན་ངག་མེ་ལོང་གི་ལེའུ་གསུམ་གའི་དཔེར་བརྗོད་མུ་ཐི་
ལའི་ཕྲེང་བ་ཞེས་བྱ་བ་ལས།ལེའུ་དང་པོ་ལམ་རྣམ་པར་དབྱེ་བའི་དཔེར་བརྗོད་བསྟན་ཟིན་།།
ལེའུ་གཉིས་པ་ཐུན་མོང་པ་དོན་གྱི་རྒྱན་སུམ་ཅུ་སོ་ལྔར་ཡོད་པའི་དང་པོར་རང་བཞིན་
བརྗོད་པ།དེ་ལའང་ནང་གསེས་ཀྱི་དབྱེ་བ་བཞིར་གནས་པ་ལས་དང་པོ་རིགས་ཀྱི་རང་བཞིན་བརྗོད་
205

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
པའི་རྒྱན་ནི། བཅུ་དྲུག་ལང་ཚོའི་ཆ་ཤས་མ་ལུས་གང༌། །བྱམས་དང་སྙིང་རྗེ་ནམ་ཡང་འགོགས་པ
མེད། །སྟོབས་བཅུ་མི་འཇིགས་བཞི་དང་ཏིང་འཛིན་གཟུགས། །ཡོངས་རྫོགས་རྒྱལ་བའི་སྲས་རྣམས་
ཕྱག་གི་གནས། །ཡང་ན། སྒེག་སོགས་ཉམས་དང་ལྡན་པ་མཛེས་སྡུག་སྐུ། །དྲུག་ཅུའི་དབྱངས་ལྡན་
དག་གསལ་སྙན་བརྗིད་གསུང༌། །བདེ་སྟོང་གསལ་སྒྲིབ་མེད་པ་ཡེ་ཤེས་ཐུགས། །སྒྲིབ་གཉིས་དང་
བྲལ་ཁྲོ་བོའི་ཚོགས་ལ་འདུད། །གཉིས་པ་བྱ་བའི་རང་བཞིན་བརྗོད་པའི་རྒྱན་ནི། སྐད་གཉིས་སྨྲ་བ་
རྡོ་རྗེ་རྒྱལ་མཚན་གྱིས །གནས་ལྔ་རིག་པ་དཔལ་མཛད་ཞབས་པད་ཟུང་། །གཙུག་གིས་རྟེན་པ་
དཎྜིའི་དགོངས་དོན་བཞུང༌། །བསིལ་ལྡན་རྨོངས་པ་སེལ་བའི་བྱེད་པོར་བསྒྱུར། །ཡང་ན། འདབ་
བརྒྱ་ཡོངས་སུ་བཞད་པའི་ཆུ་སྐྱེས་ལ། །སྦྲང་རྩིའི་དཔལ་ལ་རོལ་འདོད་རྐང་དྲུག་རྣམས། །སྙན་
འཇེབས་མགྲིན་པའི་གླུ་དབྱངས་རབ་འཁྲོལ་ཞིང༌། །དལ་མེད་ཕུར་ལྡིང་གཡོ་བའི་ལས་ལ་བརྩོན ཾ །
གསུམ་པ་ཡོན་ཏན་གྱི་རང་བཞིན་བརྗོད་པ་ནི། ཚེ་དཔག་མེད་པའི་ཕྱག་གི་བུམ་བཟང་ལས། །འཆི་
མེད་བདུད་རྩིའི་ཆུ་རྒྱུན་རབ་འབབ་པས །འཆི་བདག་གཡུལ་ངོ་མ་ལུས་ཕམ་བྱས་ཏེ །མི་
གཤིགས་རྡོ་རྗེའི་སྲོག་གི་ཀ་བ་ཚུགས། །ཡང་ན། འདབ་བརྒྱ་ཡོངས་སུ་བཞད་པའི་དཔལ་ཡོན་གྱིས། །
རྐང་དྲུག་ལྡན་པ་སྦྲང་རྩིས་ཡིད་མྱོས་ཏེ། །རབ་སྙན་མགྲིན་པའི་སྒྲ་དབྱངས་དལ་བུ་རུ །སྒྲོག་ཅིང་
འཕུར་ལྡིང་གཡོ་བའི་དགའ་སྟོན་ཐོབ། །བཞི་བ་རྫས་ཀྱི་རང་བཞིན་བརྗོད་པ་ནི། དམར་སེར་
དྷཱིཿཡིག་ཡོངས་གྱུར་གཞོན་ནུའི་སྐུ། །གནག་སྣུམ་དབུ་སྐྲ་ཟུར་ཕུད་ལྔ་དང་ལྡན། །རིན་ཆེན་རྒྱན་སྤྲས་
ལྷབ་ལྷུབ་གོས་ཀྱིས་ཀླུབས །གླེགས་བམ་རལ་གྲི་འཛིན་འདི་འཇམ་དཔལ་དབྱངས། །ཡང་ན།
སྒེག་མཛེས་མཉེན་ལྕུག་གིས་སྤུད་ནུ་འབུར་རྒྱས། །རེག་འཇམ་ཀཱ་ཤི་ཀ་ཡི་སྟོད་གཡོགས་ཤིང༌། །
རིན་ཆེན་ཕྲ་ཚོམས་བཀོད་པའི་གདུབ་སིལ་འཁྲོལ།།དཀྱུས་རིང་མིག་ཟུར་གཡོ་བའི་བཞིན་བཟང་མ། །
གཉིས་པ་དཔེའི་རྒྱན་ལས་ནང་གསེས་ཀྱི་དབྱེ་བ་སོ་གཉིས་ཡོད་པའི་དང་པོ།ཆོས་དཔེ་ནི།
དབང་ཆེན་རྟ་མཆོག་རོལ་བ་ཁྱོད་ཀྱི་སྐུ། །པདྨ་རཱ་གའི་ལྷུན་པོ་བཞིན་དུ་དམར། །བལྟ་བའི་མི་ངོམས་
མཚན་དང་དཔེ་བྱད་ནི། །དབང་པོའི་གཞུ་རིས་ལྟ་བུར་རྣམ་པར་བཀྲ། །གཉིས་པ།དངོས་པོའི་དཔེ་ནི
མརྒད་ཞུན་མའི་ཕུང་པོ་ལྟ་བུའི་སྐུ། །མཉེན་ལྕུག་འཁྲི་ཤིང་གཡོ་དང་མཚུངས་པའི་ཕྱག །བིམ་པའི་
206

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཁ་དོག་ལྟ་བུའི་མཆུ་སྒྲོས་ནས། །རྒྱུད་མངས་སྒྲ་བཞིན་ལེགས་བཤད་ཆོས་སྒྲ་སྒྲོག །གསུམ་པ།
བཟློག་པའི་དཔེ་ནི། ངག་དབང་ལྷ་མོ་ཁྱོད་ཀྱི་བཞིན་རས་ལྟར། །རྒྱུ་སྐར་བདག་པོ་འདི་ནི་ཤིན་ཏུ་
མཛེས། །དཀྱུས་རིང་སྤྱན་གྱི་རྫི་མ་དང་མཚུངས་པར། །རི་དྭགས་མཚན་མ་དག་གིས་མངོན་པར་
བཀྲ། །བཞི་བ། ཕན་ཚུན་དཔེ་ནི། མཚན་དཔེ་ཡོངས་རྫོགས་ངག་དབང་ལྷ་མོའི་སྐུ། །བཅུ་དྲུག་ཆ་
རྫོགས་ཀུན་དའི་གཉེན་ལྟར་མཛེས། །ཆ་ཤས་ཉ་གང་དྲག་པོའི་གཙུག་རྒྱན་ལྟར། །མཚན་དཔེས་
སྤྲས་པའི་དབྱངས་ཅན་སྐུ་འདི་མཚར། །ལྔ་བ།ངེས་པའི་དཔེ་ནི། སྙན་ཚིག་རིག་པ་སྨྲ་ལ་དཔའ་
བོ་ཡི། །དེས་ཟླར་འོས་པ་སྒྲ་དབྱངས་ལྷ་མོ་ལས། །གཞན་པ་ས་འོག་ས་སྟེང་ས་བླ་ཡི། །འཇིག་རྟེན་
ཁམས་ན་ནམ་ཡང་ཡོད་མ་ཡིན། །དྲུག་པ།ངེས་མེད་དཔེ་ནི། སྐད་གཉིས་སྨྲ་བ་ཤོང་སྟོན་ལོ་ཙཱ་དང༌། །
འཇམ་མགོན་ཟུར་ཕུད་ལྔ་བ་འདི་མཚུངས་མོད། །གཞན་ཡང་ཤེས་བྱ་རིག་པའི་ཕ་མཐའ་རུ །སོན་
པ་ཡོད་ན་དེ་ཡང་དཔེ་ཟླར་འོས། །བདུན་པ། བསྡུས་པའི་དཔེ་ནི། བཞིན་བཟང་མ་ཁྱོད་དཀར་
མཛེས་གདོང་ཁོ་ནས། །བསིལ་ཟེར་ཅན་གྱི་དཔེ་ཟླར་བརྗོད་མིན་ཏེ། །འཇམ་མཉེན་ལུས་ལས་
བསིལ་བའི་རེག་བྱ་ཡིས། །འདོད་ལྡན་ཚ་གདུང་བཅིལ་བ་འདིས་ཀྱང་། །བརྒྱད་པ། ཕུལ་བྱུང་གི་
དཔེ་ནི། རྣམ་དག་བརྡ་སྤྲོད་རིང་ལུགས་སྟོན་པ་ལ། །ཙནྡྲ་གོ་མི་འཕགས་ཡུལ་འགྲོ་བའི་མགོན། །
ཆོས་སྐྱོང་བཟང་པོ་བསིལ་ལྡན་སྐྱེ་དགུའི་དཔལ། །དེ་ལས་གཞན་པའི་ཁྱད་པར་དབྱེ་ནུས་མིན། །
དབང་འཕྲོག
དགུ་བ། རབ་རྟོགས་ཀྱི་དཔེ་ནི། སྙན་འཇེབས་སྒྲ་ཡི་ཡིད་དབང་འཕྲོག་པ་ལ། །རྒྱུད་མངས་སྒྲ་ཁྱོད་
དེ་ཙམ་བསྙེམ་མི་དགོས། །ལྷུང་ལྷུང་དལ་གྱིས་རྒྱུ་བའི་འབབ་ཆུས་ཀྱང་། །དེ་ལྟའི་ཆོས་ཚུལ་སྟོན་པ་
ཀུན་གྱི་རིག །བཅུ་བ་རྨད་བྱུང་གི་དཔེ་ནི། བཞིན་བཟང་ལང་ཚོ་རྒྱས་པའི་ལུས་ཕྲ་མ། །སྣ་མང་རིན་
ཆེན་རྒྱན་གྱིས་ཉེར་སྤུད་སླར། །སྙན་ཚིག་ངག་གི་སྤོབས་པ་སྩོལ་ཤེས་ན། །ཚངས་སྲས་སྒྲ་དབྱངས་ལྷ་
མོའི་རྗེས་སུ་འགྲོ།།ཡང་ན།དཀར་མཛེས་འདབ་སྟོང་བཞད་པའི་ཆུ་སྐྱེས་ཁྱོད།།སླར་ཡང་ཉིན་བྱེད་
ཚ་ཟེར་གྱིས་བསྐྱང་ཞིང༌། །དཀྱུས་རིང་རྣམ་པར་གཡོ་བའི་མིག་ལྡན་ན། །ཡིད་འོང་ལུས་ཕྲའི་བཞིན་
བྱས་རང་ནས་
གྱི་རྗེས་སུ་འགྲོ །བཅུ་གཅིག་པ་རྨོངས་པའི་དཔེ་ནི། ཀུན་གསལ་ལམ་དུ་རྒྱུ་བའི་པདྨ་འབྱུང༌། །
མཁའ་ལྡིང་དབང་པོ་ཡིན་སྙམ་དེ་རྗེས་བསྙེགས། །ཁྱུང་མཆོག་ལྷ་ལམ་དབྱིངས་སུ་ལྡིང་བ་ནི། །པདྨ་
207

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཀ་ར་ཡིན་བློས་ཐལ་མོ་སྦྱོར། །ཡང་ན། རྐང་དྲུག་ལྡན་པའི་མགྲིན་རྔ་མཛའ་ན་མོའི། །གླུ་ཡིན་སྙམ་
ནས་པདྨའི་ཚལ་དུ་། །སླར་ཡང་ཡིད་གཅུགས་གཡོན་མིག་སྙན་འཇེབས་དབྱངས། །བུང་བའི་རྒྱང་
གླུ་ཡིན་བློས་ངལ་བ་བསྟེན། །བཅུ་གཉིས་པ་ཐེ་ཚོམ་གྱི་དཔེ་ནི། རབ་མཛེས་ཤེལ་དཀར་ས་འཛིན་
དབང་པོ་ལ། །རྣམ་བཀྲ་དབང་པོའི་གཞུ་ཡིས་འཁྱུད་དམ་ཅི། །ཡང་ན་ངག་དབང་ལྷ་མོ་དབྱངས་
ཅན་སྐུ། །མཚན་དཔེས་སྤྲས་པ་ཡིན་སྙམ་འཕྱང་མོ་ཉུག །བཅུ་གསུམ་པ་གཏན་ལ་འབེབས་པའི་
དཔེ་ནི། རབ་དཀར་མཛེས་སྡུག་ལྡན་པའི་དབང་པོ་འདི། །དྭངས་གསལ་དྲི་མ་མེད་པའི་ཤེལ་རི་
མིན། །བཤེགས་བཞུགས་སྙན་ཚིག་འདོད་པ་ཀུན་འཇོ་བས། །ངེས་པར་འདི་ནི་ཚངས་སྲས་ལྷ་
མོའི་སྐུ། །བཅུ་བཞི་བ་སྦྱར་དཔེ་ནི།རེག་འཇམ་དཀར་ཞིང་མཛེས་པའི་མདངས་ལྡན་ཞིང་། །མངར་
བའི་དྲི་ལྡང་འདབ་རྒྱས་ལང་ཚོ་བཀྲ། །མཐོང་བས་སྙིང་ལ་དགའ་བདེའི་དཔལ་སྟེར་བ། །ལུས་ཕྲ་མ་
ཁྱོད་པུཎྜ་རཱི་ཀ་བཞིན། །བཅོ་ལྔ་པ་མཉམ་ཉིད་ཀྱི་དཔེ་ནི། ཡན་ལག་དྲུག་ཅུ་དང་ལྡན་རྒྱལ་བའི་
གསུང་། །དྲུག་སྐྱེས་རྒྱུད་མངས་སོར་རྩེས་སྣུན་པ་བཞིན །སྙན་འཇེབས་སྒྲ་དབྱངས་ལུས་ཅན་མ་
ལུས་པའི །ཡིད་ལ་སིམ་པ་སྟེར་བའི་འདོད་པ་འཇོ །བཅུ་དྲུག་པ་དམད་པའི་དཔེ་ནི། རྣལ་འབྱོར་
དབང་ཕྱུག་རལ་བའི་ཁུར་གྱི་ལྕི། །མར་མེ་མཛད་དཔལ་ཕྲ་རགས་བཅས་པའི་ངལ། །ཐམས་ཅད་
མཁྱེན་ཁྱེད་གསུམ་ལྡན་རིགས་ཀུན་བདག །དེ་ཕྱིར་ཁྱོད་དང་མཚུངས་པར་འགྱུར་མ་ཡིན། །བཅུ་
བདུན་པ་བསྔགས་པའི་དཔེ་ནི། །བི་རུ་པ་དྲུག་མངོན་གྱུར་མཐུ་སྟོབས་བདག །དཱི་པཾ་ཀཱ་ར་ཚུལ་
ཁྲིམས་ངད་པ་འཐུལ། །དེ་དང་ཚངས་སྲས་བཞད་པའི་རྡོ་རྗེ་ནི། །སྤངས་རྟོགས་ཡོན་ཏན་མ་ལུས་
མཚུངས་པར་ངེས། །བཅོ་བརྒྱད་པ།བརྗོད་འདོད་དཔེ་ནི། དཀར་མཛེས་ཡིད་འོང་འདབ་བརྒྱ་རབ་
བཞད་དམ། །བསིལ་ཟེར་འོད་ཀྱིས་འདབ་ཟླུམ་ཇི་ལྟར་ཡང་། །ཡིད་འཕྲོག་གཡོན་མིག་ཁྱོད་ཀྱི་
བཞིན་རས་དང་། །ཆུ་སྐྱེས་འདི་ལ་ཁྱད་པར་ངེས་མ་རྙེད། །བཅུ་དགུ་པ། འགལ་བའི་དཔེ་ནི། བཅུ་
དྲུག་ཆ་ཤས་ཡོངས་གང་ཀུ་མུད་གཉེན། །འདབ་བརྒྱ་ཀུན་ནས་བཞད་པའི་པདྨ་དཀར། །ངག་གི་
དཔལ་སྟེར་མཚོ་བྱུང་ལྷ་མོ་ཉིད། །མཛེས་ཆོས་དུ་མས་མཚུངས་ཡང་ཕན་ཚུལ་འགལ། །ཉི་པ།
དགག་པའི་དཔེ་ནི། རྒྱུ་སྐར་བདག་པོ་འགྲིབ་པའི་ཆ་ཤས་དང༌། །རི་དྭགས་མཚན་མའི་ར་རི་དྲི་མ་
208

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ལའི་འཕྲེང་བ།
ཅན། །དེ་ཕྱིར་སྨིན་ལེགས་དགའ་བའི་བཞིན་རས་ལ། །བསྒྲུན་པའི་གོ་སྐབས་ནམ་ཡང་ཡོད་མ་ཡིན། །
ཉེར་གཅིག་པ། མཛེས་པའི་དཔེ་ནི། གསེར་གྱི་ས་འཛིན་དབང་པོའི་བཞུན་རིས་ཀྱིས། །རྣམ་པར་
བཀྲ་བཞིན་ཟུར་ཕུད་ལྔ་བའི་སྐུ། །མཚན་དང་དཔེ་བྱད་ལྡན་པའི་མཛེས་པ་ཡིས །ལུས་ཅན་འདྲེན་
བྱེད་དཔལ་དུ་མཚུངས་པ་ཉིད། །ཉེར་གཉིས་པ། བརྗོད་པའི་དཔེ་ནི། རབ་དཀར་ངག་དབང་ལྷ་
མོའི་མཛེས་སྡུག་སྐུ། །ཡིན་མོད་གསལ་དང་ཤེལ་གྱི་ས་འཛིན་མིན། །རྣམ་བཀྲ་བརྒྱ་བྱིན་གཞུ་ཡིས་
འཁྱུད་མིན་ཏེ། །རྣམ་མང་རིན་ཆེན་རྒྱན་གྱིས་སྤུད་པ་ལགས། །ཉེར་གསུམ་པ།ཐུན་མོང་མིན་པའི་
དཔེ་ནི། ཤེལ་རི་པད་རྩ་ཟླ་ཞུན་ཁུ་བ་ཡིས། །བསྒྲུན་པར་མི་ནུས་ངག་དབང་ལྷ་མོའི་སྐུ། །དཀར་
བའི་དཔེ་ཟླར་འོས་པ་ས་གསུམ་ན། །ཡོད་མིན་ཁྱོད་སྐུ་ཁོ་ན་མཚུངས་དཔེར་རིག །ཉེར་བཞི་བ།
འབྱུང་མིན་དཔེ་ནི།དུས་གསུམ་རྒྱལ་བ་ཀུན་གྱི་མཁྱེན་པའི་ཆ །མ་ལུས་གཅིག་ཏུ་བསྡུས་ལྟར་ཤེས་
བྱའི་གནས། །སྟོན་པར་མཛད་ལ་ནམ་ཡང་མི་ངལ་བ། །ངག་གི་དབང་ཕྱུག་བསྟན་འཛིན་དབང་པོར་
གྲགས། །ཉེར་ལྔ་བ། སྲིད་པ་མིན་པའི་དཔེ་ནི། ཀཻ་ལ་ཤ་ལས་ཚ་བའི་རེག་བྱ་དང༌། །རྟ་གདོང་མེ་
ལས་བསིལ་བ་མི་འབྱུང་ལྟར། །འདྲེན་པ་ཁྱེད་ནི་ལེགས་བཤད་འཆད་པ་ལ། །རྣམ་པ་ཀུན་ཏུ་འཁྲུལ་
པ་ཡོད་མི་སྲིད། །ཉེར་དྲུག་པ། མང་བའི་དཔེ་ནི། དཔའ་བོ་དཎྜི་ནག་མོའི་ཁོལ་པོ་དང༌། །ཤོང་
དཔང་ཡབ་སྲས་ཆོས་སྐྱོང་བཟང་རྣམས་ཀྱི། །ངག་རིག་སྨྲ་ཞིང་མཁས་དབང་འདྲེན་པ་ཡིས། །སྙན་
ཚིག་བདང་མི་
ཚིག་བདུད་རྩི་བདག་བློའི་ཡོལ་གོར་འཇོ། །ཉེར་བདུན་པ། རྣམ་འགྱུར་གྱི་དཔེ་ནི། ཨེ་མ་བདག་གི་
འདྲེན་པ་མཚུངས་མེད་འདི། །བཅུ་ཕྲག་རིག་གནས་འཆད་ལ་ཐོགས་མེད་པ། །འཇམ་དཔལ་
དབྱངས་ཀྱི་བློ་མཆོག་གསར་པ་ཞིག །བྱིན་ནམ་མཚོ་བྱུང་བསྒྲུབས་ལ་བྱུང་བར་དྲངས། །ཉེར་
བརྒྱད་པ། འཕྲེང་བའི་དཔེ་ནི། བསིལ་བྱིན་དབང་པོས་ཆུ་གཏེར་འཕེལ་བྱེད་ཅིང༌། །ཆུ་གཏེར་གྱིས་
ནི་པད་ཚལ་རྒྱས་པར་བྱེད། །པདྨས་རྐང་དྲུག་ལྡན་པ་སྐྱོང་བྱེད་ཅིང་། །བུང་བས་སྦྲང་རྩིའི་དགའ་
སྟོན་འགྱེད་ལ་བརྩོན། །ཉེར་དགུ་བ། ངག་དོན་གྱི་དཔེ་ལ་ནང་གསེས་ཀྱི་གཉིས་ཡོད་པ་ལས་དང་པོ་
བཞིན་སྒྲ་གཅིག་ཡོད་པ་ནི།སྨྲ་བའི་དབང་ཕྱུག་ཟུར་ཕུད་ལྔ་བའི་སྐུ། །མཚན་དང་དཔེ་བྱད་ཡོངས་
སུ་རྫོགས་པ་འདི། །གསེར་གྱི་ས་འཛིན་མངོན་པར་མཛེས་པ་ལ། །རྣམ་བཀྲ་དབང་པོའི་གཞུ་ཡིས་
209

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།
འཁྱུད་པ་བཞིན། །གཉིས་པ་ངག་དོན་བཞིན་སྒྲ་དུ་མ་ཡོད་པ་ནི། སྦྲང་རྩིའི་རོ་བཞིན་མངར་བའི་
ལེགས་བཤད་བཅུད། །བུང་བ་བཞིན་དུ་ངོམ་མེད་འཐུང་པ་ཡིས། །མྱོས་པ་བཞིན་དུ་དགའ་བའི་
གར་བྱེད་ཅིང༌། །སྙན་འཇེབས་ཚིག་གི་གླུ་དབྱངས་ལེན་ལ་བརྩོན། །སུམ་ཅུ་པ། ཟླ་བོ་དངོས་པོའི་
དཔེ་ནི།རིག་སྔགས་བརྟུལ་ཞུགས་གྲུབ་པ་མ་བྱོན་མོད། །པདྨ་ཀ་རའི་འགྲན་ཟླར་གྱུར་པ་སུ །སྙན་
བརྗིད་སྒྲ་དབྱངས་སྒྲོག་པ་མང་ན་ཡང་། །དབྱར་སྐྱེས་མགྲིན་རྔ་བསྒྲུན་ནུས་སུ་ཞིག་ཡོད། །སོ་གཅིག་པ།
མཚུངས་སྦྱོར་གྱི་དཔེ་ནི། རྒྱུ་སྐར་བདག་པོ་ལྷ་ལམ་དབྱིངས་ན་མཛེས། །ལུས་ཕྲ་མ་ཁྱོད་ནོར་འཛིན་
ཕང་ན་སྒེག །ཟླ་བས་ཚ་གདུང་མཐར་བྱེད་ཁྱོད་ཀྱི་ནི། །འདོད་ལྡན་ཡིད་ལ་སིམ་པའི་དགའ་སྟོན་
སྟེར།།སོ་གཉིས་པ།རྒྱུའི་དཔེ་ནི། གང་གི་ཡོན་ཏན་གཏིང་ཟབ་རིན་ཆེན་གཏེར། །འཕྲིན་ལས་ཀུན་
བཟོད་ཡོངས་ཁྱབ་འཆི་མེད་ལམ། །ནུས་པས་རྒོལ་ངན་ཚར་གཅོད་གདོང་ལྔ་བར། །མཚུངས་ཞེས་
བསྔགས་པའི་གནས་ཁྱོད་འདི་ཕྱིའི་སྐྱབས། །ཞར་བྱུང་དཔེའི་སྐྱོན་ལ་དཔྱད་པ་རྣམ་གྲངས་བཞི་ལས་
དང་པོ་རྟགས་མཐའ་དཔྱད་པའི་དཔེ་ནི། གྲུབ་བརྙེས་ཁྱོད་ནི་རྗེ་བཙུན་མོ་བཞིན། །སྐལ་ལྡན་
རྣམས་ལ་ཚེ་གཅིག་སངས་རྒྱས་སྩོལ། །གང་ཁྱེད་གཅེན་མོ་ངེས་པར་སྣས་མས་ཀྱང༌། །ནཱ་རོ་ཏ་པ་
བཞིན་དུ་ས་ལམ་བགྲོད། །གཉིས་པ།ཚིག་མཐའ་དཔྱད་པ་ནི། ཡོང་འཛིན་མཆོག་ཁྱོད་འཕགས་
བོད་མཁས་རྣམས་དང༌། །བློ་གསལ་ཀུན་ལ་ལེགས་བཤད་འདོམས་ལ་མཚུངས། །གསུང་ལས་སྐྱེས་
པའི་སྣ་ལྔ་རིག་པ་རྣམས། །གཅིག་མིན་ཤེས་བྱའི་གནས་རྣམས་ཀུན་ལ་མཁས། །གསུམ་པ། དཔེ་
དོན་མཆོག་དམན་བྱུང་ཡང་སྐྱོན་མེད་པ་ནི།ཆུ་འཛིན་དྲི་མས་དབེན་པའི་ཉིན་བྱེད་ལྟར །ཤཱཀྱའི་
ཏོག་ཁྱོད་མཚན་དཔེའི་གཟི་བྱིན་འབར། །བདེན་གཉིས་ཟུང་འཇུག་ཆོས་སྒྲ་སྒྲོགས་པ་ཡངས། །ངང་
བའི་རྒྱལ་པོའི་མགྲིན་རྔ་བཞིན་དུ་སྙན། །བཞི་བ། སྦྱོར་མ་ཤེས་ན་གོང་གསལ་སྐྱོན་དུ་འགྱུར་བ་ནི
ཡིད་འོང་ལུས་ཕྲ་ལྟ་བུར་སྐྱེས་པ་མཛེས། །རི་དྭགས་རྣམས་དང་མཚུངས་པར་མིག་དག་ལེགས། །
མིག་སྨན་མདོག་བཞིན་སྐྲ་རྣམས་སྣུམ་ཞིང་གནག །མགྲིན་དབྱངས་སྙན་ལ་རྐང་དྲུག་རྣམས་དང་
མཐུན། །1
གསུམ་པ། གཟུགས་ཅན་གྱི་རྒྱན་ལ་རྣམ་གྲངས་ཉི་ཤུ་ཡོད་པ་ལས། དང་པོ་བསྡུས་པའི་
210

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
གཟུགས་ཅན་ནི། ཁྱོད་སྐུ་སྟོབས་རྩལ་ཡོངས་རྫོགས་གདོངས་ལྔ་བ། །དབུ་སྐྲ་ཐོར་ཚུགས་གཡུ་རལ་
ཀུན་ཏུ་གཡོ། །དཔའ་སྐད་གད་རྒྱངས་ཕྱོགས་བཅུར་རབ་བསྒྲགས་པས། །གཞན་སྡེ་རྒོལ་ངན་
གཉིས་འཐུང་མགོ་བོ་འགེམ། །གཉིས་པ། མ་བསྡུས་པའི་གཟུགས་ཅན་ནི། ཁྱོད་ཀྱི་འཛུམ་ཞལ་
འདབ་བརྒྱ་བཞད་པ་ལས །འོངས་པའི་སྙན་ཚིག་རོ་ལྡན་སྦྲང་རྩིའི་བཅུད། །བདག་གི་ཡིད་དབང་
བུམ་པས་རབ་མྱངས་པས །སྒྲགས་པའི་སྒྲ་ཀུན་ལེགས་བཤད་མགྲིན་རྔར་གྱུར། །གསུམ་པ།
བསྡུས་ཤིང་མ་བསྡུས་པ་ནི། རྒྱལ་གསུང་རྒྱ་ཆེ་གཏིང་ཟབ་ཆུ་གཏེར་ལས། །ལེགས་བཤད་དགོས་
འདོད་དཔལ་སྟེར་བསམ་འཕེལ་དབང༌། །འཁྲུལ་པའི་དྲི་མས་དབེན་པའི་སྡེ་དཔོན་གྱིས །ཁོ་བོའི་
མགྲིན་པ་མཛེས་པའི་རྒྱན་དུ་སྦྱིན། །བཞི་བ། མཐའ་དག་གཟུགས་ཅན་ནི། ཁྱོད་ཞལ་བསིལ་བྱིན་
དཀྱིལ་འཁོར་རྒྱས་པ་ལས །ལེགས་བཤད་ག་བུར་ཟེགས་མ་འཕྲོ་བ་ཡིས །མི་ཤེས་རྨོངས་པའི་
མུན་པ་མཐར་བསྐྲད་དེ། །རྣམ་དཔྱོད་སྣང་བ་དཀར་པོས་ཕྱོགས་ཀུན་ཁྱབ། །ལྔ་པ། ཆ་ཤས་
གཟུགས་ཅན་ནི། ཡིད་འོང་ལང་ཚོ་བཀྲ་བའི་ལུས་ཕྲ་མ། །དཀར་འཁྲེག་ནུ་མ་གངས་རི་ཟུང་གི་
མཛེས། །གཉེན་ལྕུག་ལག་པའི་འཁྲི་ཤིང་རབ་ཏུ་གཡོ། །འདྲེན་བྱེད་ཨུཏྤལ་ཟུར་གྱི་ཆགས་ལྡན་སྐྱོང་། །
དྲུག་པ། ཆ་ཤས་ཅན་གྱི་གཟུགས་ཅན་། ངག་དབང་ལྷ་མོའི་མཛེས་སྐུ་ཤེལ་དཀར་རི། །སྟོད་སྨད་
མཚམས་ཕྱེད་ནུ་འབུར་རབ་ཏུ་རྒྱས །སྤྱན་གྱི་དཀྱུས་རིང་ཤངས་མཐོ་དབུ་སྐྱེས་གནག །བལྟ་བས་
ངོམ་པ་མེད་འདི་འདྲེན་བྱེད་དཔལ། །བདུན་པ།ཡན་ལག་གཟུགས་ཅན་ལ་དབྱེ་བ་གསུམ་ལས་དང་
པོ་ཡན་ལག་སྤྱི་གཟུགས་ནི། སྣ་ཚོགས་ཤེས་བྱ་རིག་པའི་དཀའ་གནད་ཀུན། །སྙན་འཇེབས་ཀ་ལ་
པིང་གའི་གསུང་དབྱངས་ཀྱི།།བློ་གསལ་ཡོངས་ལ་སྟོན་པའི་ལོ་ཙཱ་བ།།དཔལ་རྒྱལ་དབང་པོ་བདག་
སོགས་གདུལ་བྱའི་མགོན། །གཉིས་པ། ཡན་ལག་གཉིས་གཟུགས་ནི། ཨ་འཇིག་རྟེན་མིག་
འབྱེད་མཁྱེན་བརྩེ་ཡིས། །བདག་བློ་མ་རིག་མུན་པ་ཀུན་བསལ་ནས། །ཤེས་རབ་སྣང་བས་ཕྱོགས་
ཀུན་ཁྱབ་པ་འདིའི། །བཀའ་དྲིན་ལུས་སྲོག་བཏང་ཡང་གཞལ་ནུས་མིན། །གསུམ་པ། ཡན་ལག་
གསུམ་གཟུགས་ནི། གྲགས་སྐམ་མ་ཡིན་དོན་གྱི་པཎྜི་ཏས། །བརྡ་སྤྲོད་ཉིན་མོར་བྱེད་པའི་ཟེར་
འཕྲོས་ཚེ། །རབ་རྨོངས་བློ་ཡི་སྨག་རུམ་མཐར་བཀྲད་དེ། །ཤེས་རབ་ཆུ་སྐྱེས་འདབ་བརྒྱ་རབ་ཏུ་
211

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
བཞད། །བརྒྱད་པ། ལྡན་པའི་གཟུགས་ཅན་ནི། མགོན་པོ་ཁྱོད་ཞལ་ཆུ་སྐྱེས་ཡོངས་བཞད་པར། །
སྤྱན་རས་བུང་བ་ཀུན་ཏུ་གཡོ་བ་ཅན། །དཔྱད་གསུམ་རྣམ་དག་ལེགས་བཤད་སྦྲང་རྩིའི་བཅུད། །
བདག་གི་ཡིད་ལ་བསིལ་བའི་དཔལ་དུ་འཇོ །མི་ལྡན་པའི་གཟུགས་ལྡན་ནི། འཕགས་པ་ལྷ་ཡིས་
མཁྱེན་བརྩེ་བསིལ་བྱེད་ཀྱི། །མ་ཁོལ་བལྟ་ངན་ཀུ་མུད་ཁ་ཟླུམ་པར། །འཕགས་ཡུལ་ནོར་འཛིན་
གཞིར་འཁོད་ལུས་ཅན་ཀུན། །སྲིད་མིན་མཚར་འདི་ལྟར་མཐོང་ཞེས་གླེང༌། །བཅུ་པ། མི་མཉམ་
པའི་གཟུགས་ཅན་ནི། ངག་དབང་དབྱངས་ཅན་ལྷ་མོའི་ཕངས་པ་ན། །ཕྱག་གཉིས་འཁྲི་ཤིང་གཡོ་
བས་རབ་བསྐུལ་བའི །རྒྱུད་མངས་སྙན་པོའི་མགྲིན་རྔ་རྐང་དྲུག་སྒྲས། །ལུས་ཅན་ཡིད་ལ་བསིལ་
བའི་བདེ་བ་སྟེར། །བཅུ་གཅིག་པ། ཁྱད་པར་གཟུགས་ཅན་ནི། ཚང་སྲས་བཞད་པའི་ཞབས་བཟུང་
རིན་ཆེན་ཏོག །རྩེ་དགུའི་མགོ་སྐྱེས་བ་དན་ལྷབ་ལྷུབ་རྩེར། །བཀོད་པས་ཡིད་སྲུབ་འཕྲོ་མིན་དཀར་
ཕྱོགས་ལྷ། །དགའ་བའི་རྒྱལ་མཚན་སྲིད་པ་གསུམ་ན་མཛེས། །བཅུ་གཉིས་པ། འགལ་བའི་
གཟུགས་ཅན་ནི། རྣམ་བཀྲ་རི་དྭགས་མཚན་མ་མི་ལྡན་ཞིང༌། །རབ་ཡངས་བཅུ་གཉིས་ཁྱིམ་དུ་རྒྱུ་
མིན་པའི། །ངག་དབང་དབྱངས་ཅན་ཁྱོད་ལ་ཉ་གང་ཟླ། །འགྲོ་བའི་བློ་གྲོས་རྒྱས་པའི་དྲོད་དུ་འབར། །
བཅུ་གསུམ་པ། རྒྱུའི་གཟུགས་ཅན་ནི། ལྷ་ཁྱོད་སྟོབས་རྩལ་ཡོངས་རྫོགས་གདོང་ལྔ་བ། །ཕོངས་
རྐྱེན་གཞན་སྡེ་འཇོམས་པ་རཱ་མ་ཎ། །འཁོར་འབངས་ཅི་འདོད་འཇོ་བའི་ཡིད་བཞིན་ནོར། །མཁྱེན་པ་
རྒྱ་ཆེ་གཏིང་༼རྒྱ་མཚོ༽ཟབ་རོ་ལྡན་མ །བཅུ་བཞི་པ། སྦྱར་བའི་གཟུགས་ལྡན་ནི། གཉིས་སྐྱེས་༼བྲམ་
དང་༽ཁྱོད་ལུས་ནོར་འཛིན་དགའ་མའི་གཞིར། །འདབ་གཤོག་༼ཕོ་དབང་ལའང་འཇུག༽འཁྲི་ཤིང་གཡོ་
བས་རབ་སྐུལ་ཏེ། །འདབ་བརྒྱ་པདྨའི་༼མོ་དབང་ལའང་འཇུག༽སྦུབས་སུ་འཇུག་འདོད་ཀྱིས། །དལ་མོས་
ཟློས་གར་བསྒྱུར་བས་ཀུན་ཏུ་བྲེལ། །བཅོ་ལྔ་པ། དཔེའི་གཟུགས་ཅན་ནི། དར་བབས་ལང་ཚོའི་ཆ་
ཤས་ཡོངས་གང་བའི། །གཡོན་མིག་ཁྱོད་གདོང་ཟླ་བ་གསར་བ་འདི། །ཀུན་གསལ་ཕངས་ནས་འོད་
དཀར་བདུད་རྩིའི་བཅུད། །སྤྲོ་བའི་རྒྱུ་སྐར་བདག་པོ་ཉིད་ལ་འགྲན། །བཅུ་དྲུག་པ།ལྡོག་པ་ཅན་གྱི་
གཟུགས་ཅན་ནི། གཉིས་སྐྱེས་ཁྱོད་ཀྱི་བདེ་འབྱུང་གཙུག་བརྒྱན་དང༌། །བདག་ཉིད་ངག་དབང་ལྷ་
མོའི་བཞིན་གྱི་ཟླ། །སྔོན་མ་གསལ་བ་མཚན་མོའི་ཐུན་ཁོ་ན། །ཁྱོད་ཞལ་ཉིན་མཚན་མེད་པར་རྟག་
212

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་།
ཏུ་གསལ། །བཅུ་བདུན་པ། འགོགས་པའི་གཟུགས་ཅན་ནི།རྣམ་འདྲེན་མ་ལ་ཡ་ཡིས་བཞིན་དཔལ་
ལས། །འོང་བའི་ལེགས་བཤད་ཙན་དན་དྲི་ལྡང་བས། །བདག་བློའི་མི་ཤེས་ཚང་ཚིང་ཀུན་སྲེགས་
ཕྱིར། །འདི་ནི་བསིལ་བའི་རེག་བྱར་ཅི་ཞིག་འགྱུར། །བཅོ་བརྒྱད་པ། མཉམ་འཇོག་གཟུགས་ཅན་ནི
ལུས་ཕྲ་ཁྱོད་གདོང་དཀར་གསལ་ཟླ་བ་ཡིས། །འདོད་པའི་ཟེར་གྱི་གདུང་པས་ལུས་སེམས་ངལ། །
འོན་ཀྱང་ཁྱོད་ཀྱི་ཡིད་བསྲུབས་ཁོ་ནས་ཀྱང༌། །མ་ཡིན་བདག་ཅག་ལས་ཉོན་ཤུགས་ཀྱིས་ནོན།།བཅུ་
དགུ་པ།གཟུགས་ཅན་གྱི་གཟུགས་ཅན་ནི།མཁྱེན་ཡངས་ཀུན་བཟོད་ལྷ་ལམ་སྐྱེད་ཚལ་ལས། །
१
རིག་གནས་དཔག་མེད་བསིལ་བྱེད་པདྨ ྃ་དཀར །སྙན་ཚིག་འབྲས་་བཟང་ག་བུར་སྦྲང་རྩིའི་
བཅུད། །ངོམ་མེད་མྱོང་བའི་སྐལ་ལྡན་ཁོ་བོ་ཙམ། །ཉི་ཤུ་བ། སྙོན་དོར་གཟུགས་ཅན་ནི། ཁྱོད་ཞལ་
མ་ཡིན་ལྔ་རིག་འཆད་པའི་སྒོ །ཐ་མལ་གསུང་མིན་ཡན་ལག་དྲུག་ཅུའི་དབྱངས། །མཁྱེན་པ་མ་
ལགས་མཐའ་བྲལ་འཆི་མེད་ལམ། །དེས་ན་ཡོངས་འཛིན་མ་ཡིན་འཇམ་དཔལ་དབྱངས། །
བཞི་བ། གསལ་བྱེད་རྒྱན་ལ་ནང་གསེས་ཀྱི་དབྱེ་བས་བཅུ་དྲུག་ལས་དང་པོ་རིགས་ཀྱི་
གསལ་བྱེད་ནི། རྒྱལ་སྲས་རྣམས་ཀྱི་འཕྲོག་མེད་སྙིང་རྗེ་ཡིས། །བརླང་པོར་སྤྱོད་པས་འགྲོ་བའི་ཡིད་
འདུལ་བཞིན། །ང་རྒྱལ་དྲེགས་པས་མྱོས་པའི་འབྱུང་ཡང༌། །བའི་བསམ་པ་དགས་ལ་འབོད་
པར་ནུས། །གཉིས་པ། བྱ་བ་ཐོག་མའི་གསལ་བྱེད་ནི། ཁྱབ་པར་བྱས་སོ་དབྱིག་འཛིན་དགའ་མའི་
ཁྱོན།།རྣམ་དག་བརྡ་སྤྲོད་སྟོན་པའི་མཁས་པ་ཏེ།།ཀུན་གྱི་ཡིད་དབང་མ་ལུས་འཕྲོག་པ་ཡིས།།སྙན་
ཚིག་འདོད་པ་འཇོ་བའི་དམ་པས་ཀྱང་། །གསུམ་པ།ཡོན་ཏན་ཐོག་མའི་གསལ་བྱེད་ནི། ངེས་པར་
མཛེས་སོ་གསེར་ལྡན་དགའ་མའི་གཞིར། །བཅུ་དྲུག་ལང་ཚོ་རྒྱས་པའི་སྨིན་ལེགས་ཏེ། །ལྗོན་ཤིང་དོ་
རར་འཁྲིག་པའི་ནགས་འདབ་ན། །སྤུ་སྡུག་རྣམ་བཀྲ་གཙུག་ཕུད་ཅན་གྱིས་ཀྱང༌།བཞི་པ། རྫས་
ཐོག་མའི་གསལ་བྱེད་ནི། ངག་དབང་ལྷ་མོའི་མཁྱེན་དང་བརྩེ་བ་ཡིས། །མི་ཤེས་བློ་ཡིས་རྨོངས་པ་
ཀུན་བསལ་ནས། །རབ་ཡངས་ཤེས་རབ་རྒྱས་པའི་ངང་ཚུལ་གྱི །བཅུ་ཕྲག་རིག་གནས་ཀུན་ལ་
མངའ་དབང་འབྱོར། །ལྔ་པ།རིགས་བརྗོད་པའི་ཐོག་མའི་གསལ་བྱེད་ནི། དཔྱད་གསུམ་རྣམ་པར་
དག་པ་བརྡ་སྤྲོད་གཞུང༌། །ལེགས་པར་རྟོགས་པ་འཇིག་རྟེན་མིག་རྣམས་ཀྱི། །བྱིངས་དང་རྣམ་
213

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
འགྱུར་རྐྱེན་ཀྱིས་ཉེར་བཅིང་བའི། །འཆད་དང་རྩོད་པས་རྒོལ་བ་མ་ལུས་འཇོམས། །དྲུག་པ། བྱ་བ་
བར་མའི་གསལ་བྱེད་ནི།དྲང་བའི་དོན་དུ་བསྟན་པའི་ཕྱི་ནང་ཆོས། །ངེས་པའི་དོན་སེམས་རྣམས་ལ་
འཚེར་མར་གྱུར། །གཉེན་སྲིང་དུ་མ་འཚོགས་པའི་ལོང་གཏམ་ཡང༌། །སྙན་འཇེབས་རོ་དང་བྲལ་
བའི་བྲག་ཆ་དངོས། །བདུན་པ། ཡོན་ཏན་བར་གྱི་གསལ་བྱེད་ནི། འཇིག་རྟེན་བྱེད་པོ་ཚངས་པའི་
ཞལ་སྒོ་ལས། །འཁྲུངས་པའི་ངག་དབང་དབྱངས་ཅན་ལྷ་མོའི་སྐུ། །དཀར་པོ་ཉིད་དོ་བཅུ་དྲུག་ཆ་
གང་བའི། །རྒྱུ་སྐར་བདག་པོའི་དཀྱིལ་འཁོར་འདི་ཉིད་ཀྱང་། །བརྒྱད་པ། རྫས་བར་གྱི་གསལ་བྱེད་ནི།
འཇམ་གཉེན་པཉྩ་ལི་ཀའི་སྨད་གཡོགས་དང་། །རབ་དམར་ལྷ་རྫས་དར་གྱི་ཡུག་གྱོན་གྱི། །ཀླུབས་
པས་དབྱངས་ཅན་ཉིད་དེ་རིན་པོ་ཆེའི། །མགུལ་བརྒྱན་ཕྱག་ཞབས་གང་བུ་དག་གིས་ཀྱང་། །དགུ་པ།
རིགས་མཐའི་གསལ་བྱེད་ནི།སྤུ་སྡུག་རྣམ་པར་བཀྲ་བའི་མདངས་མཛེས་ཤིང༌། །ཀུན་གྱི་ཡིད་དབང་
འཕྲོག་པའི་གླུ་དབྱངས་རྩེར། །རང་རང་ཚང་མལ་འཆའ་བའི་ལས་ལ་བརྩོན། །ཐོག་མེད་མཁའ་ལ་
རྒྱུ་འདི་འདབ་ཆགས་སོ། །བཅུ་པ། བྱ་བ་མཐའི་གསལ་བྱེད་ནི། རྣམ་ཀུན་ལོག་པར་ལྟ་བའི་ལྷས་
སྦྱིན་དང༌། །ངལ་མེད་སྲི་ཞུར་བརྩོན་པའི་ཀུན་དགའ་། །བརྩེ་ཆེན་ཐུགས་རྗེས་དཔག་པར་དཀའ་
བ་ཡིས། །གཉེན་སྲིང་དབྱེ་བ་མེད་པར་མཉམ་དུ་སྐྱོང༌། །བཅུ་གཅིག་པ། ཡོན་ཏན་མཐའི་གསལ་
བྱེད་ནི། ཐུན་མཚམས་ཆུ་འཛིན་གསར་པ་གཡོ་བ་ཡིས། །སྒྲིབ་བྲལ་ཀུན་གསལ་དགའ་མའི་ཁྱོན་
ཡངས་པོར། །འཇམ་མཉེན་རྣམ་གསུམ་གོས་ཀྱི་ལྷབ་ལྷུབ་ཀྱིས། །ཡོངས་འཛིན་འདྲེན་པ་ཁྱོད་སྐུ་
ཤིན་ཏུ་དམར། །བཅུ་གཉིས་པ། རྫས་མཐའི་གསལ་བྱེད་ནི། །མཐོང་བས་ཚིམ་པ་སྟེར་བའི་
གཟུགས་མཛེས་ཤིང༌། །ལྷང་ལྷང་སྙན་པའི་སྐད་ཀྱི་ཡིད་དབང་འཕྲོག།མྱུར་མགྱོགས་འགྲོས་ཀྱི་གང་
འདོད་གནས་སུ་སྐྱེལ། །གཞོན་པ་ཀུན་གྱི་མཆོག་གྱུར་ཅང་ཤེས་རྟ། །བཅུ་གསུམ་པ། ཕྲེང་བའི་
གསལ་བྱེད་ནི། ཆུ་གཏེར་གྱིས་ནི་ཟླ་བ་འཕེལ་བྱེད་ཅིང༌། །རྒྱུ་སྐར་བདག་པོས་ཨུཏྤལ་སྔོན་པའི་
ཚལ། །དཔེ་ནི་སྦྲང་རྩིའི་བཅུད་སྟེར་སྦྲང་རྩི་ཡིས། །བུམ་པ་མྱོས་པའི་མགྲིན་དབྱངས་ཐོས་འཛིན་
དཔལ། །བཅུ་བཞི་པ། འགལ་དོན་གསལ་བྱེད་ནི།རབ་ཡངས་བཅུ་གཉིས་ཁྱིམ་དུ་རྟག་རྒྱུ་བའི། །
ཚ་ཟེར་འོད་སྟོང་འཕྲོ་བའི་ཉིན་བྱེད་ཀྱིས། །ཆུ་སྐྱེས་འདབ་མ་ཀུན་ནས་བཞད་བྱེད་ཅིང་། །ཀུ་མུད་ཁ་
214

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཟུམ་མདོག་ཀྱང་མོག་པོར་བྱས། །བཅོ་ལྔ་པ། དོན་གཅིག་གསལ་བྱེད་ནི། དཔྱིད་ཀྱི་དཔལ་ལས་
འོངས་པའི་དྲོད་གཤེར་གྱིས། །ནོར་འཛིན་སྔོ་ལྗང་རྩྭ་ཡིས་ཁྱབ་བྱེད་ཅིང་། །ལྗོན་ཤིང་རབ་རྒྱས་མེ་
ཏོག་འབྲས་བུས་དུད། །གཞན་གསོས་གཡུ་ཡིས་གོས་ཅན་མགྲིན་དབྱངས་སྒྲོག །བཅུ་དྲུག་པ།སྦྱར་
བའི་གསལ་བྱེད་ནི སྟོབས་རྩལ་དྲག་ཤུལ་མི་ཟད་གཟི་བྱིན་འབར། །དཔའ་སྐད་གད་རྒྱངས་སྒྲོག་
པའི་འཕྲོག་བྱེད་འདིས། །ཕས་རྒོལ་བཅུད་བྲལ་སྡེ་དཔུང་བཅས་པ་དང༌།།གཉིས་འཐུང་བག་ཕེབས་
རྒྱུ་བའི་མགོ་བོ་འགེམ། །
ལྔ་པ།བསྐོར་བརྒྱན་ལ་གསུམ་ཡོད་པ་ལས། དང་པོ་དོན་བསྐོར་བ་ནི། ཀུན་གསལ་ཕང་
པར་ཆུ་འཛིན་འཁྲིག་པ་ཡིས། །དབྱིག་འཛིན་གཞི་ལ་མེ་ཏོག་རབ་འཕེལ་ཞིང༌། །གཡོན་མིག་འདོད་
པ་རྒྱས་པའི་བཞིན་རས་དམར། །རྨ་བྱ་དགའ་སྤྲོས་མྱོས་པའི་ཟློས་གར་རྩེན། །གཉིས་པ། ཚིག་
བསྐོར་བ་ནི། རབ་མཛེས་རྣམ་གསུམ་གོས་ཀྱི་ཀླུབ་པའི་། །མཐོང་བས་སྐལ་ལྡན་ཡིད་ལ་དད་པ
འཕེལ། །དཔྱད་གསུམ་རྣམ་པར་དག་པར་ཆོས་ཀྱི་སྒྲ། །བསྒྲགས་པས་རྒྱལ་བསྟན་གོང་ནས་གོང་དུ་
འཕེལ། །གསུམ་པ། གཉིས་ཀ་ལ་བསྐོར་བ་ནི། དབྱར་སྐྱེས་མགྲིན་དབྱངས་དལ་བུར་སྒྲོགས་པ་
ཡིས། །ནགས་ཀྱི་དཔལ་མོར་སྙིང་ལ་དགའ་བ་སྟེར། །སྙན་ཚིག་ལེགས་བཤད་ལྷོད་པོར་འདོམས་པ་
འདིས།།བློ་གསལ་ཡིད་ལ་སིམ་པའི་དགའ་བ་སྟེར། །1
དྲུག་པ། འགོག་བརྒྱན་ལ་ནང་གསེས་ཉེར་གསུམ་ཡོད་པ་ལས། དང་པོ་རུང་བ་འགོག་པ་ནི།
བརྟན་པའི་འཁོར་ལོའི་ཕྱག་གཡས་རལ་གྲི་ཡིས། །རྨོངས་པའི་དྲ་བ་མ་ལུས་བཅད་ཅེས་རྫུན། །
བདེན་ན་འགྲོ་ཀུན་མཁས་པའི་གོ་འཕང་ལ། །འཁོད་མོད་འོན་ཀྱང་རང་རང་ལས་ཀྱི་ཤུགས །
གཉིས་པ། ད་ལྟ་བ་འགོག་པ་ནི། ངག་དབང་ལྷ་མོའི་མཛེས་སྐུ་ཤལ་སོགས། །སྣ་མང་བརྒྱན་གྱི
མཛེས་པར་སྤྲས་ནས་ཅི། །གྲངས་ཡས་ལུས་ཅན་ཀུན་གྱི་ཡིད་དབང་ནི། །སྙན་བྱེད་ཕངས་འགྲོའི་སྒྲ་
དབྱངས་འདིས་ཀྱང་འཕྲོགས །གསུམ་པ། འབྱུང་འགྱུར་འགོགས་པ་། ནོར་འཛིན་སྐྱོང་ཁྱོད་
གཏོང་བའི་སྒོ་ཕར་བརྒྱ། །ཕྱེ་སྟེ་འགྲོ་ཀུན་འཕོངས་པའི་སྡུག་བསྔལ་ལས། །གྲོལ་མོད་ཧ་ཅང་སྦྱིན་
སྟོབས་དར་དྲག་པས། །རང་ཉིད་དབུལ་ན་གཞན་གྱི་མཆོད་མི་འགྱུར། །བཞི་པ།ཆོས་ཀྱི་འགོགས་
215

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
པ་ནི། ཀུ་མུད་གཉེན་གྱི་འོད་དཀར་ཟེར་ཕྲེང་ནི། །རབ་ཏུ་བསིལ་བའི་རེག་བྱ་དང་ལྡན་ཞེས། །ཀུན་
ལ་སྒྲགས་མོད་འདོད་ལྡན་ཡིད་བསྲེག་པས། །འདི་ནི་ངེས་པར་བསིལ་བར་འགྱུར་མི་སྲིད། །ལྔ་པ།
ཆོས་ཅན་འགོགས་པ་ནི། རབ་མཛེས་རི་བོང་འཛིན་པའི་དཀྱིལ་འཁོར་གྱིས། །བཅུ་དྲུག་ཆ་ཤས་
རྫོགས་སམ་མ་རྫོགས་པ། །མ་རྟོགས་བདུད་རྩིའི་འོད་དཀར་ཟེར་ཙམ་ཞིག །འདྲེན་བྱེད་ལམ་དུ་
གྱུར་ལས་གཞན་མ་མཐོང༌། །དྲུག་པ། རྒྱུའི་འགོག་པ་ནི། མི་བདག་གཏུམ་པོ་ཁྲོས་པའི་རྣམ་འགྱུར་
གྱིས། །ཞོ་ཤས་འཚོ་བའི་ཚོགས་རྣམས་ཉེར་བསྡུས་ཏེ། །རྒྱོབ་བསོད་ང་རོས་ས་གསུམ་འདར་བྱེད་
ཀྱང་། །རྒྱལ་ཁྲིམས་ཐོད་དུ་འཆིང་རྣམས་དེར་མི་འཇིགས། །བདུན་པ། འབྲས་བུའི་འགོག་པ་ནི།
དགའ་རབ་དབང་ཕྱུག་མི་བསྲུན་རྒྱུ་ཐབས་ཀྱི།།ལ་ལར་ལྷ་དང་ལ་ལར་འདྲེས་བརྫུས་ཏེ།།བསླུ་བའི་
ཐབས་མཁས་སྣ་ཚོགས་སྟོན་གྱུར་ཀྱང༌། །ཐོག་མའི་ཡིད་ཀྱི་དམ་བཅའ་ག་ལ་འགལ། །བརྒྱད་པ། རྗེས་
གནང་འགོག་པ་ནི། རྣམ་དག་བརྡ་སྤྲོད་སྟོན་པའི་པཎ་ཆེན་ཁྱོད། །འཕགས་ཡུལ་འབྱོན་བཞེད་ཡོད་
ན་དེ་ལྟར་མཛོད། །ཐ་སྙད་ཚིག་ལ་ཞེན་པའི་སློབ་བུ་བདག །རིག་ཐར་མ་སོན་ཡུན་རིང་འཚོ་མི་
འགྱུར། །དགུ་པ། དབང་གི་འགོག་པ་ནི།གཉིས་སྐྱེས་མཆོག་ཁྱོད་ཝ་ར་ཎ་སི་རུ །ཕེབས་ན་རིགས་
མཐུན་བློ་གསལ་བགྲངས་ཡས་ཤིང༌། །སྡིག་བྲལ་གཙང་མའི་ལོངས་སྤྱོད་ཕུན་ཚོགས་ཀྱང༌། །བསིལ་
ལྡན་གདུལ་བྱའི་མགོན་དུ་རྟག་པར་བཞུགས། །བཅུ་པ།མ་གུས་པའི་འགོག་པ་ནི། བདག་ནི་རྣམ་
དག་རིག་པ་དོན་དུ་གཉེར། །ཟང་ཟིང་ནོར་ཕྱིར་འབད་པས་ངལ་མི་བྱེད། །བློ་གསལ་མཛའ་བོ་རྫས་
ཕྱིར་རྒྱ་མཚོའི་ནང༌། །འཇུག་གམ་མི་འཇུག་ཇི་ལྟར་དགྱེས་དགྱེས་མཛོད། །བཅུ་གཅིག་པ། ཤིས་
བརྗོད་འགོག་པ་ནི། ཡིད་གཅུགས་མཛའ་བོ་མྱོས་འགྱུར་བཏུང་བ་ལ། །དགྱེས་ན་དབྱར་མཚོ་བཞིན་
དུ་འཕེལ་གྱུར་ཅིག །བདག་ནི་རྒྱལ་བ་སྲས་དང་བཅས་པ་ཡིས། །ཡང་ཡང་བཀག་ཕྱིར་སྲོག་འཕྲོག་
དུག་བཞིན་སྤོང༌། །བཅུ་གཉིས་པ།རྩུབ་མོས་འགོགས་པ་ནི།ནོར་བཟང་གཞོན་ནུའི་མི་རྒོད་ཚར་
གཅོད་ཕྱིར། །དཔུང་ཚོགས་བཞི་ཡིས་བསྐོར་ཏེ་འབྱོན་བདེན་ན། །ཁྱོད་ལས་མི་གཞན་ཡིད་འོང་
འབའ་ཞིག་འཚོལ། །དེ་མིན་ཡིད་འཕྲོག་ཁོ་མོ་འཆི་ལས་ཞན། །བཅུ་གསུམ་པ།གྲོགས་ཀྱི་འགོག་པ་ནི།
ནོར་བཟང་མི་རྒོད་འདུལ་ན་ད་ལྟ་། །ཕྱིས་ནས་ཡིད་འཕྲོག་སྲོག་དང་བྲལ་བའི་མཐུས། །ཟའི་
216

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
དམག་དཔུང་ལྔ་ལྡན་འདིར་ལྷག་ནས། །གང་ཁྱེད་བྱ་བ་གྲུབ་པའི་འགེགས་སུ་འགྱུར །བཅུ་གཉིས་པ
འབད་པས་འགོག་པ་ནི། འདོད་ལྡན་དགྱེས་ཕྱིར་གཡོན་མིག་དགའ་སྟོན་ལ །སྤྱོད་པར་འོས་ཞེས་
བརྗོད་འདོད་བློ་སྐྱེས་ཀྱང༌། །དུས་གསུམ་རྒྱལ་བས་ཐ་མལ་སྐྱེས་བུ་ལ། །བཀག་ཕྱིར་སྤྱད་བྱ་མིན་
ཞེས་ཁ་ནས་ཤོར། །བཅོ་ལྔ་པ། གཞན་དབང་གི་འགོག་པ་ནི། དཀར་མིན་ལས་ལ་སྤྱོད་པའི་སྐྱེ་བོ་
རྣམས །དེ་ལས་བཟློག་ཅེས་བདག་གི་བསྐུལ་མི་ནུས། །འོན་ཀྱང་སྤྱོད་ཚུལ་དེ་མཁས་ཆོག་མི་ཆོག།
ཀུན་གྱི་མཛའ་ཤེས་རྒྱལ་བ་རྣམས་ལས་བྲིས །བཅུ་དྲུག་། ཐབས་ཀྱི་འགོག་པ་ནི། མི་བདག་
བཟའ་བཞིན་ལུས་ཅན་དུ་མ་ཞིག །བདག་གི་ལུས་སེམས་དབྲལ་བར་དཀའ་མི་བགྱིད། །སྡིག་
འབྲས་སྡུག་བསྔལ་བདག་གི་མི་མྱོང་ཞིང༌། །དེ་དག་སྔོན་མཐོར་སྐྱེ་བའི་མཆོག་སྩོལ་ཞིག །བཅུ་
བདུན་པ། ཁྲོ་བས་འགོག་པ་ནི། རབ་ཏུ་མི་བདག་སྲི་ཞུ་གཡོ་མེད་དུ། །བགྱིས་ཀྱང་མ་བྱས་ཚིག་
གིས་བདག་ཡིད་གསད། །ད་ནི་ཁྱེད་ཀྱི་བུ་ལྟར་བསྐྱངས་གྱུར་ཀྱང༌། །བདག་ཡིད་ཤི་ནས་ལང་པ་ག་
ལ་སྲིད། །བཅོ་བརྒྱད་པ། མྱ་ངན་སྙིང་རྗེས་འགོག་པ་ནི། མཆོག་གསུམ་མཆོད་དང་ཕོང་པར་སྦྱིན་
གཏོང་དང༌། །རང་གི་ཟས་ཁྱོན་ཙམ་ཡང་མ་ནུས་པར། །འཇུང་ཅན་སེར་སྣས་བསགས་པའི་ནོར་
རྫས་ཀུན། །སྐད་ཅིག་དགྲ་བོས་ཁྱེར་འདིའི་སྣང་ཚུལ་གཟིགས། །བཅུ་དགུ་པ། འགྱོད་པས་འགོག་
པ་ནི།མང་དུ་ཐོས་དང་དེ་དོན་སྒོམ་པ་སོགས། །ཡང་དག་དོན་གྱི་ལམ་མཆོག་མ་བསྒྲུབས་པ།།དོན་
མེད་གཡེང་བས་མི་ཚེའི་སུམ་གཉིས་བརྒལ། །དལ་འབྱོར་སྟོང་ལོག་བདག་ལ་ཅི་བྱར་ཡོད། །ཉི་པ།
ཐེ་ཚོམ་འགོག་པ་ནི། སྒྲིབ་བྲལ་ཀུན་གསལ་ངོས་ཀྱི་མཚམས་སྤྲིན་ནམ། །ཡང་ན་སྟོན་མཆོག་ཉི་མའི་
གཉེན་གྱི་སྐུ། །འོན་ཀྱང་མཚན་དང་དཔེ་བྱད་ཀྱིས་སྤྲས་ཕྱིར། །འདི་ནི་ཐུན་མཚམས་ཆུ་འཛིན་མིན་
པ་ངེས། །ཉེར་གཅིག་པ། སྦྱར་བའི་འགོག་པ་ནི།བཅུ་ཕྲག་རིག་གནས་འཆད་ལ་ཐོགས་མེད་ཅིང་། །
ཉིས་བརྒྱ་ལྔ་བཅུའི་ཁྲིམས་ལྡན་༼དགེ་སློང་དང་བྲམ་ཟེ༽གཉིས་སྐྱེས་ཁྱོད། །ཡོད་ཕྱིར་ཁྲུས་དང་གཙང་མའི་
ཟས་གོས་ཉིད། །དོན་གཉེར་ལས་དྲུག་བརྩོན་འདིའི་ཅི་ཞིག་བྱ། །ཉེར་གཉིས་པ། དོན་གཞན་
འགོག་པ་ནི། བདེན་གཉིས་ཟུང་དུ་འཇུག་པའི་དམ་ཆོས་ཀུན། །མཁྱེན་མོད་ད་དུང་ཐོས་པ་བསྟེན་
འདི་མཚར། །འོན་ཀྱང་མཐའ་བྲལ་གཏིང་ཟབ་རྒྱ་མཚོ་ཆེ། །ཆུ་ཡིས་གང་བ་ནམ་ཡང་སྲིད་མ་ཡིན། །
217

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཉེར་གསུམ་པ།རྒྱུའི་འགོག་པ་ནི། མི་བདག་བྱམས་བརྩེའི་ནོར་འཛིན་ཆོས་བཞིན་དུ། །བསྐྱངས་པ་
འཆི་མེད་དཔལ་ལ་འགྲན་མོད་ཀྱང༌། །དེ་ལྟར་མི་སེམས་འཁོར་འབངས་སྐྱེ་བོ་ཀུན། །རང་རང་སྐལ་
བ་ཉིད་ཀྱི་ཐོབ་པར་བརློམ། །
བདུན་པ།དོན་གཞན་བཀོད་པ་ལ་ནང་གསེས་བརྒྱད་ཡོད་པའི་དང་པོ་ཀུན་ཁྱབ་ཀྱི་དོན་
གཞན་བཀོད་པ་ནི། ཨེ་མ་ཤེས་བྱ་རིག་པའི་གནས་མ་ལུས། །ཁྱོད་ཀྱི་མཁྱེན་བཞིན་འདོམས་པ་རྨད་
དུ་བྱུང༌། །འོན་ཀྱང་སློབ་ན་ཆོས་ཚུལ་གང་དང་ཅི། །ཤེས་པ་མི་ལུས་ཐོབ་པ་ཀུན་གྱི་སྲོལ། །གཉིས་པ།
ཁྱད་པར་གྱི་དོན་གཞན་བཀོད་པ་ནི། ཟས་གཙང་སྲས་ཁྱེད་རིས་མེད་སེམས་ཅན་ཀུན། །བསྟན་གྱི་
བདེ་བར་བཀོད་ལ་ངལ་བ་མེད། །མ་རིག་གདུལ་བྱས་གསུང་བཞིན་མ་སྒྲུབ་ཀྱང་། །བརྩེ་བས་ནམ་
ཡང་མི་འདོར་ཁྱོད་ཀྱིས་ཤེས །གསུམ་པ། སྦྱར་བའི་དོན་གཞན་བཀོད་པ་ནི། ལུས་ཅན་ཀུན་གྱི་
ལུས་བཅུད་བཀྲག་མདངས་རྣམས། །འཕྲོག་ལ་གཅིག་ཏུ་དཔའ་བ་བགྲོད་བྱ་༼སྨད་ཚོང་དང་ལམ༽སྟེ། །
རང་རང་ལས་ཤུགས་འདོད་པའི་དབང་བོ་བའི། །ནམ་ཡང་མི་འདོར་རྟེན་ལ་སྙིང་པོས་དབེན། །བཞི་
པ། འགལ་བའི་དོན་གཞན་བཀོད་པ་ནི། གང་ཁྱེད་མཁས་པའི་སྙན་གྲགས་མི་ལྡན་ཡང༌།ལེགས་
བཤད་གཏམ་གྱི་ཀུན་གྱི་ཡིད་དབང་འཕྲོག །ཆུ་གཏེར་མངར་བའི་རོ་ཡི་དབེན་གྱུར་མོད། །བསམ་
འཕེལ་རིན་ཆེན་མ་ལུས་དེ་ལས་འབྱུང༌།།ལྔ་པ།མི་འོས་པའི་དོན་གཞན་བཀོད་པ་ནི།ལྷོ་ཕྱོགས་མ་
ལ་ཡ་ཡི་སྐྱེད་ཚལ་ལས །འོངས་པའི་ཙན་དན་དྲི་མདངས་བསིལ་བའི་རླུང༌། །འདོད་ལྡན་ལུས་
སེམས་ཚ་བས་གདུང་བྱེད་པས། །དར་བབས་ཕོ་མོ་ཀུན་གྱི་གཤེད་མ་ངེས། །དྲུག་པ།འོས་པའི་དོན་
གཞན་བཀོད་པ་ནི། ངག་དབང་མཚོ་བྱུང་ལྷ་མོའི་མཛེས་སྐུ་ཡིས། །འགྲོ་བའི་མ་རིག་མུན་པ་སེལ་
བར་བྱེད། །དཀར་ཞིང་གསལ་བ་རྒྱུ་སྐར་བདག་པོས་ཀྱང༌། །མཚུངས་ཆོས་མུན་པ་མ་ལུས་གཅིལ་
པར་ངེས། །བདུན་པ།འོས་ཤིང་མི་འོས་པའི་དོན་གཞན་བཀོད་པ་ནི། མི་མཐུན་དགྲ་སྡེས་དཔལ་
འབྱོར་འཕྲོག་བྱེད་མོད། །ཡིད་གཅུགས་ཉེ་དུས་དེ་ལྟར་འོས་མ་ཡིན། །ཉི་མས་གྲང་རེག་མ་ལུས་
བཅིལ་ནུས་ཀྱི། །ལྷོ་ཕྱོགས་རླུང་གིས་གྲང་རེག་སེལ་ན་ཅི། །བརྒྱད་པ།མི་འོས་ཤིང་འོས་པའི་དོན་
གཞན་བཀོད་པ་ནི། སྡར་མས་དགྲ་སྡེ་འཇོམས་པའི་ལས་བསྒྲུབ་ན། །དཔའ་བོ་ཁྱོད་ཀྱི་ཕམ་པར་
218

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཅིས་མི་འོས།།མེ་ཁྱེར་རང་འོད་མཁའ་ལ་ངོམ་བྱེད་ན།།ཉིན་བྱེད་འོད་སྟོང་འབྱོར་པར་ཅི་མི་རིགས། །
བརྒྱད་པ། ཟློག་པ་ཅན་གྱི་རྒྱན་ལ་དབྱེ་བ་བཅུ་ལས་དང་པོ་གཅིག་བཟློག་ནི། དཀར་
སལ་དྲི་མ་མེད་པའི་སྐུ་མཛེས་ཤིང༌། །སྙན་འཇེབས་གསུང་གི་ཡིད་དབང་འཕྲོག་བྱེད་པ། །ལུས་
དཀར་དབང་པོ་དེ་དང་མཚོ་བྱུང་མ། །མཚུངས་མོད་ཁྱོད་སྐུ་སྣ་མང་རྒྱན་གྱིས་སྤུད། །གཉིས་པ་
གཉིས་འགོག་ནི། སྙན་ཚིག་ལེགས་བཤད་སློབ་བུར་འདོམས་པ་ལ། །དབྱུག་པ་ཅན་དང་འདྲེན་པ་
ཁྱོད་མཚུངས་མོད། །དཎྜི་ཚང་ཀུད་རིལ་བ་དབྱུ་གུས་མཛེས། །མགོན་ཁྱོད་རྣམ་གསུམ་གོས་ཀྱི་ཀུན
ནས་ཀླུབས། །གསུམ་པ། སྦྱར་བའི་བཟློག་པ་ནི། མཛེས་སྡུག་ལང་ཚོ་རྣམ་བཀྲ་ཡིད་གར་འོང༌། །
སྙན་པའི་སྒྲ་དབྱངས་སྒྲོག་༼དབང་ཕྱུག་དང་རྨ་བྱ༽པའི་མགྲིན་སྔོན་ཅན། །རྣམ་པ་མཚུངས་ཀྱང་རྨ་བྱ་
ནགས་ན་སྒེག །ཁྱོད་ནི་སྲིད་པ་གསུམ་ན་མངོན་པར་མཐོ། །བཞི་པ། འགོག་པའི་བཟློག་པ་ཅན་ནི།
ཀུན་གྱི་ཡིད་འཕྲོག་དཀར་གསལ་མཛེས་པ་ཡིས། །དྲག་པོའི་གཙུག་རྒྱན་དེ་དང་དབྱངས་ཅན་སྐུ། །
མཚུངས་མོད་བཅུ་དྲུག་ཆ་ཡིས་འཕེལ་འགྲིབ་ཅན། །ཟླ་བས་ཁྱོད་སྐུར་ནམ་ཡང་བསྒྲུན་ནུས་མིན། །
ལྔ་པ། གཏན་ཚིགས་ཀྱི་བཟློག་པ་ཅན་ནི། ཀུན་གྱི་མཆོད་ཅིང་ངེས་པའི་ངང་ཚུལ་གྱི། །འཁོར་
འབངས་བྱམས་བརྩེའི་བདེ་བར་སྐྱོང་གྱུར་ཀྱང༌། །དྲང་སྲོང་མོད་པས་མིག་སྟོང་མཚན་མ་ཅན། །བརྒྱ་
བྱིན་ས་སྐྱོང་ཁྱོད་ཀྱི་འགྲན་ཟླར་མིན། །དྲུག་པ།རྟེན་གྱི་ལྡོག་པ་ཅན་ནི། རྣམ་འདྲེན་ངག་གི་དབང་
ཕྱུག་ཁྱོད་ཉིད་དང༌། །ནོར་འཛིན་སྐྱོང་བ་བདག་པོའི་དབང་པོའི་ཁྱད། །ཁྱོད་ནི་དགའ་ལྡན་གཉིས་
པའི་སེང་ཁྲིར་བརྟེན། །མི་བདག་འཕགས་ཡུལ་ཀུན་བཟོད་ཕང་བར་གནས། །བདུན་པ།དཔེ་ལས་
དཔེ་ཅན་ལྷག་པའི་ལྡོག་པ་ཅན་ནི། དགེ་བའི་དབང་པོའི་ཚུལ་ཁྲིམས་དྲི་བསུང་དང་། །རྣམ་གསུམ་
ངུར་སྨྲིག་གོས་ཀྱི་ཀླུབས་པ་མཛེས། །འདྲེན་པ་ཁྱོད་ལ་དེ་རྣམས་མ་ལུས་པ། །ལྡན་ཕྱིར་བསྒྲུན་མེད་
ཕུལ་དུ་ཕྱིན་པར་ངེས། །བརྒྱད་པ། མཚུངས་ཆོས་དང་འབྱེད་ཆོས་གཉིས་ཀྱི་ལྡོག་པ་ཅན་ནི། མཉམ་
མེད་ཤཱཀྱའི་ཏོག་དང་ཉིན་མོར་བྱེད། །གཉེན་སྲིང་མེད་པར་ཐམས་ཅད་སྐྱོང་མོད་ཀྱིས། །ཟས་གཙང་
སྲས་པོ་ཟབ་རྒྱས་དམ་ཆོས་། །རྟ་ལྗང་དབང་པོ་ཚ་ཟེར་འོད་སྟོང་འབྱེད། །དགུ་པ། དབྱེ་འབྱེད་
སྒྲས་ཟིན་པའི་ལྡོག་པ་ཅན་ནི། གཉིས་སྐྱེས་རྒྱལ་པོ་ཀུན་གསལ་ཕངས་པར་མཛེས། །སྒྲ་དབྱངས་ལྷ་
219

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
མོ་བློ་གསལ་གདུལ་བྱའི་མགོན། །ཟླ་བ་སྒྲོལ་བྱེད་ཕྲེང་བས་ཀུན་ནས་བསྐོར། །ཅིག་ཤོས་བློ་གསལ་
སྐལ་ལྡན་དབུས་ནས་བརྗིད། །བཅུ་པ།རིགས་མཐུན་འབྱེད་པའི་ལྡོག་ཅན་ནི།ཆུ་འཛིན་ལ་སོགས་
སྣ་ཚོགས་སྒྲིབ་བྱེད་ཀྱིས། །སྒྲིབ་པར་མི་ནུས་ཤེས་རབ་སྣང་བ་འདིས། །མི་ཤེས་རྨོངས་པའི་སྨག་
རུམ་སྟུག་པོ་རྣམས། །ཕ་མཐར་བསྐྲད་དེ་ཆོས་ཀུན་གསལ་བར་བྱས། །དགུ་པ།སྲིད་པ་ཅན་ལ་དབྱེ་
བ་གསུམ་ལས དང་པོ་རབ་ཏུ་གྲགས་པའི་རྒྱུ་ལྡོག་པའི་སྲིད་པ་ཅན་ནི། མ་བརྡལ་ཀུན་ཏུ་སྙོམ་པ་
ནོར་འཛིན་སྟེ། །མ་རྩིགས་རབ་ཏུ་མཐོ་བ་བྱུ་རུའི་འདབ། །མ་བཏབ་ཚང་ཚིང་འཁྲིགས་པ་ནགས་ཀྱི་
ཁྲོད། །མ་སྐུལ་འབབ་ཆུ་ལྷུང་ལྷུང་སྒྲ་བཅས་འབབ། །གཉིས་པ།རྒྱུ་ཅུང་ཟད་སྟོན་པའི་སྲིད་པ་ཅན་ནི།
གང་གི་མ་བྱུགས་ཁུར་ཚོས་ཤིན་ཏུ་དམར།།བྱེད་པོས་མ་བཟོས་ནུ་འབུར་མཐོ་ཤིང་འཁྲེག།མ་ཕབས་
རྡུལ་གྱི་ཆུ་བོ་དྲག་ཏུ་འབབ།།མ་བོས་དྲུང་དུ་འོང་བའི་ལང་ཚོ་མ།།གསུམ་པ།རྒྱུ་མེད་པའི་འབྲས་བུ་
སྟོན་པའི་སྲིད་པ་ཅན་ནི། མ་དྲིས་མགྲིན་པར་རི་མོ་གསུམ་གྱིས་མཛེས །མ་བྱུགས་མཆུ་ཡིས་ཁ་
དོག་མཆོག་ཏུ་དམར། །མ་སྐུལ་ཚིག་འཇམ་ཀུན་གྱི་ཡིད་དབང་འཕྲོག །རྒྱུ་མེད་འབྲས་བུ་དེ་རྣམས་
ཁྱོད་ཀྱི་དཔལ། །བཅུ་པ། བཟློས་བརྗོད་ཀྱི་བརྒྱན་ལ་དབྱེ་བ་བཞི་ལས། དང་པོ་སྤྱིའི་བཟློས་བརྗོད་ནི།
རྐང་དྲུག་ལྡན་པ་འདོད་པས་ཡིད་དྲངས་ཏེ། །ཡོངས་སུ་མ་བཞད་པུཎྜ་རཱི་ཀ་ལ། །སྦྲང་རྩི་མྱང་ཕྱིར་
མཆུ་དག་རབ་སྦྱོར་ཞིང༌། །ཕུར་ལྡིང་གཡོ་བའི་ངལ་བ་འབད་པས་བསྟེན། །གཉིས་པ། ཁྱད་ཆོས་
མཚུངས་པའི་བཟློས་བརྗོད་ནི། དཀར་མིན་མུན་པའི་སྨག་རུམ་ཕ་མཐར་བསྐྲད། །ངལ་ཞིང་དུབ་
པའི་ཚ་གདུང་དྲུང་ནས་འབྱིན། །ཕན་བདེའི་ཨུཏྤལ་མ་ལུས་རྒྱས་བྱེད་པ། །འོད་དཀར་ཅན་འདི་ཀུན་
གྱི་དཔལ་དུ་ཆེ། །གསུམ་པ། ཁྱད་ཆོས་ཐ་དད་པའི་བསྡུས་བརྗོད་ནི། རྩ་བ་རབ་ཏུ་བརྟན་ཞིང་
འཁྱོག་པོ་མེད། །ཡིད་འོང་ཡལ་ག་ལོ་འདབ་ཕང་ཕུང་གཡོ། །བཅུད་ལྡན་འབྲས་བུའི་ཁུར་གྱི་གཡུར་
ཟ་ལྡེམ། །དཔག་བསམ་འདི་བཀོད་འདོད་དགུ་འབྱུང་བའི་གཏེར། །བཞི་པ། སྔོན་མེད་བསྡུས་
བརྗོད་ནི།ཡོངས་འཛིན་དམ་པའི་ཞབས་པད་མ་བརྟེན་ཅིང༌། །ཡི་གེའི་ཕྱི་མོ་ཙམ་ཡང་མ་སློབ་པར །
ཤེས་བྱ་མཐའ་དག་སྟོན་པའི་བློ་གྲོས་ཅན། །སྔོན་མེད་མཁས་པ་འདི་ནི་བསིལ་ལྡན་རྒྱན།།
བཅུ་གཅིག་པ། ཕུལ་བྱུང་རྒྱན་ལ་དབྱེ་བ་བཞི་ལས་དང་པོ། ཁྱད་འཕགས་བརྗོད་པའི་
220

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཕུལ་བྱུང་ནི།ལྷོ་ཤར་ལམ་གྱི་དབྱེ་བ་རབ་ཕྱེ་ཞིང༌། །སྡེ་བཞིའི་དོན་ཅན་བཅད་ལྷུག་ཚིག་གི་ཕྲེང༌། །
སྤེལ་ལ་ཐོགས་པ་མེད་པའི་དཎྜི་ཡིས། །ཁོ་བོས་ཡོངས་འཛིན་འདི་ལ་མཚོན་ནུས་མིན། །གཉིས་པ།
ཐེ་ཚོམ་ཕུལ་བྱུང་ནི།ཨེ་མ་བདག་ཉིད་རྣམ་འདྲེན་དམ་པ་འདིའི །མཁྱེན་པའི་ཆ་ཙམ་རིག་པའི་བློ་
ལྡན་ཞིག །གླིང་འདི་མ་རྙེད་གཞན་དུ་འཚོལ་བའི་ཕྱིར། །ཉི་ཟླ་དལ་མེད་རྒྱུ་སྙམ་འཕྱང་མོ་ཉུག །
གསུམ་པ། ངེས་པ་ཕུལ་བྱུང་ནི། ཁྱོད་དང་ཆ་འདྲ་ཙམ་ཞིག་འཚོལ་བའི་ཕྱིར། །ཉི་ཟླ་མཁའ་ལ་རྒྱུ་བ་
ངེས་མོད་ཀྱི། །གཞན་དུ་དུས་ཀུན་ངལ་བ་མེད་པ་རུ །གླིང་བཞི་ཡང་ཡང་སྐོར་ལ་དགོས་པས་
དབེན། །བཞི་པ། གྲགས་པ་ཕུལ་བྱུང་ནི། མགོན་ཁྱོད་དགའ་ལྡན་གཉིས་པའི་སེང་ཁྲིའི་སྟེང་། །ལྔ་
རིག་ལེགས་བཤད་བློ་གསལ་གདུལ་བྱ་ལ །འཆད་པའི་སྙན་གྲགས་བསིལ་ལྡན་དགའ་མའི་
གཞིར། །མ་ཤོང་འཕགས་པའི་ཡུལ་ཡང་དོག་པོ་བྱས། །
བཅུ་གཉིས་པ། རབ་བཏགས་རྒྱན་གསུམ་ལས་དང་པོ་སེམས་ལྡན་རབ་བཏགས་ནི།
མཁས་ཁྱེད་ཤེས་བྱ་རིག་པའི་མཐར་སོན་ཀྱང༌། །ད་དུང་ངོམ་པ་མེད་པར་བསྟེན་པ་འདི། །བཞད་པ་
རྡོ་རྗེ་དར་ལོའི་རྩོད་པ་ཡིས།།ཕམ་པའི་ལག་ལེན་ཆེད་དུ་གཉེར་རམ་སྙམ།།གཉིས་པ།སེམས་མེད་
རབ་རྟོག་ནི། མགོན་ཁྱོད་དཀར་བཞིན་མཛེས་པའི་ཞལ་སྒོ་ནས། །སྙན་ཚིག་རོ་ལྡན་མངར་བའི་
སྣམ་པ། །འཐུལ་བར་མ་བཟོད་པུཎྜ་རཱི་ཀ་ཡང་། །འདབ་བརྒྱ་ནས་བསུང་ངད་པ་སྤྲོ། །གསུམ་པ།
ཏིང་ངེ་འཛིན་གྱི་རབ་རྟོག་ནི། རྟ་ལྗང་དབང་པོ་ཤར་རིའི་ཕང་པ་རུ །འཕགས་པས་ཆུ་སྐྱེས་དགའ་
བདེ་བཞད་པ་བཞིན། །དེ་ཉིད་སྐེད་མེད་དོ་ཤལ་ཁྲ་ཚོམ་དུ། །ཁྱེར་དགོས་ཉེ་བར་སྐྲག་ནས་འདར་བ་
བཞིན། །བཅུ་གསུམ་པ། རྒྱུའི་རྒྱན་ལ་ནང་གསེས་བཅུ་དྲུག་ཡོད་པ་ལས་དང་པོ་སྐྱེ་བྱེད་ཀྱི་རྒྱུ་ནི།
མགོན་ཁྱོད་རྣམ་དཔྱོད་སྤོབས་པ་ལས་བྱུང་བའི །བཅས་གསུམ་རྣམ་པར་དག་པས་དོན་བཟང་
བཞིན །སྙན་འཇེབས་སྤེལ་ལེགས་ཚིག་གི་ཉམས་འགྱུར་གྱིས། །བློ་གསལ་ཡིད་ལ་དགའ་བདེའི་
སྤུ་ལོང་གཡོ། །གཉིས་པ། ཉམས་བྱེད་རྒྱུ་ནི། མཁས་དབང་སྐྱོན་བྲལ་གསུམ་གྱི་ལེགས་བཤད་
དབྱངས། །སྙན་འགྱུར་རོ་དང་ལྡན་པ་འདི་ཐོས་ཚེ། །འགྲན་སེམས་དྲེགས་པས་མྱོས་པའི་མཁས་
རློམ་འགའི། །སྙིང་ལ་མི་ཟད་གནག་པའི་སྡུག་བསྔལ་མྱོང༌། །གསུམ་པ།རྣམ་པར་འགྱུར་བའི་ནི།
221

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
སྟོང་འཁུན་སྒེག་མོའི་སོར་རྩེ་འཕྲུལ་པོ་ཆེ །རྣམ་བཀྲ་ཐགས་སུ་གྲུབ་པ་ཟ་འོག་གོས། །བཀོད་
ལེགས་གྲས་ཤིང་གྲུབ་པའི་བླ་བྲེས་མཆོག །ལྷ་མིའི་མཆོད་སྡོང་བླ་ན་མངོན་པར་མཛེས། །བཞི་པ།
ཐོབ་བྱའི་རྒྱུ་ནི།དག་དང་མ་དག་ཆོས་ཀྱི་དབྱེ་བ་ཀུན། །འབྱེད་པའི་རྣམ་དཔྱོད་སྤོབས་པ་ཐོབ་འདོད་
པས། །དམ་པའི་ཞབས་བརྟེན་ངོམ་མེད་ཐོས་པ་ལ། །འབད་པ་དྲག་པོས་ཉིན་མཚན་ཀུན་ཏུ་བྲེལ། །
ལྔ་པ། ཤེས་བྱེད་ལས་ཕྱིའི་སྒོ་བྱེད་ནི།སྔོ་ལྗང་རྩྭ་ཡིས་ཀླུབས་པའི་སྨན་ལྗོངས་དབུས། །ལོ་འདབ་
འབྲས་བུས་དུད་པའི་ལྗོན་པའི་སྟེང༌། །གཞན་གསོས་གཡུ་ཡི་གོས་ཅན་སྙན་པའི་དབྱངས། །ཀུན་གྱི་
ཡིད་དབང་འཕྲོག་པ་སྒྲོགས་པའི་དུས། །དྲུག་པ། ནང་གི་གོ་བྱེད་ནི། མཐའ་ཡས་ཤེས་བྱའི་གནས་
ལ་བརྩོན་པ་ལྷོད། །ངེས་དོན་ཡང་དག་གཞུང་ལ་རྒྱབ་ཀྱི་ཕྱོགས། །རྟག་ཏུ་སྤྱོད་ལམ་གསུམ་གྱིས་
འདའ་བ་འདི། །ལས་ཉོན་མ་རིག་སྟུག་པོས་སྒྲིབ་ལས་བྱུང༌། །བདུན་པ།སྔ་ན་མེད་པའི་རྒྱུ་ནི།དོན་
མཐུན་གྲོགས་བཅས་བཞན་ཡུལ་མ་བསྒྲོད་ཅིང༌། །སོ་ནམ་དུས་བཞིའི་ལས་ལ་མ་འབད་པས །སྣ་
མང་ནོར་གྱིས་དབུལ་བའི་གྱི་ན་བ།།ཕྱིས་བྲང་བུ་ཕྲུག་དབུས་ན་རེ་གནོང༌།།བརྒྱད་པ།ཞིག་ནས་
མེད་པའི་བྱེད་རྒྱུ་ནི། སྣག་ཤོག་ཡི་གེའི་ཡོ་ལང་སྒྱིད་ལུག་ཅིང་། །ཐ་སྙད་ཚིག་གི་མཐའ་ལ་ཟད་པས་
དབེན། །གྲགས་པས་ངན་འགྲོའི་དུ་ཁ་སྐྱབས་མི་ནུས །ད་ནི་རྩེ་གཅིག་བསམ་གཏན་སྒྲུབ་ལ་
ཕྱོགས། །དགུ་པ། ཕན་ཚུན་མེད་པའི་དངོས་པོའི་རྒྱུ་ནི། དབེན་པའི་གནས་འདི་པད་མཚོ་མ་ཡིན་
བཀར་དབང་པོ་མི་
བཞིན། །སྒྲུབ་པོ་འདི་ནི་ལུས་དཀར་དབང་པོ་མིན། །ལྷང་ལྷང་མཉམ་གླུ་ལེན་འདི་མགྲིན་དབྱངས་
མིན།།དེ་ཕྱིར་སྲིད་ཞིར་འབུམ་ཤིག་སྐལ་ལྡན་སྐྱེ། །
བཅུ་པ། སྤང་ནས་མེད་པའི་རྒྱུ་ནི། ཕྲག་དོག་འཁོན་འཛིན་འཁུ་དང་སྡང་བའི་སེམས། །
རྒྱལ་སྲས་རྣམས་ཀྱི་རིང་ནས་སྤངས་པ་ཡིས །ཆོས་ཀུན་རྩ་བ་བྱམས་དང་སྙིང་རྗེ་ནི། །གོང་ནས་
གོང་དུ་འཕེལ་འདི་དངོས་པོའི་གཤིས། །བཅུ་གཅིག་པ། རྒྱུ་མེད་པའི་བསྐྱེད་པའི་བྱེད་རྒྱུ་ནི། དངོས་
ཅག་གསོ་བ་རིག་པའི་གཞུང་ལུགས་ལ །ཐོག་མ་ཉིད་ནས་མ་སྦྱངས་མ་ཡིན་ན། །རོ་ནུས་ཞུ་རྗེས་
དེབས་པའི་གནད་རྣམས་ཀུན། །ཤེས་ནས་འགྲོ་ཀུན་ནད་ལས་གྲོལ་བར་འགྱུར། །བཅུ་གཉིས་པ
རིང་འབྲས་གྱི་རྒྱུ་ནི། འཁྲུལ་མེད་དོན་བཟང་ཚིག་འཇེབས་ལེགས་བཤད་སྒྲ། །བློ་གསལ་གདུལ་བྱ་
222

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
རྣམས་ལ་སྒྲགས་པ་ན། །ཀུན་ཏུ་མ་རིག་རྨོངས་པའི་བརྟུལ་ཞུགས་ཅན། །བ་གླང་རྫི་ཡང་ཐོས་པ་དོན་
དུ་གཉེར། །བཅུ་གསུམ་པ།རྒྱུ་འབྲས་ལྷན་ཅིག་པ་ནི། ངེས་གསང་རྡོ་རྗེ་ཐེག་པའི་ཚིག་དོན་ཀུན། །
འཁྲུལ་མེད་ཐོས་དང་བསམ་པ་ལྷན་ཅིག་ཏུ། །འབད་པས་ཆེ་བ་གསུམ་ལྡན་རྡོ་རྗེའི་སར། །བགྲོད་
དམ་པ་དེ་ལ་སུ་མི་དད། །བཅུ་བཞི་པ། འབྲས་བུ་སྔ་མ་ཅན་གྱི་རྒྱུ་ནི། འཆི་བ་མེད་པ་འཇའ་ལུས་
རྗེའི་སྐུ། །རྙེད་པར་དཀའ་བའི་རྟེན་བཟང་ཐོབ་ནས་སླར། །ཚེ་དང་ཡེ་ཤེས་དཔག་མེད་མགོན་པོ་དེ། །
བསྙེན་དང་སྒྲུབ་པའི་ལས་ལ་གཅིག་བརྩོན། །བཅོ་ལྔ་པ། རིགས་མིན་རྒྱུ་ནི། བདུད་བཞི་ལས་
རྒྱལ་ཉི་མའི་གཉེན་གྱི་སྐུ། །མཚན་དཔེའི་གཟི་སྦྱིན་འབར་བའི་འོད་སྣང་གིས། །མ་རིག་བརླང་པོ་
སྤྱོད་པ་རྩུབ་མོའི་མེ། །ཞི་བའི་གཤིས་ལུགས་འདི་བཀོད་འོས་བསམ་ཅི། །བཅུ་དྲུག་པ།རིགས་པའི་
སཽག་དབང་ཚངས་ས
རྒྱུ་ནི། ངག་དབང་ཚངས་སྲས་ལྷ་མོའི་ཟླ་བའི་གདན། །འདྲེན་བྱེད་ལམ་དུ་སོན་པ་ཙམ་གྱིས་ཀྱང༌། །
སྲིད་པ་གསུམ་ན་གནས་པའི་སྐྱེ་དགུ་ཡིས། །ལག་པ་སྤྱི་བོར་ཟུམ་ལ་སུ་ཡིསཤུངས། །བཅུ་བཞི་པ།
ཁྲ་མོའི་རྒྱན་ལ་གཉིས་ལས དང་པོ་ཟུར་ཀྱི་ཕྲ་མོ་ནི། མཁས་དབང་དུ་མ་ཚོགས་པའི་ཆོས་སྒྲའི་
འགྲམ། །རབ་འབྱམས་ཤེས་བྱ་རིག་པའི་གནས་ཀུན་ལ། །འཇིགས་མེད་སྤོབས་པ་དགེ་བའི་སྤྱོད་
ལྡན་ཞིག །གདུགས་དཀར་ལག་ཏུ་ཐོགས་ནས་རྒྱུ་བར་བྱེད། །གཉིས་པ། རྣམ་པའི་ཕྲ་ནི། སྦྱོར་
ལམ་དྲོད་ཀྱི་འབྲས་རྟགས་མངོན་གྱུར་པའི །གྲུབ་པའི་བརྟུལ་ཞུགས་རྫོགས་པའི་གདམས་པ་
ས་རྟགས་མངན་གྱུར་བར།
རྣམས།།འཆི་མེད་ལམ་དུ་རྒྱུ་ཞིང་མེ་དང་ཆུས།།།གནོད་པས་མི་སྡིག་གོར་མ་འདམ་ལྟར་བརྫི།།
བཅོ་ལྔ་པ། ཆའི་རྒྱན་ལ་བཞི་ལས་དང་པོ་འོས་པའི་ཆ་ནི།ངེས་གསང་དམ་པ་རྩོལ་བའི་
འདྲེན་པ་དེ། །མཐོང་བས་དད་པའི་སྤུ་ལོང་ལྡང་བ་ལ །ལྷོ་ཕྱོགས་མ་ལ་ཡ་ལས་ཉེར་འོངས་པའི། །
དྲི་བཞོན་ཕོགས་པས་བདག་ལུས་གཡོ་ཞེས་གླེང༌། །གཉིས་པ།མི་འོས་པའི་ཆ་ནི།བློ་གསལ་དུ་མ་
འཚོགས་པས་རྩོད་པའི་སྒྲར། །ཞུམ་པའི་རྔུལ་ཆུས་ལུས་ཀུན་གཤེར་བ་ལ། །རྟ་བདུན་རྒྱལ་པོ་སྒྲིབ་
བྲལ་ལྷ་ལམ་ལ། །རྒྱུ་འདི་ཟེར་གྱིས་བདག་ལུས་གདུང་ཞེས་བརྫུ། །གསུམ་པ། སྟོད་འདྲ་ལ་སྨད་
པའི་ཆ་ནི། མི་བདག་གཞོན་ནས་ལང་ཚོ་མཐར་སོན་བར། །ཆབ་སྲིད་སྐྱོང་ལ་ཅུང་ཟད་མི་སེམས་པ། །
གཞན་སྡེ་གཞོམ་པའི་དཔུང་ཚོགས་ཡན་ལག་བཞི། །འགྱེད་དང་བསྡུ་བ་ཁམས་ནས་དོན་ཀུན་བྲེལ། །
223

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
བཞི་པ། སྨད་སྨད་འདྲ་ལ་བསྟོད་པའི་ཆ་ནི།ནོར་འཛིན་སྐྱོང་ཁྱོད་དགྲ་སྡེ་ཚར་གཅད་པའི། །ཁྲོ
གཏུམ་ཕོངས་རྐྱེན་དྲག་ཤུལ་མི་ལྡན་པར། །རྟག་ཏུ་ཞི་དུལ་སྙིང་རྗེའི་ངང་ཚུལ་འདིས། །མངའ་
འབངས་བདེ་བའི་ཐབས་ཀྱང་འདོར་ལ་ཉེ།།
བཅུ་དྲུག་པ། རིམ་པ་ཅན་གྱི་རྒྱན་ནི། ངག་དབང་ཚངས་སྲས་ལྷ་མོའི་སྐུ་དང་བཞིན། །
དཀྱུས་རིས་སྤྱན་གྱི་འབྲས་བུ་གཡོ་བ་རྣམས། །པདྨའི་རྩ་བ་ཟླ་ཞུན་མིག་སྨན་གྱིས། །རྟག་ཏུ་གསལ་
བར་བྱས་ལས་གཞན་དུ་། །བཅུ་བདུན་པ།དགའ་བའི་བརྒྱན་ལ་གཉིས་ལས།དང་པོ་དངོས་ཐོག་
གི་དགའ་བ་། འཕགས་ཡུལ་བགྲོད་དཀའི་ལམ་དུ་མ་ཞུགས་ཀྱང༌། །ཚངས་སྲས་པཎ་ཆེན་ཟུང་གི་
ཞལ་སྒོ་ལས །བརྡ་སྤྲོད་ལེགས་བཤད་རྙེད་པའི་དགའ་བ་འདི། །བསམ་ཚེ་ད་དུང་ཁྱོད་ཞབས་
མཐོང་ལ་སྨོན། །གཉིས་པ། གཟུགས་བརྙན་གྱི་དགའ་བ་ནི། ཀུན་གྱིས་མ་འདྲིས་མཛའ་བཤེས་ཉི་
མའི་གཉེན། །མངོན་སུམ་ཞབས་པད་བརྟན་པས་སྐལ་དམན་ཀྱང༌། །བཅུ་དྲུག་ན་ཚོད་རིན་ཆེན་ག་
བུ་ལ། །གྲུབ་འདི་མཆོད་པའི་བསྐལ་བཟང་རྨད་བྱུང་ཐོབ།།
བཅོ་བརྒྱད་པ། ཉམས་ལྡན་གྱི་རྒྱན་ལ་བརྒྱད་ཡོད་པ་ལས། དང་པོ་སྒེག་ཉམས་ནི།རྣམ་
དག་བརྡ་སྤྲོད་གཞུང་དང་རང་བཞིན་སྐད། །དབུས་འགྱུར་གནས་སུ་བརྟོལ་ནས་སློབ་བྱའི་ཚོགས། །
གཉིས་སྐྱེས་པཎ་ཆེན་ཟུང་གི་བཀའ་དྲིན་ལས །བསིལ་ལྡན་ཡུལ་དུ་ཆ་ཙམ་རིག་འདི་མཚར། །
གཉིས་པ།དྲག་ཤུལ་གྱི་ཉམས་ནི།མཐུ་ལྡན་གཉན་གྱི་མགོན་གདོང་བཞི་བས། །དམར་ཟླུམ་སྡང་
མིག་བགྲད་པའི་ཟེར་ཙམ་གྱིས། །བསྟན་ལ་མངོན་པར་འཁུ་བའི་ནག་པོའི་སྡེ། །དོན་སྙིང་ཁོང་ཁྲག་
དང་བཅས་ས་ལ་ལྷུང༌། །གསུམ་པ།དཔའ་ཉམས་ནི། རྟ་དཀར་མཆོད་སྦྱིན་བརྒྱ་ཕྲག་མ་བྱས་ཤིང༌། །
རྣམ་པར་རྒྱལ་བའི་ཁང་བཟང་ཉམས་དགའ་བར། །མ་སྐྱེས་འཁོར་ལོས་བསྒྱུར་རྒྱལ་ང་ལས་ནུ། །ལྷ་
དབང་དཔལ་འབྱོར་ཚེགས་མེད་ཐོབ་པས་དཔའ། །བཞི་པ། སྙིང་རྗེའི་ཉམས་ནི། སྣ་མང་ནོར་གྱི་
འབྱོར་བ་ཕུན་ཚོགས་ཤིང༌། །མཆོད་དང་སྦྱིན་གཏོང་ལྟ་ཞོག་ཟས་གྱོན་ཡང༌། །མ་ནུས་སྲེད་པས་
བཅིང་བའི་སྐྱེ་བོ་འདི། །འཕོས་ནས་ཡིད་དགའི་གནས་སྐྱེ་སྙིང་རྗེའི་ཡུལ། །ལྔ་པ། མི་སྡུག་པའི་
ཉམས་ནི།བསྟན་པའི་མི་ཚེར་བསྐོས་པའི་མཐུ་ལྡན་འགའ། །ཞིང་བཅུ་དམ་ཉམས་རྩད་ནས་གཅོད་
224

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
པའི་ཕྱིར། །ཞལ་གདང་མཆེ་གཙིགས་དམར་ཟླུམ་སྡང་མིག་བགྲད། །མི་སྡུག་ཆོ་འཕྲུལ་སྣ་ཚོགས
རྔམས་ཤིང་སྟོན། །དྲུག་པ། བཞད་གད་ཀྱི་ཉམས་ནི།རྩོད་རྩོམ་ཤེས་རབ་མིག་དང་མི་ལྡན་ཞིང་། །
མདོ་རྒྱུད་རྣམ་གྲངས་ཙམ་ཡང་མི་ཤེས་ཀྱང༌། །ཁྲེལ་མེད་ཅ་ཅོའི་རང་མཚང་སྟོན་པ་རྣམས། །
གཟིགས་ཚེ་དམ་པ་ཁོང་ནས་གད་མོ་བྲོ། །བདུན་པ།རྨད་བྱུང་གི་ཉམས་ནི། སྐད་ཅིག་གཡོ་མེད་ས་
འཛིན་དབང་པོ་འདི། །ཁ་བའི་རྡུལ་མང་བརྩེགས་པའི་གོས་ཀྱིས་ཀླུབས །རབ་མཛེས་དབང་པོའི
གཞུ་ཡིས་དོ་ཤལ་འཆང༌། །ཨེ་མ་སྔོན་མེད་ལུས་ཅན་འདི་རྨད་བྱུང༌། །བརྒྱད་པ། འཇིགས་རུང་གི་
ཉམས་ལྡན་ནི། ཨ་བསྟན་དགྲ་མཐར་བྱེད་ཤན་པ་འདི། །ཞིང་ཆེན་གཡང་བཞི་མགོ་རློན་དོ་ཤལ་
སོགས།།འཇིགས་རུང་དུར་ཁྲོད་ཆས་ཀྱིས་རབ་སྤྲས་ཏེ།།རྣོ་ངར་རལ་གྲི་སླར་ཡང་སྡང་དགྲ་ཆར། །
བཅུ་དགུ་པ། གཟི་བརྗིད་ཀྱི་རྒྱན་ནི། རིན་ཆེན་གཉིས་པའི་འཁོར་ལོ་བསྒྱུར་རྒྱལ་གྱིས། །
དཔའ་གཏུམ་མི་ཟད་ཡན་ལག་བཞི་བའི་དཔུང༌། །བཤམ་པ་ཙམ་ལ་ལུས་ཅན་སྐྲག་དང་དངངས། །
མི་དགོས་དེ་ཡིས་འབངས་སུ་བདེ་བར་འཚོ །ཉི་ཤུ་བ། རྣམ་གྲངས་བརྗོད་པའི་རྒྱན་ནི། འདུ་འཛིར་
གཡེང་བའི་རྣམ་རྟོག་ཀུན་སྤང་ནས། །རེ་ཞིག་ཁོ་བོའི་ཕྱི་མ་དོན་དུ་གཉེར། །དེས་ན་བློ་གསལ་
མཁས་པའི་གོ་འཕང་ལ། །སྙེག་འདོད་ཁྱེད་རྣམས་ཐོས་པར་འབད་ཅིག་གུ། །ཉེར་གཅིག་པ། ཀུན་
ཕན་གྱི་རྒྱན་ནི། མི་ཟད་དུས་ཀྱི་ཆད་པ་དར་དྲགས་པས། །ལྷོ་བོད་གནག་དཀའི་དུཿཁས་ཉེར་
རླམས་ཚེ །ཀུན་གྱི་མ་འདྲིས་མཛའ་བཤེས་འཁོན་གྱི་གདུང༌།།མི་འཇིགས་སྐྱབས་སྦྱིན་ཕྱག་རྒྱ་སྐྱོང་
ལ་བྲེལ། །ཉེར་གཉིས་པ། རྒྱ་ཆེ་བའི་རྒྱན་ལ་གཉིས་ལས། དང་པོ་བསམ་པ་རྒྱ་ཆེ་བ་ནི། མང་དུ་
ཐོས་མོད་དོན་རྩེ་གཅིག་།སྒོམ་ན་བྱང་ཆུབ་སྒྲུབ་ལ་མི་རིང་ཀྱང༌། །རྣམ་དག་བསྟན་པའི་ཁུར་
ཆེན་འདེགས་པ་འདི། །མ་ཕོད་འདུས་ཚོགས་དབུས་སུ་རེ་ཞིག་ལུས། །གཉིས་པ། འབྱོར་བ་རྒྱ་ཆེ་བ་ནི།
ལྷ་ཀླུ་མི་ཡིས་རིན་ཆེན་སྣ་ཚོགས་ལས། །གྲུབ་པའི་པད་མ་འོད་ཀྱི་ཕོ་བྲང་ན། །འཆི་མེད་རྗེ་སྐུ་
མཉེས་ཐོད་ཕྲེང་རྩལ། །དཔའ་བོ་དཔའ་མོའི་འཁོར་ཚོགས་དབུས་ན་བརྗིད། །
ཉེར་གསུམ་པ། སྙོན་དོར་གྱི་རྒྱན་ལ་གསུམ་ལས་དང་པོ་ཆོས་ལ་སྙོན་པ་ནི ཚངས་སྲས་
ལྷ་མོའི་འཕང་འགྲོའི་སྒྲ་དབྱངས་འདི། །གཅིག་ཏུ་ངེས་ན་སྲིད་གསུམ་སྐྱེ་རྒུ་ཡིས། །སྒྲ་འཛིན་བུ་གར་
225

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
དུས་མཉམ་ཐོས་མི་སྲིད། །འོན་ཀྱང་བསམ་བཞིན་བརྗོད་པའི་ཡུལ་ལས་འདས། །གཉིས་པ། ཡུལ་
ལ་སྙོན་པ་ནི བྱང་སེམས་མངོན་གྱུར་ལྷ་གཅིག་ཨ་ཏི་ཀུན་ལ་ཉེ་རིང་མེད་པར་བརྩེ་བདེན་ན། །
རང་རང་ལྟ་ངན་སྒྲོག་པའི་མུ་སྟེགས་སྡེ། །མ་ལུས་ཕམ་པར་མཛད་ཅེས་ཀུན་ལ་གྲགས །གསུམ་པ།
རང་བཞིན་ལ་སྙོན་པ་ནི། ཙན་དན་དྲི་བསུང་ལྡང་བ་ལྷོ་ཕྱོགས་རླུང་། །མཆོག་ཏུ་བསིལ་བའི་ངད་
དང་ལྡན་ཞེས་ཀྱང༌། །ལང་ཚོའི་ཆ་ཤས་གང་བའི་ལུས་ཅན་ལ། །འདོད་པའི་ཚ་གདུང་སྐྱེད་པའི་བྱེད་
པོར་ངེས།།
ཉེར་བཞི་བ། སྦྱར་བའི་རྒྱན་ལ་དགུ་ཡོད་པ་ལས། དང་པོ་ཚིག་ཐ་དད་སྦྱར་བ་ནི། ཚང་
ཚིང་ནགས་ཀྱི་སྐོར་བའི་པདྨའི་༼དབང་དང་ཆུ་སྐྱེས༽ནང༌། །ལྕེ་གཉིས་འཁྱོག་པོར་རྐྱོང་བའི་༼དབང་བའི་
ཟེའུ་འབྲུ་དང་སྦྲུལ༽མི་ཟད་དུག །རེག་པ་ཙམ་ཀྱི་ལེགས་ཚོགས་མ་ལུས་པ། །འཇོམས་བྱེད་འདི་ལ་བློ་
ལྡན་བག་ཡོད་མཛོད། །གཉིས་པ། ཐ་དད་ཚིག་འདྲ་བའི་སྦྱར་བ་ནི། ཀུན་བཟོད་དགའ་མའི་ཕང་
པར་ངལ་འཚོ་ཞིང་། །གཡོ་མེད་གཏན་བཞིན་གླིང་བའི་༼རྒྱལ་པོ་དང་རི༽ས་འཛིན་འདིའི། །ནམ་ཡང་
འགོག་པ་མེད་པའི་གྲིབ་བསིལ་གྱིས། །ལུས་ཅན་ཚ་བའི་གདུང་བ་འབད་མེད་བཅིལ། །གསུམ་པ།
བྱ་བ་ཐ་དད་ཡིན་པའི་སྦྱར་བ་ནི། རབ་མཛེས་ལྟ་ན་སྡུག་པའི་དཀྱིལ་འཁོར་རྒྱས། །མཚུངས་མེད་
ཟེར་གྱི་མུན་པ་དྲུང་ནས་འབྱིན། །ཟས་གཙང་སྲས་པོ་ཁྱེད་ཀྱི་སྐུ་ཡིས་དཔལ། །རྟ་ལྗང་དབང་པོ་ཡིས་
ཀྱང་འཛིན་པར་བྱེད། །བཞི་པ། བྱ་བ་མི་འགལ་བའི་སྦྱར་བ་ནི། དཔའ་མཛངས་བརྟུལ་ཕོད་ངེས་
པའི་མི་དབང་གི། །ལུས་ཅན་དབུལ་བའི་སྡུག་བསྔལ་མཐའ་དག་སེལ། །བསམ་འཕེལ་ཡིད་བཞིན་
དབང་གི་རྒྱལ་པོ་ཡིས། །ཀུན་ལ་འདོད་དགུ་འཇོ་བཞིན་ས་སྟེང་གནས། །ལྔ་པ། འགལ་བ་ཅན་གྱི་
སྦྱར་བ་ནི།མི་ཤེས་མུན་པའི་དམག་རུམ་མཐར་བསྐྲད་དེ། །ཤེས་རབ་སྣང་བས་ཀུན་ཏུ་གསལ་བྱེད་
ཅིང༌། །བསྟན་འགྲོའི་ཕན་བདེ་མ་ལུས་སྤེལ་བའི་གཉེན། །ལོ་པཎ་གཤེགས་བཞུགས་འཕགས་བོད་
གཞི་ལ་མཛད། །དྲུག་པ། ངེས་པ་ཅན་གྱི་སྦྱར་བ་ནི། ཤིན་ཏུ་མི་ཟད་འདོད་པའི་ཚ་དབལ་གྱིས། །
ཀུན་ནས་གཟིར་བའི་ཉམ་ཐག་༼བྲམ་ཟེ་དང་བུམ་པགཉིས་སྐྱེས་དག །བགྲོད་བྱ་ལ་༼སྨད་ཚོང་དང་བུམ་པ༽
ཞུགས་པདྨའི་༼མོ་དབང་དང་ཆུ་སྐྱེས༽རྩེ་དགའ་ལ། །རོལ་འདོད་དལ་མེད་ཡང་ཡང་འཁོར་འདིར་
226

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
གཟིགས། །བདུན་པ། ངེས་པ་འགོག་པའི་སྦྱར་བ་ནི། བསྙེན་བསྐུར་ཕོ་དུང་སྟོབས་དང་འཁུ་
སོགས་ལ། །ཁྱད་མེད་གཟིགས་པ་རྒྱལ་བ་ཉིད་ཡིན་ཏེ། །འོན་ཀྱང་བཟང་དང་ངན་ལ་ཁྱད་མེད་པའི། །
ཤིན་ཏུ་རྨོངས་པའི་སྐྱེ་བོ་འགའ་ཡང་མཆིས། །བརྒྱད་པ། འགལ་མེད་སྦྱར་བ་ནི། ཉི་མའི་རིགས་
འཁྲུངས་མཚན་དཔེའི་གཟི་བྱིན་འབར། །སྲིད་ཞིའི་འདོད་འཇོ་བསམ་འཕེལ་དཔག་བསམ་དབང༌། །
སྐྱེ་དགུའི་བདག་པོ་དྲག་པོའི་གཙུག་ན་མཛེས།།འོད་སྟོང་ལྡན་པ་ཁྱོད་ཀྱི་འགྲོ་རྣམས་སྐྱོང༌། །དགུ་པ།
འགལ་བ་ཅན་ནི། སིནྡྷུའི་མཚོ་གླིང་འཁྲུངས་ཀྱང་པདྨ་མིན། །གཞོམ་མེད་འཇའ་ལུས་ཐོབ་མོད་
དབང་གཞུ་མིན། །མ་རུང་སྲིན་པོ་འདུལ་ཀྱང་དགའ་བྱེད་མིན། །སྲིད་གསུམ་ཟིལ་གྱི་གནོན་ཡང་
དབང་ཕྱུག་མིན།།
ཉེར་ལྔ་པ།ཁྱད་པར་གྱི་རྒྱན་ལ་ལྔ་ཡོད་པ་ལས།དང་པོ་ཡོན་ཏན་མ་ཚང་བ་།མིག་སྟོང་
ལྡན་པའི་ལག་ཉལ་རུས་པའི་མཚོན། །རྣོ་ངར་སྲ་བརྟན་བརྗིད་དང་མི་ལྡན་ཡང༌། །བཅུད་བྲལ་སྡེ
དཔུང་བཅས་པའི་མགོ་ལག་ལུས །ཚེག་མེད་དུམ་བུ་དུམ་བུར་གཅོད་འདི་ཚར། །གཉིས་པ།
རིགས་མ་ཚང་བ་ནི། ཀུན་རྫོབ་བདེན་འཛིན་ཞིག་པའི་གྲུབ་དབང་འདི། །ཕུར་བུའི་སྣ་ལྡན་དང་ནི་
ནོར་སྐྱོང་རིགས། །མིན་ཡང་ལྔ་བདུད་རྩི་ལྔ་ལ་སོགས། །གང་བྱུང་གཙང་བཙོག་མེད་པར་རོལ་
འདི་ཚར། །གསུམ་པ།བྱ་བ་མ་ཚང་བ་ནི།ཨེ་མ་གླིང་བཞིའི་དབང་ཕྱུག་མི་ཡིས་ལྷ། །ཟང་ཟིན་ནོར་
གྱི་གཞན་སེམས་མ་བཀུག་ཅིང༌། །ཡན་ལག་བཞི་ལྡན་དཔུང་ཚོགས་མ་བཤམ་ཀྱང༌། །བཅུ་གཉིས་
ནོར་འཛིན་ཁྱོན་ལ་མངའ་དབང་འབྱོར། །བཞི་པ། རྫས་མ་ཚང་བ་ནི། དུ་ཀུ་ལ་ཡིས་གོས་ཀྱི་མ་
མནན་ཅིང༌། །རབ་མཛེས་མེ་ཏོག་འཕྲེང་བས་མ་སྤུད་པ། །དཀྱུས་རིང་མིག་ཟུར་གཡོ་བ་ཙམ་གྱི་
ཀྱང༌། །ཀུན་གྱི་ཡིད་དབང་འཕྲོག་པའི་ཆོམ་རྐུན་མ། །ལྔ་པ།རྒྱུ་མ་ཚང་བའི་ཁྱད་པར་ནི། གྲངས་
མེད་བསྐལ་བར་ཚོགས་གཉིས་བསོགས་པ་དང༌། །སྒྲིབ་གསུམ་བག་ཆགས་སྦྱོང་ལ་མ་འབད་པར། །
ཚེ་གཅིག་ལུས་ལ་བཅུ་གསུམ་རྡོ་རྗེའི་སར །བགྲོད་པ་པདྨ་ཀཱ་ར་ཁྱོད་ལས་སུ། །ཉེར་དྲུག་པ།
མཚུངས་སྦྱོར་ལ་གཉིས་ལས དང་པོ་བསྟོད་པའི་མཚུངས་སྦྱོར་ནི། ཟ་ཧོར་གདུང་འཛིན་ལྷ་གཅིག་
ཨ་ཏི་།ཤཱཀྱ་ཤྲཱི་ས་སྐྱའི་པཎྜི་ཏ། །ངེས་པར་ཐམས་ཅད་མཁྱེན་པ་བཞད་པ་རྩལ། །མཁས་བཙུན་
227

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
གྲུབ་པའི་ཚུལ་ལ་རྣམ་དབྱེ་བྲལ། །གཉིས་པ།སྨད་པའི་མཚུངས་སྦྱོར་ནི།འཁོར་ལོའི་གདོང་༼ཕག་པ༽
པ་ཟངས་ཀྱི་གཙུག་༼ཅིམ་བྱཱ༽ཕུད་ཅན།གཡུ་ཡིས་༼ཕུག་༽ཕ་ཁང་རྣམས་དང་ཡིད་ཅན་འདི། །ཟ་ཉལ་
མི་གཙང་སྤྱོད་པ་ཁོ་ན་ལས། །གཞན་པའི་བྱ་བཞག་མེད་ཕྱིར་མཚུངས་པར་ངེས།།
ཉེར་བདུན་པ། འགལ་རྒྱན་ལ་དྲུག་ཡོད་པ་ལས། དང་པོ་ཁྱད་བཞི་ཐ་དད་པའི་བྱ་བ་
འགལ་བ་ནི། མི་བདག་གཡུལ་ལས་རྒྱལ་བའི་རྔ་བོ་ཆེ། །བརྡུང་པས་མངའ་འབངས་དགའ་བདེའི་
སྤུ་ལོང་གཡོ། །གཞན་སྡེ་མྱ་ངན་མུན་པའི་ཁང་བུ་རུ། །ཆུད་པའི་སྨྲེ་སྔགས་སྟོང་གསུམ་མ་ལུས་ཁྱབ། །
གཉིས་པ།གཞི་གཅིག་པའི་བྱེད་པ་འགལ་བ་ནི།བརྩེ་མེད་ཉེ་དུ་འཁོར་འབངས་འཛིན་འདིས། །
དལ་འབྱོར་སྙིང་ལེན་ལ་རྒྱབ་ཀྱི་ཕྱོགས །ཟིན་བྲལ་བྱ་བས་ཉིན་མཚན་ཀུན་ཏུ་བྲེལ། །དགོས་
མེད་འདུ་འཛིའི་གཡེང་བ་གོང་དུ་འཕེལ། །གསུམ་པ།ཡོན་ཏན་འགལ་བ་ནི།ཚངས་སྲས་ཞལ་སྐྱིན་
དཀར་ཞིང་སྤྱན་འབྲས་ནག །སྙན་ཤལ་དཀྱུས་རིང་སྨིན་མའི་བར་མཚམས་ཐིམ། །ནུ་འབུར་རབ་
མཐོ་ལྟེ་ཁུང་ཤིན་ཏུ་དམའ། །མཛེས་སྐུའི་དབྱིབས་གཞོན་བློ་གྲོས་ན་ཚོད་བགྲེས། །བཞི་པ། རྫས་
འགལ་བ་ནི། བཅུ་དྲུག་ལང་ལྡན་པའི་ན་ཚོད་ལ། །ལྷ་རྫས་སྨད་ཤམ་དམར་ཞིང་ཡུག་གྱོན་སྔོ། །
ཕྱག་ཞབས་གདུ་བུ་སེར་ལ་ཚང་སྐུད་དཀར། །རྒྱུད་མངས་སྒྲ་དབྱངས་མཁས་བླུན་ཀུན་ལ་འཇེབས། །
ལྔ་པ།གཞི་གཅིག་པའི་ལས་འགལ་བ་ནི། དམ་པའི་ཞབས་བསྟེན་སྣ་མང་ཤེས་བྱ་ལ།།སྦྱངས་པས་
མཁས་པའི་འཕང་ཐོབ་པ་ལས། །གཞན་གྱི་རྣམ་དཔྱོད་སྤོབས་པ་འཕྲོག་མིན་ཡང༌། །ཐུགས་ཀའི་
ཧཱུྃ་ལས་མཐིང་ནག་འོད་ཟེར་འཕྲོ། །དྲུག་པ།སྦྱར་བའི་འགལ་བ་ནི། ༼ཚངས་པ་དང་ཟླ་བ༽གཉིས་སྐྱེས་
དབང་པོས་ཡོངས་སུ་བསྐྱེད་པ་ཡིས། །དཀར་མཛེས་༼དབྱངས་ཅན་མ་དང་ཀུ་མུད༽མཚོ་སྐྱེས་ཁྱོད་ནི་༼སྒྲ་དང་
ཟེ་འབྲུ་གེ་ས་ར། །གཡོ་ཞིང་འདར་བའི་དྲི་བསུང་འཐུལ་ན་ཡང་། །མ་དག་བསིལ་བུས་བསྐྱོད་རྣམས་
བསྟེན་བསྐལ་དམན།།
ཉེར་བརྒྱད་པ། སྐབས་མིན་བསྟོད་པ་ནི།སྤུ་སྡུག་རྣམ་བཀྲ་སྙན་པའི་མགྲིན་དབྱངས་
ཁྲོལ།།ཡིད་འོང་ནགས་སུ་རོ་ལྡན་འབྲས་བུ་དང༌། །བསིལ་དང་ལྟུང་བའི་དཔལ་ལ་རང་གིར་སྤྲོད།།
ཨེ་མ་ཀོ་ཀི་ལ་འདི་ཡིད་སྨོན་གནས། །ཉེར་དགུ་པ།ཟོལ་བསྟོད་ཀྱི་རྒྱན་ལ་གསུམ་ལས་དང་པོ་མཐུ་
228

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཕུན་ཚོགས་ཀྱི་ཟོལ་བསྟོད་ནི།ཆོས་ཕུང་བརྒྱད་ཁྲི་བཞི་སྟོང་མ་ལུས་པ། །གཅིག་ཏུ་འདུས་ཕྱིར་ཁྱོད་
ཀྱི་མཁྱེན་པ་ལ། །མཚར་དུ་མི་འཛིན་དཔེར་ན་གསང་བ་གསུམ། །ཤོམ་བའི་ཁང་བཟང་འདི་ནི་རྨད་
དུ་བྱུང༌། །གཉིས་པ། དཔའ་བ་ཕུན་སུམ་ཚོགས་པ་ནི། འདོད་ཡོན་ལ་སྤྱོད་ཨིནྡྲ་བྷུ་ཏིས་ཀྱང༌། །ཚེ་
གཅིག་ཟུང་འཇུག་རྡོ་རྗེའི་སྐུ་མཉེས་ན། །ཕྲ་རགས་བཅས་པས་དུས་ཀུན་ངལ་བ་ཡིས །ཉི་མའི་
གཉེན་ཁྱེད་སྙེམས་པ་སྐྱུང་བ་མཛོད། །གསུམ་པ།སྟོབས་ཕུན་ཚོགས་སྦྱར་བའི་ཟོལ་བསྟོད་ནི།
མགོན་ཁྱོད་ལོངས་སྤྱོད་འཁོར་ལོའི་པདྨའི་མཚོར། །ཡིད་འོང་ལུས་དཀར་བུ་མོ་རྟག་རོལ་བས། །
ལེགས་བཤད་མགྲིན་པའི་སྒྲ་དབྱངས་འཁྲོལ་བ་ལ། །སྙེམས་པའི་འཁུར་གྱི་དུད་པ་རིགས་བསམ་ཅི།།
སུམ་ཅུ་པ།ངེས་བརྟན་གྱི་རྒྱན་ལ་གཉིས་ལས་དང་པོ་མཆོག་ངེས་བརྟན་ནི། རྒྱལ་ཀུན་
ཡབ་གཅིག་ཟུར་ཕུད་ལྔ་བ་ཡིས། །ཕྱག་གཡས་ཤེས་རབ་རལ་གྲི་ཕྱར་བ་འདི། །སྐྱེ་དགུའི་རྨོངས་
པའི་དྲ་བ་མ་ལུས་པ། །བཅད་ནས་ཀུན་མཁྱེན་ས་ལ་བཀོད་པའི་ཕྱིར། །གཉིས་པ།མཆོག་མིན་ངེས་
བསྟན་ནི། ཚ་ཟེར་ཡོངས་སུ་རྒྱས་པའི་འོད་ཕྲེང་གིས། །ཀུ་མུད་བཞད་པའི་ཚོགས་རྣམ་རྣམ་པར་
འབྱེད། །ཆགས་ལྡན་དམུ་རྒོད་གྲོགས་དང་འགྲོགས་པ་ན། །རྣམ་དཀར་བཟང་པོའི་སྤྱོད་པ་འདོར་
བར་འགྱུར། །སོ་གཅིག་པ།ལྷན་ཅིག་བརྗོད་པའི་རྒྱན་ལ་གསུམ་ཡོད་པ་ལས། དང་པོ་ཡོན་ཏན་
ལྷན་ཅིག་བརྗོད་པ་ནི། ཉིན་བྱེད་ཟེར་གྱི་བསྐྱང་པའི་འདབ་བརྒྱ་བ། །ངག་དབང་ལྷ་མོའི་བཞིན་དང་
ལྷན་ཅིག་འཛུམ། །ཟླ་ཞུན་ཁུ་བས་བྱུག་པའི་གངས་ཀྱི་རི། །མཚུངས་མེད་ཐུགས་རྗེའི་དཔལ་དང་
ལྷན་ཅིག་དཀར། །གཉིས་པ། ལས་ལྷན་ཅིག་བརྗོད་པའི་རྒྱན་ནི། སྣ་མང་ནོར་འཚོལ་བྱ་བ་བསྒྲུབ་
པ་དང༌། །ལྷན་ཅིག་འབྱུང་བའི་བསམ་པ་དྲག་ཏུ་བསྐྱེད། །ཟིན་མེད་མེལ་ཚེའི་ལུས་སེམས་མནར་བ་
དང༌། །ལྷན་ཅིག་འཇུག་སྒེག་སྐྱེ་བའི་ས་བོན་ཐེབས། །གསུམ་པ།གཞི་གཅིག་བྱ་བ་ལྷན་ཅིག་བརྗོད་
པའི་རྒྱན་ནི། ཕ་རོལ་རྒོལ་བ་འཇོམས་པའི་སྤོབས་པ་དང༌། །ལེགས་བཤད་ཞུམ་པ་མེད་པར་འཆད་
པ་དང༌། །དེ་རྒྱུ་མཁས་པའི་ཞབས་པད་བརྟན་པ་སྟེ། །འདི་གསུམ་ལྷན་ཅིག་འཛོམས་པའི་སྐལ་བར་
ལྡན། །
སོ་གཉིས་པ།ཡོངས་རྗེས་ཀྱི་རྒྱན་ནི།མཁས་བྱེད་མཚུངས་པ་མེད་པའི་རྣམ་དཔྱོད་ཀྱིས། །
229

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
བདག་གི་ཡིད་དབང་མ་ལུས་འཕྲོག་བྱས་ཏེ། །སྣ་ཚོགས་ཤེས་བྱ་རིགས་པའི་གཞུང་ལུགས་ཀུན། །
འཆད་དང་རྩོམ་ལ་དབང་བའི་བློ་མཆོག་སྦྱིན། །སུམ་བཅུ་རྩ་གསུམ་པ། ཤིས་བརྗོད་ཀྱི་རྒྱན་ནི།
པདྨ་ཟླ་གདན་དབུས་སུ་རཾ་ཡིག་དཀར། །ཡོངས་གྱུར་བཅུ་དྲུག་ལང་ཚོའི་མཚར་སྡུག་སྐུ། །མཚན་
དཔེ་གསལ་རྫོགས་སྒེག་ཅིང་འཛུམ་ལྡན་མ།།ཡིད་བཞིན་འཁོར་ལོས་སྲོག་གི་ཀ་བ་བཙུགས།།
སུམ་ཅུ་རྩ་བཞི་པ། རབ་སྤེལ་རྒྱན་ནི། བཅུ་དྲུག་༼རང་བཞིན་རྒྱན༽ལང་ཚོའི་ཆ་ཤས་རྫོགས་
པའི་སྐུ། །སྙན་༼དཔེ་རྒྱན༽འཇེབས་དྲི་ཟའི་དབྱངས་ལྟར་འཁྲོལ་བའི་གསུང༌། །མཐའ་བྲལ་༼མ་བསྡུས་པའི་
གཟུགས་ཅན༽ཐུགས་ཀྱི་རྒྱ་མཚོ་སྙོག་པ་མེད། །གསང་༼ལྷན་ཅིག་རྒྱན༽གསུམ་ལྷན་ཅིག་བདག་གི་དཔལ་དུ་
ཐོབ།།ཡང་ལུགས།༼གཅིག་རང་བཞིན་བརྗོད་པ༽ལ་༽ཡིད་འོང་སྨིན་ལེགས་ཁྱོད་ཀྱི་བཞིན་གྱི་དཔལ། །བདེ་
༼རང་བཞིན་བརྗོད
འབྱུང་༼རང་བཞིན་བརྗོད་པ༽གཙུག་རྒྱན་འདི་ཡིས་འགོག་པར་ནུས། །བཅུ་དྲུག་ཆ་གང་རི་དྭགས་མཚན་
མས་མཛེས།།༼འཁྱོག་བརྗོད་པ༽བདུད་རྩིའི་ཟེར་འཕྲེང་འཕྲོ་བས་དཀའ་བ་མེད།།སོ་ལྔ་པ།དགོངས་པ་
ཅན་གྱི་རྒྱན་ནི མཁས་༼གཟུགས་ཅན༽དབང་ལེགས་བཤད་ཟླ་བའི་མ་མའི་ཁྱོན། །བདག་བློ་བརྩོན་
པས་རི་དབང་སྒྲིལ་བའི་འབྲས། །དོན་རྒྱན་དཔེར་བརྗོད་འོད་སྟོང་ལྡན་པ་འདི། །ཤར་བས་སྙན་
ཚིག་བསྟན་པའི་འདབ་བརྒྱ་བཞད། །ཨ་ཧོ་མདའ་མེའི་གྲངས་ལྡན་དོན་གྱི་རྒྱན། །རྣམ་མང་དབྱེ་
བའི་ལང་ཚོ་ཉ་གང་བཞིན། །རྣམ་བཀྲ་མཚོན་རྒྱར་ཉེ་བའི་དྭངས་ཤེལ་ལྟར། །མ་འདྲེས་འཆར་བའི་
ང་འདི་མཚར།
ཨ་དརྴ་འདི་མཚར། །ཞེས་སྙན་ངག་མེ་ལོང་ལེའུ་གསུམ་གྱི་དཔེར་བརྗོད་མུ་ཐི་ལའི་འཕྲེང་བ་ཞེས་བྱ་
བ་ལས། ལེའུ་གཉིས་པ་དོན་རྒྱན་གྱི་དཔེར་བརྗོད་བསྟན་ཟིན་།།
ལེའུ་གསུམ་པ་དང་པོའི་སྒྲ་རྒྱན་ལ། བྱ་སླ་བ་རྐང་པ་དང་པོ་ལ་ཡོད་པའི་ཟུང་ལྡན། བྱ་
དཀའ་བ་གནས་གཞན་ལ་ཡོད་པའི་ཟུང་ལྡན།མཐའ་ཐོགས་སྦྱར་བའི་ཟུང་ལྡན། ཀུན་ཏུ་ཟུང་ལྡན།
བསྲེས་པའི་ཟུང་ལྡན། བཟློག་པའི་ཟུང་ལྡན་དང་དྲུག དང་པོ་ལ་བར་མ་ཆོད་པའི་ཟུང་ལྡན། བར་
ཆོད་པའི་ཟུང་ལྡན།ཆོད་ཅིང་མ་ཆོད་པའི་ཟུང་ལྡན་རྣམས་གསུམ་ཡོད་པ་ལས་དང་པོ་བར་མ་ཆོད་
པའི་ཟུང་ལྡན་ལའང་གནས་ཀྱི་དབྱེ་བ་བཅོ་ལྔར་ཡོད་པ་ལས། དང་པོའི་རྐང་པ་དང་པོའི་ཐོག་མ་ལ་
ཡོད་པའི་ཟུང་ལྡན་ནི།མཛེས་མཛེས་ལྟ་བས་མི་ངོམ་མཚན་དཔེའི་སྐུ། །ཡན་ལག་དྲུག་ཅུའི་དབྱངས་
230

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ལྡན་སྙན་པའི་གསུང༌།།གསལ་སྒྲིབ་མེད་པར་ཀུན་ལ་བརྩེ་བའི་ཐུགས།།གསང་གསུམ་མི་ཟད་རྒྱན
གྱི་སྤུད་དེར་འདུད། །གཉིས་པ། རྐང་པ་གཉིས་པའི་ཐོག་མ་ན་ཡོད་པའི་ཟུང་ལྡན་ནི། རྣམ་གསུམ་
ངུར་སྨྲིག་གོས་ཀྱི་ཀླུབས་པའི་སྐུ །ཝལ་ཝལ་ཡིད་ལ་དྲན་པ་ཙམ་གྱིས་ཀྱང༌། །སྲིད་དང་ཞི་བའི་
འབྲས་བུ་མ་ལུས་པ། །འབད་མེད་སྩོལ་མཛད་དོན་གྱི་ཐམས་ཅད་མཁྱེན། །གསུམ་པ། རྐང་པ་
གསུམ་པའི་དང་པོ་ན་ཡོད་པ་ནི། ཀུན་དང་ཐུན་མོང་མིན་པ་སྙིང་པོའི་ཆོས །སྣོད་ལྡན་རིན་ཆེན་ལྟ་
བུའི་གདུལ་བྱ་ལ། །ལྷུག་ལྷུག་ཚིག་དོན་ཚང་ལ་མ་ནོར་བར། །འདོམས་མཁས་ཚར་བ་རྗེ་དེར་སྙིང་
ནས་འདུད།།
བཞི་བ། རྐང་བ་བཞི་བའི་ཐོག་མར་ཡོད་པ་ནི། བསྒྲོད་དཀའ་དབུས་འགྱུར་ཚང་དུ་མ་
བརྟོལ་ཀྱང་། །ཚངས་སྲས་གཉིས་སྐྱེས་ཟུང་གི་བཀའ་དྲིན་ལས།།བྱིང་དང་རང་བཞིན་ཉམས་འགྱུར་
རབ་བཀྲའི་གཟུགས། །གསལ་གསལ་འཆར་བ་བདག་བློའི་ཨ་དར་ཤ ། ལྔ་པ། རྐང་པ་དང་པོ་
གཉིས་ཀྱི་ཐོག་མ་ཡོད་པ་ནི།འཛུམ་འཛུམ་མཐོང་བས་ཚེམས་པའི་ཞལ་སྒོ་ནས། །ལྷུག་ལྷུག་ལེགས་
བཤད་འཆད་ལ་ཐོགས་མེད་པ། །ཨེ་མ་བདག་གི་ཡོངས་འཛིན་དམ་པ་འདི། །དབྱངས་ཅན་མགྲིན་
པར་ཆགས་ལས་གཞན་དུ་ཅི། །དྲུག་པ། རྐང་པ་དང་པོ་དང་གསུམ་པའི་ཐོག་མ་ལ་ཡོད་པ་ནི། ཡང་
ཡང་བརྩོན་པའི་སྐྱ་རེངས་ལས་དྲངས་པའི། །ཤེས་བྱའི་དཀྱིལ་འཁོར་ཡོངས་རྫོགས་རྣམ་དཔྱོད་
གཉིས། །མང་མང་རྨོངས་པའི་སྨག་རུམ་ཕ་མཐར་སྤྲད། །བློ་གྲོས་འདབ་བརྒྱ་བཞད་པས་ཀུན་
བཟོད་ཁྱབ། །བདུན་པ། རྐང་པ་དང་པོ་དང་བཞི་བའི་ཐོག་མར་ཡོད་པ་ནི། ཁྱུག་ཁྱུག་རིག་པའི་
མིག་སྟོང་རབ་བསྒྲད་ཅིང༌། །མ་རུང་རླངས་པོར་སྤྱོད་པའི་བཅུད་བྲལ་དཔུང༌། །རྣམ་དཔྱོད་ལག་ཉལ་
རྩེ་རྒྱས་ཕམ་བྱེད་པ།།མཁས་མཁས་ཀུན་གྱི་བསྒྲུན་མེད་ཨ་ཏི་།
བརྒྱད་པ།རྐང་པ་གཉིས་པ་དང་གསུམ་པའི་ཐོག་མར་ཡོད་པ་ནི།རིང་ནས་བསྐྱངས་པའི་
ལྷ་གཅིག་མཚོ་བྱུང་མས། །ལྡེམ་ལྡེམ་ཕྱག་སོར་གྱིས་བསྐུལ་རྒྱུད་མངས་སྒྲ། །ལྷང་ལྷང་ཐོས་འཛིན་
བུ་གར་ལྷུང་ཙམ་གྱིས། །རྣམ་མང་ཤེས་བྱ་རིག་པའི་ཕ་མཐར་བགྲོད། །དགུ་པ། རྐང་པ་གཉིས་པ་
དང་བཞི་བའི་ཐོག་མ་ན་ཡོད་པ་ནི།དཔྱད་བརྩོན་ཟུང་འཇུག་བློ་ཡི་མེ་ལོང་ངོས། །ཧྲིག་ཧྲིག་དྲང་ངེས་
231

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཆོས་གཟུགས་ཟླ་བཞིན་མ། །མ་འདྲེས་འགོག་མེད་ཤར་བའི་དམ་པ་དེ། །མང་མང་ཡིད་ཅན་ཀུན་གྱི་
བླ་ན་མཐོ། །བཅུ་པ།རྐང་བ་གསུམ་པ་དང་བཞི་བའི་ཐོག་མར་ཡོད་པ་ནི། རྒྱལ་ཀུན་མཁྱེན་པའི་ཆུ་
གཏེར་བསྲུབ་པའི་འབྲས །ཚངས་སྲས་སིམ་བྱེད་ཞལ་སྒོ་ལས་འཕྲོས་པའི །སིམ་སིམ་ལེགས་
བཤད་ག་བུར་གཟེགས་མ་ཡིས། །དཀར་དཀར་བློ་གྲོས་ཀུནྡ་ཡོངས་སུ་བཞད། །བཅུ་གཅིག་པ།
རྐང་པ་དང་པོ་གསུམ་གྱི་ཐོག་མ་ལ་ཡོད་པ་ནི།མཛེས་མཛེས་ཟླ་ཞུན་ཁུ་བས་བྱུགས་འདྲའི་སྐུ། །སྙན་
སྙན་དྲི་ཟའི་དབྱངས་ཀྱི་བསྒྲུན་མེད་གསུང༌།།གསལ་གསལ་མཁས་ལྟར་དག་པ་སྒྲིབ་བྲལ་ཐུགས། །
ངག་དབང་ལྷ་མོའི་གསང་གསུམ་ཁོ་བོའི་དཔལ། །བཅུ་གཉིས་པ། རྐང་བ་དང་པོ་གཉིས་པ་བཞི་བ་
གསུམ་གྱི་ཐོག་མར་ཡོད་པ་ནི། ཝལ་ཝལ་གསང་གསུམ་དྲན་པའི་གདུང་ཤུགས་ཀྱིས། །དུང་དུང་
སྙིང་ནས་དད་པའི་གསོལ་བཏབ་ན། །སྲིད་ཞིའི་དགོས་འདོད་མ་ལུས་དབྱར་མཚོ་ལྟར། །ཆིལ་ཆིལ་
འབད་མེད་འཇོ་བ་སརྦ་ཛཿ
བཅུ་གསུམ་པ།རྐང་པ་དང་པོ་གསུམ་པ་བཞི་བ་རྣམས་ཀྱི་ཐོག་མར་ཡོད་པ་ནི།ལྷབ་ལྷབ་
ཤེས་བྱའི་གནས་ཀུན་མཐོང་བ་ལ། །དཔྱད་བརྩོན་འབད་པས་ཐོས་པ་མ་བསྟེན་ན། །ཆེ་ཆེ་ཁ་དྲག་
དཔུང་གིས་འཕྲོག་མིན་ཞིང༌། །མང་མང་རིན་ཆེན་ནོར་གྱི་ཉོ་བྱ་མིན། །བཅུ་བཞི་པ། རྐང་པ་ཕྱི་མ་
གསུམ་གྱི་ཐོག་མ་ལ་ཡོད་པ་ནི།དཔྱད་གསུམ་རྣམ་དག་ཀེ་ཏ་ཀའི་གྲུང་བའི།།ཉོག་ཉོག་འཁྲུལ་བས་
2
དབེན་པའི་ལེགས་བཤད་ཆབ། །ལྷུང་ལྷུང་བདག་བློའི་ཡོལ་གོར་རབ་འཁྱིལ་བས །ཆིལ་ཆིལ་
ལེགས་བཤད་རླབས་འཕྲེང་ཡོལ་བ་མེད། །བཅོ་ལྔ་པ། རྐང་བ་བཞི་བའི་ཐོག་མ་ལ་ཡོད་པ་ནི།
གསལ་གསལ་བདག་བློ་སྒྲིབ་བྲལ་མེ་ལོང་དུ། །ཧྲིག་ཧྲིག་ཚིག་དོན་མ་གབ་རྣམ་བཀྲའི་གཟུགས། །
རྗེན་རྗེན་འཆར་བའི་བྱེད་པོ་འདྲེན་པ་ཁྱེད།།བརྟན་བརྟན་རྡོ་རྗེའི་ཁྲི་ལ་རྟག་བཞུགས་ཤིག །
གཉིས་པ། ཆོད་པའི་ཟུང་ལྡན་ལ་ནང་གསེས་བཅུ་གསུམ་ཡོད་པའི་དང་པོ་རྐང་པ་སྔོན་མ་
གཉིས་ཀྱི་ཐོག་མ་ལ་ཡོད་པ་ནི གྲགས་སྐམ་རང་འདོད་སྒྲོ་བཏགས་ཙམ་མིན་པར། །གྲགས་པའི་
མཐའ་ཅན་ཀུན་མཁྱེན་ཙོང་ཁ་པ། །ཐུབ་བསྟན་འཁྲུལ་པའི་དྲི་མ་བྱུང་བའི་ཕྱིར། །འཇམ་དཔལ་ཟུར་
ཕུད་དོར་ལས་གཞན་དུ་ཅི། །གཉིས་པ། དང་པོ་དང་གསུམ་པའི་ཐོག་མ་ལ་ཡོད་པ་ནི།བཅུ་དྲུག་ཆ་
232

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཤས་གང་བའི་ཀུ་མུད་གཉེན། །སྒྲིབ་བྲལ་འཆི་མེད་ལམ་དུ་རྒྱུ་བ་ལ། །བཅུ་དྲུག་ལང་ཚོ་བཀྲ་བའི་
ལུས་ཕྲའི་བཞིན།།ཡིན་སྙམ་ཆགས་ལྡན་རྨོངས་པ་དེར་རྗེས་སྙེག།གསུམ་པ།དང་པོ་དང་བཞི་བའི་
ཐོག་མར་ཡོད་པ་ནི། ས་བཅུའི་དབང་ཕྱུག་བརྟན་པའི་འཁོར་ལོ་ཉིད། །གང་འདུལ་ཐབས་ཀྱིས་
ཁྲིམས་ལྡན་བཤེས་གཉེན་དང༌། །གོས་དཀར་ལྕང་ལོ་འཕྱང་བའི་ཟློས་གར་ལ། །ས་སྐྱ་པ་ཞེས་སྙན་
པའི་བ་དན་གཡོ། །བཞི་པ། གཉིས་པ་དང་གསུམ་པའི་ཐོག་མར་ཡོད་པ་ནི། རྣམ་བཀྲ་མཚན་དང་
དཔེ་བྱད་ཀྱིས་སྤུད་པས། །མཛེས་སྡུག་ལུས་ཕྲ་གཞན་གྱི་བསྐྲུན་མེད་པ། །མཛེས་ལྡན་ཚངས་པའི་བུ་
མོ་ངང་མོ་དཀར། །རྟག་ཏུ་བདག་མགྲིན་པད་མཚོར་རོལ་ཅིག་བུ། །ལྔ་པ།གཉིས་པ་དང་བཞི་བའི་
ཐོག་མར་ཡོད་པ་ནི། ཆར་སྤྲིན་ལྟར་གནག་དམར་ཟླུམ་སྡང་མིག་བགྲད། །སྟོབས་རྩལ་མི་ཟད་ཁྲོ་
འཁྲུགས་རྔམས་པ་ཡིས །བསྟན་དགྲའི་དོན་སྙིང་ལྐོག་མར་འབྱིན་བྱེད་པ། །སྟོབས་ལྡན་མ་ཧཱ་ཀ
ལས་བདག་སྲུངས་ཤིག།དྲུག་པ། ཕྱི་མ་གཉིས་ཀྱི་ཐོག་མ་ལ་ཡོད་པ་ནི། ན་ཚོད་ལང་ཚོའི་ཆ་རྫོགས་
དར་དྲག་པས། །ཕྲ་རྒྱས་ཚ་ཟེར་གྱིས་གདུང་ཡིད་ཅན་འགའ། །ཟླ་མེ་འཁོར་བར་འཆིང་བའི་ཆོམ་
རྐུན་ལ། །ཟླ་བཞིན་མ་ཞེས་བསྔགས་པའི་མགྲིན་རྔ་འཁྲོལ། །བདུན་པ། སྔ་མ་གསུམ་གྱི་ཐོག་མར་
ཡོད་པ་ནི། རབ་འབྱམས་ཤེས་བྱ་རིག་པའི་གནས་ཀུན་ལ། །རབ་ཡངས་འདྲེན་བྱེད་བསྐྱོད་ལ་མི་
དམན་འདི། །རབ་དཀར་འཁོར་ལོའི་ལག་ལྡན་མཚོ་བྱུང་མས། །འཇིགས་མེད་སྤོབས་པའི་བྱིན་
ལས་གཞན་དུ་ཅི། །བརྒྱད་པ། དང་པོ་གསུམ་པ་བཞི་བ་རྣམས་ཀྱི་ཐོག་མར་ཡོད་པ་ནི། གྲགས་ལྡན་
ས་སྲུང་གཙུག་ཏུ་ཞབས་པད་ཟུང༌། །བཀོད་དེ་ཤེས་བྱའི་མིག་སྟོང་ཕྱོགས་བཅུར་བགྲད། །གྲགས་
པའི་རྔ་གསེང་སྲིད་གསུམ་སྐྱེ་འགྲོའི་རྣར། །གྲགས་པ་དོན་ལྡན་ཟིལ་གནོན་བཞད་པ་རྩལ། །དགུ་པ།
ཕྱི་མ་གསུམ་གྱི་ཐོག་མ་ལ་ཡོད་པ་ནི། གྲངས་མེད་རིག་པའི་བྱེད་པོར་མངའ་གསོལ་ཕྱིར། །རྒྱལ་
ཀུན་མཁྱེན་བརྩེ་ནུས་དང་གསང་གསུམ་གར། །རྒྱལ་སྲས་གཞོན་ནུར་བསྒྱུར་བ་བློ་བདག་ནི། །རྒྱལ་
བར་གྱུར་ཅེས་ཤིས་བརྗོད་མེ་ཏོག་གཏོར།།བཅུ་པ།བཞི་གའི་ཐོག་མར་ཡོད་པ་ནི།རྣམ་དག་བཅད་
ལྷུག་ཚིག་འཕྲེང་སྤེལ་བ་ལ། །རྣམ་འདྲེན་ཁྱེད་དང་ནག་མོའི་ཁོལ་པོ་གཉིས །རྣམ་པ་ཀུན་ཏུ་
མཚུངས་ཞེས་འཕགས་བོད་ཀྱི། །རྣམ་དཔྱོད་ལྡན་པ་ཀུན་གྱིས་མགྲིན་གཅིག་གླེང་། །བཅུ་གཅིག་པ།
233

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
བཞི་གའི་ཐོག་མ་ལ་ཡོད་ཀྱང་ཕྱེད་སྔ་ཕྱི་ཐ་དད་དུ་ཡོད་པ་ནི། དཀར་དང་ཤེལ་རི་འདི་ཡི་དཔེ་ཟླ་རུ །
དཀར་མཛེས་ངག་དབང་ལྷ་མོའི་སྐུ་འདི་འོས། །རབ་བཀྲ་དབང་གཞུས་འཁྱུད་པ་འདི་ཉིད་དང༌། །
རབ་མཛེས་མཚན་དཔེ་གསལ་རྫོགས་འདི་མཚུངས་སྙམ། །བཅུ་གཉིས་པ། བཞི་ག་ལ་ཡོད་ཀྱང་
དང་པོ་དང་གསུམ་པ་མཚུངས་ཤིང་གཉིས་པ་དང་བཞི་བ་མཚུངས་པ་ནི། མ་དག་སྲིད་མཚོར་
འཁྱམས་པའི་ཡིད་ཅན་ཀུན། །ཡང་ཡང་སྐྱིད་པ་མེད་པའི་སྙིང་བརྩེ་ཡིས། །མ་རུང་བརྣག་དཀའི་
དུཿཁ་ཉེར་བཅིལ་ཏེ། །ཡང་དག་ལམ་ལ་འཁྲིད་མཛད་ཉི་མའི་གཉེན། །བཅུ་གསུམ་པ། བཞི་ག་ལ་
ཡོད་ཀྱང་དང་པོ་དང་བཞི་བ་འདྲ་ཞིང་གཉིས་པ་དང་གསུམ་པ་མཚུངས་པ་ནི། དད་སྟོབས་རྟ་བདུན་
རླུང་འགྲོས་ཀྱིས་དྲངས་པའི །སྲིད་པའི་སྒྲོན་མེ་བརྩེ་ལྡན་སརྦ་ཛྙཱསྲིད་དང་ཞི་བའི་དཔལ་འབྱོར་
དབྱིག་གི་ཆར། །དད་ལྡན་འདོད་པའི་ཡོལ་གོར་ད་ཕོབ་ཅིག །གསུམ་པ།ཆོད་ཅིང་མ་ཆོད་པའི་ཟུང་
ལྡན་ལ་གསུམ་ལས་དང་པོ་ཕྱེད་སྔ་མ་གཉིས་འདྲ་ཞིང་ཕྱེད་ཕྱི་མ་གཉིས་མཚུངས་པའི་ཆོད་ཅིང་མ་
ཆོད་པ་།ལྷང་ལྷང་སྙན་པའི་ཚིག་གིས་དུས་ཀུན་།།ལྷང་ལྷང་སྙིང་ནས་གསོལ་བ་འདེབས་བྱེད་ན། །
ཡང་ཡང་བརྩེ་བའི་འཛུམ་ཞལ་ཉེར་སྟོན་ལ།།ཡང་ཡང་ཡིད་ལ་སིམ་པའི་དགའ་སྟོན་སྩོལ། །
གཉིས་པ།ཐོག་མཐའ་གཉིས་འདྲ་ཞིང་བར་པ་གཉིས་མཚུངས་པའི་ཆོད་ཅིང་མ་ཆོད་པ་ནི།
འཁྱོག་འཁྱོག་ཐ་དཀར་རྒྱུ་བའི་འོ་མཚོའི་དབུས། །ལྡེམ་ལྡེམ་ཆུ་སྐྱེས་འདབ་བརྒྱ་བཞད་པའི་སྟེང་། །
ལྡེམ་ལྡེམ་ཕྱག་གི་གླེགས་བམ་རལ་གྲི་འཛིན། །འཁྱོག་འཁྱོག་དཀྱུས་རིང་སྤྱན་ཟུར་བདག་ལ་གཡོ། །
གསུམ་པ།བཞི་ག་འདྲ་བའི་ཆོད་ཅིང་མ་ཆོད་པ་ནི། དཀར་དཀར་གངས་ཀྱི་རྡུལ་བརྩེགས་ལྟ་བུའི་། །
དཀར་དཀར་ཉ་གང་ཟླ་འདྲའི་ཞལ་སྒོ་ནས། །དཀར་དཀར་ཚེམས་འཕྲེང་གཡོ་དང་ལྷན་ཅིག་ཏུ། །
དཀར་དཀར་ཆོས་སྦྱིན་སྩོལ་མཛད་མཚོ་བྱུང་མ། །གཉིས་པ། བྱ་དཀའ་གནས་གཞན་ལ་ཡོད་པའི་
ཟུང་ལྡན་ལ་ནང་གསེས་ཀྱི་དབྱེ་བ་དྲུག་ལས་དང་པོ་ལའང་གཉིས་ཀྱི་དང་པོ་ཆོད་ཅིང་མ་ཆོད་པ་ནི།
དགྲ་སྡེ་འདར་བྱེད་འདར་བྱེད་དཔའ་བོ་སྟེ། །ཞིང་བཅུ་འདར་བྱེད་འདར་བྱེད་ནག་པོ་ཆེ། །ལྗོན་ཤིང་
འདར་བྱེད་འདར་བྱེད་དྲིའི་གཞོན་པ། །རྨོངས་པ་འདར་བྱེད་འདར་བྱེད་དཔྱོད་ལྡན་ནོ། །གཉིས་པ།
ཆོད་པ་ཁོ་ན་ནི། སྙིང་སྟོབས་ཕུལ་བྱུང་མཐུ་ལས་ལེགས་གྲུབ་འདྲེན་པ་ཕུལ་བྱུང་ཟས་གཙང་སྲས། །
234

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་།
མཛད་པ་ཕུལ་བྱུང་བཅུ་གཉིས་གྲངས་ཀྱི་བགྲང་ཡས་ཕུལ་བྱུང་གདུལ་བྱའི་ཚོགས །གནས་སྐབས་
ཕུལ་བྱུང་འདོད་དགུར་དབང་འབྱོར་མཐར་ཐུག་ཕུལ་བྱུང་བདེ་ལ་བཀོད། །དེ་ལྟའི་ཕུལ་བྱུང་བདེ་
འབྲས་སེམས་ན་བརྩོན་འབྲས་ཕུལ་བྱུང་སྐྱེད་གཅིག་གུ། །གཉིས་པ་ལའང་གཉིས་ཀྱི་དང་པོ་ཆོད་པ་ནི།
གསལ་སྒྲིབ་མེད་པ་ཡིད་ཀྱི་མཁའ་དབྱིངས་སུ། །འགོག་པ་མེད་པར་ཚངས་སྲས་ཞལ་སྐྱིན་ཟླ། །འདུ་
འབྲལ་མེད་པར་རྟག་ཏུ་ཤར་བ་ཡིས། །འཁྲུལ་བ་མེད་པའི་ལེགས་བཤད་རྩོམ་ལ་དབང༌། །
གཉིས་པ།ཆོད་ལ་མ་ཆོད་པ་ནི།སྤྲིན་རྔ་དྲག་ཏུ་བསྒྲགས་ཚེ་འཇིགས་ལྷང་ལྷང་། །གཞན་
གསོས་མགྲིན་དབྱངས་ཐོས་པས་སྙན་ལྷང་ལྷང༌། །རྟག་སེམས་གྱི་འགྱུ་བ་སྐྱོ་ལྷང་ལྷང༌། །དམ་
པའི་བཀའ་དྲིན་བརྗེད་མེད་དྲན་ལྷང་ལྷང་། །གསུམ་པ་ལ་གཉིས་ལས་དང་པོ་ཆོད་པ་ནི། བསིལ་
བྱེད་རླུང་གིས་ཚ་གདུང་སེལ་བར་བྱེད། །གསལ་བྱེད་ཉི་མས་སྨག་རུམ་ཕ་མཐར་བྱེད། །དག་བྱེད་
ཆབ་ཀྱིས་མི་གཙང་བཀྲུ་བར་བྱེད། །འདྲེན་བྱེད་དམ་པས་སྲིད་མཚོ་སྒྲོལ་བར་བྱེད། །གཉིས་པ།
ཆོད་ཅིང་མ་ཆོད་པ་ནི། པད་དཀར་སྡོང་བུ་ལྡེམ་ལྡེམ་སྟེང་ན་སྒེག་མཛེས་གཟུགས་སྐུ་འཁྱོག་ལྡེམ་
ལྡེམ། །དཔུང་སྐྱེས་འཁྲི་ཤིང་ལྡེམ་ལྡེམ་གྱིས་བཟུང་རྐང་བཅས་ཨུཏྤལ་བཅུག་ལྡེམ་ལྡེམ། །དེ་དབུས་
གེ་སར་ལྡེམ་ལྡེམ་གྱིས་སྟེགས་ཤེས་རབ་རལ་གྲི་འོད་ལྡེམ་ལྡེམ། །གནག་སྣུམ་ཟུར་ཕུད་ལྡེམ་ལྡེམ
ལྔས་མཚན་ལྷག་པའི་ལྷ་མཆོག་མཛེས་ལྡེམ་ལྡེམ །བཞི་བ་ལ་གཉིས་ལས་དང་པོ་ཆོད་པ་ནི། རྣམ་
ཀུན་མཆོག་ལྡན་རྣམ་པར་མཛེས་པའི་སྐུ། །རྣམ་པ་མ་འདྲེས་རྣམ་པ་སྙན་པའི་གསུང༌། །རྣམ་པར་མི་
གཡོ་རྣམ་རྟོག་སྤངས་པའི་ཐུགས །རྣམ་གསུམ་འཁོར་ལོར་རྣམ་ཀུན་དང་བས་འདུད། །གཉིས་པ
མི་མཉམ་པ་གཉིས་ཀྱི་ཐོག་མཐའ་དང་མཉམ་པ་གཉིས་ཀྱི་ཐོག་བར་ན་ཡོད་པའི་ཆོད་ཅིང་མ་ཆོད་པ་
འཇམ་འཇམ་ཀ་མ་ལ་ལྟར་སྐུ་འཇམ་འཇམ། །འཇམ་འཇམ་འཁྲུལ་མེད་སྙན་འཇེབས་འཇམ་འཇམ་
གསུང༌། །འཇམ་འཇམ་ཁྲོ་བ་མེད་པའི་ཐུགས་འཇམ་འཇམ། །འཇམ་འཇམ་སྤྱོད་པས་དུས་ཀུན་
འཇམ་འཇམ་མཛད། །ལྔ་པ་ལ་གཉིས་ལས་དང་པོ་ཆོད་པ་ནི། དཔལ་མོའི་བདག་བཞིན་དཔལ་
འབྱུང་སྲིད་བཞིའི་དཔལ། །དཔལ་ཀུན་ལ་དབང་དཔལ་འབྱོར་མངའ་ཐང་དཔལ། །དཔལ་གྱི་
མཆོག་སྟེར་དཔལ་ལྡན་གྲགས་པའི་དཔལ། །དཔལ་ཆེན་སྲུང་མ་དཔལ་མགོན་བདག་གི་དཔལ། །
235

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
གཉིས་པ། ཆོད་ལ་མ་ཆོད་པ་ནི། མཛེས་མཛེས་ཆ་རྫོགས་ཟླ་གཞོན་བཞིན་དུ་མཛེས་མཛེས་དཀར་
གསལ་གདོང་མཛེས་མཛེས །མཛེས་མཛེས་ཨུཏྤལ་སྔོན་པོ་ལྟ་བུར་མཛེས་མཛེས་དཀྱུས་རིང་མིག་
མཛེས་མཛེས །མཛེས་མཛེས་བིམྤའི་མདོག་དང་མཚུངས་པའི་མཛེས་མཛེས་དམར་བའི་མཆུ་
མཛེས་མཛེས །མཛེས་མཛེས་ལེགས་བྲིས་བུ་མོས་བསྒྲུན་མེད་མཛེས་མཛེས་ལུས་ཕྲ་འདི་མཛེས་
མཛེས།།
གསུམ་པ། མཐའ་ཐོག་སྦྱར་བའི་ཟུང་ལྡན་ནི། དོན་བཟང་ཚིག་འཇེབས་འཁྲུལ་བྲལ་
དཎྜིའི་གཞུང༌། །གཞུང་ལུགས་མ་ནོར་འཆད་ཅིང་འདོམས་ལ་མཁས། །མཁས་དབང་འདི་འདྲ་ཀུན་
བཟོད་འཕང་ན་དཀོན། །དཀོན་མཆོག་ཐུགས་རྗེས་བདག་གི་འདྲེན་པར་ཐོབ། །བཞི་པ། ཀུན་ཏུ་
ཟུང་ལྡན་ལ། རྐང་བ་འདས་པ་ཚིག་བཅས་འདས་པ་ཟུང་ལྡན་ཆེན་པོ་དང་གསུམ། དང་པོ་ཚིག་
བཅས་ཕྱེད་རྐང་པ་གཉིས་བཟླས་པ་ནི་ཡང་དག་སྦྱར་བ་ཞེས་བྱ་ཞིང་། དེ་ལ་དབྱེ་ན། དང་པོ་གསུམ་
པ་དང་གཉིས་པ་བཞི་བ། དང་པོ་གཉིས་པ་དང་གསུམ་པ་བཞི་བ། དང་པོ་བཞི་བ་དང་གཉིས་པ་
གསུམ་པར་བཟླས་པ་གསུམ་ཡོད་ལ། རྐང་པ་འདས་པ་ལའང་དུ་མ་ཡོད་ཅིང་། གཉིས་པ་ལ་ཕྱེད་
ཟླས་ཡང་དག་སྦྱར་བ་དང་གཞན་༼འདས་པ༽རྐང་པ་གཉིས།དང་པོ་ལ་གསུམ་ལས།དང་པོ་གསུམ་པ་
དང་གཉིས་པ་བཞི་བར་བཟླས་པ་ནི་དཀར་༼དབྱངས་ཅན་མའི་ཞལ༽མཛེས་དཀྱིལ་འཁོར་རབ་ཏུ་རྒྱས་པ་
འདིས ༼ཟམ་གཉིས་སྐྱེས་དགའ་བ་སྐྱེད་པར་བྱེད་པ་།འདིས། ༼བྲམ་ཟེ་གཉིས་སྐྱེས་དགའ་བ་སྐྱེད་པར་བྱེད་པ་སྟེ། །དཀར་མཛེས་༼ཟླ་བ་ཉ་བདཀྱིལ་འཁོར་
རབ་ཏུ་རྒྱས་པ་འདིས། །གཉིས་སྐྱེས་༼ཙ་ཀ་༽དགའ་བ་བསྐྱེས་པར་བྱེད་པ་སྟེ། །གཉིས་པ། དང་པོ་
གཉིས་དང༌། གསུམ་པ་བཞི་པར་བཟླས་པ་ནི།མཚུངས་པ་མེད་པ་མི་ཡི་སེང་གེ་༼ཤཱཀྱ་ཐུབ་པའདི། །
མཚུངས་པ་མེད་པ་མི་ཡིས་སེང་གེ་༼ཁྱབ་འཇུག༽འདི། །མཆོད་པའི་ལས་ལ་གཉིས་༼དགེ་སློང་སྐྱེས་
གཅིག་ཏུ་བརྩོན། །མཆོད་པའི་ལས་ལ་གཉིས་༼བྲམ་ཟེ༽སྐྱེས་གཅིག་ཏུ་བརྩོན། །གསུམ་པ། དང་པོས་
བཞི་བ་དང་གཉིས་པ་གསུམ་པར་བཟླས་པ་། སྲིད་དང་ཞི་བའི་དགོས་འདོད་མ་ལུས་པ། །བགྲང་
ཡས་ལུས་ཅན་ཀུན་ལ་འབད་མེད་༼སངས་རྒྱས༽འཇོ། །བགྲང་ཡང་ལུས་ཅན་ཀུན་ལ་འབད་མེད་༼ཡིད་
བཞིན་ནོར་བུ༽འཇོ། །སྲིད་དང་ཞི་བའི་དགོས་འདོད་མ་ལུས་པ། །གཉིས་པ།གཞན་རྐང་པ་བཟླས་པ་
236

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ལན་གཅིག་བཟླས་པ། ལན་གཉིས་བཟླས་པ་ལན་གསུམ་བཟླས་པ་གསུམ་ལས་དང་པོ།རྐང་པ་
དང་པོ་གཉིས་པར་བཟླས་པ་ནི། རབ་དཀར་༼དབྱངས་ཅན་མ༽ཡིད་འོང་ངང་བའི་བུ་མོ་ནི། །རབ་དཀར་
ཡིད་༼ངང་མོ༽འོང་ངང་པའི་བུ་མོ་ནི། །སྔ་མ་བདག་ལ་བརྩེ་ཕྱིར་ཡིད་མཚོར་རོལ། །ཅིག་ཤོས་གསལ་
དྭངས་པདྨའི་མཚོ་གླིང་། །གཉིས་པ།དང་པོ་གསུམ་པར་བཟླས་པ་ནི།བཅུ་དྲུག་ཆ་ཤས་ཡོངས་སུ་
རྫོགས་པ་ཡིས། །འོད་དཀར་ཅན་དེ་འཆི་མེད་ལམ་ལ་།བཅུ་དྲུག་ཆ་ཤས་ཡོངས་སུ་རྫོགས་པ་
ཡིས །སྐྱེ་མེད་ལུས་ཕྲ་ཆགས་ལྡན་དྲུང་ན་རྩེ། །གསུམ་པ། དང་པོ་བཞི་བར་བཟླས་པ་ནི།སྲིད་དང་
ཞི་བའི་དཔལ་འབྱོར་ཀུན་སྩོལ་བ། །མ་འདྲིས་ཀུན་གྱི་མཛའ་བཤེས་ཉི་མའི་གཉེན། །ངག་གི་དབང་
ཕྱུག་བློ་བཟང་རྒྱ་མཚོས་ཀྱང་། །སྲིད་དང་ཞི་བའི་དཔལ་འབྱོར་ཀུན་སྩོལ་བ །བཞི་པ།གཉིས་པ་
གསུམ་པར་བཟླས་པ་ནི། རྒྱལ་བའི་ཡབ་གཅིག་ཟུར་ཕུད་ལྔ་བ་ཡིས། །ཆོས་ཀུན་རྗེན་པར་མཐོང་
བའི་བློ་མིག་འབྱེད། །ཆོས་ཀུན་རྗེན་པར་མཐོང་བའི་བློ་མིག་འབྱེད། །མཚོ་ལས་བྱུང་བ་སྒྲ་དབྱངས་
ལྷ་མོས་ཀྱང༌། །ལྔ་པ།གཉིས་པ་བཞི་བར་བཟླས་པ་ནི།སྨིན་བྱེད་དབང་གིས་བདག་རྒྱུད་སྨིན་
མཛད་པ། །བཀའ་དྲིན་ཟླ་བྲལ་སྐྱབས་མཆོག་རྒྱལ་རྩེ་བ། །གྲོལ་བྱེད་ཁྲིད་ཀྱིས་གནད་གསང་སྟོན་
མཁས་ཀྱང༌། །བཀའ་དྲིན་ཟླ་མེད་སྐྱབས་མཆོག་རྒྱལ་རྩེ་བ། །དྲུག་པ། གསུམ་པ་བཞི་བར་བཟླས་
པ་ནི།རྣམ་དཔྱོད་བློ་ཡིས་སྤོབས་པ་སྩོལ་བྱེད་དང༌། །དྲི་བསུང་མངར་ཐུལ་ཀུ་མུད་བཞད་བྱེད་པ། །
མཚོ་༼དབྱངས་ཅན་མ༽ལས་བྱུང་བའི་དཀར་མཛེས་ཡིད་འོང་མ། །མཚོ་ལས་བྱུང་བའི་དཀར་མཛེས་ཡིད་
འོང་མ། །གཉིས་པ། ལན་གཉིས་བཟླས་པ་ལ་གསུམ་ལས་དང་པོ་ཐོག་མ་ལ་ལན་གསུམ་བཟླས་པ་ནི
མཚུངས་པ་མེད་པའི་འོད་ཟེར་ཀུན་ནས་འཕྲོ། །མཚུངས་པ་མེད་པའི་འོད་ཟེར་ཀུན་ནས་འཕྲོ། །
མཚུངས་པ་མེད་པ་འོད་ཟེར་ཀུན་ནས་འཕྲོ། །རྒྱལ་བའི་སྐུ་དང་ཉིན་བྱེད་ཀུ་མུད་གཉེན། །ཉིས་པ།
དང་པོ་གསུམ་པ་དང་བཞི་བར་བཟླས་པ་ནི། ༼ཁུ་བྱུག༽སྙན་འཇེབས་མགྲིན་པའི་རྫ་རྔ་བརྡུང་མཁས་
པས། །ཐོས་འཛིན་བུ་གར་ཀུན་དགའ་མཛའ་བ་སྟེར། །༼ཀ་ལ་པིང་ཀ༽སྙན་འཇེབས་མགྲིན་པའི་རྫ་རྔ་
བརྡུང་མཁས་པས །༼ཁུང་བ༽སྙན་འཇེབས་མགྲིན་པའི་རྫ་རྔ་བརྡུང་མཁས་པས། །གསུམ་པ།གཉིས་
པ་གསུམ་དང་བཞི་བར་བཟླས་པ་ནི། མཐོང་བ་ཙམ་གྱིས་ཡིད་དབང་དགའ་སྐྱེད་པ། །དྲི་མེད་༼ཟླ་བ་
237

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཉ་༽དཀར་མཛེས་ལང་ཚོ་དར་དྲག་པ། །དྲི་མེད་༼པདྨ་དཀར་པོ་རྒྱས་པ༽དཀར་མཛེས་ལང་ཚོ་དར་དྲག་པ། །
དྲི་མེད་༼ལུས་ཕུང་དར་བབ༽དཀར་མཛེས་ལང་ཚོ་དར་དྲག་པ། །གསུམ་པ། ལན་གསུམ་བཟླས་པ་ནི
སྙན་འཇེབས་༼རྒྱལ་བའི་གསུང་དབྱངས་ཀྱི་སིམ་པའི་བདེ་བ་སྟེར། །སྙན་འཇེབས་༼དྲི་ཟའི་གླུ༽དབྱངས་
ཀྱིས་སིམ་པའི་བདེ་བ་སྟེར །སྙན་འཇེབས་༼རྒྱུད་མངས་སྒྲ༽དབྱངས་ཀྱི་སིམ་པའི་བདེ་བ་སྟེར །སྙན་
འཇེབས་༼ཁུ་བྱུག་སྐད༽དབྱངས་ཀྱི་སིམ་པའི་བདེ་བ་སྟེར། །གཉིས་པ། ཚིགས་བཅད་བཟླས་པ་ནི།
དཀར་མཛེས་༼དབྱངས་ཅན་མ༽བཅུ་དྲུག་ཆ་ཤས་ཡོངས་སུ་རྫོགས །བལྟ་བས་མི་ངོམ་ཡིད་ཀྱི་དབང་པོ་
འཕྲོག །སིམ་པའི་བདེ་བ་འབད་མེད་འཇོ་བ་ཡི། །གཉིས་སྐྱེས་མཆོད་པའི་གནས་འདི་རྨད་དུ་བྱུང༌། །
དཀར་མཛེས་༼ཟླ་༽བཅུ་དྲུག་ཆ་ཤས་ཡོངས་སུ་རྫོགས། །བལྟ་བས་མི་ངོམ་ཡིད་ཀྱི་དབང་པོ་འཕྲོག །
སིམ་པའི་བདེ་བ་འབད་མེད་འཇོ་བ་ཡི། །གཉིས་སྐྱེས་མཆོད་པའི་གནས་འདི་རྨད་དུ་བྱུང༌། །གསུམ་པ།
ཟུང་ལྡན་ཆེན་པོ་ནི། འདོད་༼སངས་རྒྱས༽དགུའི་དཔལ་སྟེར་འདོད་༼ཡིད་དམ༽དགུའི་དཔལ་རྣམས་སྟེར། །
འདོད་དགུའི་༼ཆོས་སྲུང་དཔལ་སྟེར་༼ནོར་བུ༽འདོད་དགུའི་དཔལ་རྣམས་སྟེར། །འདོད་དགུའི་༼དཔག་
བསམ་ཤིང་དཔལ་སྟེར་༼གཏེར་གྱི་བུམ་པ༽འདོད་དགུའི་དཔལ་རྣམས་སྟེར། །འདོད་དགུའི་དཔལ་སྟེར་
༼འདོད་འཇོའི་བའདོད་དགུའི་༼རྒྱལ་པོ༽དཔལ་རྣམས་སྟེར། །ལྔ་པ། འདྲེས་པའི་ཟུང་ལྡན་ནི བརྩེ་ལྡན་
བློ་མཆོག་མཆོག་དམན་ཀུན་ལ་བརྩེ། །བརྩེ་བས་འགྲོ་ཀུན་ཀུན་མཁྱེན་ས་ལམ་ལ། །ལ་ལ་ཙམ་མིན་
ཀུན་འཁྲིད་ཟས་གཙང་སྲས། །སྲས་དང་བཅས་པས་དུས་ཀུན་ཤིས་པར་མཛོད། །དྲུག་པ། བཟློག་
པའི་ཟུང་ལྡན་ལ་རྐང་ཕྱེད་བཟློག་པ།ཚིགས་བཅད་ཕྱེད་བཟློག་པ་ཚིགས་བཅད་དང་པོ་བཟློག་པ་
དང་གསུམ་ལས་དང་པོ་རྐང་པ་བཟློག་པ་ནི། དཀར་ཞིང་མཛེས་ལྡན་ལྷ་མོ་མཆོག་གྱུར་དཔལ། །
དཔལ་གྱུར་མཆོག་མོ་ལྷ་ལྡན་མཛེས་ཤིང་དཀར། །ཡང་དག་དགའ་བའི་བདེ་བ་སྟེར་བར་བྱེད། །
བྱེད་པར་སྟེར་བ་བདེ་བའི་དགའ་དག་ཡང༌། །གཉིས་པ། ཚིགས་བཅད་ཕྱེད་བཟློག་པ་ནི། རྒྱལ་བ་
རྒྱལ་མཚན་དགེ་ལེགས་བདེ་བ་སྟེར། །ལྷ་ཡི་ལྷ་མཆོག་རྒྱལ་སྲས་རྒྱལ་བར་མཚུངས། །མཚུངས་པར་
རྒྱལ་སྲས་རྒྱལ་མཚན་ལྷ་ཡིས་ལྷ། །སྟེར་བ་བདེ་ལེགས་དགེ་མཚན་རྒྱལ་བ་རྒྱལ། །
གསུམ་པ།ཚིགས་བཅད་དང་པོ་བཟློག་པ་ནི། མཁས་དབང་ཞལ་ལུང་ལུས་ཕྲའི་འགྲམ་
238

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ཆང་གིས། །བདག་བློ་བ་ཀུ་ལ་ཡི་ཁ་ཆེ་བས། །ལེགས་བཤད་དྲི་བསུང་འཐུལ་བའི་ཀེ་ས་རར། །བློ་
གསར་རྐང་དྲུག་ཚོགས་རྣམས་འཕུར་ཞིང་ལྡིང༌། །ལྡིང་ཞིང་འཕུར་རྣམས་ཚོགས་དྲུག་རྐང་གསར་བློ། །
རར་ས་གེ་བའི་འཐུལ་བསུང་བཤད་ལེགས། །བས་ཆེ་ཁ་ཡི་ལ་ཀཱུ་བ་བློ་བདག །གི་ཆང་འགྲམ་
ཕྲའི་ལུས་ལུང་ཞལ་དབང་མཁས། །
གཉིས་པ། བྱ་དཀའི་ཁྱད་པར་གཞན་བསྟན་པ་ལས། བ་ལང་གཅིན་གྱི་བྱ་དཀའ་བ་དང་།
འཁོར་བའི་བྱ་དཀའ་བ་གཉིས་ལས་དང་པོ་བ་ལང་གཅིན་འཁོར་ནི།གསུམ་པ།དབྱངས་སོགས་ཡི་
གེ་ངེས་པའི་བྱ་དཀའ་བ་ལ་དབྱངས་ངེས་པ། སྐྱེ་གནས་ངེས་པ་ཡི་གེ་ངེས་དང་གསུམ། དང་པོ་
ལའང་དབྱངས་བཞིར་ངེས་པ་གསུམ་དུ་ངེས་པ་གཉིས་སུ་ངེས་པ་གཅིག་ཏུ་ངེས་པ་སྟེ་བཞི་ཡོད་པས་
ལས་དང་པོ་བཞིར་ངེས་པ་ནི། ངག་དབང་ཚངས་སྲས་ལྷ་མོ་རྟགས་པར་ཡང་། །འདོད་དོན་གསོལ་
ངོར་མཆོད་བསྟོད་རོལ་མོ་འཁྲོལ། །རྒྱུན་གདུང་ཤུགས་ཕུལ་བྱུང་དུས་ཀུན་འདུད། །མཁྱེན་བརྩེས་
ཡེ་ཤེས་དགེ་ལེགས་ཆེས་ཆེར་སྤེལ། །གཉིས་པ། གསུམ་དུ་ངེས་པ་ནི། གསལ་དང་ཆ་གང་ཟླ་བ་
ལྟར་དཀར་ཞལ། །ཝལ་ཝལ་ཆ་ཙམ་དྲན་པ་དག་ལ་ཡང་། །ཡང་དག་བསམ་ལས་ཐ་མལ་སྣང་བ་
འགགས། །བདེ་ཆེན་ཡེ་ཤེས་བསྐྱེད་དེ་བསྟེན་དེ་འཚེངས། །བཞི་པ། གཅིག་ཏུ་ངེས་པ་ནི། དཀར་
ནག་ལས་འབྲས་བཟང་དང་ངན་པ་ཡང་། །ཐམས་ཅད་བསམ་པ་དག་ལ་རག་ལས་པས། །ནམ་ཡང་
ལས་འབྲས་སྤང་བླང་ལ་འབད་ན། །རང་དང་གཞན་ལའང་ཕན་པ་རབ་ཟབ་གནད། །གཉིས་པ།
སྐྱེས་གནས་ངེས་པ་ལ་བཞི་ལས་དང་པོ་སྐྱེ་གནས་བཞིར་ངེས་པ་ནི། མགོན་པོ་གང་གི་མཁྱེན་པ་ཕ་
མཐར་བྲལ། །འགྲོ་བ་ཀུན་ལ་བརྩེ་ལྡན་ཚངས་པར་སྤྱོད། །ཆུ་སྐྱེས་གདན་སྟེང་པད་དཀར་མདངས་
འཛིན་སྐུ། །མཚུངས་མེད་ཐུགས་མངའ་ཁྱོད་ནི་བདག་གི་མགོན། །གཉིས་པ། གསུམ་དུ་ངེས་པ་ནི
མཁའ་ཁྱབ་འགྲོ་ཀུན་དགའ་བསྐྱེད་སྐྱབས་མགོན་ཁྱེད། །སྲ་བརྟན་གདན་ལ་ཇི་སྙེད་དུས་རྟག་ཏུ། །
འཕོ་མེད་ཕུལ་བྱུང་དཔལ་འབྱོར་དབང་ཕྱུག་དཔུང༌། །མཐའ་བྲལ་སྐྱེ་དགུ་ཡོངས་ལ་ད་དཱ་རི། །
གསུམ་པ།གཉིས་སུ་ངེས་པ་ནི།ཆོས་མཚུངས་མཚན་ཉིད་ཆ་རྫོགས་ཆུ་ཤིང་བཞིན། །ཅ་ཅོ་ཚིག་ཙམ་
ཤེས་ཞེས་ཡང་ཡང་སྙེམ། །ང་རྒྱལ་གད་རྒྱངས་སྒྲོག་ཁྱོད་མཁའ་ཁྱབ་འགྲོའི། །སྐྱབས་མགོན་བསྐལ་
239

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
བརྒྱལ་བསྒྲུབས་ཀྱང་གང་འགྲུབ་ཀྱེ །བཞི་པ། སྐྱེ་གནས་གཅིག་ཏུ་ངེས་པ་ནི། བདེ་སྟེར་ལྷ་མོ་ལྷང་
ལྷང་གསོལ་བ་འདེབས །ས་ལ་ལུས་བཏུད་ལྡེམ་ལྡེམ་ལྟར་དུ་འདུད། །འདི་དང་མཐར་ཐུག་ལུང་
སྟོན་དེ་དང་དེར། །ད་དུང་དང་ལྡན་གཏན་བདེའི་ས་ཐོབ་གསོལ། །གསུམ་པ།གསལ་བྱེད་ཀྱི་ཡི་གེ་
ངེས་པ་ལ་བཞི་ལས་དང་པོ་གསལ་བྱེད་བཞིར་ངེས་པ་ནི། སེམས་བསམ་སོ་སོ་སོ་སོར་གསལ་
གསུངས་སོམ། །དད་དང་དང་དོད་ད་དུང་དམ་དོག་རེ། །ལམ་ལ་ལས་ལ་ལེ་ལོ་ལག་ལེན་ལེགས།
།ནན་ནན་ནེམ་ནུར་ནོང་ན་ནུས་ནས་ནོད། །གཉིས་པ། གསུམ་དུ་ངེས་པ་ནི། མུ་མེད་མང་མང་མ་མ་
མ་མོར་མོས། །རྟག་ཏུ་ཏུར་ཏུར་སྟི་སྟེང་བཏོབ་བསྟོང་སྟོན། །དེ་འདྲར་དད་དང་དུང་དུང་དེར་དོར་
དང༌། །གཏན་བདེ་མི་སྟེར་དོན་མེད་འདི་འདྲ་དམན། །གསུམ་པ།གཉིས་སུ་ངེས་པ་ནི།ཡང་ཡང་
ཡོམ་ཡོམ་ཡིད་གཡོ་ཡང༌། །ཡབ་ཡུམ་ཡུལ་ཡོད་ཡ་ཡོ་ཡེ། །མེད་མོད་མོན་མོག་མི་སྨོན་མང༌། །
དམང་མོ་སྨག་མུན་སྨོད་མོས་མོད། །བཞི་པ། གཅིག་ཏུ་ངེས་པ་ནི། དམ་ལྡན་དྲུང་དུ་དུང་དུང་འདུད། །
སྡེ་བདག་དེའི་དྲུང་འདར་འདར་འདྲ། །འདོད་དོན་འདི་དང་འདི་འདོད་དེ། །བདག་བདེ་སྡེ་དར་དེང་
དུས་འདིར།།
གཉིས་པ། གག་ཚིག་གི་རྒྱན་བཤད་པ་ལ། དེ་ལའང་ནང་གསེས་བཅུ་གཉིས་ལས་དང་པོ་
ཀུན་ཏུ་ཚོགས་པའི་གབ་ཚིག་ནི། ཤིན་ཏུ་དམར་ཞིང་ཚ་བའི་པང་འཛིན་ལས །རྔུལ་གྱི་ཆུ་བོ་དྲག་
བབས་མཁུན་ལྡན་མ། །བཟློག་པའི་ཆུ་ལོན་གཏུན་ཤིང་དམར་འོད་ཅན། །འདོད་ན་པདྨ་ཟུམ་ཞིང་ཀུ་
མུད་བཞད། །གབ་བྱ་ཕོ་འདོད་ལྡན་གབ་བྱེད་ཆུ་དང་རགས་སོ། །གཉིས་པ། བསླུ་བྱེད་གབ་ཚིག་ནི
ཟད་དང་གཉིས་ལ་མི་སྲེད་དུ་མས་ངལ། །ལུས་རིད་མདོག་བྲལ་དལ་བར་འདུག་མི་ཚུགས།།གང་སྨྲ་
ཚིག་གི་ཕ་རོལ་འཇོམས་བྱེད་པ། །འདི་འདྲ་གདོན་གྱི་དྲག་ཏུ་བརླམ་བསམ་ཅི། །གབ་བྱ་ཐོས་ལྡན་
རྩོད་བཟང་གབ་བྱེད་སྨྱོན་པའོ། །གསུམ་པ། རིམ་པ་བྲལ་བ་ནི། ལང་ཚོ་གོ་ཆ་བཞོན་པ་དཔུང་གི་
ཚོགས། །དར་བབ་སྲ་བརྟན་ལུས་སྟོབས་ལྡན་རྒྱས་པས ཕས་རྒོལ་གཞན་དགྲ་འཇོམས་ཉམས་
མིང་གི་ཡང༌། །ངན་སྡེ་དཔུང་ཞིང་སར་བྱེད་ལྡན་མར་སོང༌། །རྐང་པ་དང་པོའི་ཚིགས་རྐང་དང་པོ་
དང་རྐང་པ་གཉིས་པའི་ཚིག་དང་པོ་སྡེབས་པས་དོན་གོ་བ་སོགས་ཚིགས་ལྷུག་པའོ །བཞི་པ། རབ་
240

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
བཅོམས་ནི། རྣམ་གསུམ་ལས་ལ་ཤིན་ཏུ་མི་འདྲིས་ཀྱང༌། །ལུག་ལྟར་མུན་པའི་སྨན་རུམ་གྱིས་སྨྲས་
པས །ས་བོན་ཆེན་པོས་ཡོངས་སུ་གང་བ་ཡི། །འདི་ན་གཟུགས་ཅན་མང་ཞིག་མཆིས་པས་སྐྱོ །
རྨོངས་པ་ཁེངས་ལྡན་ལ་སྨོད་པ་སྒྲིབ་པའོ། །ལྔ་པ། མཐུན་གཟུགས་ནི། ཀྱེ་མ་ཟེའུ་འབྲུའི་དབེན་
པའི་ཆུ་སྐྱེས་ལ། །བརྩེ་གར་རོལ་འདོད་ར་ཡིག་གཉིས་པ་འདི། །མགྲིན་དབྱངས་སྒྲོག་ཅིང་འཕུར་
ལྡིང་གཡོ་བ་ཡི། །ཀུན་ཏུ་བྲེལ་ཀྱང་སྦྲང་རྩི་མྱོང་མི་འགྱུར། །གབ་བྱ་བུ་མོ་ནར་མ་སོན་པ་གབ་བྱེད་
པདྨ་སྨིན་པའོ། །དྲུག་པ།རྩུབ་མོ་ནི། གཉིས་འཐུང་སྲིད་པས་ཚ་གདུང་གིས་བཅོམ་ནས། །རོ་ལྡན་
པད་མཚོའི་བཏུང་བ་ཉེར་སྤྱད་པས། །མྱོས་པས་འཁྱོག་པོར་འགྲོ་བའི་གོམ་སྟབས་དང༌། །ལྷན་ཅིག་
གཡུལ་ངོར་འཇུག་པ་འདི་ལ་ལྟོས །གབ་བྱ་ཆང་བཟི་སྐྱུར་འགོང་བྱེད་པ་གབ་བྱེད་གླང་པོ་ཆེ་ཆུས་
མྱོས་པའོ།།བདུན་པ།གྲངས་ཉིད་ནི།རྣམ་ཀུན་བརྒྱད་ལ་སྤྱོད་པའི་སྐྱེས་བུ་འདི། །མཆུ་ལྡན་གཉིས་
པར་མགྲིན་སྐྱེས་གསུམ་པ་ཡིས། །མཐའ་རུ་བརྒྱན་དང་ངེས་པར་མཚུངས་པ་ལས། །དབྱེ་བ་བདག་
གིས་འབད་ཀྱང་གཏོགས་མ་གྱུར། །བརྒྱད་པ། རབ་བརྟག་པ་ནི། རབ་དབེན་འཚེར་ས་མེད་པའི་ཆུ་
གཏེར་དུ། །འདབ་བརྒྱ་ཀུན་ནས་བཞད་པའི་དགའ་སྟོན་ལ། །ངོམ་མེད་འབད་པས་སྤྱད་པའི་བྷྲ་མ
རཿལུས་ཟུངས་ཉམས་པས་ས་གཞིར་ལྷུང་ལ་ཉེ། །གབ་བྱ་སྐྱེས་པ་བུད་མེད་ཁོ་ན་སེམས་པ་གབ་བྱེད་
བུང་བའོ། །དགུ་པ།མིང་འདུས་པ་ནི། རྟག་ཏུ་དག་བྱེད་རྫས་ལ་ཉེར་སྤྱོད་པའི །གཉིས་སྐྱེས་ཞེས་
གྲགས་ཀུན་གྱི་མཆོད་བྱེད་པ། །འདི་ནི་ཟླ་བ་མ་ཡིན་སོ་ཡང་མིན། །འདབ་ཆགས་མཁའ་ལ་སྤྱོད་
པའང་ཅི་ཕྱིར་ཡིན། །གབ་བྱ་བྲམ་ཟེ་གབ་བྱེད་གཉིས་སྐྱེས་དུ་མའོ །བཅུ་པ།སྒྲིབ་པ་།ལུས་ཅན་
དབུལ་ཕོངས་རྣམས་ནི་རབ་བོར་ནས། །འབྱོར་ལྡན་སྣ་ཚོགས་ཐབས་ཀྱི་ཉེར་བར་འགུག །འདི་ནི་
ཟག་ཟོག་མཁན་པོ་མ་ཡིན་།།གཟུགས་ཀྱི་སྙེ་མ་རྣམས་ཀྱི་ཆོས་ཉིད་ལགས།།གབ་བྱ་ཟོག་པོ་གབ་
བྱེད་སྨད་ཚོང་ངོ་། །བཅུ་གཅིག་པ། མཐུན་སྒྲ་ནི། ལུས་ཅན་འདི་ནི་ངེས་པར་མཐུན་པའི་སྒྲ། །དུས་
ནས་འགྲོ་བ་རྣམས་དང་ཡང་དག་མཚུངས།།ཡིད་གཅུགས་རྣམས་སྐྱེས་འདིས་ནི་བདག་ཅག་ཀྱང་། །
སྣ་རིང་བརྟུལ་ཞུགས་ལ་བཀོད་ཅི་ཕྱིར་བསྟེན། །བཅུ་གཉིས་པ།རྨོངས་ལྡན་ནི། ལང་ཚོའི་ཆ་ཤས་
གང་ཡང་ངོ་ཚའི་སེམས། །ལྡན་པས་ཡིད་མཐུན་དག་ལ་རྒྱབ་ཀྱིས་ཕྱོགས། །ཇི་ལྟར་འདོད་པ་ཤིན་ཏུ་
241

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
དེ་དང་དེ། །འདྲེན་བྱེད་ལམ་དུ་མ་གྱུར་འདི་ཅི་ཞིག །གབ་བྱ་བུད་མེད་འདོད་ལྡན་དུས་འདེབས་པའོ།11
བཅུ་གསུམ་པ།ཡོངས་འཕྲོག་ནི། རབ་སྙན་མེ་ལས་སྐྱེས་དང་ལྕགས་ཀྱི་བུས །སྐྱེས་པའི་ཆུ་ཡི་ལོ་
འདབ་རྒྱས་པའི་དྲུང་། །ཀུ་མུད་རབ་མཚར་བཞིན་རས་ངོམས་པའི་དུས །སྲུབས་ལ་དགྱེས་པ་ལྕུག་
ཕྲན་སྤྱོན་ཅིག་གུ། །གབ་བྱ་ཤིང་དྲུང་དུ་མཚན་མོ་འདོད་པ་སྤྱོད་པར་བསྐུལ་བ གབ་བྱེད་མ་བུ་སྒྲ་
སྒྲོག་སོགས བཅུ་བཞི་པ། གཅིག་གི་སྒྲིབ་པ་ནི། རྟག་ཏུ་ལུགས་གཉིས་བྱ་བ་ཕྲ་རགས་ལ །མ་
ལྟས་མཐོང་བར་མ་གྱུར་བག་ཆགས་ཀྱི། །དེ་དང་དེ་ཡིས་ངང་ཚུལ་སྐྱོང་བ་ལས། །མིག་གཉིས་སྒྲིབ་
བྱེད་སྐྱོན་གྱིས་གོས་མ་ཡིན། །གབ་བྱ་རྨོངས་པ་གབ་བྱེད་ལོང་བའོ། །བཅོ་ལྔ་པ།གཉིས་ཀྱི་སྒྲིབ་
པ་ནི། འགའ་ཞིག་དེ་ལ་རིམ་གྱི་མར་འབྱུག་ཅིང་། །དེ་ལ་བཤོར་གྱི་དོགས་པའི་རྣམ་གཡེང་གིས། །
བྱ་བས་ཀུན་ཏུ་བྲེལ་བའི་སྣང་ཚུལ་འདི། །མཐོང་ཚེ་སྒྱུ་མའི་རྣམ་ཐར་འཛིན་ནམ་སྙམ། །གཟུགས་
དང་མིག་གཉིས་ཀ་སྒྲིགས་པའོ། །བཅུ་དྲུག་པ། བསྲེས་པ་ནི། གྲངས་མེད་ཆུ་ཀླུང་འདུ་བའི་རྫིང་
བུ་རུ །རྟག་ཏུ་འདྲེན་བྱེད་མི་འཛུམ་པ་ཅི་ཞིག །ཆུ་སྐྱེས་གསུམ་པ་ཡིག་སྲོག་འཆང་ཞིང༌། །བཞི་བ།
ཨོ་ཡིས་རྒྱན་ལ་ཆགས་མིན་ནམ། །གབ་བྱ་སྐྱེས་པ་སྨད་ཚོང་ལ་ཆགས་པ་གབ་བྱེད་བསྲེས་པའོ། །
གསུམ་པ།སྐྱོན་བཅུ་སྤང་བ་ལས་དང་པོ་དོན་སྙམ་པ་ནི། གང་གི་རྡུལ་བརྩེགས་འདི་ནི་གཡུ་ཡིས་
མདངས། །རྒྱུ་སྐར་འཕྲེང་བ་ནོར་འཛིན་གཞི་ལ་རྒྱུགས། །དྲི་ཡི་གཞོན་པ་མི་གཡོ་བརྟན་པར་
གནས། །ནོར་སྐྱོང་འདི་དག་མི་ཡིས་སྐད་དུ་སྨྲ། །ཞེས་པ་ལྟ་བུ་ཡིན་ལ། དམིགས་གསལ་ལ་ནི་དེར་
མ་ངེས་ཤིང་འོག་མ་རྣམས་ལ་གང་། །གཉིས་པ།དོན་འགལ་བ་ནི། ཕྲ་རགས་བཅས་པའི་བཅིང་
པ་ཁྲིམས་ལྡན་འདི། །གཡོན་མིག་ལུས་ལ་སྐད་ཅིག་ཆགས་དང་བྲལ། །བིམ་པའི་མདངས་འཕྲོག་
རབ་མཛེས་མཆུ་སྒྲོས་ཀྱི །རོ་མཆོག་མྱོང་ལ་འབད་པ་དྲག་ཏུ་སྐྱེད། །གསུམ་པ། དོན་གཅིག་པ་ནི
ཤུགས་དྲག་འདོད་པས་གཟེར་བའི་ཚ་གདུང་གི། །ཡིད་འོང་ལུས་ཕྲ་མ་འདི་བཅོམ་པར་འགྱུར། །
སྒེག་མཛེས་གཡོན་མིག་མ་དེ་བཅོམ་པར་གྱུར། །སྐྱེ་མེད་ནུ་མས་དུད་དེ་བཅོམ་པར་གྱུར། །བཞི་པ།
རྒསམངས
ཐེ་ཚོམ་ཅན་ནི།ལྕེ་གཉིས་ཁྱོག་པོའི་འགྲོས་དང་ལྡན་པ་ཡིས། །ས་འཛིན་འགྲམ་དུ་བག་ཕེབས་
གནས་བྱེད་པའི། །ལུས་ཅན་འདི་དག་གདོན་གྱི་བརློམ་པའམ། །སྨྱོན་པའི་བརྟུལ་ཞུགས་འཛིན་
242

སྙན་ངག་མེ་ལོང་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ།
ལས་གཞན་དུ་ཅི། །ལྔ་པ། རིམ་པ་ཉམས་པ་།ཟུར་ཕུད་ལྔ་བ་ཕྱག་ན་པད་དཀར་ཅན། །ཁྲོ་རྒྱལ་
ལག་ན་རྡོ་རྗེ་གསུམ་པོ་འདི། །བརྩེ་བས་ཀུན་ལ་གཟིགས་དང་ནུས་པའི་གཏེར། །མཁྱེན་པ་ཀུན་
གསལ་ཁྱོན་ལས་འགལ་བར་ངེས། །དྲུག་པ། སྒྲ་ཉམས་པ་ནི། མཁས་པ་རྣམས་གྱིས་བྱུང་བའི་
ལེགས་བཤད་དེ། །བཅོམ་ལྡན་ཡོངས་ཀྱི་འབད་པས་ཉེར་བླངས་པར །རྒོལ་ངན་རྣམས་ལ་སྤོབས་
པ་ཀུན་བཅོམ་ཚེ། །རྒྱལ་རྔ་སྲིད་རྩེའི་བར་དུ་གྲགས་པར་གྱུར། །བདུན་པ།གཅོད་མཚམས་ཉམས་
པ་ནི། བསིལ་འཇམ་རླུང་གི་བཞོན་པ་འདི། །མ་ལ་ཡ་ནས་དལ་བུར་འོངས་བས་ཡིད་རབ་ཚིམ། །
སྔོན་ནས་འབྲེལ་བའི་ལྷ་ཡིས་ལྷ་མཆོག་དབྱངས། །ཅན་མ་བདག་ལ་བརྩེ་བའི་སྤྱན་གྱི་གཟིགས། །
བརྒྱད་པ།སྡེབ་སྦྱོར་ཉམས་པ་ནི།ཚིག་དོན་རྟོག་པར་དཀའ་ཕྱིར་རྒྱལ་བའི་བཀའ། །འཁྲུལ་པའི་དྲི་
མས་དབེན་ཕྱིར་རྫུ་འཕྲུལ་སྐུ། །གཏན་དུ་གཡོ་བ་མེད་པས་རྡོ་རྗེའི་གཏན།།མ་རིག་དྲ་བ་གཅོད་ཕྱིར་
རྣམ་གཅོད་དོ། །དགུ་པ།མཚམས་སྦྱོར་ཉམས་པ་ནི།བོད་སྐད་ལ་ཚུལ་བཞིན་མི་འབྱུང་བས་དཔེར་
བརྗོད་ཀྱང་མ་བཀོད་དོ། །བཅུ་པ། འགལ་བའི་སྐྱོན་བཤད་པ་ལ་ནང་གསེས་དྲུག་ལས། དང་པོ་
ཡུལ་དང་འགལ་བ་ནི། བསིལ་ལྡན་ཡུལ་ལས་འོངས་པའི་ཙན་དན་དྲི། །འཕྲོ་བའི་བཞོན་གཡོ་
བས་འདོད་པ་འཕེལ །ཁམས་ཀྱི་ཡུལ་གྲུར་སྨིན་པའི་ས་ལུའི་འབྲས །འཕགས་ཡུལ་ལུས་ཅན་
ཀུན་གྱི་དབུལ་བ་སེལ། །གཉིས་པ།དུས་འགལ་བ་ནི།མིག་ལྡན་གཞན་རྣམས་མཚན་མོ་རྒྱུ་བྱེད་དེ། །
འབྱུང་པོའི་བྱ་འདི་ཉིན་པར་ཀུན་ཏུ་བྲེལ། །པུཎྜ་རཱི་ཀ་ཟླ་གཞོན་ཤར་ཚེ་བཞད། །ཀུ་མུ་ད་འདི་ཉིན་
བྱེད་འོད་ཀྱིས་འབྱེད། །གསུམ་པ། སྒྱུ་རྩལ་དང་འགལ་བ་ནི། གཞན་སྲོག་རྩ་བ་གཅོད་པའི་སྒྲོ་ལྡན་
འདི། །སྲ་འཁྲེག་གནམ་རྒྱུར་མ་བརྟེན་མཁའ་ལ་རྒྱུ། །དགའ་བ་ཆེར་རྒྱལ་འཛུམ་བཞིན་བཞད་པ་
དང༌། །མི་སྡུག་ཁྲོ་གཉེར་རྔམ་པའི་གད་རྒྱངས་སྒྲོག །བཞི་པ། འཇིག་རྟེན་གྱི་གྲགས་ཚོད་དང་
འགལ་བ་ནི། འཛོ་མོ་འདི་ནི་སོ་སྒྲིགས་མཆེ་བ་གཙིགས། །ནོར་སྐྱོང་རྭ་གདེང་འགྱིང་ཞིང་རྨིག་པ
བརྡེགས། །མོ་གཤམ་འདི་ནི་སྦྲུམ་མས་ལུས་ངལ་ཞིང༌། །མ་ནི་འདི་དག་སྨིན་ལེགས་འཚོལ་ཕྱིར་
རྒྱུག །ལྔ་པ། ལུང་དང་འགལ་བ་ནི། ཚེ་འདིར་བཟོད་པའི་གོ་ཆ་མ་གྱོན་ཡང༌། །ཕྱི་མ་ནད་མེད་
གཟུགས་བཟང་དམ་པ་ཐོབ། །མང་མང་རིག་པའི་གནས་ལ་མ་སྦྱངས་ཀྱང་། །ཤེས་རབ་སྣང་བ་སྲིད་
243

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
པ་གསུམ་ལ་ཁྱབ། །དྲུག་པ།རིག་པ་འགལ་བ་ནི།བརྟན་གཡོའི་དངོས་པོ་མཐའ་དག་མི་རྟག་ཅེས། །
སྐད་ཅིག་ཙམ་ལ་འཇིག་པའི་ཆོས་ཉིད་དུ། །གསུངས་ཀྱང་ས་རི་བྲག་འདི་དག་ཀུན། །རྟག་པར་
གནས་པ་ཡོངས་ཀྱི་མཐོང་མིན་ནམ། །
དེ་སྐད་སྒེ་དཀར་ཕྱེ་འབྲང་གཤིན་པོའི་གཞིར། །སེ་དཀར་རིགས་ཀྱི་ས་བོན་མ་སྙིགས་པ། །
སྔོན་བསགས་ཆུ་ལུད་དྲོད་ཀྱི་རབ་གཅེས་པའི། །ལེགས་བྱས་འབྲས་བུ་རབ་སྨིན་སྐད་གཉིས་པས། །
སྙན་ངག་རྣམ་གསུམ་ལེའུ་དགོངས་དོན་རྣམས། །མ་འཁྲུག་དཔེ་བརྗོད་མུ་ཐི་ལ་ཡི་ཕྲེང༌། །ཐོས་
བརྩོན་རྣམ་དཔྱོད་ལྡན་ཕྱིར་པད་ཕུར་རྒྱུས། །བློ་གསལ་དོན་གཉེར་ཅན་གྱི་མགུལ་རྒྱན་མཛོད། །
འདིར་འབད་དགེ་ཚོགས་ཀུ་མུད་ཕོན་པོ་ལྟར། །གཅིག་ཏུ་དཀར་བའི་མ་སྨད་འོད་ཕུང་གིས། །རབ་
རྨོངས་བློ་ཡིས་མུན་པ་མཐར་བསྐྲད་།།ཤེས་རབ་སྣང་བས་ཀུན་ཏུ་ཁྱབ་པར་ཤོག།
ཅེས་སྙན་ངག་མེ་ལོང་གི་ལེའུ་གསུམ་གའི་དཔེར་བརྗོད་མུ་ཐི་ལའི་འཕྲེང་བ་ཞེས་པ་འདི་
ནི་སྐད་གཉིས་སྨྲ་བ་ངག་དབང་ཕུན་ཚོགས་ལྷུན་གྲུབ་བམ་མིང་གཞན་ཐམས་ཅད་ཀུན་དགའ་བ་
དབྱངས་ཅན་དགྱེས་པའི་འབངས་ཞེས་པས་ཁྲོ་ཕུ་དགའ་ལྡན་བྱམས་པ་གླིང་གི་ཆོས་ཀྱི་ཁྲི་ལ་ཞབས་
སེན་མངོན་པར་མཐོ་བ་ལྔ་རིག་བསྟན་པའི་ཉི་མ་མཁས་མཆོག་ངག་དབང་བསྟན་འཛིན་དབང་པོའི་
ཞབས་པད་ལེགས་པར་བསྟེན་པས་དོན་རྒྱན་ཙམ་ལ་མཆོག་འཛིན་མ་བྱས་པར་ལེའུ་གསུམ་གའི་
ལྗགས་བཤད་དང་རྩོམ་རྒྱུགས་ཡོངས་སུ་རྫོགས་པ་ཚང་ལ་མ་ནོར་བར་ནོད་པའི་ཚེ། རང་གི་སྟི་
གནས་འདར་སྟོད་ཡང་རྫོང་དཀར་པོའི་བ་གམ་བཞི་བ་རིག་གནས་ཡང་རྩེར་སྦྱར་བའོ །།
244

༄༅། །རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་
ཨུཏྤ་ལའི་ཕོན་གསར་བ་བཞུགས་སོ། །
མི་དབང་བསོད་ནམས་ལྷུན་པོ།
ལྷག་པའི་ལྷ་དབྱངས་ཅན་མ་ལ་ཕྱག་འཚལ་ལོ། །མང་དུ་ཐོས་པའི་ཆུ་ཡི་གཏེར་ཆེན་པོར། །
འགྲན་བཞིན་ལྟ་བའི་ནམ་མཁའ་ཡངས་པའི་ཁ། །སྦྱར་བའི་ཁོངས་སུ་ཕུན་ཚོགས་ཀུན་རྫོགས་
པའི། །ཐམས་ཅད་མཁྱེན་པ་ཀླུ་སྒྲུབ་རྒྱ་མཚོས་སྐྱོངས། །འདིར་འབད་གཞན་གྱི་བློ་གྲོས་སུན་འབྱིན་
དང༌།།བློ་གསལ་ཀུན་ཡིད་འགུག་པའི་སྙེམ་པ་ནི།།བདེ་མདོ་གཞུང་གི་དགོངས་པ་འདི་སྐད་ཞེས།།
གོ་བའི་ཚུལ་འདིར་བརྗོད་པ་སུ་ཡིས་འགོག །
ཞེས་སྔོན་དུ་བཏང་ནས་མེ་ལོང་གི་དོན་རྒྱན་སུམ་ཅུ་སོ་ལྔ་ལས་བཅུ་གསུམ་པ་རྒྱུའི་རྒྱན་
བཤད་པ་ལ་གཉིས། རྩ་བ་མཁན་པོའི་དགོངས་པ་བླངས་ཏེ་འཐད་པ་སྒྲུབ་པ་དང༌། འགྲེལ་མཛད་
རྣམས་ཀྱི་དགོངས་པ་བཀོད་དེ་དོགས་པ་བཅད་པའོ། །དང་པོ་ལ། མཚན་ཉིད། དབྱེ་བ། མཇུག་
བསྡུ་བའོ།11
དང་པོ་ནི་གཞུང་ལས། རྒྱུ་ནི་བྱེད་པོ་ཤེས་བྱེད་སྟེ །ཞེས་པ་སྟེ། རྒྱུའི་རྒྱན་ནི་བྱེད་པོ་སྟེ་
འབྲས་བུ་བསྐྱེད་བྱེད་དམ། གོ་བྱེད་དམ།སྒྲུབ་བྱེད་དམ།ཤེས་བྱེད་ཀྱི་རྒྱུ་དེས། འབྲས་བུ་འདི་བྱས་
སོ་ཞེས་པའམ། བྱེད་དོ་ཞེས་པ་གོ་བར་བྱེད་པ་འམ།ཤེས་པར་བྱེད་པའི་ངག་གི་སྦྱོར་བ་སྙན་པར་
སྦྱར་བ་དེ་ལ་སྙན་ངག་མཁན་རྣམས་ཀྱི་རྒྱུའི་རྒྱན་ཞེས་བཏགས་པ་ཡིན་ནོ། །
གཉིས་པ་དབྱེ་བ་ནི། གཞུང་ལས།རྣམ་པ་དུ་མ་དེ་དག་དཔེར་ཞེས་པ་སྟེ། དེ་ལ་དབྱེ་ན་
245

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
རྣམ་པ་དུ་མ་ཡོད་དེ། དེ་དག་དཔེར་བརྗོད་ན་ཞེས་པ་ཡིན་ལ་ས་བཅད་དུ་བགྲངས་ན་དངོས་པོའི་རྒྱུ།
དངོས་མེད་ཀྱི་རྒྱུ།མཚར་བའི་རྒྱུའོ །དང་པོ་ལ་འགྲུབ་བྱེད་ཀྱི་རྒྱུ།རྣམ་པར་འགྱུར་བྱེད་ཀྱི་རྒྱུ། ལས་
ཀྱི་རྒྱུའོ །དང་པོ་ལ་སྐྱེད་བྱེད། ཉམས་བྱེད། དངོས་པོའི་རྒྱུ་གསུམ་གྱི་རྣམ་དབྱེ་བསྟན་པ། དེ་དག་
གིས་དཔེར་བརྗོད་བསྟན་པ་བསྟན་ཟིན་པར་བསྟན་པ་བསྟན་རྒྱུ་བསྟན་པར་དམ་བཅའོ། །དང་པོ་
སྐྱེད་བྱེད་ནི་གཞུང་ལས། མ་ལ་ཡ་ཡི་རླུང་གིས་ནི། །ཙན་དན་ལྗོན་པ་གསར་པ་ཡི། །ཡལ་འདབ་
བསྐྱོད་པར་བྱེད་པ་འདི། །ཀུན་གྱི་དགའ་བ་སྐྱེད་པར་བྱེད། །ཅེས་པ་སྟེ། རྒྱུ་དངོས་པོ་མ་ལ་ཡའི་རླུང་
གིས་འབྲས་བུ་ཀུན་ལ་སྔོན་མེད་པའི་དགའ་བ་སྐྱེད་པར་བྱེད་ཞེས་པའོ། །དེའི་དོན་བཤད་པ་ནི།
དགའ་བ་བསྐྱེད་པར་འོས་པ་ཡི། །རང་བཞིན་ཉེ་བར་སྦྱར་བ་འདིར། །རྒྱན་ཉིད་དུ་ནི་རབ་བསྟན་ཏེ། །
ཟློག་པ་དག་ཀྱང་དེ་དང་མཚུངས། །ཞེས་པ་སྟེ།དེ་ལྟར་མ་ལ་ཡའི་རླུང་གིས་ཀུན་ལ་དགའ་བ་བསྐྱེད་
པར་འོས་པའི རྒྱུ་འབྲས་སམ་བསྐྱེད་བྱ་སྐྱེད་བྱེད་ཀྱི་གནས་ལུགས་སམ་རང་བཞིན་ངག་གིས་སྦྱོར་
བར་ཉེ་བར་སྦྱོར་བ་འདི་ནི། མཛེས་པའི་རྒྱན་ཉིད་དུ་རབ་ཏུ་བསྟན་པ་ཡིན་ཏེ དེ་ལས་ཟློག་པ་
དགའ་བ་ཉམས་པར་བྱེད་པ་ཡང་རྒྱན་དུ་འགྱུར་བ་མཚུངས་ཞེས་པའོ། །དཔེར་བརྗོད་ནི། ཟབ་
སྙན་བརྒྱུད་སློབ་བཤད་ནི །ས་སྐྱའི་འཇམ་མགོན་ལས་བརྒྱུད་དེ། །ཁྱོད་ཀྱིས་རྣམ་དཔྱོད་དང་
འགྲོགས་པས།།བློ་གསལ་ཀུན་དགའ་བསྐྱེད་པར་བྱེད། །ཅེས་པ་ལྟ་བུའོ།།
པྱད།p
གཉིས་པ་ཉམས་བྱེད་ནི། མ་ལ་ཡ་ཡི་ཆུ་རྒྱུན་ལ།།རེག་ཅིང་ཙནྡན་ནགས་
རླུང་གིས་མགྲོན་པོ་རྣམ་དག་ནི། །ཉམ་པར་བྱ་ཕྱིར་ཉེ་བར་གནས། །ཤེས་པ་སྟེ་རྒྱུ་དངོས་པོ་རླུང་
དེས། འབྲས་བུ་དགའ་མ་དང་བྲལ་བའི་མགྲོན་པོ་རྣམས་འདོད་པའི་རིམ་གྱིས་གདུངས་ཏེ་དགའ་བ་
མཉམ་པར་བྱས་ཞེས་པའོ །དེའི་དོན་བཤད་པ་ནི། དེ་ལྟར་འབྱུང་བའི་རླུང་གིས་ནི། །འབྲལ་བའི་
རིམ་ལས་བྱུང་གྱུར་པ། །ཡིད་འོང་ལ་སྲེད་སྐྱེ་བོ་ལ། །ཉམས་པ་འགྲུབ་པར་བྱེད་པར་ནུས ཞེས་པ་སྟེ།
དགའ་བ་བསྐྱེད་བྱེད་པོ་དེ་ལྟ་བུ་འབྱུང་བའི་རླུང་གིས་ནི། དགའ་མ་དང་འབྲལ་བའི་རིམ་ལས་བྱུང་
བར་གྱུར་པ། འདོད་པ་ལྷག་པར་དུ་འཕེལ་བ་ཡིད་དུ་འོང་བའི་མཛའ་བོ་ལ་སྲེད་པའི་ལུས་སེམས་
རྣལ་དུ་མི་གནས་པའི་སྐྱེ་བོ་ལ་ཆགས་པས་དྲག་ཏུ་གདུངས་ཏེ་དགའ་བ་ཉམས་པར་བྱེད་ནུས་ཞེས་
246

རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་ཨུཏྤལའི་ཕོན་གསར་བ
པའོ །དཔེར་བརྗོད་ནི། རྣམ་ཀུན་དགེ་བའི་རང་བཞིན་དཀར། །ཉོན་མོངས་པ་དང་བག་ཆགས་
ཀུན། །དགེ་བྱེད་དམ་པའི་ཆོས་ཀྱི་ནི། །མེ་ཏོག་མདའ་ཅན་དགའ་བ་ཉམས། །ཞེས་པའོ །
གསུམ་པ་དངོས་པོའི་གསུམ་གྱི་རྣམ་དབྱེ་བསྟན་པ་ནི། གཞུང་ལས། འགྲུབ་པར་བྱེད་
དང་རྣམ་འགྱུར་ལ། དེ་ཉིད་ལ་ལྟོས་རྒྱུ་ཉིད་། །འཐོབ་བྱའི་ལས་ལ་ཕལ་ཆེར་ནི། །བྱ་བ་ལ་ལྟོས་རྒྱུ་
ཉིད་། །ཞེས་པ་སྟེ་འགྲུབ་བྱེད་གྱི་རྒྱུ་དང༌། རྣམ་པར་འགྱུར་བྱེད་གཉིས་ལས། འབྲས་བུ་དང་པོ་ལ་
སྔར་མེད་གསར་དུ་བསྐྱེད་པ་དང༌།གཉིས་པ་ལ་སྔར་ཡོད་གནས་སྐབས་གཞན་དུ་བསྒྱུར་བ་ཡིན་གྱི
བསྐྱེད་བྱེད་དང་། བསྒྱུར་བྱེད་དངོས་པོ་དེ་ཉིད་དམ་ངོ་བོ་ཁོ་རང་བསྒྱུར་བཞག་པ་ཡིན་ལ། འཐོབ་
བྱེད་སོགས་ལས་གྱི་ལ།འབྲས་བུ་དངོས་སུ་ཐོབ་པའམ་ཤུགས་ལས་གོ་རྒྱུ་གང་རུང་ནང་།དེ་ཉིད་
དམ་ངོ་བོ་ཁོ་རང་རྒྱུར་མ་བཞག་གི། དེའི་ལས་སམ་བྱ་བ་རྒྱུར་གཞག་པའོ །ཕལ་ཆེར་ཞེས་པ་ནི།
དངོས་ཤུགས་ཀྱི་རྒྱུར་ངོ་བོ་འཇོག་ཏུ་ཡང་རུང་བ་ལ་དགོངས་འབྲས་བུ་ལ་ལྟོས་ཏེ་མཐའ་གཅིག་ཏུ
མ་ངེས་ཞེས་པའོ། །
བཞི་པ་བསྟན་ཟིན་པར་བསྟན་པ་ནི། གཞུང་ལས། འགྲུབ་པར་བྱེད་པའི་རྒྱུ་དག་ནི། །
བསྟན་ཞེས་པ་སྟེ། འགྲུབ་རྒྱུའི་བསྐྱེད་བྱེད་དང་ཉམས་བྱེད་ཀྱི་དཔེར་བརྗོད་གོང་དུ་བསྟན་ཞེས་པའོ། །
ཏེ་ནི་འོག་མ་འདྲེན་པའི་ཚིག་གོ། །ལྔ་པ་བསྟན་རྒྱུ་དམ་བཅའ་བ་ནི་ལྷག་མ་གཉིས་པོ་ཡི།དཔེར་
དམབཅསཔནལྷ
བརྗོད་གཉིས་ནི་བཀོད་བྱས་ནས། །ཤེས་པར་བྱེད་པ་བསྟན་པར་བྱ་ཞེས་པ་སྟེ།ལྷག་མ་རྣམ་འགྱུར་
དང་དངོས་སུ་འཐོབ་བྱའི་ལས་ཀྱི་རྒྱུའི་དཔེར་བརྗོད་བཀོད་ནས།ཤུགས་ལས་ཤེས་བྱེད་ལས་ཀྱི་
རྒྱུའི་དཔེར་བརྗོད་ཀྱང་བསྟན་པར་བྱ་ཞེས་པའོ །དངོས་རྒྱུའི་གཉིས་པ་རྣམ་པར་འགྱུར་བྱེད་ཀྱི་རྒྱུ་ནི།
གཞུང་ལས།ལོ་འདབ་གསར་འཁྲུངས་ནགས་ཚལ་དང༌། །འདབ་རྒྱ་རབ་ཏུ་རྒྱས་པའི་རྫིང༌། །ཟླ་བ་
རྒྱས་པ་འདོད་པ་ཡི། །མགྲོན་པོ་ལྟ་བུའི་དུག་ཏུ་བྱས། །ཞེས་པ་སྟེ། སྒྱུར་བྱེད་དམ་རྒྱུ་ངོ་བོ་འདོད་པ་
དེས།བསྒྱུར་བྱ་ལོ་མ་གསར་པ་ཅན་གྱི་ནགས་དང༌། པདྨ་རྒྱས་པའི་རྫིང་བུ་དང་ཟླ་བ་ཉ་གང་བ་སྟེ།
དངོས་པོ་ཡིད་དུ་འོང་བ་དེ་གསུམ་འབྲས་བུ་དགའ་མ་དང་བྲལ་བའི་མགྲོན་པོ་རྣམས་ཀྱི་ཡིད་གདུང་
བ་མིག་གི་ཡུལ་དུ་ལྟ་བའི་དུག་ཏུ་སྒྱུར་ཞེས་པའོ། །དཔེར་བརྗོད་ན།ཡིད་འོང་གཟུགས་དང་མངར་
247

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།
བའི་རོ །རེག་འཇམ་དྲི་ཞིམ་འཆི་བ་ཡིས། །འཇིག་རྟེན་ཕ་རོལ་དུ་འགྲོ་བའི། །སྐྱེ་ལྟ་བུའི་དུག་ཏུ་
བྱས། །ཞེས་པའོ །
དངོས་རྒྱུའི་གསུམ་པ་ལས་ཀྱི་རྒྱུ་ལ་གཉིས། འབྲས་བུ་དངོས་སུ་འཐོབ་བྱེད་དང༌།ཤུགས་
ལས་ཤེས་བྱེད་དོ། །དང་པོ་གཞུང་ལས། ཁེངས་པ་གོམ་པར་བྱའོ་ཞེས །གྲོགས་མོ་མཛའ་བའི་
གནས་བཀོད་ལ། །བུ་མོ་སྨིན་འཁྱོག་མིག་ཡོན་གྱིས། །མཆུ་ནི་གཡོ་ཞིང་ལྟ་བར་བྱེད་ཞེས་པ་སྟེ།རྒྱུ་
རང་གིས་གྲོགས་མོ་དེ།སྐྱེས་བུ་དེ་དང་འཕྲལ་བའི་ཆེད་དུ་སྙིང་གཏམ་གྱིས་ཟོལ་གྱི། སྐྱེ་བོ་འདི་སྐྱོན་
གྱི་རང་བཞིན་ཡིན་པས།ཁེངས་པའམ་ཁྲོ་བ་གོམ་པར་གྱིས་ལ་དེ་མ་འདུད་གཅིག་ཞེས་པའི་ཚིག་བྱ་
བར་དེས་འབྲས་བུ། དེའི་བསམ་པ་ཤེས་ཏེ་བུ་མོ་དེས་སྨིན་མ་འཁྱོག་པོས་མིག་ཡོ་བ་ཁྲུལ་ཁྲུལ་དུ་
གཡོ་ཞིང་མཆུ་བསྐྱོད་དེ་ཁྲོ་ཚུགས་སུ་ལྟ་བ་སོགས་ཁྲོ་བ་དངོས་སུ་ཐོབ་ཞེས་པ་སྟེ་བྱ་བ་རྒྱུར་བཞག་
པའོ །དཔེར་བརྗོད་ནི།འདུས་པའི་ཚོགས་ལ་གོ་ཏམ་ལྷའི། །ཆོས་ཀུན་མི་རྟག་པ་ཉིད་། །ཟབ་ཞི་
སྤྲོས་བྲལ་སྒོམས་ཤིག་ཅེས། །གསུང་གིས་དེ་དག་དགྲ་བཅོམ་ཐོབ། །ཞེས་པའོ།།
ལས་རྒྱུའི་གཉིས་པ་ཤུགས་ལས་ཤེས་བྱེད་ལ་ཕྱི་ནང་གཉིས་ལས།དང་པོ་ནི།གཞུང་ལས།
ཉི་མ་ནུབ་གྱུར་ཟླ་བ་མཛེས། །འདབ་ཆགས་རྣམས་ནི་གནས་སུ་སོང༌། །ཞེས་པ་སྟེ་རྒྱུ་འམ་ཤེས་བྱེད།
ཉི་མའི་ནུབ་པའི་བྱ་བ་དང༌། ཟླ་བའི་ཤར་བའི་བྱ་བ་དང༌། འདབ་ཆགས་རྣམས་རང་རང་གིས་གནས་
སུ་འགྲོ་བའི་བྱ་བ་དེ་རྣམས་ཀྱི་ཤུགས་ལས་འབྲས་བུ་འམ་ཤེས་བྱ།དུས་ཀྱི་ནང་ནས་སྲོད་འཁྲུལ་མེད་
དུ་ཤེས་པ་ཕྱིའི་ཤེས་བྱེད་སྟེ།དེ་མ་ཐག་གཞུང་ལས། ཞེས་པ་འདི་ཡང་དུས་ཀྱི་སྐབས །གོ་བར་བྱེད་
པ་ལེགས་པ་ཉིད་ཞེས་གསུང་པས་སོ། །དཔེར་བརྗོད་ནི། ཟླ་བ་ནུབ་གྱུར་ཉིན་མོའི་མགོན། །ཤར་
རིའི་རྩེར་འཛེགས་ཨུཏྤ་ལ། །བཞད་ལྡན་བུང་བ་སྒྲོག་པའི་དུས། །རྣལ་འབྱོར་ལྡང་བའི་རྣལ་འབྱོར་
མཛོད། །ཞེས་པ་ལྟ་བུའོ། །
གཉིས་པ་ནང་གི་ཤེས་བྱེད་ནི། གཞུང་ལས།གྲོགས་མོ་འདོད་པས་གཟིར་བའི་ཡིད། །ཟླ་
བའི་འོད་ཀྱི་མི་ཟློག་ཅིང་། །ཙན་དན་ཆུ་ཡི་མི་བཟོད་པ། །ལུས་ཀྱི་དྲོད་ཀྱིས་ལེགས་པར་རྟོགས། །
ཞེས་པ་སྟེ། གྲོགས་མོའི་ཡིད་འདོད་ཆགས་ཀྱི་ཚ་གདུང་གིས་གཟིར་བ། ཤིན་ཏུ་བསིལ་བ་ཟླ་བའི་
248

རྒྱུའི་རྒྱན་གྱི་བཤད་པ་རྩ་བ་མཁན་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་།
འོད་ཀྱི་ཡང་མི་བཟློག་སྟེ་མི་སེལ།ཙནྡན་གྱི་ཆུས་ཀྱང་མི་གཟོད་དེ་མི་སེལ།འོ་ན་གང་གིས་སེལ་ན།
རྒྱུ་འདོད་པའི་བྱ་བ་ལུས་དྲོད་ཀྱི་རྣམ་འགྱུར་དུ་འབར་བ་འདིའི་ཤེས་ཏེ། འབྲས་བུ་འམ་ཤེས་བྱ་
གྲོགས་མོའི་ཡིད་དུ་འོང་བའི་སྐྱེ་བོ་ལང་ཚོ་དར་ལ་བབ་པ་དང་འགྲོགས་པའི་སེལ་ཞེས་པའི་ནང་
གིས་བསམ་པ་མ་འཁྲུལ་བར་རྒྱུ་འམ་ཤེས་རྒྱུ་ཡོད་པས་ནང་གིས་ཤེས་བྱེད་དོ། །ཞེས་པ་སྟེ། དེ་མ་
ཐག་གཞུང་ལས། ཞེས་པའི་སྦྱོར་བ་རྣམས་ལ་ནི། །ཡིད་འོང་ཤེས་བྱེད་རྒྱུ་དག་མཚོན། །ཞེས་པ་སྟེ།
བཤད་མ་ཐག་པའི་ངག་གི་སྦྱོར་བ་དེ་རྣམས་ལ་།རྟོགས་བྱ་གྲོགས་མོའི་ཡིད་དུ་འོང་བའི་སྐྱེ་བོ་དང་
འགྲོགས་པས་སེལ་བ་ཤེས་བྱེད་ཀྱི་རྒྱུ་ཞིག་མཚོན་ཞིང་བསལ་བ་ཡིན་ནོ། །ཞེས་པའོ། །དཔེར་
བརྗོད་ན། གྲོགས་པོ་གཞན་ལ་སྡང་བ་ཡི། །གདུང་བས་གཙུབ་འདི་ཆུ་འཛིན་གྱིས །མི་འཇམ་ཙན་
དན་བྱུག་པས་མིན། །ཁྲོ་བ་བས་ལེགས་པར་རྟོགས །ཞེས་པ་ལྟ་བུ་འོ། །དེ་ལྟར་ཤེས་བྱེད་ལ་གོ་
རྒྱུ་དེ་སྐད་དུ་བཤད་པ་ནི་གཞུང་གིས་གོ་བབ་དང་བསྟུན་པ་ཡིན་ཏེ། རྒྱུ་མཚན་ཤེས་བྱེད་ཕྱི་ནང
གཉིས་ཕྱི་ནང་གིས་ཁྱད་མ་གཏོགས།ཤེས་བྱེད་ཀྱི་ཤེས་བྱ་ཤུགས་ལས་སྟོན་ཚུལ་ལ་ཁྱད་མེད་པའི་
རྒྱན་ཡིན་ལ།ཕྱི་ལ་གཞུང་ཉིད་དུ་ཤེས་བྱེད་རྣམས་བཀོད་ནས། དུས་ཀྱི་སྐབས། གོ་བར་བྱེད་པ་
ལེགས་པ་ཉིད་གསུང་ཞིང་། ནང་ལ་ཡང་ཤེས་བྱེད་རྣམས་བཀོད་ནས། ཞེས་པའི་སྦྱོར་བ་རྣམས་ལ་
ནི། །ཡིད་འོང་ཤེས་བྱེད་རྒྱུ་དག་མཚོན། །གསུང་པས་དེའི་ཚིག་གིས་ནུས་པས་ཤེས་བྱེད་བཀོད་པས་
ཤུགས་ལས་ཤེས་བྱ་འཁྲུལ་མེད་དུ་གོ་བར་བྱེད་པ་ལ།ཤེས་བྱེད་ཞེས་པའི་རྒྱན་དུ་བཞག་པར་རྟོགས་
པའི་གནད་ཀྱི་ཤེས་བྱ་དངོས་སུ་མ་བརྗོད་ཀྱང༌། ཤེས་བྱེད་བཀོད་པའི་ཤུགས་ལས་ཤེས་བྱ་འཁྲུལ་
མེད་དུ་གོ་བའམ་ཤེས་པ་ཞིག་དགོས་ཤིང༌། གཞུང་གིས་དོན་ལ་ཡང་དེ་ལྟར་གནས་པས་རྩ་བ་མཁན་
པོའི་དགོངས་པའོ། །གོང་མའི་རིགས་པས་མ་སྒྲེས་པར་གཞན་དུ་ན། ཐམས་ཅད་མཁྱེན་པ་ཀླུ་སྒྲུབ་
རྒྱ་མཚོས་ནང་ཤེས་ཀྱི་ཤོ་ལོ་ཀའི་གོ་རྒྱུ། ཕ་རོལ་པོ་འདོད་པས་གཟིར་བའི་ཚོར་བ་སྡུག་བསྔལ་དེ་
ཆོས་ཅན། ཁྱོད་ཕྱིའི་རྐྱེན་ཤིན་ཏུ་བསིལ་བ་ཟླ་བའི་འོད་དང་ཙནྡན་གྱིས་ཆུའི་མི་སེལ་བའི་རྒྱུ་མཚན་
ཡོད་དེ། ནང་དུ་འདོད་པའི་མེས་ལུས་དྲོད་དུ་འབར་ཞིང་གདུང་བ་ཡིན་པའི་ཕྱིར་གསུངས་པ་ཤིན་ཏུ་
ལེགས་སོ་ཞེས་པ་ནི་བར་སྐབས་ཀྱི་འཕྲོས་དོན་ནོ།
249

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
གཉིས་པ་དངོས་མེད་ཀྱི་ལ། དམ་བཅའ་བ།དཔེར་བརྗོད་པ།མཇུག་བསྡུ་བའོ། །དང་
པོ་ནི་གཞུང་ལས དངོས་མེད་རྒྱུ་ནི་ཡིད་འཕྲོག་པ། །འགའ་ཞིག་རབ་ཏུ་དྲན་པར་བྱ་ཞེས་པ་སྟེ།
འདིར་དངོོས་པོ་མེད་པ་རྒྱུར་བྱས་པའི་འབྲས་བུ་སྐྱེད་ཚུལ་གྱི་སྦྱོར་བ་གཞན་ཡིད་འཕྲོག་པ་འགའ་
ཞིག་རབ་ཏུ་བསྟན་པར་བྱ་ཞེས་པའོ། །གཉིས་པ་དཔེར་བརྗོད་ལ། མེད་པའི་རྒྱུས་འབྲས་བུ་ཡོད་པ་
བསྐྱེད་པ། མེད་པའི་རྒྱུས་འབྲས་བུ་མེད་པ་བསྐྱེད་པའོ། །དང་པོ་ལ་སྔ་ནས་མེད་པའི་རྒྱུ། ཞིག་ནས་
མེད་པའི་། ཕན་ཚུན་མེད་པའི་རྒྱུ། སྤང་ནས་མེད་པའི་རྒྱུའོ། །དང་པོ་ནི། གཞུང་ལས། རིག་པ་
རྣམས་ནི་མ་གོམས་དང༌། །བློ་ལྡན་རྣམས་དང་མ་འགྲོགས་དང༌། །དབང་པོ་རྣམས་ནི་མ་བསྡམས་
པས །མི་རྣམས་རབ་ཏུ་གདུང་བར་འགྱུར། །ཞེས་པ་སྟེ།སྐྱོན་ཡོན་འབྱེད་པའི་རིག་པའི་གནས་
རྣམས་ལ་ནི་མ་གོམ་སྟེ་གོམ་པ་མེད། བློ་གྲོས་དང་ལྡན་པའི་དམ་པ་རྣམས་དང་ནི་མ་འགྲོགས་སྟེ་
འགྲོགས་པ་མེད། དབང་པོ་རྣམས་ཉེས་པའི་ཡུལ་ལ་འཇུག་པ་མ་བསྡམས་ཏེ་བསྡམས་པ་མེད་པས།
རྒྱུ་སྔ་ནས་མེད་པ་དེ་རྣམས་ཀྱིས། འབྲས་བུ་མི་རྣམས་ཚོར་བ་སྡུག་བསྔལ་གྱིས་རབ་ཏུ་གདུང་བར་
གྱུར་ཞེས་པའོ །དཔེར་བརྗོད་ནི དགེ་བའི་མཆོད་སྦྱིན་མ་བྱསཤིང་། །བྱང་ཆུབ་ལམ་ལ་མ་འབད་ལ། །
དམ་པའི་འདྲེན་པ་མ་བསྟེན་པས། །འཁོར་བར་འཁོར་བ་པ་རྣམས་འཁྱམས།།ཞེས་པ་ལྟ་བུའོ། །
གཉིས་པ་ནི་གཞུང་ལས། འདོད་པའི་གཏམ་གྱིས་མྱོས་པ་སོང༌། །ལང་ཚོ་ཡི་ནི་རིམ་དག་
ཉམས །རྨོངས་པ་ཟད་ཅིང་སྲེད་པ་འཕོས། །བསོད་ནམས་གནས་པ་ཡིད་དག་བྱས །ཞེས་པ་སྟེ།
ཡིད་ཆོས་ལ་ཕྱོགས་པའི་མི་མཐུན་ཕྱོགས་སུ་གྱུར་པ། རང་རྒྱུད་ལ། འདོད་པའི་གཏམ་ཙམ་ཐོས་
པས་ཡིད་མྱོས་པ་ཞིག་ཡོད་པ་དེ་ཡང་སོང་སྟེ་ཞིགལང་ཚོ་དར་ལ་བབ་པའི་ལུས་སྒེག་པ་ཞིག་ཡོད་པ་
ཡང་རྒ་བས་རིམ་དག་ཏུ་ཉམས་ཏེ་ཞིགལས་འབྲས་ཀྱི་བླང་དོར་ལ་རྨོངས་པའི་བློ་རྒྱགས་པ་ཞིག་
ཡོད་པ་དེ་ཡང་ཟད་དེ་ཞིགཡུལ་གྱི་རོ་ལ་སྲེད་པ་དྲག་པོ། ཡོད་པ་དེ་ཡང་འཕོས་པ་སྟེ་ཞིག་སྟེ་ཞིག་
པ་དེ་རྣམས་ཀྱི་རྒྱུས། འབྲས་བུ་བསོད་ནམས་ཀྱིས་གནས་དམ་པའི་ཆོས་ལ་ཡིད་རྩེ་གཅིག་ཏུ་གཞོལ་
བ་དག་བྱས་ཞེས་པའོ། །དཔེར་བརྗོད་ནི། སྡིག་ལ་དཔའ་བའི་སྙིང་སྟོབས་སོང་། །འདོད་ལ་ཆགས་
པའི་དགའ་བ་ཉམས། །གཉིད་ཀྱི་རྨོངས་པ་རྣམ་གྲོལ་བས། །རྣལ་འབྱོར་དྲོད་རྟགས་འཕེལ་བ་ཐོབ། །
250

རྒྱུའི་རྒྱན་གྱི་བཤད་པ་རྩ་བ་མཁན་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་བ།
ཅེས་པ་ལྟ་བུའོ། །
གསུམ་པ་ནི་གཞུང་ལས། ནགས་ཚལ་འདི་དག་ཁྱིམ་མ་ཡིན། །ཆུ་རླུང་འདི་དག་བུད་མེད་
མིན། །རི་དྭགས་འདི་དག་བུ་ཚ་མིན། །དེ་ཕྱིན་བདག་ནི་ཡིད་དགའོ། །ཞེས་པ་སྟེ། དཀའ་ཐུབ་པ་
དག་གནས་པའི་ནགས་ཚལ་འདི་ནི་ཉེས་པའི་སྐྱོན་ཅན་གྱི་ཁྱིམ་མ་ཡིན་ལ། གང་གིས་ལོངས་སྤྱོད་
པའི་ཆུ་རླུང་འདི་ཡང་མི་གཙང་ཞིང་གྱ་འགྱུར་དཔྱོད་པའི་བུད་མེད་མིན་ཞིང༌། གང་གི་འཁོར་དུ་བག་
ཕབ་པའི་རི་དྭགས་འདི་དག་ཀྱང་། མཛའ་བས་མཆིང་བར་བྱེད་པའི་བུ་ཚ་ཡང་མིན་པས་རྒྱུ་ནགས་
ཚལ།ཆུ་ཀླུང་།རི་དྭགས་གསུམ།ཁྱིམ། བུད་མེད།བུ་ཚ་རྣམས་ཕན་ཚུན་དུ་ཡིན་པ་མེད་པ་དེས།
འབྲས་བུ་དཀའ་ཐུབ་པ་དེ་ཡིད་དགའོ་ཞེས་པའོ། །འོ་ན་འབྲས་བུ་རྒྱུའི་དགའ་བ་སྐྱེད་བྱེད་དང་འདྲའོ་
ཞེས་ན་མ་ཡིན་ཏེ། འབྲས་བུ་དགའ་བ་སྐྱེད་པ་མཚུངས་ཡང༌། སྔ་མ་ནི་རླུང་དངོས་པོ་དེ་རྒྱུ་ཡིན་ལ།
ཕྱི་མ་འདི་ཕན་ཚུན་ཡིན་པ་མེད་པའི་དངོས་མེད་དེ་རྒྱུ་ཡིན་པས་མི་འདྲའོ །དཔེར་བརྗོད་ནི། བསྐྱེད་
རིམ་རྟག་པའི་ལྟ་བ་མིན། །རྫོགས་རིམ་ཆད་པའི་ལྟ་བ་མིན།།ཟུང་འཇུག་ཉན་ཐོས་འགོག་མིན་པས། །
རྣལ་འབྱོར་སྐྱིད་པའི་ཉམས་ཤིག་ཤར། །ཞེས་པ་ལྟ་བུའོ། །བཞི་པ་ནི། གཞུང་ལས། ཤིན་ཏུ་མ་
བརྟགས་དཔྱོད་པ་ནི། །འཕགས་པ་རྣམས་ལ་ཡོད་མ་ཡིན། །དེ་ཕྱིར་དེ་དག་རྣམས་ཀྱི་ནི། །ཕུན་
ཚོགས་ཐམས་ཅད་རྟག་འཕེལ། །ཞེས་པ་སྟེ། དེ་ཡང་དོན་ཚོང་ལྟ་བུ་གང་དང་གང་སྒྲུབ་པ་པོ་དེའི་
བྱ་བ་དེ། འདི་སྐད་བྱེད་ན་འགྲུབ་ལ། འདི་སྐད་བྱེད་ན་མི་འགྲུབ་བསམ་པའི་རྟོག་དཔྱོད་མ་བྱས་པ་
འམ་མ་བརྟགས་པའི་དཔྱོད་པ་གྱ་ཙོམ་མམ་ཙབ་ཙོབ་ཏུ་དཔྱོད་པ་། དེ་ལྟར་བྱེད་པ་རྣམས་ལས་
རྣམ་དཔྱོད་ཁྱད་པར་དུ་འཕགས་པ་རྣམས་ལ་ནི།ཡོད་པ་མ་ཡིན་ཏེ་སྤངས་པ་ཡིན་པས་དེའི་ཕྱིར་ན་
སྤངས་པ་དེའི་བྱས་།འབྲས་བུ་དོན་ཏེ་ཕུན་སུམ་ཚོགས་ལ།གཅིག་མ་ཡིན་པ་ཐམས་ཅད།ཡིད་
ཙམ་མ་ཡིན་པ་རྟག་འགྲུབ་སྟེ་འཕེལ་ཞེས་པའོ། །དཔེར་ན། དཔུང་ཕན་ཚུན་གཡུལ་སྤྲོད་པའི་ཚེ།
ཕ་རོལ་པོ་མ་བརྟགས་པར གྱ་ཙོམ་མམ་ཅི་ཏོལ་དུ་སྤྲོད་པ་ལས་ཁྱད་པར་དུ་འཕགས་པའི་བློ་གྲོས་
ཅན།ཚུ་རོལ་དེས་ཕ་རོལ་པའི་དཔུང་ནི་འདི་ཙམ་མོ། །སྤྲོད་པའི་ཐབས་ནི་འདི་ལྟར་། །དཔའ་
བ་ནི་འདི་ཀའོ། །དེའི་གཉེན་པོ་ནི་འདི་སྐད་དོ་བསམ་ལེགས་པར་བརྟགས་ཏེ་གཡུལ་སྐྲད་པས། ཕ་
251

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
རོལ་པོ་ལས་བརྒྱལ་ཏེ བྱ་བ་ཕུན་སུམ་ཚོགས་པ་འགྲུབ་པ།རྒྱུ་ཕ་རོལ་པོའི་དཔྱོད་པ་དེ་ལྟ་བུ་སྤང་
པ་དེས་འབྲས་བུ་དོན་འགྲུབ་པ་དེའོ །འདིའི་རིགས་པས་ནི། དཔེར་བརྗོད་ནི། ཕྱི་ནང་ཐུན་མོངས་
སུ་མི་འགྲོ་བའི་དོགས་པ་ཡང་སེལ་ལོ། །གོང་གིས་འཕགས་པ་ཞེས་པ།སོ་སྐྱེས་ལས་འཕགས་པ་ལ་
འཁྲུལ་པར་མི་བྱའོ །དཔེར་བརྗོད་ནི། སྡིག་པའི་གྲོགས་དང་འགྲོགས་པ་དང༌། །གཞན་ལ་སྡང་དང་
ཡུལ་རྣམས་ལ།།དབང་པོ་ལྷོད་པ་རྣམས་མེད་པས། །སྡོམ་པར་ལྡན་རྣམས་རྟག་སྐྱིད། །ཞེས་པ་ལྟ་
བུའོ། །འདི་དང་ཞིག་ནས་མེད་པའི་ཁྱད་པར་། སྔ་མ་རང་བཞིན་གྱི་ཞིག་པ་ཡིན་ལ། ཕྱི་མ་གཉེན་
པོས་སྤང་པ་ཡིན་པས་ཁྱད་པར་ཆེའོ། །གཉིས་པ་དངོས་པོ་མེད་པའི་རྒྱུས།དངོས་པོ་མེད་པའི་འབྲས་
བུ་བསྐྱེད་པ་ནི།གཞུང་ལས།སྐྱེད་ཚལ་ས་ཧཱ་ཀཱ་ར་རྣམས། །སྙེ་མ་མ་འཁྲུངས་མིན་པ་ན།།མགྲོན་པོ་
རྣམས་ཀྱི་བུད་མེད་ནི། །ཏིལ་བཅས་ཁྱོར་ཆུ་སྦྱིན་བྱར་གྱུར། །ཞེས་པ་སྟེ། སྐྱེད་མོས་ཚལ་གྱིས་ས་ཧཱ་
ཀཱ་ར་སྟེ་ཨ་སྨྲ་རྣམས་སྙེ་མ་མ་འཁྲུངས་མིན་པ་སྟེ་འཁྲུངས་པ་ཡིན་ལ།རྒྱུ་སྙེ་མ་མ་སྐྱེས་པའི་དངོས་པོ་
མེད་པ་དེས། འབྲས་བུ་མགྲོན་པོ་དང་ཡུན་རིང་དུ་བྲལ་བའི་བུད་མེད་རྣམས། འདོད་པའི་དབང་གི་
སྲོག་འགགས་ཏེ་རྒྱལ་ཏེ་ཏིལ་དང་བཅས་པའི་ཁྱོར་ཆུ་སྦྱིན་པར་བྱ་དགོས་པར་འགྱུར་ཞེས་ཏེ་དྲན་པ་
ཉམས་པ་དངོས་མེད་སྐྱེད་པའོ། །ཏིལ་བཅས་ཁྱོར་ཆུ་སྦྱིན་ཞེས་པ། སྔ་མ་རྣམས་རོ་སྲེག་པའི་ཚེ་སྔོན་
རབས་ཀྱི་ལུགས་ལ། ཏིལ་དང་ཁྱོར་ཆུ་སྦྱིན་པའི་ལུགས་ཡིན་གསུངས་ལ། འདིར་ཤི་བ་ཕལ་པོ་མ་
ཡིན་ལ། ཏིལ་ནི་འབྲུ་སྣུམ་ཞིང་རོ་སྐ་བ་རླུང་གི་ནད་སེལ་བ་ཡིན་པས། དེ་སྦྱར་བ་ཆུ་དང་བཅས་པ་
གོང་གི་བརྒྱལ་བ་དེ་གསེང་བའི་ཆེད་དུ་སྦྱིན་བྱ་བར་ཡང་རུང་ངོ༌། །དཔེར་བརྗོད་ནི། རྣམ་དག་རང་
རིག་ཆོས་ཀྱི་དབྱིངས། །འདུ་བྱས་མ་ཡིན་པ་ཉིད་ཀྱི། །ཤཱཀྱ་ཐུབ་པ་རྩྭ་མཆོག་ཏུ། །ཟག་པ་མེད་པར་
མྱ་ངན་འདས། །ཞེས་པ་ལྟ་བུའོ།།
གསུམ་པ་དོན་བསྡུ་བ་ནི། གཞུང་ནས་ཡོད་དང་མེད་པའི་རང་བཞིན་གྱི། །འབྲས་བུ་སྐྱེད་
པ་དག་ལ་འདིར། །སྔར་མེད་ལ་སོགས་རང་བཞིན་གྱི། །དངོས་པོ་ཡི་ནི་རྒྱུ་ཉིད་དོ །ཞེས་པ་སྟེ།
དངོས་པོ་ཡོད་པ་དང་མེད་པའི་རང་བཞིན་ཅན་གྱི་འབྲས་བུ་བསྐྱེད་པའི་ཡང༌། དངོས་པོ་ཡོད་མེད་
གཉིས་ཡོད་པ་དེ་དག་ལས། དངོས་པོའི་ནི་གོང་དུ་བསྟན་ཟིན་ལ། འདིར་སྔར་མེད་པ་ལ་སོགས་
252

རྒྱུའི་རྒྱན་གྱི་བཤད་པ་རྩ་བ་མཁན་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་བ
ཏེ་དངོས་པོ་མེད་པའི་རང་བཞིན་ཅན་གྱི་རྒྱུ་དེས། དངོས་པོ་ཡོད་པ་དང་མེད་པ་ཡིས་ནི་འབྲས་བུ་
བསྐྱེད་པའི་རྒྱུ་ཉིད་བྱེད་དོ་ཞེས་པ་ངེས་པ་བཀོད་པའོ །གསུམ་པ་མཚར་བའི་ལ་རྣམ་གྲངས་
བཤད་པ།མཚན་ཉིད་བཤད་ནས་དཔེར་བརྗོད་སྟོན་པ།དཔེར་བརྗོད་དངོས་སོ །དང་པོ་ནི་གཞུང་
ལས། རིང་འབྲས་དེ་དང་ལྷན་ཅིག་སྐྱེས། །དེ་བཞིན་འབྲས་མ་ཐག་སྐྱེས་དང་། །རིགས་མིན་རིགས་
པ་བྱེད་ཅེས་པ། །མཚར་བའི་རྒྱུ་རྣམས་གྲངས་མེད་དོ། །ཞེས་པ་སྟེ།རྒྱུ་འབྲས་རིང་བ།རྒྱུ་འབྲས་
ལྷན་ཅིག་སྟེ་དུས་མཉམ རྒྱུ་འབྲས་སྔ་ཕྱི་གོ་ལོག རྒྱུ་འབྲས་མི་རིགས་པ་རིགས་པ་དང་ལྔ་རྣམས་
མཚར་བའི་རྒྱུ་རྒྱན་ཡིན་ལ།དེ་རྣམས་དང་འདྲ་བ་ནི་གྲངས་མེད་པ་སྤྲོས་སུ་ཡོད་ཞེས་པའོ། །
གཉིས་པ་ནི་གཞུང་ལས། འདི་དག་སྦྱོར་བའི་ལམ་རྣམས་ལ། །བརྟགས་པའི་ཚུལ་ལ་
བསྟེན་པ་ནི། །ཤིན་ཏུ་མཛེས་པ་ཉིད་མཐོང་སྟེ། །དེ་ཡི་དཔེར་བརྗོད་ཇི་ལྟར་ན། །ཞེས་པ་སྟེ།མཚར་
བའི་རྒྱུ་ཞེས་པ་འདི་དག་ཇི་ལྟ་བུ་ཞེས་ན།ཚིག་ཏུ་སྦྱོར་བའི་ལམ་རྣམས་ལ།ཡོངས་སུ་གྲགས་པའི་རྒྱུ་
འབྲས་མ་ཡིན་ལ།རྟོག་པས་བརྟགས་པའི་ཚུལ་ལ་བསྟེན་པའི་སྔོན་མེད་པའི་རྒྱུ་འབྲས་བསྐྱེད་པའི་
རྒྱུའི་བརྒྱན་འདི་འདྲ་ནི། སྙན་ངག་གི་རྒྱན་ལ་ཤིན་ཏུ་མཛེས་པར་མཐོང་སྟེ། དེ་ཡི་དཔེར་བརྗོད་ཇི་
ལྟར་ན།ཞེས་ཏེ་འདི་ལྟར་རོ། །ཞེས་པ་ད་ལྟ་སྟོན་པའི་ཚིག་གོ།གསུམ་པ་ལ་གོང་ལྟར་ལྔ་ལས།དང་
པོ་ནི། གཞུང་ལས། ལུས་ཅན་ཁྱོད་མིག་ཟུར་ཞེས་པ།རྒྱལ་བྱེད་ལུས་མེད་དག་གི་མཚོན། །གང་དེ་
གཞན་ལ་རབ་འཕང་བ། །དེ་ཡིས་བདག་གི་ཡིད་ཀྱང་བཅོམ། །ཞེས་པ་། ཀྱེ་ལུས་ཅན་མ་ཞེས་
བོས་ནས།རྒྱུ་ཁྱོད་ཀྱི་མིག་ཟུར་ཞེས་པ།ཀུན་ལས་རྒྱལ་བར་བྱེད་པ་ལུས་མེད་འདོད་ལྷའི་མཚོན་ཏེ།
འཕང་བྱ་གཞན་ལ་གཏད་པ་དེར་མ་ཟད། འབྲས་བུ་ཆེད་དུ་མ་གཏད་པ་རིང་དུ་གནས་པ་བདག་གི་
ཡིད་ཀྱང་བཅོམ་ཞེས་པའོ །དཔེར་བརྗོད་ནི། དབྱངས་ཅན་མཁྱེན་བརྩེ་རྫོགས་པའི་ཐུགས །
མཚོན་བྱེད་འཛུམ་པའི་སྤྱན་རས་ཀྱིས །གཏུམ་པོའི་སྙིང་ནི་འགུག་བྱེད་དེས། །བདག་གི་ཡིད་ཀྱང་
ལྷག་པར་འཕྲོགས། །ཞེས་པ་ལྟ་བུའོ །གཉིས་པ་གཞུང་ལས།སྐྱེས་བུ་ལུས་སྐྱེས་ཀྱིས་མྱོས་པའི། །
རྣམ་འཕྲུལ་སྣ་ཚོགས་ལྷན་ཅིག །བུད་མེད་རྣམས་ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེས། །
ཞེས་པ་སྟེ སྐྱེས་བུ་དེ་ལུས་སྐྱེས་འདོད་པས་མྱོས་པའི་བཞིན་དམར་བ་དང་མིག་གཡོ་བ་ལ་སོགས་
253

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
པའི་རྣམ་འཕྲུལ་སྣ་ཚོགས་པའི་རྒྱུ་དང་ལྷན་ཅིག་སྟེ་དེ་དུས་མཉམ་དུ། འབྲས་བུ་བུད་མེད་རྣམས་ལ།
བུ་མོ་གཞོན་ནུ་མའི་གནས་སྐབས་ཏེ་འདོད་པ་མེད་པ་ཡོངས་སུ་ནུབ་སྟེ། ལང་ཚོ་དར་བའི་ན་ཚོད་ཀྱི་
གནས་སྐབས་འདོད་པ་སྐྱེས་ཞེས་པའོ །དཔེར་བརྗོད་ནི། ནམ་མཁའི་དོ་ར་མཛེས་པ་རུ །སྔོ་
བསང་ཆུ་འཛིན་འཁྲིགས་པ་དང༌། །ལྷན་ཅིག་ཏུ་ནི་ལྗོན་པའི་ཚལ། །ཀུན་དགའི་ཆར་ནི་བབ་པར་
འགྱུར།།ཞེས་པ་ལྟ་བུའོ། །
གསུམ་པ་ནི་གཞུང་ལས། སྔར་ཉིད་རི་དྭགས་མིག་ཅན་མའི། །ཆགས་པའི་རྒྱ་མཚོ་རྒྱས་
པར་གྱུར། །ཕྱིས་ནས་འོད་ཟེར་རབ་འཕྲོས་པས། །ཟླ་བ་ཡི་ནི་དཀྱིལ་འཁོར་ཤར། །ཞེས་པ་སྟེ། རྒྱུ་
འབྲས་སྔ་ཕྱི་ཡིན་པ་ལས་འདིར་གོ་ལོག་སྟེ། སྔོན་ལ་འབྲས་བུ་རི་དྭགས་མིག་ཅན་མའི་ཆགས་པའི་
རྒྱ་མཚོ་རྒྱས་པར་གྱུར་ནས་རྒྱས་པའི་འོད་ཟེར་འཕྲོ་བ་དང་བཅས་པའི་ཟླ་བ་ཕྱིས་ནས་ཤར་ཞེས་
པའོ །དཔེར་བརྗོད་ནི། གངས་རིའི་ལྗོངས་འདིར་མཁས་ཀུན་ཡིད། །འཕྲོག་བྱེད་སྙན་ངག་ས་པཎ་གྱི། །
སྤེལ་ནས་ཕྱིས་སུ་སྙན་ངག་གི །རྩ་བ་མེ་ལོང་བོད་དུ་བསྒྱུར། །ཞེས་པ་ལྟ་བུའོ། །བཞི་པ་ནི་གཞུང་
ལས། ལྷན་ཅིག་ཁྱོད་ཀྱི་ཞབས་གཉིས་པོ། །དམར་བ་ཉི་གཞོན་གྱིས་རེག་པས། །རྒྱལ་པོ་རྣམས་ཀྱི་
ལག་པ་ཡི། །པད་མ་ཟུམ་པར་བྱེད་པ་ཅི། །ཞེས་པ་སྟེ། རྒྱུ་ལྷན་ཅིག་ཅེས་རྒྱལ་པོ་ལ་བོས་ནས་ཁྱོད་
ཀྱི་ཞབས་གཉིས་པོ་དམར་བ་ཉི་མའི་གཟུགས་སུ་བཀོད་པའི་རེག་པ་འདིས། འབྲས་བུ་རྒྱལ་པོ་
གཞན་རྣམས་ཀྱི་ལག་པ་པདྨའི་གཟུགས་སུ་བཀོད་པ་ཐལ་མོ་སྦྱར་བར་ཟུམ་པར་བྱེད་པ་ཅི་ཞེས་པ།
གཟུགས་ཅན་ཡིན་ལ་རྒྱུ་ནི་ཉི་མའི་པདྨོ་ཟུམ་པར་མི་རིགས་པས་ན་མི་རིགས་པའི་རྒྱུའོ །དཔེར་
བརྗོད་ནི།ཡིད་འཕྲོག་རྒྱུད་མངས་རྣ་བ་ཡི། །བདུད་རྩིར་བླུག་བྱེད་དབྱངས་ཅན་མའི །ཐུགས་རྗེའི་
ཟླ་བས་བློ་གསལ་གྱི། །བློ་གྲོས་པདྨ་རྒྱས་པ་ཅི། །ཞེས་པ་ལྟ་བུའོ །ལྔ་པ་ནི་གཞུང་ལས། ཁྱོད་ཀྱི་
ཞབས་སེན་ཟླ་བ་ཡི། །འོད་ཟེར་ཀུན་ད་མེད་རྣམས། །ས་སྐྱོང་རྣམས་ཀྱི་ལག་པ་ཡི །པདྨ་ཟུམ་
པར་བྱེད་ལ་དབང༌། །ཞེས་པ་། ཀྱེ་རྒྱལ་པོ་ཞེས་བོས་ནས། ཁྱོད་ཀྱི་ཞབས་ཀྱི་སེན་མོ་ཟླ་བའི་
གཟུགས་སུ་བཀོད་པའི་འོད་ཟེར་ཀུནྡ་ལྟར་དཀར་བ་དྲི་མ་མེད་པ་རྣམས་ནི། ས་སྐྱོང་གཞན་རྣམས་
ཀྱི་ལག་པ་པདྨའི་གཟུགས་སུ་བཀོད་པ།ཟུམ་པ་སྟེ་ཕྱག་འཚལ་བར་བྱེད་པ་ལ་དབང་ངོ་། །ཞེས་པ་
254

རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་།
བས་སེན་ཟླ་བས་འབྲས་བུ་ལག་པའི་པདྨ་ཟུམ་པ་ནི་རིགས་པའི་རྒྱུའོ། །དཔེར་བརྗོད་ནི། མང་
དུ་ཐོས་པའི་མཁྱེན་རབ་དཀར། །ཀླུ་སྒྲུབ་ལེགས་བཤད་ལ་ཆགས་པའི། །དམར་བའི་ཉི་མས་གོ་
ཏམ་ལྷའི། །བསྟན་པའི་པད་ཚལ་རྒྱས་པར་བྱེད། །ཞེས་པ་ལྟ་བུའོ། །
གསུམ་པ་མཇུག་བསྡུ་བ་ནི། གཞུང་ལས། ཞེས་པ་རྒྱུ་ཡི་རྣམ་རྟོག་གིས། །ལུགས་ནི་འདི་
འདྲ་དག་ཏུ་བསྟན། །ཞེས་པ་སྟེ། དེ་སྐད་ཅེས་པ་རྒྱུ་ཡི་རྒྱན་རྣམ་རྟོག་གི་དབང་ལས་བྱུང་བ། རང་
བཞེད་པའི་ལུགས་ནི་འདིའམ་འདི་འདྲ་བ་དག་ཏུ་བསྟན་པ་ཡིན་པས་ཤེས་པར་བྱོས་ཤིག་ཅེས་པ་སྟེ།
རྩ་བ་མཁན་པོའི་དགོངས་པ་ཕུལ་དུ་ཕྱིན་པའོ །རྩ་བའི་ས་བཅད་གཉིས་པ་འབྲེལ་མཛད་རྣམས་ཀྱི
དགོངས་པ་བཀོད་ནས་དགོས་པ་བཅད་པ་ནི དཔང་ལོ་ཆེན་པོས་རྩ་བའི་ས་བཅད། བསྟན།
བཤད། བསྡུ་བ་གསུམ་དུ་གནང༌། དང་པོ་ནི་བྱེད་པོ་འབྲས་བུ་དངོས་པོ་སྔར་མེད་སྐྱེད་པར་བྱེད་
པ་ས་བོན་སོགས་ལྟ་བུ་དང༌།ཤེས་པར་བྱེད་པ་རྟོགས་པར་བྱ་བ་ཡོད་པ་ཅིག་འགྲེལ་པ་འགའ་ཞིག་
ལས་རྟོགས་པར་བྱེད་པ་དུ་བ་ལ་སོགས་པ་ལྟ་བུ་གཉིས་སུ་ཤེས་པར་བྱ་གསུང་བ་རྩ་བའི་ནི་བྱེད་
པོ་ཞེས་བྱེད་ཞེས་། རྒྱུ་རྒྱན་གྱི་མཚན་ཉིད་དུ་ངོས་མ་ཟིན་བསྡུས་དོན་ཡིན་ཡང་གསུང་མ་བདེ
བྱེད་པོ་དང་ཤེས་བྱེད་གཉིས་སུ་ཡང་འབྱེད་དགོས་པ་འབྱུང་བའི་ཟོལ་འགྲོས་སུ་བསྟན་གསུང་དགོས་
པ་བྱུང་བ་འདྲ་སྟེ།རྒྱུ་རྒྱན་ཡོད་དོ་ཅེས་པ་སྟོན་བྱེད་ཡིན་ན། རྒྱུ་དང་ཕྲ་མོ་ཆ་དང་རིམ། །ཞེས་པའི་
བ་འདྲ་སྟ།
ཐོག་མ་རྒྱུ་ཞེས་པའི་ཀ་ཆོག་ལ ཡང་མདོར་བསྟན་ཡིན་པས་བསྟན་བྱས་པའོ་གསུང་ན།ཅིར་མོད་
རྒྱས་ཞེས་པ་མདོར་བསྟན་ལས་རྒྱས་བཤད་སྤྲོས་པའམ། རྒྱས་བཤད་ལ་མདོར་བསྟན་ཁྱབ་པ་ཞིག་
དགོས་པ་ལ།བྱེད་པོས་ཁྱབ་ཏུ་ཆུག་ཀྱང་ཤེས་བྱེད་ཀྱི་ཁྱབ་པ་མེད་པས་མི་རིགས་སོ།།
འདིར་མདོར་བསྟན་ལས་སྤྲོས་པའོ་གསུང་ན། བཤད་པ་ལ་གསུམ།རྒྱུ་དངོས་པོར་གྱུར་པ།
དངོས་མེད་དུ་བགྲང་བ་མཚར་བའི་རྒྱུའོ། །དང་པོ་ལ་གཉིས། བྱེད་པོའི་རྒྱུ་དང་ཤེས་བྱེད་ཀྱི་རྒྱུའོ། །
གསུང་ཏེ་མདོར་བསྟན་ཡན་ལག་གིས་ས་བཅད་དུ་བཀོད་པས་མི་རིགས་སོ །དེས་ན་མཚན་ཉིད་དུ་
བཞག་སྟེ། འདིར་རྒྱུ་ནི་གང་ལ་བརྟགས་ན་བྱེད་པོ་སྟེ་བསྐྱེད་བྱ་སྐྱེད་བྱེད། ཉམས་བྱ་ཉམས་བྱེད།
བསྒྱུར་བྱ་རྒྱུར་བྱེད།ཤེས་བྱ་ཤེས་བྱེད། ཐོབ་བྱ་ཐོབ་བྱེད། རྒྱས་བྱ་རྒྱས་བྱེད། ཟུམ་བྱ་ཟུམ་བྱེད་
255

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
སོགས་འབྲས་ཡིན་ལ་དེ་རྣམས་ཀྱི་སྐྱེད་བྱེད། ཉམས་བྱེད། བསྒྱུར་བྱེད།ཐོབ་བྱེད།ཤེས་བྱེད།
རྒྱས་བྱེད།ཟུམ་བྱེད་རྣམས་འམ་བྱེད་པོར་བཞག་ལ། དེས་འབྲས་བུ་འདི་བྱས་ཞེས་པ།ཤེས་
པའམ་གོ་བར་བྱེད་པའི་ངག་གི་སྦྱོར་བ་དེ་རྒྱུ་རྒྱན་གྱི་མཚན་ཉིད་དུ་བཞག་པ་ནི་ལེགས་པར་བཤད་
པའོ། །འདིར་སྐབས་ཀྱི་ཤེས་བྱེད་ཀྱང་བྱེད་པོར་འདོད་ལ། གོང་གི་དགོངས་པ་ལྟར་ན་བྱེད་པོ་དང་
ཤེས་བྱེད་གཉིས་སུ་མཛད་འདུག་པའི་ཤུགས་ལས་ཤེས་སོ་བྱེད་པོ་མ་ཡིན་པར་ཞལ་གྱིས་བཞེས།
སྐྱེད་བྱེད་བྱེད་པོར་ཞལ་གྱིས་བཞེས་འདུག་པ་ལ། འདི་སྐད་ཞུས་ཏེ། ཤེས་བྱེད་དེ་ཆོས་ཅན། ཁྱོད་
བྱེད་པོ་མ་ཡིན་པར་ཐལ། ཁྱོད་ཤེས་བྱེད་ཡིན་པའི་ཕྱིར་ཞུས་ན་འདོད་དོ་གསུང་དགོས་ལ།འོ་ན་
སྐྱེད་བྱེད་དེ་ཆོས་ཅན། ཁྱོད་བྱེད་པོ་མ་ཡིན་པར་ཐལ། ཁྱོད་སྐྱེད་བྱེད་ཡིན་པའི་ཕྱིར་ཞུས་ན་འདོད་
ལན་ལས་འོས་མ་འདས་སམ། ཐུགས་གཞིག་ཆུག་ཅིག ཡང་སྐྱེད་བྱེད་དེ་ཆོས་ཅན། ཁྱོད་བྱེད་པོ་
ཡིན་པར་ཐལ། ཁྱོད་སྐྱེད་བྱ་བསྐྱེད་པར་བྱེད་པ་པོ་ཡིན་ཕྱིར་ཞུས་ན་འདོད་གསུང་དགོས་ལ།འོ་ན་
ཤེས་བྱེད་དེ་ཆོས་ཅན། ཁྱོད་བྱེད་པོ་ཡིན་པར་ཐལ།ཁྱོད་ཤེས་བྱ་ཤེས་པར་བྱེད་པ་ཡིན་པའི་ཕྱིར་
ཞུས་ན་ཇི་ལྟར་གསུང༌། གོང་གི་ཞལ་བཞེས་དང་འགལ་བར་མི་འགྱུར་རམ། འདོད་ན། བསྐྱེད་བྱ
བསྐྱེད་བྱེད་དང་ཤེས་བྱ་ཤེས་བྱེད་གཉིས་བྱེད་པོ་ཡིན་མཉམ་དང་མིན་མཉམ་ལ་ཁྱད་ཅི་ཡང་མེད་
པས་རྣམ་པ་ཀུན་མཚུངས་སོ། །དེར་མ་ཚད། བྱེད་པོ་དང་ཤེས་བྱེད་གཉིས་སུ་བྱེད་ན།བྱེད་པོ་དང་
B
བསྐྱེད་བྱེད་གཉིས་སུ་བྱེད་དགོས། བྱེད་པོ་དང་ཉམས་བྱེད་གཉིས་སུ་བྱེད་དགོས། བྱེད་པོ་དང་
བསྒྱུར་བྱེད་སོགས་གཉིས་སུ་བྱེད་དགོས་པས་མཐར་བྱེད་པོ་ཞེས་པ་ཅི་ཡང་ངོས་འཛིན་རྒྱུ་མི་ཡོངས་ཏེ།
བསྐྱེད་བྱེད། ཉམས་བྱེད། བསྒྱུར་བྱེད་ཤེས་བྱེད་སོགས་ཁོ་རང་ཐ་དད་ཡིན་པའི་ཕྱིར་ཞུས་ན་
འཇིགས་པར་མི་འགྱུར་རམ་དགོངས་འཚལ། རྩ་བ་མཁན་པོ་ནི་ཞལ་འཛུམ་བག་དང་ལྡན་པར་
འགྱུར་རོ་ཞེས་པ་ནི་ཉམས་ལྡན་ནོ། །གཞན་ཡང་།དངོས་མེད་ཀྱི་ཕན་ཚུན་མེད་པ་རྒྱུར་བཞག་པ་ལ།
འདིར་ནགས་དང་ཁྱིམ་ལ་སོགས་པ་རྣམས ཕན་ཚུན་གཅིག་ལ་གཅིག་མེད་པས་གསུང་བ་ཡང༌།
སྤོམ་ཡོར་ཏེ།དེས་ན།ཐམས་ཅད་མཁྱེན་པ་ཀླུ་སྒྲུབ་རྒྱ་མཚོས།ཕན་ཚུན་ཡིན་པ་མེད་པ་གསུངས་པ་
ནི་ཤིན་ཏུ་ལེགས་སོ །མེད་པས་མེད་པ་བསྐྱེད་པ་ལ་ཡང༌།རྒྱུ་ས་ཧཱ་ཀཱ་རའི་སྙེ་མ་མ་སྐྱེས་པ་མེད་པ་
256

རྒྱུའི་རྒྱན་གྱི་བཤད་པ་རྩ་བ་མཁན་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་།
དེ་ཀ་འབྲས་བུ་བའམ་བརྒྱལ་བ་དེ་བྱས་གསུངས་པའི་ཆོག་གི།སྙེ་མ་འཐོང་བས་ཤི་གསུང་བ་ཡང་།ངོ་
་དེ་ལྟར་ཡིན་ཡང་འདིར་སྙན་ངག་མཁན་གྱི་མེད་པ་རྒྱུར་བཞག་པས་དངོས་མེད་ཞིག་དགོས་པ་
ཡིན་ལ། མ་སྐྱེས་པ་མེད་པ་རྒྱུར་བྱས་པའི་གནད་ཀྱི། སྙེ་མ་དངོས་སུ་རྒྱུར་བཞག་ན་དངོས་པོའི་རྒྱུར་
འགྲོ་བས་མི་རིགས་སོ །སངྒ་ཤྲཱིས། མདོར་བསྟན་རྒྱས་བཤད་དོན་བསྡུ་གསུམ་དུ་མཛད་པའི་
མདོར་བསྟན་ནི་གོང་ལྟར་རོ །
རྒྱས་བཤད་ལ་འགྲུབ་བྱེད་ཀྱི་རྒྱུ། དགག་པའི་རྒྱུ། མཚར་བའི་རྒྱུ་གསུངས་པ་དང་པོ་ནི།
རྩ་བར་སྐྱེད་བྱེད་དང་ཉམས་བྱེད་ལ་འབྲས་བུ་རྒྱུ་གསུངས་པ། འབྲས་བུ་སྔར་མེད་གསར་དུ་འགྲུབ་
པ་ལ་དགོང་གི། འདིར་དངོས་པོའི་རྒྱུ་གསུངས་པ་ཀ་ལེགས་ཏེ་ཁོ་རང་གིས་ཁྱད་ཆོས་ཀྱི་མིང་གིས་
བཏགས་པའོ། །ཡང་འགྲུབ་བྱེད་ལ་བྱེད་པོ་དང༌། ཤེས་བྱེད་གཉིས་སུ་བྱས། བྱེད་པོ་ལ་འགྲུབ་བྱེད།
ཉམས་བྱེད་ལས་ཀྱི་རྒྱུ་གསུམ་དུ་བྱས།གསུམ་པ་ལས་ཀྱི་ལ།རྣམ་པར་བསྒྱུར་བྱ་དང༌། འཐོབ་བྱ་
གཉིས་སུ་བཞག་པ་ནི་གཞུང་ལ་ཐུགས་གཞིག་མ་བཅུག་པ་སྟེ། རྣམ་པར་བསྒྱུར་བྱ་ནི། འབྲས་བུ་
སྟོན་ཚུལ་ལ་བཏགས་པ་ཡིན་ཞིང་། རྒྱུ་དངོས་པོ་དེ་ཉིད་ཁོ་རང་ཡིན་པར། གཞུང་ལས་འགྲུབ་པར་
བྱ་དང་རྣམ་འགྱུར་ལ།དེ་ཉིད་མ་ལྟོས་ཉིད་དོ་གསུངས་པས། འགྲུབ་རྒྱུ་དང་རྣམ་འགྱུར་གཉིས་ལ།
འབྲས་བུ་སྔར་མེད་གསར་དུ་སྐྱེད་པ་དང༌།སྔར་ཡོད་གནས་སྐབས་གཞན་དུ་བསྒྱུར་བ་མ་གཏོགས།
རྒྱུ་ནི་དངོས་ཡོད་དེ་ཉིད་ཁོ་རང་ཡིན་ལ། འཐོབ་བྱའི་ལས་ལ་ཕལ་ཆེར་ནི།བྱ་བ་ལ་ལྟོས་རྒྱུ་ཉིད་དོ་
གསུང་པས་ལས་ཀྱི་རྒྱུ་ལ་དངོས་པོ་དེ་ཉིད་ཁོ་རང་རྒྱུར་མ་བཞག་གི། དེའི་ལས་སམ་བྱ་བ་རྒྱུར་
བཞག་པས་ཁྱད་ཤིན་ཏུ་ཆེ་བས། འདིའི་རྣམ་འགྱུར་ལས་ཀྱི་རྒྱུའི་ལ་ལ་འདྲེན་པ་ནི་ཤིན་དུ་མི་མོད།
བསྒྱུར་བྱ་བསྒྱུར་བ་དེ་བྱ་བའི་ལས་ཡིན་གསུང་ན། སྐྱེད་བྱ་སྐྱེད་པ་དེ་ཡང་བྱ་བའི་ལས་སུ་འགྲོ་
བས་འཁྲུལ་བར་མི་བྱའོ །དེས་ན་གྲོགས་མོའི་ངག་བྱ་བ་དེ་རྒྱུར་བཞག་པ་མཁྱེན་པར་མཛོད་ཅིག
ཡང་ཐོབ་བྱེད་ཀྱི་རྒྱུ་ལ། རང་གི་མཛའ་བོ་ཐོབ་པའི་རྒྱུ་ཡིན་པས་གསུངས་པ་ཡང་མི་རིགས་ཏེ།
ཁེངས་པ་གོམ་པར་བྱའོ་ཞེས་པའི་ངག་དེའི་རྒྱུ་བྱས་ནས། འབྲས་བུ་གྲོགས་མོ་དེའི་སྨིན་མ་འཁྱོག་པ་
ལ་སོགས་ཆགས་པའི་ཁྲོ་བའི་རྣམ་འགྱུར་ཞིག་དངོས་སུ་ཐོབ་ནས། ཡང་ཐོབ་པ་དེ་རྒྱུར་བྱས་ནས་
257

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
འབྲས་བུ་མཛའ་བོ་ཐོབ་རྒྱུའི་རྒྱུ་འབྲས་འཕར་བ་འདི་འདྲ་གཞུང་ནས་མ་བཤད་པའོ །ཡང་ན་ནི་
འཕར་མ་ཞེས་པར་འདོགས་པར་རིགས་སོ། །
ཡང་ནང་གི་ཤེས་བྱེད་ལ། གྲོགས་མོ་བཞིན་བཟང་མ་ཁྱོད་ཉོན་གཅིག ཁྱོད་ཀྱི་ཡིད་
འདོད་པས་དྲག་ཏུ་གཟིར་ཞིང་མྱོས་པ་འདི་ནི། ཤིན་ཏུ་བསིལ་བ་ཟླ་བའི་ཟེར་གྱིའང༌མི༌ཟློག་ཅིང༌།
ཙནྡན་གྱི་ཆུས་ཀྱང་མི་སེལ་བའི་ལུས་ཀྱི་དྲོད་ཤིན་ཏུ་བའི་གདུང་བ་དྲག་ཏུ་འཛིན་པར་བྱེད་དོ །
ཞེས་པའི་སྦྱོར་བ་དངོས་སུ་བསྟན་པའི་སྙན་ངག་འདི་ལྟ་བུ་རྣམས་ལ་ནི། ཡིད་དུ་འོང་བའི་ཤེས་བྱེད་
ཀྱི་རྣམས་མཚོན་ནས་བསྟན་པ་ཡིན་པས་ཡིད་འོང་ཤེས་བྱེད་ཀྱི་རྒྱུ་ཞེས་བྱ་སྟེ། འདོད་པས་གཟིར་
བ་གོ་བ་ཤེས་བྱེད་ཀྱི་རྒྱུའོ་གསུངས་པ་ཡང་མི་ལེགས་ཏེ།དེ་སྐད་ཟེར་བ།གོང་དུ་འདོད་པས་གཟིར་
བ་དེ་ཤེས་བྱར་བཞག་གི། དངོས་པོ་བསིལ་བ་རྣམས་ཀྱི་མི་སེལ་བ་དེ་ཤེས་བྱེད་དུ་འཇོག་གམ།དེ་
ལ་ནི་འབྲེལ་མེད་ཅིང༌། ཡང་བསིལ་བའི་མི་སེལ་བ་དེ་ཤེས་བྱེད་དུ་བཞག འདོད་པས་གཟིར་བར་
གོ་བ་ཤེས་བྱར་བྱེད་ན་དེ་ཡང་མི་རིགས་ཏེ། གོང་དུ་གྲོགས་མོ་འདོད་པས་གཟིར་ཞེས་བཤད་ནས།
དེ་ནས་ཤེས་བྱ་བསིལ་བ་རྣམས་ཀྱིས་མི་སེལ་བ་དྲོད་ཀྱི་གདུང་བ་འཛིན་པའི་ཤེས་བྱེད་བཀོད་ནས།
ཡང་ཤེས་བྱ་འདོད་པས་གཟིར་བ་གོ་དཀའ་གོ་དགོས་པ་ཤིན་ཏུ་འབྲེལ་ཆུང་། །དངོས་མེད་ཀྱི་རྒྱུ་ལ་
སྤྱིར་འགྲེལ་མཛད་ཐམས་ཅད་ཀྱི། རྒྱུ་མེད་པས་འབྲས་བུ་བསྐྱེད་པ་གསུངས་ཡང་རྒྱུ་མེད་པས་
གསུང་ན་རྒྱུ་བསྟན་ནས་མེད་པར་སོང་ཞིང༌། དེ་འདྲའི་འབྲས་མི་སྲིད་པས། མེད་པ་རྒྱུར་བཞག་
བྱས་ན་ལེགས་དེ། གཞུང་ལས་དངོས་མེད་རྒྱུ་ནི་ཡིད་འཕྲོག་པ་གསུངས་བ། དེར་བརྗོད་པའི་དངོས་
པོ་མེད་པ་དེ་སྙན་ངག་མཁན་གྱི་རྒྱུར་བྱས་ནི། འབྲས་བུ་སྐྱེད་ཚུལ་ཡིད་འཕྲོགས་པ་གསུང་བ་ཡིན་
ཞིང༌། འབྲེལ་མཛད་རང་གི་ཡང༌། དངོས་པོ་མེད་ཡང་ཡིན་པ།རྒྱུ་ཡང་ཡིན་པ་གསུང་ཞིང་དོན་ལ་
ཡང་དེ་སྐད་དུ་གནས་པའོ །ཡང་སངྒ་ཤྲིས། སྔ་ནས་མེད་པའི་རྒྱུའི་རྒྱུ་འབྲས་སྦྱོར་ཚུལ་རྒྱུ་རིག་པ་མ་
གོམ་པ་སོགས་དངོས་པོ་མེད་པས་གསུངས་པ་ཡིན་དུ་ཆུག འབྲས་བུ་སྔར་མ་བྱས་པས་འགྱོད་པས་
གོ་བ་ཤེས་བྱེད་ཀྱི་རྒྱུའོ་གསུངས་པ་ཡང་མི་ལེགས་ཏེ། འདིར་འགྱོད་པ་གོ་བའམ་ཤེས་བྱེད་དགོས་རྒྱུ་
མེད་དེ། འབྲས་བུ་སྡུག་བསྔལ་བ་ཁོ་རང་ཡིན་པས་སོ །ཡང་ཕན་ཚུན་མེད་པའི་ལ། འདིར་རྒྱུ་
258

རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་ཨུཏྤལའི་ཕོན་པོ་གསར་བ
དགག་པ་ཁྱིམ་མ་ཡིན་པས་སོ །གསུམ་དངོས་པོ་མེད་པས། འབྲས་བུ་ཁྱིམ་གྱི་ཡིད་འབྱུང་བ་གོ་
བས་ན།ཕན་ཚུན་མེད་པའི་བྱེད་རྒྱུ་ཞེས་བྱ་སྟེ།རྒྱུ་ཕན་ཚུན་གསུམ་མེད་པའོ་གསུངས་པ་ཡང་རྒྱུ་ཕན་
ཚུན་ཡིན་པ་མེད་པའི་དངོས་པོ་མེད་དེ་ཡིན་མོད་འབྲས་བུ་དཀའ་ཐུབ་པ་དེ་ཡིད་དགའ་བར་བྱས་པ་
དེ་ཀ་ཡིན་གྱི།ཁྱིམ་གྱི་ཡིད་འབྱུང་གོ་བ་ཞེས་པ་སྦྱོར་མི་དགོས་པས་སོ། །
མིའི་དབང་པོ་རིན་སྤུངས་ནས་ཞབས་དྲུང་གི་ཡང་མདོར་བསྟན་རྒྱས་བཤད་མཇུག་བསྡུ་
གསུམ་མཛད་ནས། དང་པོ་ནི། དེ་ཡང་རགས་པར་རྒྱུའི་རིགས་ཀྱི་བྱེད་པོའི་དང་། ཤེས་བྱེད་ཀྱི་
རྒྱུ་གཉིས་སུ་བསྡུས་ཏེ་གསུངས་པ་དང༌། རྒྱས་བཤད་ལ་དངོས་པོའི་རྒྱུ། དངོས་མེད་ཀྱི་རྒྱུ། མཚར་
བའི་རྒྱུ་གསུམ། དང་པོ་ལ། བྱེད་པོའི་རྒྱུ་དང་། ཤེས་བྱེད་ཀྱི་གསུངས་པ་དང༌། བྱེད་པོ་ལ་འབྲས་
བུ་བྱེད་དང་ལས་ཀྱི་རྒྱུ་གཉིས་གནང་།རྣམ་པར་བསྒྱུར་བྱ་ལས་ཀྱི་རྒྱུའི་ཁོངས་སུ་སྡུད་པར་མཛད་པ་
རྣམས་ལེགས་བཤད་འདོད་པས་སྐྱེམ་པར་གྱུར་ཡང་། སྔ་མ་རྣམས་ཀྱི་འཁྱོག་པོའི་མིག་རྒྱུའི་རྗེས་སུ་
རིང་པར་རྒྱུག་པར་མཛད་པ་ཡིན་ནོ། །རིན་ཆེན་བ་གམ་རྩེགས་པའི་ཕོ་བྲང་ནས། །རིག་གནས་རྣམ་
དཔྱོད་དཔུང་པ་རྒྱས་པའི་མེས། །བསྲེག་བཞིན་སྐོམ་པས་ལེགས་བཤད་ཆུ་ཡི་གཏེར། །འདོད་ལྡན་
འཁྱོག་པོའི་མིག་རྒྱུའི་རྗེས་སུ་བྲེལ། །འཐོབ་བྱའི་ལས་ལ།རྒྱུ་འབྲས་འཕར་མ་མཛད་པ་ཡང་གོང་
ལྟར་ཏེ། གྲོགས་མོའི་ཁེངས་པ་གོམ་པར་བྱའོ། །ཞེས་པའི་ཚིག་དེ་ལས་ཡིན་ལ།དེ་རྩ་བ་མཁན་
གྲགས
པོས་རྒྱུར་བྱས་པ་ངོས་མ་ཟིན་ཅིང་།ཁྲོ་བའི་རྣམ་འགྱུར་དངོས་སུ་ཐོབ་པ་འབྲས་བུར་བཞག་པ་དེ་
རྒྱུར་ངོས་གཟུང་བའི་ཉེས་པའོ །དེ་སྐད་བྱས་ན་རྒྱུ་འབྲས་འཕར་མ་རྒྱུ་ཡང་འགྲོ་ཞིང༌། འབྲས་བུ་
འཛའ་བོ་ཐོབ་པ་ཞིག་ཤུགས་ལས་ཤེས་དགོས་པས་ཤེས་བྱེད་དུ་ཡང་སོང་ལ།གཞུང་ལས་འཐོབ་བྱ་
དང་ཤེས་བྱེད་ལ་ཁྱད་ཡོད་པར་མཛད་འདུག་པས་མི་རིགས་སོ།།ཁོ་བོ་ལྟར་ན།ལས་སམ་བྱ་བ་རྒྱུར་
བཞག་པ་གཉིས་ཆར་ཡིན་ལ།སྔ་མ་འབྲས་བུ་དངོས་སུ་ཐོབ་པ་ཡིན་པས་ཐོབ་བྱ་དང༌།ཕྱི་མ་འབྲས་
བུ་ཤུགས་ལས་ཤེས་པས་ཤེས་བྱེད་ཞེས་པར་འདོད་དོ། །ནང་ཤེས་ལ། ཆགས་པའི་གཟིར་བའི་
གནས་སྐབས་ཙམ་བརྗོད་པའི་ཚིག་གི་སྦྱོར་བ་འདི་རྣམས་ལས་རྟོགས་བྱ་གྲོགས་མོའི་ཡིད་ལ་སྐྱེས་
བུ་དེ་འོང་ཞིང་སྙིང་དུ་སྡུག་པ་ཤེས་པར་བྱེད་པས་གསུངས་པ་གཞུང་ལ་རྟོགས་དཔྱོད་མཛད་པ་
259

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་།༽
ལགས་སོ །དངོས་མེད་ཀྱི་རྒྱུས་དངོས་མེད་ཀྱི་འབྲས་བུ་བསྐྱེད་པ་ལ། སྙེ་མ་མ་འཁྲུངས་པ་མིན་ན་
གསུངས་པ།མ་འཁྲུངས་པ་མིན་ན་ཞེས། མིན་ན་ཏེ་ཡིན་ནོ་ཞེས། མ་འཁྲུངས་པ་སྒྲུབ་བྱེད་དུ་སོང་
ཞིང་མ་འཁྲུངས་པ་མ་བཀག་པས།མ་འཁྲུངས་པའི་དངོས་པོ་མེད་པར་མ་སོང་བས་དངོས་མེད་དུ་
མ་སོང་ལ།དོན་ཤོད་པ་ལ། འཁྲུངས་པར་གྱུར་པའི་སྙེ་མ་འཐོང་བས་འདོད་པའི་མེས་བསྲེགས་ཏེ་
བུད་མེད་དེ་འཆི་བར་འགྱུར་གསུང་སྟེ། སྙེ་མ་མཐོང་བ་རྒྱུར་བཞག་པས་ཀྱང་གོང་དང་འགལ་ཞིང་
དངོས་མེད་དུ་ཡང་མ་སོང་བས་མི་ལེགས་སོ། །
དེ་སྐད་འགྲེལ་མཛད་རྣམས་ཀྱི་ཆུང་ངུ་ཞིག །གཞན་ངོར་འཁྱོག་པའི་ཚུལ་འདིས་གཞན་གྱི
ཁམས །བརྟགས་པའི་ལམ་དུ་གོམ་པ་འཁྱོར་བའི་འགྲོས། །གཞུང་དོན་དྲང་པོར་དྲང་བའི་ལམ་
འདིར་གཞན། །འཇུག་པའི་ས་མཁན་འདི་ཡང་འབྲེལ་མཛད་ཀྱིས། །བཀའ་དྲིན་ཁོ་ནར་བས་པ་དེ་
དྲན་ནས། །དད་པའི་ཐལ་མོ་སྤྱི་བོར་བཀོད་པའི་ཕྱག །ཡང་ཡང་འཚལ་འདི་རྗེས་སུ་འཛིན་གྱུར་
ཅིག །
ཅེས་པ་རྒྱུའི་རྒྱན་གྱི་བཤད་པ་རྩ་བ་མཁན་པོ་དགེས་པའི་མཆོད་སྤྲིན་ཨུཏྤ་ལའི་ཕོན་པོ་
གསར་པ་འདི་ནི། ལམ་འདིར་མོས་པ་ཐོབ་པ་བསོད་ནམས་ལྷུན་པོས། རང་ཉིད་དགའ་ཞིང་རྩེ་བའི
གནས་རྣམ་རྒྱལ་སྟག་རྩེར་སྦྱར་བས་ཤེས་བྱ་ཐམས་ཅད་ལ་བློ་གྲོས་ཀྱིས་འཇུག་པ་ཐོགས་པ་མེད་
ཞསནསགྱ་
པར་གྱུར་ཅིག། །།
260

༄༅། །སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་
གསུམ་ཁའི་དགོངས་དོན་ཀུན་གསལ་བཞུགས།
བསྟན་འཛིན་དབང་རྒྱལ་རྡོ་རྗེ།
རིང་མོའི་ཆ་ནས་དམན་མིན་ཐུགས་བསྐྱེད་ཚོགས་གཉིས་དག་པ་ས་ལེ་སྦྲམ་གྱི་སྒོ་ང་
མཚར་པོའི་ནང༌། །སྤང་རྟོགས་ཡོན་ཏན་མ་ལུས་མཐའ་དག་རང་ལུས་ལ་རྫོགས་མངོན་བཀྲ་གདོང་
བཞིའི་བྱད་དུ་རབ་བལྟམས་པ། །ཇི་ལྟ་ཇི་སྙེད་ཆོས་རྣམས་རིག་བྱེད་བརྒྱད་ཁྲི་བཞི་སྟོང་ཆོས་སྒོ་ཕྱེ་
ནས་དམིགས་མེད་འགྲོ་བ་གང་དང་གང་། །མངོན་མཐོ་ངེས་ལེགས་བྱང་ཆུབ་ལ་འགོད་རྣམ་འདྲེན་
སྟོན་པ་ཤཱཀྱའི་རྒྱལ་པོས་འགྲོ་བ་འདི་དག་རྟག་སྐྱོངས་ཤིག །མཐའ་མེད་ཤེས་བྱའི་ཕ་མཐའ་གོམ་
གཅིག་གིས། །མནན་པས་མ་ཚིམ་རྒྱལ་ཀུན་མཁྱེན་བརྩེའི་མཛོད། །བཟུང་ནས་འགྲོ་ལ་ཤེས་རབ་
སྟེར་བའི་ལྷ། །ལྷག་པའི་ལྷ་གཅིག་འཇམ་དཔལ་རྡོ་རྗེར་འདུད། །ཤེས་རབ་སྒེག་མོའི་རང་གཟུགས་
མཚར་སྡུག་གི།དོན་དམ་རྟོགས་པའི་རྒྱལ་ཀུན་ཆགས་པ་ལ། །འགོད་པའི་རྒྱུད་མངས་ཕང་པར་རབ་
བཀོད་ནས། །ཆོས་ཀྱི་དབྱངས་ལེན་དབྱངས་ཅན་མགྲིན་པར་རོལ། །གང་གི་ལུང་རྟོགས་བསྟན་པ་
བསམ་འཕེལ་དབང༌། །ལེགས་བཤད་སྣང་བའི་བྱི་དོར་མཛད་མཁས་པའི །སྔོན་བྱོན་ལོ་པཎ་
ཚོགས་ཀྱི་རྣམ་ཐར་ལ། །བསམ་གྱིན་དད་པའི་རྩེ་དགའ་ཁོང་ནས་རྒོད། །ཁྱད་པར་བདག་བློ་རྨོངས་
པའི་ཆུ་སྐྱེས་ཁ། །ཐོག་མར་འབྱེད་པའི་རྟ་བདུན་ཁྲོ་ཕུ་བ། །ངག་དབང་བསྟན་འཛིན་དཔལ་བཟང་
གྲགས་པ་དེར། །རྣམ་དག་སེམས་ཀྱིས་བསྟོད་པར་ཅིས་མི་དད། །གང་དེའི་གསུང་གི་ཆོས་གསང་
གདམས་པའི་མཛོད། །འཛིན་པའི་སྙིང་སྟོབས་མི་ལྷོད་དྲན་དབང་ཆེ། །ལོ་ཆེན་བཀྲ་ཤིས་རྣམ་པར་
261

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
རྒྱལ་བ་དེར། །བསྔགས་བསྟོད་མི་བྱེད་གདེངས་ཤིག་ཅི་ཆར་མཆི། །ལེགས་བྱས་སེ་དཀར་འཁྱིལ་
བརྒྱའི་ལྟོ་ཁྱིམ་གྱི། །འདབ་སྟོང་ལྡན་པའི་གསེར་གྱི་མངལ་མཆོག་ལས། །ཉེར་བལྟམས་འདར་པ་
པཎ་ཆེན་དམ་པ་ལ། །དུས་ཀུན་འབྲལ་མེད་བོས་གཙུག་ཏུ་མཆོད། །དམ་པ་དེ་གསུམ་གསུང་གི་
བདུད་རྩིའི་ཆུས། །འཚོ་བའི་ལྟོ་བ་གཡས་འཁྱིལ་སྐྱེ་བ་ལྔ །རྨོངས་པའི་རང་སྐད་སྒྲོག་ན་གཟུར་
གནས་ཀུན། །དལ་བར་མི་འདུག་ལེགས་བཤད་སྨྲ་བར་རིགས། །ངག་དབང་ལྷས་བྱིན་བརླབས་
པས་དོགས་པའི་ལམ །མ་ལུས་རྔ་མའི་མདུད་ལྟར་རང་སར་གྲོལ། །ལེགས་བཤད་དབྱངས་བདུན་
རྫོགས་པའི་རྒྱུད་མངས་གླུ །ལེན་པས་ཁོ་བོ་སྐྱེ་འདིར་སྐལ་བཟང་སྙམ། །དཎྜིའི་གཞུང་ལུགས་སྣང་
བྱེད་ཀྱིས་ལྡོངས་མིག།འོས་མིན་མཚན་གྱི་མུན་གསལ་འབྱུང་པོའི་བྱ། །མདངས་གསལ་ལའང་ངེས་
ཉལ་ལམ་དུ་འགྲོ །མཁས་པའི་གྲས་སུ་རློམ་ལ་གད་མོ་ཤོར། །དེས་ན་དབྱུག་པ་ཅན་གྱི་དགོངས་པ་
ལས། །འཕོས་པའི་དོན་བཟང་ལྡན་པ་ཨུཏྤལ་ཁ། །རྣམ་དཔྱོད་རྟ་བདུན་ཟེར་ཀྱིས་ཕྱེ་བྱས་ནས། །བློ་
གསལ་མཆིས་ན་རྣ་རྒྱན་དུ་ལོངས་ཤིག།
སྐབས་དོན་གླེང་བྱ་ནི།དེ་ཡང༌།བྱང་ཆུབ་སེམས་དཔའི་རྟོགས་པ་བརྗོད་པ་དཔག་བསམ་
འཁྲི་ཤིང་གི་ཡལ་འདབ་དགུ་བཅུ་རྩ་གཅིག་པ་ལས།མཐོང་དང་མ་མཐོང་བདེ་ལ་ལམ་ནི་ལེགས་
བཤད་ཀྱིས་གསལ་སྒྲོན་མེ་ལྟ་བུར་སྤྱོད། །ལེགས་བཤད་བདུད་རྩིའི་རོ་ནི་ཉམས་མྱོང་ལྡན་པས་
མཆོག་ཏུ་དགའ་བའི་ཆར་དག་འབེབས། །ལེགས་བཤད་དོན་གཉེར་ཡུལ་ལ་གཉེར་བྱ་ཀུན་མཁྱེན་
དག་ཀྱང་དོན་གཉེར་ཉིད་དུ་འགྱུར། །དེ་སླད་དམ་པ་རྣམས་ལ་ལེགས་བཤད་དང་མཚུངས་དགའ་བ་
ཅི་ཡང་ཡོད་མ་ཡིན། །ཞེས་གསུངས་པ་ལྟར་ལེགས་པར་བཤད་པའི་ཚིག་གིས་རྣམ་དཔྱོད་དང་ལྡན་
པ་ཀུན་མགུ་བ་བསྐྱེད་པ་ནི་མཆོག་ཏུ་རིགས་པར་མཐོང་ལ། དེ་ལྟ་ན་ཡང་། འཕགས་པ་ཞི་བ་ལྷས
སྔོན་ཆད་མ་བྱུང་བ་ཡང་འདིར་བརྗོད་མིན། །སྡེབ་སྦྱོར་མཁས་པའང་བདག་ལ་ཡོད་མིན་ཏེ། །དེ་
ཕྱིར་གཞན་དོན་བསམ་པའང་བདག་ལ་མེད། །རང་གི་ཡིད་ལ་བསྒོམས་ཕྱིར་ངས་འདི་བརྩམས །
ཞེས་གསུངས་པ་བཞིན། སྔོན་དུ་བྱུང་བའི་འཕགས་ཡུལ་དང་བོད་ཡུལ་གྱི་མཁས་པ་ཆེན་པོ་རྣམས་
ཀྱི་གསུང་རྒྱུན་ལས་བརྩམས་ཏེ་ཅུང་ཟད་ཙམ་གླེང་ན། འགྲོ་བ་ལྷ་དང་བཅས་པའི་མ་འདྲིས་པའི་
262

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
མཛའ་བཤེས་རྣམ་པ་ཐམས་ཅད་མཁྱེན་པའི་བདག་ཉིད་བདག་ཅག་གི་སྟོན་པ་མཉམ་མེད་ཤཱཀྱའི་
རྒྱལ་པོའི་བསྟན་པ་འདི་ལ་མངོན་མཐོ་དང་ངེས་ལེགས་ཀྱི་གནས་སུ་བགྲོད་པའི་གཞི་ཉིད་ནི་ཤེས་བྱ་
རིག་པའི་གནས་ལྔ་སྟེ།མདོ་སྡེ་དྲིན་ལན་བསབ་པ་ལས།བྱང་ཆུབ་སེམས་དཔའ་རིག་པའི་དངོས་པོ་
ལྔ་ལ་མ་བསླབས་ན་ནི་དུས་ནམ་དུ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐམས་
ཅད་མཁྱེན་པའི་ཡེ་ཤེས་ཐོབ་པར་མི་ནུས་སོ །དེ་བས་ན་བླ་ན་མེད་པའི་བྱང་ཆུབ་ཐོབ་པར་བྱ་བའི་
ཕྱིར། རིག་པའི་དངོས་པོ་ལྔ་ལ་བསླབ་པར་བྱའོ། །ཞེས་དང༌། མ་ཕམ་མགོན་གྱིས། རིག་པའི་
གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་ཐོབ་མི་
འགྱུར།།ཞེས་པ་དང་། འཇམ་མགོན་ས་སྐྱ་པཎྜི་ཏ་ཆེན་པོས།རང་བློ་ཤེས་བྱ་ཀུན་ལ་མ་སྦྱངས་ན། །
ཐམས་ཅད་མཁྱེན་པ་ནམ་མཁའི་མཐའ་ལྟར་རིང༌། །དེ་ལྟར་དགོངས་ནས་རྒྱལ་དང་དེ་སྲས་ཀྱིས། །
ཤེས་བྱའི་གནས་ཀུན་སྦྱོང་ཞེས་ལེགས་པར་གསུངས །ཞེས་གསུངས་པ་འདི་དག་ནི་ཐམས་ཅད་
མཁྱེན་པའི་གྲོང་ཁྱེར་དུ་འགྲོ་བའི་རྒྱུའི་གཙོ་བོ་བདག་གཞན་གྱི་དོན་གཉིས་འགྲུབ་པའི་རྩ་བ།
གནས་སྐབས་དང་མཐར་ཐུག་གི་ཡོན་ཏན་ཐམས་ཅད་ཀྱི་འབྱུང་ཁུངས་རྟོག་པའི་གསུང་ཡིན་ཏེ། དེ་
ལ་ཤེས་བྱའི་གནས་ཇི་སྙེད་ཡོད་པ་བསམ་གྱིས་ག་ལ་ཁྱབ་ཅིང༌།དེ་ཐམས་ཅད་ཀྱི་དོན་བཟང་པོ་ཕྱིན་
ཅི་མ་ལོག་པར་ཤེས་པ་ནི་མཁས་པའི་མཆོག །བྱེ་བྲག་གང་ལ་སྦྱངས་ཤིང་བསླབས་པའི་དོན་ཤེས་པ་
ས་སུ་འགྲོ་ཞིང་མིང་ཐོབ་
དེ་ཡང་དེ་ཉིད་མཁས་པ་ཞེས་བྱ་བའི་གྲངས་སུ་འགྲོ་ཞིང་མིང་ཐོབ་སྟེ། མཁས་འཇུག་ལས། མཁས་
གང་ཤེས་བྱ་དེ་ཁོ་ན། །ཇི་བཞིན་རྟོགས་པ་ཡིན་པར་འདོད། །བྱེ་བྲག་སྦྱངས་པའི་དོན་ཤེས་པ། །དེ་
ཡང་དེ་ལ་མཁས་ཞེས་བྱ། །ཞེས་གསུངས་པ་དང༌།མཁས་པས་བསླབ་བར་བྱ་བ་ནི།སྒྲ་ཚད།བཟོ།
གསོ། ནང་དོན་རིག་པའི་གནས་ཆེན་པོ་ལྔ་སྟེ དེ་ཡང་བྱང་ཆུབ་སེམས་དཔའི་སྤྱོད་འཇུག་ལས།
རྒྱལ་སྲས་རྣམས་ཀྱི་མི་སློབ་པའི །དངོས་དེ་གང་ཡང་ཡོད་མ་ཡིན། །དེ་ལྟར་གནས་པའི་མཁས་པ་
ལ། །བསོད་ནམས་མི་འགྱུར་གང་ཡང་མེད། །ཅེས་གསུངས་པ་དང་། དེ་རྣམས་ཀྱི་ནང་ནས་ཀྱང་
སྙན་ཚིག་གི་རིག་པ་འདི་ནི་བསླབ་པར་བྱ་བའི་གནས་མཆོག་ཏུ་གཅེས་པ་ཞིག་ཡིན་ཏེ། ནང་དོན་
རིག་པའི་གསུང་རབ་དག་ཀྱང་སྙན་ངག་གི་གཟུགས་ཁོ་ནར་གནས་ཤིང་། རིག་གནས་གཞན་ཀུན་
263

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ལ་ཡང་འདི་ཉིད་འཇུག་པས་ཤེས་བྱ་ཀུན་ལ་བལྟ་བའི་མིག་འབྲས་ལྟ་བུ་དང༌།ཙནྡྲ་གོ་མིས། གང་
ཕྱིར་མཁས་པའི་ལས་གསུམ་ལས།།རྩོད་འཆད་ངག་ལ་མ་ངེས་པ། །སྲིད་ཕྱིར་མི་འཁྲུལ་རྩོམ་པ་སྟེ། །
ཞེས་མཁས་པའི་བྱ་བ་གསུམ་གྱི་མཆོག་རྩོམ་པ་བཟང་ངན། སྙན་ངག་ཤེས་མི་ཤེས་ཀྱིས་འགྲོ་ལྡོག་
བྱེད་ལ། དེ་ཡང༌། བྱང་ཆུབ་སེམས་དཔའི་རྟོགས་བརྗོད་དཔག་བསམ་འཁྲི་ཤིང་ལས མཁས་པ་
ཉིད་ནི་མེད་ན་བློ་གྲོས་རྣམས་ཉམས་མི་རྣམས་འཚོ་བ་དོན་ཡོད་མིན། །མཚུངས་མེད་རྒྱས་པའི་སྙན་
ངག་མེད་ན་མཁས་པ་ཉིད་ནི་ནེ་ཙོའི་ཀློག་དང་མཚུངས། །ཞེས་གསུངས་པ་ལྟར། དེ་ཉིད་སྟོན་བྱེད་
ཀྱི་གཞུང་ཡང་མང་དག་ཏུ་བྱུང་བར་སྣང་མོད་ཀྱང༌།མཆོག་གི་བླ་མར་གྱུར་པ་ནི་སློབ་དཔོན་ཆེན་པོ་
དཎྜི་སྟེ་དབྱུག་པ་ཅན་གྱིས་མཛད་པའི་སྙན་ངག་མེ་ལོང་གི་དགོངས་དོན་མཐའ་དག་རྟོགས་པར་
བརྩམ་པ་ལ རང་རེ་སྐྱེས་སྟོབས་ཀྱི་སྤོབས་པ་ཞན་པར་མ་ཟད་སྦྱངས་སྟོབས་བརྩོན་འགྲུས་དང་མི་
ལྡན་པ་བཅས་ག་ལ་ནུས། འོན་ཀྱང་གོང་ས་མཆོད་ཡོན་མཚུངས་པ་མེད་པ་མཆོག་གི་ཐུགས་རྗེའི་
ལྕགས་ཀྱུའི་འཕྲུལ་ལས། དེང་སང་གངས་རིའི་ལྗོངས་ཀྱི་མཁས་པ་ཆེན་པོ་ཁྲོ་ཕུ་ལོ་ཙཱ་བ་ངག་དབང་
བསྟན་འཛིན་དཔལ་བཟང་པོ་མཆོག་དང༌། སེ་དཀར་རིགས་ཀྱི་ཐིག་ལེ་མདར་པ་པཎྜི་ཏ་ངག་དབང་
བློ་གསལ་བསྟན་འཛིན་བཅས་ཀྱི་ཞལ་ལུང་བདུད་རྩི་འཐུངས་པས་མྱོས་བར་བརྟེན། སརྒ་གསུམ་
གའི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་ལམ་རྣམ་པར་དབྱེ་བའི་སྐབས་ལ། གྲོལ་
བ་དང་ནི་རིགས་དང་མཛོད། །འདུས་པ་ཞེས་བྱ་དེ་འདྲ་ཡི། །ཞེས་པ་ལྟར་ལས་གྲོལ་བ་ནི། ངག་
དབང་འཇམ་པའི་རྡོ་རྗེའི་དགྱེས་འཛུམ་དང༌། །ལྡན་བཞིན་ཁྱོད་ཐུགས་གུར་ཁང་དེར་བཞུགས་པས། །
ལེགས་བཤད་བསྟན་པ་རང་དབང་མེད་པ་རུ །འཛིན་པའི་ཁུར་བབས་མཁས་པའི་དབང་པོར་
འདུད། ༼རིགས༽བཞིན་གྱི་མེ་ལོང་གསར་པ་ནི། །ཟླ་ཟེར་འཐུངས་པའི་ཀུ་མུ་དས། །སྒྲུན་པར་མི་ནུས་
རབ་དཀར་བ། །མཛེས་ཆགས་མིག་གི་བདུད་རྩི་ཅན། །ལང་ཚོས་རབ་མྱོས་ཆགས་ལྡན་གྱིས །ཆ་
ཤས་མཐོང་བ་ཙམ་པས་ཀྱང༌། །སྔོན་མེད་འདོད་པའི་ཟུག་རྔུ་ཡིས། །དེ་དེའི་སྙིང་ག་གཟིར་བར་གྱུར། །
༼བྱ་ཚིག༡༽༼མཛོད།༽གང་སྐུ་མཐོང་བས་བློ་གྲོས་འཕེལ །༼གཅོད་མཚམས་མ་ངེས་ཤིང་བྱ་ཚིག༽རྒྱུད་མངས་སྒྲ་
ལས་དྲངས་པའི་དབྱངས། །ངག་གི་དཔལ་འབྱོར་དང་འགྲོགས་པས། །བློ་ལྡན་སྙིང་གི་སྟེགས་བུ་རུ །
264

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
བཅུད་ལྡན་སྙན་ཚིག་ངལ་གསོ་ཐོབ། །༼བྱ་ཚིག༽ལེགས་བཤད་ཚིག་གཏེར་སྒོ་འབྱེད་མཁན། །ཚངས་
པའི་སྲས་མོ་ཡིད་འོང་མ། །༼འདུས་པའཇམ་གཉེན་པདྨའི་འདབ་ལྟར་གཞོན་ཤ་ཅན། །ཡིད་འཕྲོག་
སྒེག་མོའི་གཟུགས་ཀྱི་ལྕགས་ཀྱུའི་འཕྲུལ། །ཅི་ཡང་བསྒྱུར་བས་བློ་གསལ་བུང་བའི་ཚོགས། །མཛེས་
སྐུའི་པདྨོས་རིང་ནས་བཀུག་པར་གྱུར། །༼བྱ་ཚིག)རྣམ་བཀྲའི་ན་བཟས་ལེགས་གཡོགས་རིན་ཆེའི། །
རྒྱན་གྱིས་རབ་ཡུད་ཀྱང་མ་ཚིམ་ནས། །སྙན་པའི་སྒྲ་དབྱངས་ཙནྡན་ཏམྦུ་ར། །ཁྱེད་སྐུ་མཛེས་བྱེད་
ཉིད་དུ་བསྟེན་པར་གྱུར །༼ཅ་ཚིག༽སྲིད་དང་ཞི་བའི་མཛེས་ཆགས་མ་ལུས་པ །བྱེད་པོས་ཕྱོགས་
གཅིག་སྤུངས་འདྲའི་རང་བཞིན་དེས། །འཇིག་རྟེན་འདི་ན་སྒེག་མོའི་འཕྲུལ་འཆང་བ། །མཚར་
མཛེས་རི་དྭགས་མིག་ཀུན་ཕམ་པར་བྱས །༼བྱ་ཚིག༽༼བསྟན་བཅོས་ཀྱི་སྒོ་ཤིས་བརྗོད་ཕྱག་བྱ་དངོས་པོ་ངེས་བསྟན་
གསུམ་ཡོད་པ་ལས་དང་པོ་ཤིས་བརྗོད།།ེབསྐལ་པ་རྒྱ་མཚོར་ཐུགས་བསྐྱེད་རྫོགས་པའི་ཟླ། །འགྲོ་འདིའི་བསོད་
ནམས་ཤར་རིའི་རྩེར་སོན་པས། །གདུལ་བྱའི་ཀུནྡ་ཅི་ཡང་འཛུམ་བྱེད་པའི། །འདྲེན་མཆོག་བུ་རམ་
ཤིང་པས་དགེ་ལེགས་སྩོལ། །༼ཕྱག་བྱ་བ༽དམར་སེར་ཐུན་མཚམས་གསར་པའི་མཛེས་སྡུག་གིས། །
གང་སྐུར་འགྲན་པ་སྒྲིབ་པའི་སྒྱུ་ཟོལ་ཆེ། །ལོངས་སྤྱོད་རྫོགས་པའི་སྐུར་བཞེངས་འཇམ་པའི་
དབྱངས། །མི་ཡི་གར་མཁན་ཙོང་ཁ་པ་ལ་འདུད། །༼དངོས་པོ་ངེས་བསྟན༽བཅད་ལྷུག་སྤེལ་མའི་ལྷ་ལམ་
རབ་ཡངས་པར། །ལམ་རྣམ་དབྱེ་དང་སྒྲ་དོན་གབ་ཚིག་སོགས། །དཔེར་བརྗོད་ཚང་ལ་མ་འཁྲུལ་
རྣམ་བཀྲ་བ། །ཉམས་དང་འགྱུར་བའི་སྒྲོལ་བྱེད་རྒྱུ་འདིར་གཟིགས། །༼གྲོང་ཁྱེར་རྒྱ་མཚོ་རི་གསུམ་ལ་བསྔགས་
པ།རིན་ཆེན་རྡུལ་མང་བརྩེགས་པའི་ཕྲེང་བ་ཡིས། །ཕྱོགས་ཀུན་བསྐོར་དབུས་མརྒད་ཞུན་འཁྱིལ་
ལྟའི། །རྒྱ་མཚོའི་དཀྱིལ་དེར་བཟོ་དབྱིབས་བཀོད་པ་ཡིས། །མངོན་པར་འཕགས་པའི་གྲོང་ཁྱེར་
ཡིད་དུ་འོང༌། །༼དུས་དང་ཟླ་འཆར་བའི་བསྔགས་པ།༽བཟའ་བཅའི་འབྱོར་པ་སྨིན་པའི་འབྲས་ལྡན་དུས། །
ཚ་ཟེར་འབུམ་དུ་སྤྲོ་བའི་རྟ་བདུན་དང༌། །ལྷན་ཅིག་ཉ་གང་ཟླ་བའི་བཞིན་འཛུམ་ནི། །ཡང་ཡང་ངོམ་
བཞིན་མཁའ་དབྱིངས་ངོས་ལ་འཕགས། །༼སྐྱེད་ཚལ་ཆུ་ཡི་རོལ་རྩེད་ལ་བསྔགས་པ།༽ལྗོན་པའི་ལང་ཚོ་དར་
དྲག་སྐྱེད་མོས་ཚལ། །མཛེས་ལྡན་པདྨའི་རྒྱན་ཆས་སྤ་བའི་དབུས། །རབ་དྭངས་ཆུ་མཚོ་འཁྱིལ་བའི་
གཟེབ་དེ་ལ། །གཞོན་ནུའི་ཚོགས་ཀུན་དགའ་བའི་རྩེ་འཇོས་རོལ། །ཆང་འཐུང་དགའ་བའི་དགའ་སྟོན་མ་ཚོགས་
265

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
པ་བསྔགས་པ།༽བཅུད་ལྡན་རོ་ཡིས་རབ་ཏུ་བསྙེམས་པའི་ཆང༌། །འཐུངས་པས་དཔྲལ་བའི་རྩ་ཀུན་
སྦིར་བ་དང༌། །ལྷན་ཅིག་འདོད་པའི་ཡུལ་ལ་ལོངས་སྤྱད་ཚེ། །ལ་ལ་དུས་བཏབ་ཡོལ་བའི་ཟུག་རྔུས་
མནར། །༼བག་མ་དང་གཞོན་ནུ་སྐྱེ་བ་ལ་བསྔགས་པ།ལུས་ཕྲ་གཏན་གྱི་གྲོགས་སུ་ཁུགས་པ་ལ། །དགྱེས་
མགུར་སྤྱད་པའི་རྒྱུ་རྐྱེན་ལས་གྲུབ་པའི །གཞོན་ནུའི་ལང་ཚོ་ལྡན་པའི་རིགས་ཀྱི་། །བཙས་པའི་
བསྐྱེད་ཀྱང་དབྱར་མཚོའི་སྤུན་ཟླ་བཞིན། །༼གྲོས་དང་ཕོ་ཉ་བགྲོད་པ་ལ་བསྔགས་པ།༽མཁྱེན་བརྩེའི་གྲོས་ཀྱིས་
མི་ཤེས་དམག་དཔུང་ཀུན། །བཅོམ་ནས་ཐུགས་རྗེའི་ཕོ་ཉ་བཀྱེ་བ་ན། །གདུལ་བྱའི་མགྲོན་ཚོགས་
པད་མོའི་མཚོ་ཆེན་ལ། །ངང་པའི་རྒྱལ་པོ་བཞིན་དུ་ཤར་གྱིས་འོངས། །༼གཡུལ་དང་འདྲེན་པ་དར་བ་ལ་
བསྔགས་པ།ཕྱོགས་ལས་རྣམ་རྒྱལ་འཇིགས་མེད་གོ་ཆ་ཆེ། །བགོས་པ་མཁྱེན་པའི་དཔུང་གིས་ཕས་
རྒོལ་ཚོགས། །ཕྱེ་མར་བཏགས་ཚེ་ས་དབང་རྒྱལ་བ་ཡི། །བསྟན་པའི་མངའ་ཐང་ཡར་ངོའི་དཔལ་ལ་
འགྲན། །༼ཐུན་མོང་མ་ཡིན་པའི་རྒྱན་ལ་དངོས་པོའི་བེེ་དརྦྷ་དང༌།དེ་ལས་ལྡོག་པ་གཽ་ཌ་བའི་ལམ་གཉིས་ལ་ཡོན་ཏན་རྣམ་པ་བཅུ་ཡོད་
པའི་དང་པོ་སྦྱར་བ་ལ།ཛ་ཡིག་ལ་བསྐོར་བའི་རྗེས་ཁྲིད་བློ་གོོ་ཌཱ་བའི་འདོད་པ་སྦྱོར་བ་ལྷོད་པ།༽རབ་མཛེས༽་ལྷ་ལམ་ངོས་
དེར་འོད་དཀར་མཛེས ༽། །འཛུམ༽ ་དམུལ་ཀུ་མུད་དགའ་བྱེད་མཛེས ༽་པའི་མདངས། །སྤྲོ་
མཛེས1 ་ལྷག་བསམ་དཀར་པོའི་མཛེས༽་སྡུག་མཛོད༽། །གང་གི་དཔེར་བྱས་མཛད༽་པ་
ལེགས་མཛད ༽ ་རྒྱལ། །༼བེེ་དནྟ་འདོད་པས་སྦྱར་བའི་ཡོན་ཏན་སྦྱོར་བ་ལྕི་བ།༽གངས་ཅན་མཁས་པའི་ཁྲོད་ན་
མངོན་འཕགས་པའི། །མཁས་མཆོག་ཙོང་ཁ་པ་ཞེས་སྲིད་གསུམ་ན། །ཚུལ་ཁྲིམས་དྲི་དང་ལྷན་ཅིག་
སྙན་གྲགས་ཚིག །ཡོངས་སུ་ཁྱབ་ཁྱོད་སྲིད་པའི་སེམས་ཅན་གཉེན། །༼བེེ་དནྟའི་རབ་དྭངས་ཀྱི་ཡོན་ཏན།
རྡུལ་བྲལ་སྟོན་གྱི་མཁའ་དབྱིངས་རབ་དྭངས་པར། །གང་གི་མཛེས་སྡུག་ངོམ་པའི་ཟླ་བ་དེས། །རྒྱ་
མཚོའི་མངལ་བཅས་༼ཚེག་བར་གཉིས་ཆད༽ཀུ་མུ་དའི། །ཡིད་ཀྱི་དམ་བཅའ་ཅི་ཡང་འཕྲོགས་སོ་ལོ །༼གཽ་
ཌཱ་བའི་རབ་དྭངས་ཀྱི་ཡོན་ཏན།༽རིན་ཆེན་འབྱུང་གནས་མ་མ་ལས་འཁྲུངས་པའི །དཀར་མིན་རི་མོ་བྲིས་
པའི་རྒྱན་དང་བཅས། །འབྲས་བུའི་ལང་ཚོ་དར་བའི་འཆི་མེད་ལམ། །མཛེས་བྱེད་འོད་དཀར་པད་
མོས་ཡི་གར་འོང༌། །༼བེེ་དནྟའི་མཉམ་ཉིད་ཀྱི་ཡོན་ཏན༽འཇམ་མཉེན་པདྨའི་འདབ་མ་གཡོ་བའི་ཞལ། །
འཛུམ་པའི་ཉམས་དང་མཉམ་དུ་ལེགས་པའི་གཏམ། །ཚེམས1་འཕྲེང༽་ཟླ༽་ཟེར༽་གསར༽
266

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
་པའི་གཟི1་ཆེན1་པོའི། །ཐགས1་བཟང1་བསེབ1་ནས་གསུང1་ཚིག1་ལྷང1་
ལྷང1་འཐུལ1། །༼ཌ་བའི་མཉམ་ཉིད།༽རབ་དགའི་མངལ་ན་ཉེ་བར་གནས་བཅས་པའི། །ཡིད་ཀྱི་
བུ་མོ་འདོད་པའི་མེ་ཏོག་མདའ། །ཁྲི1་ཕྲག1་ཁུར1་ཁྱོད1་སྲིད1་གསུམ1་ཆགས1་
ལྡན་ཚོའི ↑ ། །སྙིང་ལ་དགའ་སྟེར་པའི་སྒྱུ་མར་ངེས། །༼ལྷོ་ཕྱོགས་པའི་སྙན་པའི་ཉམས།༽རྣམ 1 ་མེད་
རྣམ 1 ་ཀུན་མཆོག་ལྡན་རྣམ ༽ ་པར་ཐར། །འཛིན 1 ་མཛད་རྡོ་རྗེ་འཛིན ༽ ་ཁྱོད་གསང་
འཛིན1་དུ། །རྒྱལ･་བ་རྒྱ1་མཚོས་ལན་བརྒྱར1་དབང་བསྐུར་བ། །མ1་འོངས་སངས་རྒྱས་
མོས༽ ་པར་འགྱུར་ལ་མོས 1 ། །༼རྐང་པ་ལ་བསྐོར་བའི་རྗེས་ཁྲིད།༽ལ ༽ ་ལར༽་མ་ཟད་དེང་དུས་
འགྲོ་བ་ཕལ། །ལེ 1་ལོར1 ་འཕྱན་པའི་ཆུ་ཁུར་དར་དྲག་པ། །ལང1་ལོང1་གཡོ་བའི་རྟག་
འཛིན་དེ་ཉིད་། །ལོག 1་ལམ 1 ་འཁོར་བའི་དུཿཁ་སྒྲུབ་པའི་ཐབས། །ཡང་ན། རིགས 1 ་
གསུམ་ཐུགས་རྗེའི་ལྕགས་ཀྱུས་འགྲོ་བ་རྣམས། །རི༽་དྭགས་འཆིང་རྒྱར་ཚུད་པའི་ཚུལ་འཛིན་པ། །
རིས ༽ ་མེད་བཟུང་བས་ཐར་པའི་སྲོག་ཐོབ་པ། །རིན ༽ ་ཆེན་གཞལ་དཀའི་བཀའ་དྲིན་བློས་མི་
འཁྱུད། །༼ཚིག་ལ་བསྐོར་བའི་རྗེས་ཁྲིད།༽པི ༽ ་ཝང་བརྡུངས་པའི་སྐད་འདྲ་པདྨའི་མཚོར། །སྒྲོག ༽ ་
མཁས་སྒྲ༽་དབྱངས་སྒྲ↑་འཇིགས་སྟེགས་བུ་རུ །ངལ･་བསོ་བྱེད་དེ་ངང༽་མོ་གཞོན་ནུའི་ངག1།
ཡིན༽་གྱི་ཡིད1་ཀྱི་གསོས་སུ་ཡང1་ཡང1་སྨན། །༼ཡི་གེ་རིང་པོར་བསྐོར་བའི་རྗེས་ཁྲིད།༽བློ་སེམས་
འདོད་ལ༽་འཆོལ་དག་སྲིན་བུ་ཡི། །ཁ་ལ↑་འཆང་བའི་མཆུ་ཡི་འཆིང་བ་ཡིས། །རང་ཉིད་དམ་
དུ་བཅིངས་ལ ༽ ་ཅི་བྱ་ལྟའི། །མི་བཟད་སྐྱོན་ཅན་ལ ༽ ་ཆགས་དེ་རྣམས་མཚར། །༼ཤར་པ་ནས་
འདོད་པའི་རྗེས་ཁྲིད།༽བཀས ༽ ་བཅད་བསྟན་བཅོས ༽ ་གཙིགས་ཅན་ལེགས ↑ ་བཤད་གཏམ། །
ཐོས༽་པས་རྟོགས༣་བརྫུས༣་བློ་གྲོས༽་རབ་ཁེངས༽་ནས༽། །མཚར༽་མཛེས་ཞལ་
སྒོར༽་ཟུར༽་ཟའི་ཆར༽་ཐར༽་ཐོར༽། །འབྱིན་མཐར༽་འདར༽་བ་ལྷུར༽་ལེན་
མགར ༽ ་བ་བཞིན། །༼སྤང་བྱ་གྱི་གྲོང་པའི་ཚིག༽མཛེས་ལྡན་བུ་མོ་དེ་ནི་ཚུར་གསོན་དང༌། །བདག་
སེམས་ཆགས་པས་དྲག་ཏུ་གདུང་པ་ལ། །ཕན་པ་འཁྲིག་པའི་བདེ་བ་སློང་བྱེད་ན། །ཁྱེད་ཉིད་འདོད་
པ་ཇི་ལྟར་བརྟེན་མི་བྱེད། །༼སྤོང་བྱེད་ཀྱི་ཉམས༽ཟླ་བའི་བཞིན་ལྡན་མ་ཀྱེ་འདོད་པའི་མདས། །བདག་
267

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
སྙིང་ཕུག་ལ་སྙིང་རྗེའི་རི་མོ་འགའ། །གང་གི་ཡིད་ངོས་བྲིས་པའི་ལྟད་མོ་འདྲ། །ཕྱི་རོལ་དུའང་སྟོན་
པར་མི་སྤྲོའམ །༼སྒྲའི་གྲོང་པ་ལ།༽ལང་ཚོ་དར་བའི་བུ་མོ་མཚན་ལྡན་མ། །ཀུན་ལ་དགའ་བའི་རྟགས་
བཟང་ཆེར་འཆང་བ། །ཁྱོད་ལ་འདོད་པ་ཆེས་ཆེར་ཡོད་པའི་བུ། །མོ་ཡིས་ཡང་ཡང་བསླུ་འདི་མཚར་
ཆེའོ །༼ངག་ཚིག་ལ་གྲོང་པ་ཞུགས་པ།༽གང་ཞིག་ཤུགས་དྲག་རྡོ་རྗེ་རྣོན་པོ་དེ། །ཕ་རོལ་༼མཚམས་སྦྱོར་ལོག་
པ་༽ཕུག་པའི་ནང་དུ་ཚེ་འབྱིད་མཁན། །འདོད་པ་འཕེལ་བ་གྲུབ་པའི་སྤྱོད་ཡུལ་ཅན། །ཀུན་ལ་མི་
རིགས་སྤོང་བ་ལྷུར་ལེན་གཅེས། །༼དམིགས་བསལ་སྐྱོན་མེད་པ།༽དྲིན་ཅན་ཕ་མའི་ཇི་ལྟར་འདོད་པའི་དོན། །
རང་གི་བུ་དང་བུ་མོས་སྒྲུབ་འོས་ཏེ། །ཅི་ཕྱིར་ཆུང་ནས་དྲིན་གྱིས་ལེགས་བསྐྱངས་པའི །ངང་ཚུལ་
བསམས་ན་དེ་ལ་སུས་འགོང་ནུས །༼བེེ་དརྦྷའི་ཤིན་ཏུ་གཞོན་པའི་ཡོན་ཏན།༽ཀུན་ཏུ་དགའ་བའི་མེ་ཏོག་
གསར1་པའི་ཚོགས1། །རྩེ་འཇོའི་འདབ་མས་ཡོངས་སུ･་དུད་འདིས་སུ1། །ནམ་ཞིག་འཆི1་
བདག་སད 1་ཀྱིས་གཙེས་གྱུར་ན། །དེ་ཉིད་སྐྱོབ་པའི་ཐབས༽ ་འདྲ་ཡོད་དམ་ཅི། །༼གཽ་ཌ་བ་འདོད་
པའི་ཤིན་ཏུ་གཞོན་པའི་བརྗོད་དཀའ་བ།༽མ་རྒྱམ་གྱིས་དྲེགས་ངག་སྒོར་དེ་ཡི་དྲི། །དྲོན་མོར་དག་སྔ་དྲོ་མྱོས་
བྱེད་གྲོགས། །རྙེད་དུས་དྲང་པོར་བརྫུ་བའི་སྒྱུ་དེ་ནི། །པདྨ་གཞིབ་འདོད་བྷྲ་མ་རཿཇི་བཞིན། །༼ཤར་ལྷོ་
འདོད་མཐུན་དོན་གསལ་གྱི་ཡོན་ཏན་དྲན།༽ལྷ་ལམ་ངོས་སུ་བསྐལ་པ་ཇི་སྲིད་བར། །གོམ་པ་བགོ་བའི་ཉི་མ་
གཞོན་ནུ་གང༌། །སྔོན་གྱི་ལྷ་རྣམས་བགྲོས་ནས་རྒྱ་མཚོའི་འཇིངས། །མནྡྷ་ར་ཡིས་བསྲུབས་པའི་སྙིང་
འོད་གཟིས་བསྙེམས་པོར་འཁུམས། །༼ཤར་བ་རེས་འགའ་འདོད་པའི་གསལ།༽འོད་གཟིས་བསྙེམས་ནས་མཐོན་པོའི་ལམ་
ཡངས་པོར། །ལྗང་གུའི་མདངས་ལྡན་རྟ་བདུན་ལ་བཅིབས་ནས། །དལ་འགྲོས་བསྐྱོད་པའི་ནམ་
མཁའི་ཐིག་ལེ་གང༌། །གནའ་བོའི་ལྷ་རྣམས་བགྲོས་ནས་བསྒྲུབས་པར་གྲགས། །༼བེེ་དནྟའི་རྒྱ་ཆེ་བའི་ཡོན་
ཏན།༽སྲིད་གསུམ་འགྲོ་བ་ཀུན་གྱི་གཙུག་གི་ནོར། །སྐྱབས་མཆོག་པད་དཀར་འཛིན་པ་དྲུག་པ་ཆེའི། །
མཚན་ཙམ་ཐོས་ཀྱང་ཉེས་བརྒྱ་རབ་བཅིལ་བས། །འདྲེན་པ་གཞན་ལ་འདུད་པའི་རེ་བ་བྲལ། །༼གཽ་ཌ་
བའི་རྒྱ་ཆེ་བའི་ཡོན་ཏན།༽བསྟི་གནས་མཆོག་གང་རིན་ཆེན་དུ་མ་ལས། །གྲུབ་བའི་མཚར་དེས་ལྷ་ཡི་ཁང་
བཟང་ཡང༌། །སྐྱེངས་ནུས་བཟོ་དབྱིབས་བཀོད་པས་ཁྱད་འཕགས་པ། །དེ་ནི་གངས་ལྗོངས་འཛིན་
མའི་རྒྱན་ཆའི་ཕུལ། །༼གོ་ཌ་བའི་བརྗིད་པའི་ཡོན་ཏན་ཕྱེད་སྔ་མ་ལ་ལྕི་བ་དྲུགབཅོ་ལྔ་དང་ཡང་བ་གསུམ་ཕྱི་མ་ལའང་དེ་
268

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ།
མཚུངས།༽མཁས↑ ་གང↑་ཞལ ↑་དཀྱིལ ↑་ལན↑་ཅིག ↑ ་མཐོང↑་དེ ↑་ཀསt ། །
ས1་རབ ↑ ་དགའ ↑ ་བ 1་མངོན↑་བྱས ↑་ཇི 1་བཞིན ↑་ཡིད ↑ ། །ཀུན ↑་
དགའ↑་གསར↑་པ1་འཛིན↑་བྱེད↑ ་བློ↑་གསལ ↑་ང1་། །ལེགས↑་བཤད↑
་དོན↑་གཉེར1་འདི ↑་ལ 1་མཁྱེན↑ ་བརྩེས ↑་དགོངས↑ ། །༼བེེ་དབྷ་བརྗིད་པའི་ཡོན་ཏན།
ཕྱེད་སྔ་ཕྱི་ལྕི་ཡང་མ་མཉམ།༽བྲལ་ཁྱོད་ཞལ་མདངས་རབ་དཀར་མཛེས་པས། །མ་མ་ཀུན་ཡིད་འཕྲོག་པ་
ཇི་ལྟ་ན། །སྤྲིན་དཀར་ལང་ལོང་གཡོ་བ་རྨ་བྱ་ལ། །སྤྲོ་དགའ་སྟེར་བ་ཅི་འདྲ་ཇི་ལྟ་བ། །༼བེེ་དནྟའི་མཛེས་
པའི་ཡོན་ཏན།གཏམ་ལ་སྦྱར་བ།༽མཁས་བཙུན་བཟང་པོའི་ཡོན་ཏན་རྨ་མེད་ཀྱིས །ཉེར་ཀླུབས་འཇམ་
མགོན་བླ་མ་ཙོང་ཁ་པ། །མདོ་ཁམས་ཡུལ་དུ་སྲིད་པ་བཟུང་བྱས་ནས །ཕྱོགས་འདིར་སོན་པ་ངེས་
པར་སྐལ་བ་བཟང༌། །༼ལྷོ་ཕྱོགས་པའི་མཛེས་པ་བསྔགས་པ་ལ་སྦྱར་བ༽ཤེས་བྱའི་ཆོས་ཕུང་མ་ལུས་འཇལ་བ་ལ། །
བློ་གྲོས་སྤོབས་པ་གཟེངས་སུ་མཐོ་བའི་གར། །བསྒྱུར་བས་རང་མཚང་བརྡོལ་དོགས་དེ་མ་ལུས། །
མཁྱེན་པར་འདུད་པའི་ཐབས་མཁས་དེར་སུས་འགྲན། །༼གཽ་ཌཱ་བའི་མཛེས་པ་གཏམ་ལ་སྦྱར་བས།༽འབྲོམ་གྱི་
རིགས་འཁྲུངས་རྒྱལ་བའི་འབྱུང་གནས་དེ། །འཇིག་རྟེན་དབང་ཕྱུག་ཇི་བཞིན་མཆོད་འོས་ཏེ། །བོད་
ལྗོངས་རྨོངས་མུན་ཀུན་སེལ་ཨ་ཏི་གདན་འདྲེན་ཁྱེད་ལས་གཉིས་པ་སུ་ཞིག་མཆིས །༼ཤར་ཕྱོགས་
པའི་མཛེས་པ་བསྔགས་པ་ལ་སྦྱར་བ།༽གང་གི་སྐྱེ་མང་གོམས་པའི་ཐུགས་རྗེའི་རླབས། །ཆེས་ཆེར་འཕྱུར་བ་སྐྱེ་
རྒུ་མ་ལུས་པའི །གཉེན་དུ་བསྐྱོད་པའི་གཏམ་ཡང་སྲིད་པ་འདིར།།ཤོང་མིན་མེས་པོ་ཚངས་པ་ཅི་
འདྲ་སེམས། །༼ཏིང་འཛིན་གྱི་ཡོན་ཏན་ལས་སྤྱིའི་ཡོན་ཏན།༽ཤར་རིའི་རྩེ་ནས་ཉི་མ་གཞོན་ནུས་བཞིན། །
ལེགས་པར་ངོམས་པས་འདབ་བརྒྱ་མགུ་ནས་རྒོད། །མུན་པ་མ་ལུས་དེ་ཡིས་བསད་དོགས་ནས། །
སྣང་མིན་ག་ཤེད་གནས་སུ་བྲོས་པར་ངེས། །༼ཆོས་གཅིག་བཀོད་པའི་ཏིང་ངེ་འཛིན།༽ཀུན་གསལ་ངོས་ནས་
སྤྲིན་དཀར་གཞོན་ནུའི་ཚོགས། །འཛུམ་ཚེ་དབྱར་གྱི་དཔལ་མོ་དགའ་བྱེད་པ། །འདོད་པའི་མདའ་
ཡིས་གཟིར་བའི་སྲེད་ཅན་དག །ཕན་ཚུན་དགའ་བས་འཛུམ་པར་བྱེད་པ་བཞིན། །འདི་ཡང༌། རྩ་
སྔོན་གཞོན་ནུས་མརྒད་གོས་གྱོན་ནས། །ནོར་འཛིན་སྟེང་དུ་ལྡེམ་ལྡེམ་གར་བྱེད་པ། །ལྕུག་ཕྲན་
གསར་པར་འགྲན་པའི་ཕྱུང་ཕྱུང་མ། །དགའ་བས་རྐང་པའི་འཁོར་ལོ་བསྐྱོད་པ་བཞིན། །༼ཆོས་དུ་མ་
269

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
བཀོད་པའི་ཏིང་ངེ་འཛིན།༽སྦྲང་རྩི་འཐུངས་པའི་རོས་མྱོས་གོམ་སྟབས་འཁྱོར། །མགོ་ལྕོགས་བྱེད་དང་ལྷན་
ཅིག་བསུང་མངར། །སྐྱུགས་པ་བསིར་བུས་མ་བཟོད་བུང་བ་དག །འགུགས་བྱེད་པད་ཚོགས་ལྷུམ་
ནང་གཉིད་ལ་ཡུར། །ཞེས་པ་ནི་ལམ་རྣམ་པར་དབྱེ་བའི་གོ་དོན་དཔེར་བརྗོད་མདོ་ཙམ་མོ། །༼ཐུན་
མོང་གི་དོན་རྒྱན་སོ་ལྔ་ལས།དང་པོ་རང་བཞིན་བརྗོད་པ་ལ་བཞི་ལས།རིགས་རང་བཞིན་བརྗོད་པ།༽ཤེས་བྱའི་གནས་རྣམས་
མཁྱེན་པས་མཁས་པའི་དབང༌། །རྒྱལ་བས་ལེགས་བསྔགས་བསླབ་བཞིར་བཙུན↑་པའི་ཕུལ། །
མཛད་འཕྲིན་བཟང↑་པོ་འགྲོ་བ་ཀུན་གྱི་དཔལ། །རྒྱལ་བའི་བསྟན↑་འཛིན↑་ཡོངས་ལ་གུས་
ཕྱག་འཚལ། །༼བྱ་༽སྤངས་རྟོགས་ཡོན་ཏན་བརྙེས་ཀྱང་གདུལ་བྱའི་ཆེད། །ངུར་སྨྲིག་གར་གྱིས་རྒྱལ་
བའི་བསྟན་པ་འཛིན། །འགྲོ་བ་མ་ལུས་མངོན་མཐོ་ངེས་ལེགས་ལ། །འགོད་མཛད ↑ ་ཐམས་ཅད་
མཁྱེན་གཟིགས་དྲུག་པ་ཆེ། །༼ཡོན་ཏན།༽གང་གི་ཞབས་ཟུང་བཀོད་པའི་རྡུལ་རེའང༌། །སྤྱི་བོར་ལྷུངས་
ཚེ་དགེ་ལེགས་ཕུན་ཚོགས་པ། །མངོན་དུ་བྱེད་ཅིང་གཏན་བདེའི་འབྲས་བུ་ཆེ། །གདོན་མི་ཟ་བར་
ཐོབ་པ་སྐལ་བ་བཟང༌། །༼རྫས།༽རབ་དཀར་ཕྱག་ན་རྒྱུ་མངས་འཛིན་མཛད་ཅིང༌། །མཐོན་མཐིང་ཟུར་
ཕུད་རྩེ་ལ་ཟླ་ཚེས་ཅན། །ལྷ་རྫས་གོས་ཀྱིས་ཉེར་སྤུད་རིན་ཆེའི། །རྒྱན་གྱིས་བརྒྱན་པའི་མཚོ་བྱུང་
ལྷ་མོ་རྒྱལ། །༼དཔེ་རྒྱན་ལ་ལྔ་ལས།ཆོས་དཔེ།༽ངག་དབང་ལྷ་མོ་དེ་ཡི་ཞལ་དཀྱིལ་ནི། །ཉ་གང་ཟླ་བའི་
མདངས་བཞིན་ཤིན་ཏུ་དཀར། །ལྷབ་ལྷུབ་རྣམ་པར་བཀྲ་བའི་ན་བཟའ་ནི། །དབང་པོའི་གཞུ་རིས་
བཞིན་དུ་ཁྲ་ཆིལ་ལི། །༼དངོས་དཔེ།ཟུར་ཕུད་ལྔ་ལྡན་བརྟན་པའི་འཁོར་ལོའི་སྐུ། །ཉིན་བྱེད་དབང་པོ་
འཆར་ཁའི་མདངས་ཇི་བཞིན། །གང་ཐུགས་མཁྱེན་དང་བརྩེ་བའི་ཕ་མཐའ་ནི། །ཀུན་གསལ་བུ་མོའི་
ཁྱོན་དང་མཚུངས་པ་ལགས། །༼བཟློག་པའི་དཔེ༽འཇམ་པའི་མགོན་པོ་ཙོང་ཁ་པ་ཆེན་པོའི །འཕྲིན་
ལས་བཞིན་དུ་ཉི་འོད་ཕྱོགས་བརྒྱར་བརྡལ། །གང་དེའི་རྗེས་འབྲང་བསྟན་འཛིན་བུ་སློབ་བཞིན། །
དཔག་བསམ་ཡོངས་འདུ་དངོས་གྲུབ་འབྱུང་བའི་གནས། །༼ཕན་ཚུན་གྱི་དཔེ།༽ཐམས་ཅད་མཁྱེན་པ་ཙོང་
ཁ་པ་ཇི་བཞིན། །མཁྱེན་རབ་དབང་ཕྱུག་འཇམ་པའི་རྡོ་རྗེ་དང༌། །ངག་དབང་བརྟན་པའི་འཁོར་ལོ་
ཇི་བཞིན་དུ། །འཇམ་མགོན་བླ་མ་བློ་བཟང་གྲགས་པའོ །༼ངེས་པའི་དཔེ།༽འགྲོ་བ་ཀུན་ལ་མ་འདྲིས་
མཛའ་བའི་བཤེས། །སྲིད་དང་ཞི་བའི་གཙུག་ན་རྣམ་མཛེས་པ། །ངག་གི་དབང་ཕྱུག་ཡེ་ཤེས་རྒྱ་
270

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་ལས་སརྒ་གསུམ་ཁའི་དགོངས་དོན་ཀུན་གསལ
མཚོའི་ཞབས། །ཐུབ་དབང་དང་མཚུངས་གཞན་དུ་དཔེ་ཡིས་འཕོངས། །༼ངེས་མེད་ཀྱི་དཔེ།༽གང་དེའི་
བཀའ་དྲིན་དཔལ་འཛིན་དགེ་ལྡན་པའི། །རིག་དང་གྲོལ་སྨྲའི་ཚོགས་མཆོག་སྟོན་པ་ཡི། །ཉན་ཐོས་
མངོན་སུམ་ལྟ་བུ་གཞན་དུ་ཡང༌། །དཔེར་འོས་ཡོན་ཏན་མཚུངས་པར་བདག་རྟོག་གོ། ༼བསྡུས་པའི་
དཔེ།༽སྟོན་པའི་བསྟན་པ་གསལ་བྱེད་དགའ་ལྡན་པའི། །རིང་ལུགས་མཆོག་འདིའི་བླ་ན་མ་མཆིས་པ། །
ཁོ་ནས་ནམ་མཁའི་རྗེས་སུ་འགྲོ་མིན་ཏེ། །དགེ་ལེགས་དཔལ་གྱི་གོ་སྐབས་འབྱེད་འདིས་ཀྱང་། །
༼ཕུལ་བྱུང་གི་དཔེ།༽བསྟན་འཛིན་ཆོས་ཀྱི་རྒྱལ་པོའི་གཟི་བརྗིད་ནི། །ཁྱེད་སྐུའི་ངོས་ལ་ཆོས་བརྗོད་རྟ་
བདུན་གཟི། །འཆི་མེད་ལམ་ན་འབར་བ་འདི་ཁོ་ནས། །རྣམ་དབྱེར་བགྱིས་ལས་ཁྱད་པར་གཞན་མ་
མཆིས། །༼རབ་བཏགས་ཀྱི་དཔེ།༽ཕུན་ཚོགས་དཔལ་འབྱོར་མ་ལུས་འདུ་བ་ཡིས། །ལྷ་ལྡན་ལྗོངས་ཁྱེད་
བསྙེམས་པར་བྱེད་མི་འོས །ཅི་ཕྱིར་འཆི་མེད་གནས་སུའང་འདོད་རྒུའི་རྒྱུའི། །བདེ་འབྱོར་རྨད་དུ་
བྱུང་བ་ཡོད་དོ་ཨང་། །༼རྨད་བྱུང་གི་དཔེ།༽ཀྭ་ཡེ་འབྲས་ལྡན་སྟོན་དུས་མཁའ་དབྱིངས་ལ།།འཆར་བའི་ཟླ་
བ་གཞོན་ནུར་མཆུ་སྒྲོས་དང༌། །སྨིན་ལེགས་མིག་དང་ལྡན་ན་ཁྱོད་ཞལ་གྱི། །དཔལ་དེ་འཛིན་མོད་
ངག་དབང་དབྱངས་ཅན་མ། །མི་ལ་རས་པས་ཁྱུང་རྫོང་བྲག་གི་རྩེར། །འཕུར་ཞིང་ལྡིང་པས་ལུས་
ཅན་དཱ་རི་།།ཡིན་པའི་བློ་ཡིས་རས་གོས་ཟོལ་འཛིན་པའི། །དབུལ་པོ་རྣམས་ལ་མོས་འདུད་ཡི་རང་
བྱེད། །༼ཐེ་ཚོམ་དཔེ། ཐུགས་རྗེའི་མངའ་བདག་སྤྱན་རས་གཟིགས་དབང་ཕྱུག །བསྟི་གནས་ཤར་
ཕྱོགས་གྲུ་འཛིན་རིའམ་རྩེ། །ཡང་ན་རྣམ་འདྲེན་མཆོག་གི་བསྟི་བའི་གནས། །པོ་ཏ་ལའམ་ཅི་ཞིག་
འཕྱང་མོ་ཉུག །༼གཏན་ལ་འབེབས་པའི་དཔེ།༽མངོན་པར་མཐོ་དང་ངེས་ལེགས་འབྲས་བུ་ཀུན། །སྩོལ་བའི་
སྐུ་འདིས་འདི་ཕྱིའི་འདོད་འཇོ་བས །ཡོངས་འདུ་མ་ཡིན་དབུ་རུ་ལྷ་ས་ཡི། །ཇོ་ཤཱཀྱ་མུ་ནེ་ཞུ་བ་
ལགས། །༼སྦྱར་དཔེ།༽སྲིད་པའི་གནས་འདིར་འབྱུང་བར་དཀའ་བ་དང༌། །ཉེས་པའི་ཚོགས་ཀུན་བཅོམ་
ཞིང་ཡིད་ལ་ནི། །བསམ་པ་ཙམ་གྱིས་འདོད་པའི་འབྲས་སྟེར་བ། །ཚངས་སྲས་ལྷ་མོ་ཡིད་བཞིན་
དབང་རྒྱལ་བཞིན། །༼མཉམ་ཉིད་དཔེ།༽ཡིད་འོང་ངག་གི་ལྷ་མོ་དབྱངས་ཅན་མ། །ལེགས་པར་རྒྱུ་བའི་མི་
ལྟུང་བདག་པོ་བཞིན། །མཛེས་པའི་ཆ་ཀུན་རྫོགས་ཤིང་ལེགས་བཤད་ཟེར། །སྤྲོ་བའི་བྱེད་པོ་ཉིད་དུ་
གྲུབ་པས་སོ།།༼སྨད་པའི་དཔེ།༽དམར་སེར་ཐུན་མཚམས་བརྟག་པའི་གཏན་ཚིགས་བྲལ།།པདྨའི་རེག་
271

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།
བྱའང་བ་མོས་རྙིང་བྱེད་པས། །འཇམ་དབྱངས་སྐུ་མཆོག་དེ་ལ་དེ་དག་གིས། །འགྲན་པའི་དཔེ་རུ་ཆ་
ཙམ་གྱུར་མ་ལགས །༼བསྔགས་པའི་དཔེ།༽དཔག་བསམ་ཤིང་དེ་མཐོ་རིས་གནས་ན་མཛེས། །ཡིད་
བཞིན་ནོར་བུ་རྒྱ་མཚོའི་རྫིང་ན་མཛེས། །དེ་དག་ཉིད་དང་མགོན་ཁྱེད་ཀྱི་སྐུ། །ཞིང་འདིར་བརྟན་
པ་རྣམ་པ་ཀུན་ཏུ་མཚུངས། །༼བརྗོད་འདོད་དཔེ།༽ལེགས་པའི་ཡོན་ཏན་ཡོད་དམ་ཉེས་སྐྱོན་གྱི། །རྣམ་པ་
མཆིས་ཀྱང་དཔལ་ལྡན་ཨ་ཏི་ཤ དེ་དང་སྡེ་དྲུག་མཁན་ཆེན་མཚུངས་ཞེས་པའི། །གཏམ་འདི་བརྗོད་
འདོད་བདག་ལ་རྟག་ཏུ་འཆར། །༼འགལ་བའི་དཔེ།༽རབ་ཡངས་ནམ་མཁའི་མཐའ་དང་རྒྱ་མཚོའི་ཀློང་། །
རྒྱལ་བའི་ཐུགས་རྣམས་ཕན་ཚུན་ཐ་དད་པའི། །ངང་ཚུལ་དེ་ཡིས་འགལ་བ་མ་གཏོགས་པ། །གཞན་
དུ་མཚུངས་ཆོས་འདི་ལས་ལྷག་པ་གང༌། །༼དགག་པའི་དཔེ།༽ཀེ་ས་ར་ཡི་འཕྲུལ་ལས་རྡུལ་མང་ཅན། །
དུས་ཀྱི་སད་ལས་འདབ་མ་རྙིང་བྱེད་པའི། །འདམ་སྐྱེས་འདི་ཡིས་མཛེས་མའི་མཆུ་སྒྲོས་ལ། །འགྲན་
ཟླ་བྱེད་པར་ཡུད་ཙམ་ནུས་མ་ཡིན །༼བསྟོད་དམ་མཛེས་པའི་དཔེ།༽སྟོན་པ་ཐུབ་དབང་ཆོས་གོས་ལྷུང་
བཟེད་ཅན། །མཚན་དཔེས་རྒྱན་མོད་འཇམ་མགོན་ཙོང་ཁ་པ། །དགེ་སློང་ཆས་དང་ལྡན་ཏེ་དེ་ལྟ་
ནའང༌། །འདི་གཉིས་མཚུངས་ལས་སྔ་མ་ལྷག་པ་མིན། །༼དེ་ཉིད་བརྗོད་པའི་དཔེ༽འདི་ནི་མགོན་པོ་བརྟན་
པའི་འཁོར་ལོའི་སྐུ། །ཡིན་གྱི་སིནྡྷུ་ར་ཡི་རྡུལ་བརྩེགས་མིན། །མངོན་པར་མཛེས་པ་འདི་ནི་ལྷ་རྫས་
གོས། །ཡིན་གྱི་མིག་སྟོང་ཅན་གྱི་གཞི་རིས་མིན། །༼ཐུན་མོང་མིན་པའི་དཔེ།༽སྔོ་བསངས་ཆུ་མཐོང་རབ་ཏུ་
དྭངས་པ་དང༌། །ཨིནྡྲ་ནཱི་ལའི་ཁ་དོག་ལས་འགོངས་པའི། །རྗེ་བཙུན་སྒྲོལ་མའི་སྐུ་མདོག་མཚུངས་
དཔེ་རུ །རང་ལུས་མདངས་འོད་ཀྱིས་སྟོན་གཞན་མ་མཆིས། །༼བྱུང་མིན་གྱི་དཔེ།༽འཇིག་རྟེན་བྱེད་པོས་
སྟོང་གསུམ་ཀུན་བཙལ་ནས། །ཟླ་བ་འབུམ་སྡེའི་མཚར་སྡུག་སྙིང་པོ་ཀུན། །གཅིག་ཏུ་བསྡུས་པ་ལྟ་
བུ་དབྱངས་ཅན་གྱི།།བཞིན་རས་འདི་ནི་ཤིན་ཏུ་མཚར་ཞིང་མཛེས། །༼སྲིད་མིན་གྱི་དཔེ།༽འོད་བརྒྱའི་སྣང་
བ་དང་འགྲོགས་མུན་པ་དང༌། །བསིལ་བའི་ཚོགས་ལས་ཚ་བའི་རེག་བྱ་ཅན། །གཞར་ཡང་མི་སྲིད་
པ་བཞིན་དམ་ཆོས་ལས །ཉེས་པའི་ཚོགས་རྣམས་འབྱུང་བ་ཅི་སྟེ་སྲིད། །༼མང་བའི་དཔེ།༽ལྷ་ལམ་ངོས་
ལ་རྣམ་བཀྲའི་རྒྱུ་སྐར་དང༌། །ཞིང་གི་རྡུལ་ཕྲན་བསྐལ་བའི་ཆར་རྒྱུན་སོགས། །ཇི་ལྟར་འཇིག་རྟེན་
ཁམས་འདིར་ཡང་ཡང་དུ། །འཁོར་བའི་སེམས་ཅན་རྣམས་ནི་བསམ་མི་ཁྱབ། །༼རྣམ་འགྱུར་གྱི་དཔེ།
272

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
འཁོར་བའི་ཕ་མཐའ་འདི་ལ་ལེགས་བརྟགས་ན། །ཀུན་གསལ་བུ་མོའི་ཆུ་ཞེང་ལས་འོངས་བཞིན། །
སྡུག་བསྔལ་རྦ་ཀློང་དུས་ཀུན་འཁྲུགས་པ་ནི། །མཐའ་ཡི་རྒྱ་མཚོ་ཆེ་ལས་ཕྱུངས་པ་བཞིན། །༼ཕྲེང་བའི་
དཔེ།མཁའ་དབྱིངས་ངོས་ལ་ཆུ་འཛིན་འཁྲིགས་པ་བཞིན། །ཆུ་ཡི་ཁུར་ལས་ལུས་ཀྱི་འཆིང་བྱེད་
བཞིན། །ཟེགས་མས་དབྱར་གྱི་ལང་ཚོ་བསྐྱེད་པ་ལྟར། །ཟབ་རྒྱས་ཆོས་ཀྱིས་འགྲོ་བ་སྨིན་ཅིང་གྲོལ། །
༼ངག་དོན་གྱི་དཔེ་ལས་བཞིན་སྒྲ་གཅིག་ཡོད་པ་ནི༽ཚུལ་ཁྲིམས་དྲི་ངད་ཆེས་ལྡང་སྐུ་ལུས་ལ། །དམར་སེར་བླ་གོས་
གྱོན་པའི་ཉན་ཐོས་ཚོགས། །མ་ལ་ཡ་ཡི་འཁྲི་ཤིང་འཕྲེང་བ་ལ། །མཚམས་སྤྲིན་གཞོན་ནུས་འཁྱུད་པ་
བཞིན་དུ་མཛེས། །༼བཞིན་སྒྲ་དུ་མ་ཡོད་པ།༽གངས་རིའི་མདངས་བཞིན་ངག་དབང་ལྷ་མོའི་སྐུ། །དྲི་ཟའི་
དབྱངས་བཞིན་དུ་པི་ཝང་སྒྲ། །དཔག་བསམ་ལྗོན་བཞིན་ཅི་འདོད་སྟེར་བྱེད་ལ། །བདག་ནི་ཡང་ཡང་
ངག་གི་དངོས་གབ་སོང་། ཟླ་བོའི་དངོས་
ངག་གི་དངོས་གྲུབ་སློང༌། །༼ཟླ་བོའི་དངོས་དཔེ༽ལྗོངས་འདིར་སྐར་ནག་རྩིས་སྨྲ་མང་མོད་ཀྱང་། །མཁས་
པ་དྷརྨ་ཏ་འདྲ་གཅིག་ཀྱང་མེད། །ཀུན་གསལ་ངོས་ལ་རྒྱུ་སྐར་རྣམ་བཀྲ་ཡང་། །བསིལ་སྦྱིན་མཁན་
པོའི་དོ་ཟླ་སུ་ཞིག་མཆིས། །༼མཚུངས་སྦྱོར་དཔེ།༽འཕགས་ཡུལ་མཁས་མང་དབུས་ན་དཎྜི་དང༌། །ལྗོངས་
འདིར་ཤོང་སྟོན་སྙན་ངག་སྨྲ་བའི་གཙོ། །དེ་ཡིས་མེ་ལོང་གཞུང་དོན་རྣམ་བཤད་ཅིང་། །ཁྱེད་ཀྱིས་
ལེགས་བཤད་དུ་མའི་བསྟན་པ་སྤེལ །༼རྒྱུ་དཔེ།༽བསྟན་པའི་རྩ་ལག་འཇམ་མགོན་བླ་མ་ཡི། །མཛད་
འཕྲིན་ཕྱོགས་བརྒྱར་བརྡལ་བས་རྟ་བདུན་དབང་། །སྙན་པའི་སྒྲ་དབྱངས་ལྡན་པས་ལྷ་ཡི་རྔ། །འདོད་
ཀུན་འཇོ་བས་དཔག་བསམ་ཤིང་དང་མཚུངས། །༼དཔེའི་སེལ་རྟགས་ཐ་དད་པ་ལ་སྐྱོན་མེད་པ།ལྔ་སྐྱེས་ཁྱེད་
ནི་རི་དྭགས་མིག་ཅན་བཞིན། །གཞན་གྱི་ཡིད་རྣམས་རང་དབང་མེད་པར་འཕྲོག །མཛེས་ལྡན་མ་
ཁྱོད་ཁྱེའུ་མི་གདུང་བཞིན། །གཟུགས་རིང་འཇོ་ཞིང་སྒེག་པའི་ཉམས་དང་ལྡན། །༼ཚིག་ཐ་དད་ཀྱང་སྐྱོན་
མེད་པ།༽ས་སྐྱོང་ཁྱོད་ནི་སྔོན་གྱི་རྒྱལ་རྣམས་བཞིན། །བསོད་ནམས་དཔལ་གྱི་དབུས་ན་མངོན་པར་
མཐོ། །མཛད་པའི་འཕྲིན་ལས་ཕ་མཐའ་མེད་རྣམས་ཀྱང༌། །མཁའ་དབྱིངས་གཅིག་བུས་མཚོན་ནམ་
ཆོས་ཀྱི་རྒྱལ། །༼དཔེ་མཆོག་དམན་བྱུང་ཡང་སྐྱོན་མེད་པ།༽གླིང་བཞིའི་དབུས་ན་ས་འཛིན་དབང་པོ་བཞིན། །
ཁྱེད་སྐུ་མངོན་པར་གཟི་བརྗིད་ཆགས་པ་སྟེ། །འདུལ་བའི་བཅས་པ་ཕྲ་མོའང་བསྲུང་བྱེད་པའི། །ཚད་
ལ་ཕྲ་རབ་རྡུལ་ཉིད་དཔེ་རུ་འོས །༼དཔེའི་སྐྱོན་རྟགས་འགལ་བ།༽མཛེས་མ་ལྟ་བུར་ཆགས་ལྡན་བཙུན་པ་
273

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ཁྱོད། །༼ཚིག་འགལ་བ༽ནག་ཚོགས་པ་བཞིན་གྱི་གཏམ་གཅིག་གླེང༌། །༼དཔེ་དམན་པ༽ཤིག་གི་འགྲོས་
ལྟར་གོམ་སྟབས་ཆེར་བསྐྱོད་དེ། །༼དཔེ་ལྷག་པ།༽གནམ་ལ་འགྲན་པའི་སྡང་མིག་ཆེན་པོའང་བལྟ། །
༼གཟུགས་ཅན་ལ་ཉི་ཡོད་པ་ལས་དང་པོ་བསྡུས་གཟུགས།༽ཁྱེད་སྐུ1་རི་དབང་མཚར་མཛེས↑་གཟི་བྱིན་ཅན། །
གདུལ་བྱ↑་གླིང་ཆེན་བཞི་དབུས་ལྷམ་མེ་བ། །སྨིན་གྲོལ་དམ་ཆོས༽་བདུད་རྩི་སྤྲོས་པ་ན། །འགྲོ་
མང ↑ ་མེ་ཞལ་གཏན་བདེར་དགྱེས་རྒུར་སྤྱོད། །༼མ་བསྡུས་གཟུགས།༽བཞིན་གྱི་འདབ་གཤོག་ལྡན་
པའི་འདྲེན་བྱེད་ཀྱི། །བུང་བ་ཡུལ་གྱི་འདབ་བརྒྱ་ལ་ཆགས་ནས། །སྣ་ཚོགས་གཉུགས་ཀྱི་སྦྲང་རྩི་
མངར་པོའི་རྒྱུན། །ཅི་ཡང་འཐུང་པའི་ཟློས་གར་ཡང་ཡང་བསྒྱུར། །༼བསྡུས་ཤིང་མ་བསྡུས་གཟུགས།༽མ་རིག་
མལ་དུ་བློ་སེམས་གཉིད་ལོག་པ། །འགྲོ་བ་ཁབ་སྤུ་ཅན་ལ་སྙིང་རྗེ་ནས། །པད་དཀར་འཛིན་གྱི་
ས་རྗེའི་འོང་ཟེར་
དགོངས་པའི་ཉིན་བྱེད་ལས །ཐུགས་རྗེའི་འོད་ཟེར་ཕྱོགས་བཅུ་ཀུན་ཏུ་སྤྲོ། །༼མཐའ་དག་གཟུགས་ཅན།
བཤད་པའི་ཆུ་ཕྲན་ཕྱོགས་བཅུ་ཀུན་ནས་འབབ། །སྒྲུབ་པའི་ཡིད་བཞིན་དབང་གི་རྒྱལ་པོ་ཆེ། །
མཁས་ཚོགས་ཀླུ་ཡི་དབང་པོས་མཆོད་བྱེད་པ། །རིང་ལུགས་སིནྡྷུའི↑་བདག ↑་འདི་ཨེ་མ་ཕུལ། །
༼ཆ་ཤས་གཟུགས་ཅན།༽རབ་དཀར་ཤོག་བུའི་དོ་རར་སྨྱིག་མ་ཡི། །ཟློས་གར་བསྒྱུར་ལས་མཛེས་ཆགས་ཡི་
གེའི་གཟུགས། །འཆར་བའི་བཟོ་དབྱིབས་སྒེག་ཉམས་འདི་ལྟ་བུ། །ལག་པའི་འདུ་བྱེད་མ་མ་མཚར་
ལས་འཁྲུངས །༼ཆཤས་ཅན་གྱི་གཟུགས་ཅན།༽ཁྱོད་བློའི་ལྷ་ལམ་གོ་སྐབས་ཡངས་པོ་དེར། །ཇི་སྙེད་ཤེས་
བྱའི་ཚོགས་ཀུན་དོག་མེད་དུ། །ཤོང་བས་སྣང་སྲིད་ཆོས་ཀྱི་ངང་ཚུལ་རྣམས །མཁྱེན་པའི་གྲགས་པ་
དོན་ལྡན་ཅི་སྟེ་མིན། །༼ཡན་ལག་གཅིག་གཟུགས།༽གང་སྐུ་མཚན་དཔེའི་གཟི་མདངས་དར་དྲག་པའི། །
ཕྱག་གི་པདྨོ་ནོར་འཛིན་བུ་མོའི་སྟེང་། །བརྡབས་པ་གཅིག་པུས་མདའ་ལྔའི་ཚོགས་མ་ལུས། །ཕྱེ་མར་
འཐག་མཛད་སྟོན་པ་ཐུབ་པའི་དབང་། །༼སོགས་ཁོངས་ཀྱི་དོན་ཡན་ལག་གཉིས་གཟུགས།༽དཔའ་རྩལ་ལྡན་པའི་
སྐྱེ་བོ་འགའ་ཞིག་ནི། །རང་གི་འདོད་དོན་འགྲུབ་ཚེ་ཀི་སྒྲའི་གླུ། །ལེན་ཞིང་མཐེ་བོ་ཆེ་ཡི་བ་དན་ནི། །
མཁའ་ངོས་བསྒྲེང་བ་མངོན་སུམ་མཐོང་འདི་ཀ ༼ཡན་ལག་གསུམ་གཟུགས།ངག་སྒོའི་ངོས་ལ་གཉིས་
སྐྱེས་སྤྲིན་དཀར་ཅན། །འཁྲིགས་ཤིང་རོ་འཛིན་གློག་འཕྲེང་ཅི་ཡང་འཁྱུག །མཆིལ་མའི་ཆར་ཡང་
ཆིལ་ཆིལ་གཡོ་བྱེད་པའི །སྐྱེ་བོ་སྨྲ་མཆུ་མང་བ་བློར་མི་འཇེན། །༼ལྡན་གཟིགས།༽མ་རིག་འཛིན་མར་
274

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཉོན་མོངས་རྩྭ་སྔོན་ཚོགས། །ཅི་ཡང་སྐྱེ་བ་སེམས་ཀྱི་དབྱར་ལས་བྱུང༌། །ད་ནི་དམ་པ་ཆོས་ཀྱི་ཐེམ་
སྐས་ལ །བག་ཡོད་སྟབས་ཀྱིས་འཛེག་པར་འོས་སོ་ཀྱེ །༼མི་ལྡན་གཟུགས༽སྡུག་བསྔལ་ཚ་ཟེར་འཁོར་
བའི་ཟླ་སྣང་ལས །བྱུང་བའི་དུག་དེ་འདིར་སྣང་ལ་འཆོལ་བའི། །འགྲོ་བའི་ཉོན་མོངས་ཀོ་ཀི་ལ་
ཚོགས་ཀྱི། །བཟའ་བར་སྒུར་པ་གཉེན་པོས་བསྲུང་བར་འཚལ། །༼མི་མཉམ་གཟུགས།༽རབ་བྱུང་བཙུན་
པ་ཁྱོད་ཀྱི་ཞལ་རས་ཟླར །འདྲེན་བྱེད་རི་དྭགས་ཟློས་གར་རྣམ་རྩེན་པ། །འདུལ་བ་སྡེ་བཞིའི་རི་
ཆོས་ཨུཏྤལ་དཀར། །གཟིགས་སྟངས་ཟེར་གྱིས་སྐྱོང་བ་རྨད་དུ་བྱུང་། །༼ཁྱད་པར་གྱི་གཟུགས།༽འཇམ་
མགོན་བླ་མའི་ཞབས་ཀྱི་པདྨོའི་རྡུལ །མཐའ་ཀླས་འགྲོ་བའི་ཡུ་ལྡན་སྲིད་པ་ཆེའི །ལྷབ་ལྷུབ་གོས་
རྩེར་འགྱིང་བའི་རྒྱལ་མཚན་ཅན། །དགེ་ལྡན་རིང་ལུགས་བླ་ན་དར་གྱུར་ཅིག །༼འགལ་གཟུགས།༽རྒྱ་
མཚོ་ཆེན་པོའི་ཀློང་ནས་མ་བླངས་ཤིང༌། །ཀླུ་རྒྱལ་གཙུག་གི་རྒྱན་ཆར་མ་གྱུར་པའི། །མཁས་པའི་
ལེགས་བཤད་ཡིད་བཞིན་ནོར་བུ་འདིས། །མ་རིག་འཁྲུལ་པའི་མཛོད་ཀུན་སྟོང་བར་བཏངས། །༼རྒྱུའི
གཟུགས།༽འཇམ་དབྱངས་ཁྱེད་ནི་རྨོངས་སེལ་ཉི་མ་སྟེ།།ཐེ་ཚོམ་མ་ལུས་གཅོད་པས་དཔའ་བོའི་མཚོན། །
བློ་གྲོས་ཐོགས་མེད་སྟེར་བས་དཔག་བསམ་ཤིང༌། །རྙེད་པར་དཀའ་བས་དབང་གི་རྒྱལ་པོའང་ཡིན། །
༼སྦྱར་གཟུགས།༽ཨེ་མ་མཁས་པ་ཁྱོད་ཀྱི་ཐུགས་མཚོ་ལ། །བློ་གྲོས་བཟང་པོ་འཆར་བ་བསྙོན་དུ་མེད། །
གཏིང་ཟབ་དེ་ལས་དེད་དཔོན་ཚོགས་རྣམས་ཀྱི། །རང་གི་གཉེར་བྱའི་དོན་དེ་ལེན་པར་འོས །༼དཔེ་
གཟུགས།༽འཇམ་མཉེན་ཕྱག་གི་ཡལ་འདབ་རྫོགས་པ་ཡི། །མཚར་མཛེས་མེ་ཏོག་རྣམ་བཀྲ་ཁྱོད་ཀྱི་
གཟུགས། །དཔག་བསམ་ལྗོན་འདི་འདབ་མས་ཡོངས་དུད་ཅིང༌། །པུརྒྱས་པའི་ཡོངས་འདུའི་ཤིང་
ལ་འགྲན། །༼ལྡོག་གཟུགས།༽ཆགས་ལྡན་སྐྱེ་བོ་རི་དྭགས་མིག་ཅན་གྱི། །ཕང་པར་འགྲོ་སྟེ་རབ་བྱུང་
བཙུན་པ་ང༌། །མལ་ཆུང་གྲུ་བཞིའི་ཕང་པར་སྐྱིད་ཉལ་བྱེད། །སྐྱེ་བོ་དེ་ནི་ཉོན་མོངས་འཆིང་བས་
བསྡམས།།བདག་ནི་ཡེ་ཤེས་ཀློང་དུ་བདེ་བར་འབྱམས།།༼འགོག་གཟུགས།༽འཇམ་དབྱངས་མཁྱེན་པའི་
ཡེ་ཤེས་མེ་ལོང་དུ །མ་རིག་འཁྲུལ་པའི་གཟུགས་བརྙན་མི་འཆར་བས། །ཆོས་ཀུན་མ་ལུས་སྣང་
བའི་ཨ་དརྴར། །བརྗོད་པར་སྨྲ་ལྕེ་མགྲིན་པར་འཐུམས་ན་ལེགས། །༼མཉམ་འཇོག་གཟུགས།༽བདེ་
གཤེགས་ཐུགས་རྗེའི་སྨན་མཆོག་ཆེན་པོ་དེ། །བདུད་རིགས་ལོག་སྨྲའི་དུག་ཏུ་འགྱུར་མོད་ཀྱི། །རིང་
275

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ནས་བག་ཆགས་ངན་པའི་དབང་བཏང་བའི། །ལོག་ལྟའི་སྐལ་བ་དམན་པ་འདིས་ཀྱང་སྐྱོན། །
༼གཟུགས་ཅན་གྱི་གཟུགས་ཅན།༽མགོ་སྐྱེས་ནམ་མཁའི་དོ་ར་ཡངས་པོ་དེར། །ཤིག་སྲོའི་རྒྱུ་སྐར་གར་གྱིས་
རྟག་བྲེལ་བ།།རྨོངས་པའི་རྫིང་གི་པདྨོར་བག་ཕབ་པའི། །དབུལ་འཕོངས་ངུར་པའི་བུང་ཚོགས་སྙིང་
རེ་རྗེ། །༼བསྙོན་དོར་གཟུགས།༽གཟིགས་མོར་ཆེ་འདི་ཞི་ཆགས་རྣམ་པར་འགྱུར། །མིན་ནོ་སྲིད་པའི་སྣང་
ཚུལ་ཁོ་ན་སྟེ། །སྐད་ཅིག་ཉིད་དུ་འཇིག་པའི་ཆོས་ཉིད་འདི། །ལག་པའི་ཟློས་གར་མ་ཡིན་འདུས་
བྱས་ཆོས། །༼གསལ་བྱེད་ལ་བཅུ་གཉིས་ཡོད་པ་ལས་རིགས་བརྗོད་པ་ཐོག་མའི་གསལ་བྱེད།༽མེ་ཏོག་གཞོན་ནུས་བུང་
བའི་ཚོགས་མ་ལུས། །བསྡུ་ཞིང་འདྲེན་བྱེད་ཡུལ་དུ་མཛེས་པ་སྟེར།།རྟེན་དང་བརྟེན་པར་བཅས་པའི་
དྲུང་དུའང༌། །མཆོད་པའི་མཆོག་ཏུ་བྱེད་པར་དབང་ཕྱུག་གོ། །༼བྱ་བ་བརྗོད་པ་ཐོག་གསལ།༽གསལ་བར་
བྱས་སོ་བློ་བཟང་གྲགས་པ་ཡིས །སྟོན་པའི་བསྟན་པ་བླ་ན་མེད་པ་། །རིག་པའི་གནས་ལྔ་སྤྱི་དང་
བྱེ་བྲག་ཀྱང༌། །ཤོང་དཔང་ལོ་ཙཱའི་བློ་གྲོས་རྣམ་དཔྱོད་ཀྱིས། །༼ཡོན་ཏན་བརྗོད་པའི་ཐོག་གསལ།དགའ་བ་
རྒྱས་སོ་བདག་གི་བློ་གྲོས་ལ །མཁས་པ་དམ་པའི་ལེགས་བཤད་སིམ་པ་ཡིས །བློ་གསལ་གཞོན་
ནུ་གཞན་ཡང་རིག་གནས་ཀྱི། །ལེགས་བཤད་ཡང་ཡང་མྱོང་བའི་སྐལ་བས་སོ །འདི་ཡང་། དཀར་
བ་ཉིད་ཁོ་བོའི་ཁོག་པ་ལ། །ལེགས་གནས་གཞན་ལ་ཕན་པའི་བསམ་པ་འདི། །གོ་སྐབས་ཡངས་
པོའི་ལྷ་ལམ་ངོས་དེ་རུ །བསིལ་ཟེར་སྤྲོ་བའི་ཟླ་བ་ནོར་བུའང༌། །༼རྫས་བརྗོད་ཐོག་མའི་གསལ་བྱེད།༽རྒྱ་མཚོ་
ཆེ་འདིར་ཡིད་བཞིན་དབང་རྒྱལ་དང༌།།ཆུ་སེམས་ཅན་དབང་པོ་ན་ཀྲ་ཅན། །ཕྱོགས་ཀྱི་ཆུ་ཀླུང་མ་
ལུས་འཇུག་བྱེད་ཅིང༌། །དོན་མཐུན་རེ་འབྲས་ཅན་གྱིས་བགྲོད་པའི་གཞི། །༼རིགས་བརྗོད་པའི་བར་གསལ།༽
ན་ཅིང་བརླིང་བས་འགྱུར་བ་མི་མངའ་ཞིང་། །མཁྱེན་པའི་དཔལ་དང་ལྡན་ནོ་མཁས་པའི་དབང་། །
ཤེས་བྱ་ཀུན་ལ་གཟིགས་པའི་སྤྱན་རས་ཅན། །ལེགས་བཤད་བཟང་པོའི་བསྟན་པ་དེ་ཡིས་འཛིན། །
༼བྱ་བ་བར་གསལ།རྨོངས་ཤིང་ཉོན་མོངས་ཚོར་བ་དྲག་པོ་ཡིས། །གདུང་བར་འགྱུར་རོ་སྔོན་ཚེ་ཐོག་མེད་
ནས། །ད་ལྟའི་བར་དུ་མ་རིག་ཀློང་འབྱམས་པའི། །སྡིག་ཅན་འགྲོ་བ་རྣམས་ཀྱི་ལུས་སེམས་འདི། །
༼རིགས་ཐ་གསལ།༽འཆད་པས་བློ་གསལ་དགའ་བ་བསྐྱེད་པ་དང༌། །རྩོད་པས་རྒོལ་བ་མ་ལུས་འཇོམས་
བྱེད་ཅིང༌། །རྩོམ་པས་ཐུབ་པའི་བསྟན་གྱི་རྒྱན་གྱུར་པ། །འདི་ནི་མཁས་པའི་དབང་པོའི་ལུགས་སྲོལ་
276

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཡིན། །༼བྱ་བ་ཐ་གསལ།༽ཉལ་འགྲོའི་རྒྱུན་གྱིས་དབྱར་གྱི་ལང་ཚོ་སྟེ། །བཟའ་བཅའ་བཏུང་བས་
གཟུགས་ཀྱི་ཕུང་ཅན། །ལེགས་པར་བཤད་པའི་གཏམ་གྱིས་ཡིད་ཀྱི་དབང༌། །ཉི་མས་འདབ་བརྒྱ་
རབ་ཏུ་རྒྱས་བར་བྱེད། །༼འཕྲེང་བའི་གསལ་བྱེད༽སྟོན་པའི་གསུང་གསང་དམ་པ་དུས་འཁོར་གྱིས། །ཆོས་
རྒྱལ་ཟླ་བཟང་དེས་ཀྱང་རིགས་ལྡན་། །རིགས་ལྡན་གྱིས་ཀྱང་དུས་ཞབས་ཨཱ་ཙརྻ། །ཚིམ་པར་
བྱས་པའི་ལུགས་འདི་ཕུལ་དུ་བྱུང༌། །༼འགལ་བའི་གསལ་བྱེད།༽མཛའ་ན་མོ་ཡི་སྒེག་པའི་རྣམ་འགྱུར་གྱིས། །
སྐྱེ་བོའི་ཚོགས་ཀྱིས་ཡིད་ལ་དགའ་བ་བྱིན། །འདོད་པའི་དགའ་སྟོན་བརྟེན་དུ་མ་བཅུག་པས། །སྡུག་
བསྔལ་དྲག་པོའི་གདུང་བས་ཡུན་དུ་མནར། །༼དོན་གཅིག་གསལ་བྱེད།༽སྟོན་པའི་སྐུ་མཆོག་མཚར་ཞིང་
མཛེས་པ་དང༌། །གསུང་དབྱངས་ཚངས་པའི་དབྱངས་ལ་ཉེར་བརྟེན་ཅིང༌། །གང་ཐུགས་མཁྱེན་
བརྩེའི་ཕ་མཐའ་དཔག་དཀའ་བས། །བདག་སོགས་འགྲོ་བའི་དད་འདུན་རྣམ་པར་འཕེལ། །༼སྦྱར་
བའི་གསལ་བྱེད།༽མཚར་ཞིང་སྡུག་པའི་ཡོན་ཏན་དག་དང་ལྡན། །དྲི་བསུང་མངར་ཞིང་རེག་བྱ་འཇམ་ལ་
མཉེན། །པདྨའི་ཚོགས་ནི་མཚོ་ནང་གནས་པ་སྟེ། །ལུས་ཕྲ་མ་ཁྱོད་ས་སྟེང་འདི་ནའོ །༼བསྐོར་རྒྱན་ལ་
གསུམ་ལས་དོན་ལ་བསྐོར་བ།༽འཁོར་བའི་གཟེབ་ཏུ་ཚུད་པའི་འགྲོ་བ་ལ། །འདྲེན་པ་མཆོག་རྣམས་སྙིང་རྗེ་
ཆེས་ཆེར་འཕེལ། །སྡུག་བསྔལ་བསྟུད་མར་ལུས་ཐོག་སྨིན་པ་ལ །རྒྱལ་བའི་དབང་པོ་ཐུགས་རྗེའི་
གཏེར་མཚོ་བརྡོལ། །༼ཚིག་ལ་བསྐོར་བ།༽བཤད་སྒྲུབ་དམ་པའི་འབྱུང་གནས་དགའ་ལྡན་པས །སྐྱེ་
དགུའི་ཚོགས་རྣམས་ཕན་བདེར་འགོད་པར་བྱེད། །ལོག་པའི་ཆོས་ཀྱི་རིང་ལུགས་འཛིན་པ་འགས།།
ལུས་ཅན་སྡུག་བསྔལ་ལམ་ལ་འགོད་པར་བྱེད། །༼ཚིག་དོན་གཉིས་ཀར་བསྐོར་བ།པད་དཀར་འཛིན་པས་
གངས་ལྗོངས་ཡུལ་འདི་རུ །ལྷ་མིའི་འགྲོ་བ་མ་ལུས་བརྩེ་བས་སྐྱོང༌།འཇིག་རྟེན་དབང་གིས་
ཁམས་གསུམ་འགྲོ་བ་རྣམས །རྟག་པར་ཐུགས་རྗེའི་ཀློང་ནས་བརྩེ་བས་སྐྱོང༌། །༼འགོག་རྒྱན་ལ་ཉེར་
གསུམ་ལས་བྱུང་བ་འགོག་པ།༽
མཉམ་མེད་སྟོབས་བཅུ་མངའ་བས་འོད་སྲུང་ལ། །ཚུར་ཤོག་གསུངས་པ་ཙམ་གྱི་གྲོལ་
ཞེས་པ། །མི་བདེན་འོན་ཀྱང་སྲིད་པ་ཐ་མ་ཡི། །གང་ཟག་ཚད་དེ་སོ་སྐྱེས་བཟུང་མི་ནུས །༼ད་ལྟར་
འགོག་པ།༽ངག་དབང་དབྱངས་ཅན་ལྷ་མོའི་ཕྱག་གི་རྩེར། །སྙན་པའི་རྒྱུད་མང་བརྡུང་བར་མཛད་ནས་
277

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ཅི། །ཁྱོད་གསུང་སྙན་པའི་སྒྲ་དབྱངས་འདི་གཅིག་པུས །འགྲོ་བའི་ཡིད་རྣམས་དབང་མེད་འཕྲོག་
ནུས་། །༼འབྱུང་འགྱུར་འགོག་པ།༽དགེ་བའི་བཤེས་ཁྱོད་ཐོས་དང་བསམ་པ་ལ། །བློ་སེམས་ཞེན་ཕུལ་ཧ་
ཅང་ཆེ་དྲགས་ན། །ཕྱིས་ནས་ཡང་དག་དོན་ལ་གཞོལ་བའི་དུས། །བློ་དང་ལུས་པོས་ལྕོགས་པར་མི་
འགྱུར་ལགས། །འདི་ཡང་། བདག་ནི་བདེན་པར་སྨྲའོ་ཁོང་ཁྲོ་ཅན། །ཁྱོད་ཀྱི་གཏན་དུས་མི་བསྲུན་
ཆེ་ལུགས་ཀྱིས། །ད་ལྟ་འཛུམ་པའི་མིག་གིས་བལྟ་མོད་ཀྱང༌། །བདག་ནི་བློ་མི་བདེ་བས་འཆི་ལ་
རིངས །༼ཆོས་འགོག་པ།ཉི་མའི་གཉེན་གྱི་མཚན་དཔེའི་སྐུ་མདངས་དེ། །མཐོང་བ་ཙམ་གྱིས་གྲོལ་བ་
ངེས་པར་རྫུན། །བདེན་ན་ལེགས་པའི་སྐར་མ་འཁོར་བ་ཡི། །གནས་སུ་སྡུག་བསྔལ་དྲག་པོས་མནར་
བ་། །༼ཆོས་ཅན་འགོག་པ།༽དབུས་ཀྱི་རི་བོ་མཆོག་གི་བཀོད་པའི་ཚུལ། །མཐའ་དག་རྟོགས་པར་འདོད་
པའི་སེམས་འདི་ཅི །སྔོན་བྱུང་མདོ་སྔགས་གཞུང་ལས་བཤད་པ་ཡི། །རྒྱུ་མཚན་འགའ་ལས་རྟེན
ཉིད་མཐོང་བ་མིན། །༼རྒྱུས་འགོག་པ།)དགེ་རྒན་ཁྱེད་ཀྱི་གདོང་པའི་ཁ་དོག་དམར། །ཨམ་བསྡུས་
བསྡམས་ནས་འབུར་ཚུགས་མིག་གིས་ནི། །དྲག་ཏུ་བལྟ་ཡང་བཙུན་ཆུང་ཁོ་བོ་ཡི། །གོ་མ་ཆོད་ཀྱི་བྱ་
བ་མ་བྱས་སོ །༼འབྲས་བུས་འགོག་པ གཡས་གཡོན་ཀུན་ནས་ན་ཆུང་ཚོགས་མང་པོས། །རང་བཞིན་
གཏམ་ལ་བརྟེན་ནས་ཆགས་པ་ཡི། །རྣམ་འགྱུར་དུ་མས་བློ་སེམས་འདྲིད་མོད་ཀྱང༌། །བདག་གིས་
བསླབ་གཞིའི་རྒྱ་ལས་གཡོ་མ་ནུས། །༼རྗེས་གནང་གིས་འགོག་པ།༽རྒྱལ་བ་སྲས་དང་བཅས་པ་མ་ལུས་པ། །
དག་པའི་ཞིང་དུ་གཤེགས་ན་དེ་བཞིན་མཛོད། །ཁྱེད་རྣམས་གཤེགས་མ་ཐག་ཏུ་སྙིགས་མའི་འགྲོ། །
སྡུག་བསྔལ་དྲག་པོས་གཟིར་བར་དོགས་མི་འཚལ། །༼དབང་གིས་འགོག་པ།༽ཚངས་པའི་སྲས་མོས་སྐལ་
ལྡན་སུ་ཡི་ཡང༌། །མགོན་དུ་བྱོན་ན་དེ་དེས་མཆོད་འགྱུར་ཞིང༌། །འདོད་པའི་དོན་ཀུན་སྩོལ་ལ་ཐེ་
ཚོམ་ཅི། །འོན་ཀྱང་བདག་བློའི་དཔལ་རང་མཛོད་ཅིག་། །༼མ་གུས་པས་འགོག་།༽ང་ནི་འདུལ་བའི་
ཁྲིམས་ལ་གཅེས་པར་འཛིན། །འཆལ་སྤྱོད་སྐྱེ་བོའི་ལུགས་ལ་དེ་ལྟ་མིན། །དོ་ནུབ་གནས་འདིར་
བཞུགས་སམ་མི་བཞུགས་ཀྱང་། །དྲང་པོའི་གཏམ་ནི་སོང་ངོ་མཛེས་མ་ལགས །ཤིས་བརྗོད་ཀྱིས་
འགོག་པ། སྐྱེ་བོ་ཁྱེད་ནི་གལ་ཏེ་ཚེ་འདི་རུ །སྡིག་ལ་སྤྱོད་ན་འདོད་ཀུན་འགྲུབ་གྱུར་ཅིག །ཕྱི་མར་
ངན་སོང་གནས་སུ་ལྷུང་བའི་ཚེ། །སྡུག་བསྔལ་དྲག་པོས་མནར་བར་མ་གྱུར་ཅིག །༼རྩུབ་མོས་འགོག་པ།
278

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
གཙོ་བོ་ཁྱེད་ཀྱིས་གལ་ཏེ་ངེད་ཅག་རྣམས། །དུས་ཀུན་སྡུག་ལ་འགོད་པ་བདེན་ངེས་ན། །ཁྱེད་ཀྱི་
དམངས་སུ་འོས་པ་གཞན་དག་འཚོལ། །ངེད་ཅག་ད་ལྟ་ཉིད་དུ་ལྕེབས་ལ་འཆའ །༼གྲོགས་ཀྱིས་འགོག་
པ།།ེབཙུན་ཆུང་ཚོགས་རྣམས་བག་ཡངས་བྱེད་འདོད་ན།།ཇི་ལྟར་འདོད་པ་བཞིན་དུ་མྱུར་ཏུ་མཛོད།1
ཕྱིས་ནས་དགེ་བསྒོས་སྤ་དབྱུག་ཁྱེར་བ་ཡིས། །ཉམས་དགའི་བར་དུ་གཅོད་པའི་ཉེན་ཅིག་མཆིས། །
༼འབད་པས་འགོག་།༽ཁྱེད་རྣམས་མགུ་སླད་འཆལ་པར་སྤྱོད་འདོད་ཀྱང༌། །བདག་ནི་འདུལ་བའི་བཅས་
པ་ཕྲ་མོ་ལའང༌། །མོས་ཤིང་གུས་པས་ཆོས་ཚུགས་བཟུང་བ་ལ། །ཅི་བགྱིར་མཆིས་ཏེ་འཛའ་ན་མོ་ཡི་
ཚོགས། །༼གཞན་དབང་གིས་འགོག་པ།༽བག་མེད་སྐྱེ་བོའི་ཀུན་སྤྱོད་བྱེད་པ་ལ། །ལས་ཀྱི་འབྲས་བུ་ཕྲ་མོ་
ཙམ་ལ་ཡང༌། །བརྩི་བའི་མཛའ་བོ་འདི་ལ་ཁྱོད་ཀྱིས་བགྲོས། །བདག་ནི་ཡི་གཞན་དབང་གྱུར་པ་
ལགས། །༼ཐབས་ཀྱིས་འགོག་པ།༽ཚེ་འདིར་གང་དགའ་གང་སྐྱིད་གུ་ཡངས་པོར། །འདོད་པའི་ཡུལ་ལ་
ལོངས་སུ་སྤྱད་པར་བགྱི། །ལས་ཀྱི་འབྲས་བུའི་རྣམ་པར་སྨིན་པ་ཡིས། །འཚེ་བ་མེད་པའི་གདམས་
ངག་ཅི་ནས་སྩོལ། །༼ཁྲོ་བས་འགོག་པ།༽གྲོགས་ཁྱོད་དཀར་པོའི་དགེ་བ་ཁྱད་བསད་ནས། །ནག་པོ་མི་
དགེར་ཤིན་ཏུ་མོས་དུངས་ཆེ། །སྐྱེ་བོ་དམན་པ་ལོག་ལམ་ཞུགས་ཁྱོད་ཀྱིས། །ད་ནི་དགེ་ལ་དགའ་
བར་བྱས་ཀྱང་ཅི། །༼མྱ་ངན་གྱིས་འགོག་པ།༽བརྒྱ་སྡེའི་ཁྲོམ་ཚོགས་དཀྱིལ་དུ་མ་བཅགས་ཤིང༌། །ཕན་ཚུན་
བགྲོད་པའི་བཞོན་པར་མ་བརྟེན་ལ། །ཀ་ཅའི་ཁུར་ཡང་འགའ་ཙམ་མ་བཀལ་བར། །བཟའ་མེད་
བྲེས་སུ་རྒུད་པའི་རྟ་ལ་གཟིགས།།༼འགྱོད་པས་འགོག་པ།༽འཇིག་རྟེན་མི་ཆོས་ལུགས་ཀྱང་མི་ཤེས་ཤིང༌།
དམ་པ་ཆོས་ཀྱི་རང་བཞིན་ཡལ་བར་དོར། །ཕྱི་མར་ཕན་པའི་དོན་ནི་འགའ་མེད་པར། །འཆི་ལ་ཐུག་
པའི་འགྲོ་རྣམས་ཅི་འདྲ་སེམས །༼ཐེ་ཚོམ་འགོག་པ༽ཅི་འདི་འཕགས་པ་འཇིག་རྟེན་དབང་ཕྱུག་གམ། །
ཡང་ན་རྣམ་འདྲེན་ཕྱག་ན་པད་དཀར་འཛིན།།ངུར་སྨྲིག་བླ་གོས་གསར་པས་མཛེས་བྱས་པས།།སྣང་
ཕྱིར་དེ་ནི་ལོ་ཀེ་ར་མིན། །༼སྦྱར་བས་འགོག་པ།༽ངག་གི་དངོས་གྲུབ་མ་ལུས་འབད་མེད་སྩོལ། །མི་ཤེས་
རྨོངས་པའི་ཚོགས་ཀུན་འཇོམས་མཛད་པ། །འཇམ་དབྱངས་གསུང་གི་དབང་ཕྱུག་འདི་ཡོད་བཞིན།།
སྨྲ་བའི་ལྷ་མཆོག་གཞན་གྱིས་ཅི་ཞིག་བྱ། །༼དོན་གཞན་གྱིས་འགོག་པ༽འགྲོ་རྣམས་མ་རིག་འཁྲུལ་པའི་
གོང་བུ་རུ །གྲུབ་ཀྱང་ད་དུང་ཉོན་མོངས་བསག་པ་མཚར། །འོན་ཀྱང་ནམ་མཁའི་རང་བཞིན་ཁོག་
279

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ཡངས་པོར །ཅི་ཡང་ཤོང་བའི་སྣང་ཚུལ་མ་གཟིགས་སམ། །༼རྒྱུ་འགོག་པ།༽འགྲོ་བ་རྣམས་ལ་སྙིང་རྗེ་
ཆེན་པོ་ཞེས། །འཕགས་པ་ཐུགས་རྗེའི་གཏེར་ལ་ང་མི་བསྟོད། །གང་ཕྱིར་སྐྱེ་རྒུའི་དཔལ་དང་དཔུང་
གཉེན་ཉིད།།མཛད་པ་རྒྱལ་སྲས་སྤྱི་ཡི་ངང་ཚུལ་ཡིན།།
དོན་གཞན་བཀོད་པར་བརྒྱད་ལས་ཀུན་ཁྱབ། འཁོར་བའི་རང་བཞིན་བདེ་མེད་སྡུག་
བསྔལ་གྱི། །འདུས་བྱས་མི་རྟག་གཡོ་ལ་སུ་ཞིག་འགོང༌། །ཉིན་ཞག་ཕྲུགས་ལ་སྤྱོད་པའི་ཉི་ཟླ་ཡང༌། །
ཆུ་ལྷའི་རི་རྩེར་སོང་བ་འདི་ལ་ལྟོས། །༼ཁྱད་པར་གྱི་གཞན།༽རྗེ་བཙུན་བླ་མ་མཆོག་གིས་རྒྱལ་བའི་
བསྟན། །གོང་དུ་འཕེལ་བའི་མཛད་པ་བླ་མེད་བསྐྲུན། །བསྟན་པ་འཛིན་པའི་སྐྱེས་བུ་ཆེ་རྣམས་ཀྱི། །
མཛད་བཟང་བསྟན་པའི་རྩ་ལག་མ་ཡིན་ནམ། །༼སྦྱར་བའི།༽མཁས་པའི་དབང་པོའི་ལེགས་བཤད་
ཕུལ་བྱུང་གིས། །སྐལ་ལྡན་བློ་གསལ་རྣམས་ཀྱི་དགའ་བ་བསྐྱེད། །འཇིག་རྟེན་གསལ་བར་བྱེད་པ་
ཤར་བ་ན། །འགྲོ་རྣམས་བག་ཡངས་བྱེད་པར་མི་འོས་སམ །༼འགལ་བའི།།ེབདག་བློ་རྨོངས་ཤིང་རྟུལ་
བར་གྱུར་ན་ཡང༌། །རིག་གནས་ཀུན་ལ་འཆར་སྒོ་ཆ་ཙམ་མཆིས། །ནམ་མཁའི་རང་བཞིན་ཁ་དོག་
གནག་མོད་ཀྱང༌། །ཉི་ཟླ་གཟའ་སྐར་མ་ལུས་བགྲོད་པའི་ལམ། །༼མི་འོས་པའི།༽ཆོས་རྒྱལ་མེས་དབོན་
གསུམ་གྱི་མཛད་བཟང་ནི། །དཀར་པོའི་དགེ་ལ་གནས་པ་ཤ་སྟག་ཀྱང་། །གླང་དར་སེམས་ཀྱིས་
བཟོད་པར་མ་ནུས་པ། །ཀྱེ་མ་སྡིག་ཅན་སེམས་ནི་ཅི་འདྲ་ཞིག །༼འོས་པའི།༽ལེགས་བཤད་པུ་སྟིའི་
འཕྲེང་བའི་ཚིག་དོན་གྱིས། །ལོག་ལམ་ཞུགས་པའི་སྙིང་ག་འབིགས་པར་བྱེད། །ཤོག་བུའི་ངོས་ཀྱི་
ཡི་གེའི་ཡན་ལག་རྣམས། །ཚེར་མ་འདྲ་བས་རིགས་པ་མ་ཡིན་ནམ། །༼འོས་ཤིང་མི་འོས་པ།༽ཁྲོས་ཚིག་
གཏམ་གྱིས་སྙིང་ག་ཟུག་རྔུར་འགོད།།འཇམ་མཉེན་ཚིག་གིས་སྙིང་ལ་དེ་ལྟ་མིན། །རྭ་ཅན་མགོ་བོས་
སྦོ་ཉིད་འབིགས་པ་དེ། །རྭ་མེད་ཚོགས་ཀྱིས་འོས་པ་ཡིན་ནམ་ཅི། །༼མི་འོས་ཤིང་འོས་པའི་དོན་གཞན་བཀོད་
པ༽མཁས་པའི་ཞལ་ནས་ཉེས་བཤད་ཡོང་གྱུར་ན། །བླུན་པོའི་ཁ་ནས་མུ་ཅོར་ཅིས་མི་འབྱུང་། །དམ་
པའི་ལེགས་བཤད་རྣ་བར་མི་འབབ་ན། །རྨོངས་པའི་འཆལ་གཏམ་རྣ་བར་ཅི་སྟེ་འཛིན། །༼གཅིག་ལྡོག༽
འགྲོ་ལ་ཡེ་ཤེས་སྣང་བ་སྩོལ་བྱེད་ཅིང་། །མཁྱེན་དང་བརྩེ་བའི་ཡོན་ཏན་དེ་དག་གིས། །རྗེ་
བཙུན་ཁྱེད་དང་འཇམ་མགོན་མཚུངས་ཐ་དད། །མགོན་པོ་ཁྱེད་ནི་དགེ་སློང་གཟུགས་ཅན་ནོ། །༼ལྡོག་
280

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
པ་ཅན་ལ།གཉིས་ལྡོག༽མཁས་པ་ཁྱེད་དང་སློབ་དཔོན་དཔའ་བོ་གཉིས། །སྙན་ཚིག་ལེགས་བཤད་སྨྲ་ལ་
མཚུངས་མོད་ཀྱང༌། །དེ་ནི་འཕགས་པའི་ཡུལ་ན་མཛེས་པ་སྟེ །ཁྱོད་ནི་གངས་ཅན་ལྗོངས་ཀྱི་རྒྱན་དུ་
གྱུར །༼སྦྱར་བའི་ལྡོག་པ།༽ཆ་རྣམས་ཡོངས་སུ་རབ་རྒྱས་བདུད་རྩིའི་ཟེར། །སྤྲོ་ཞིང་འགྲོ་བ་ཀུན་གྱི་ཡིད་
ལ་འབབ། །ཟླ་བ་ནོར་བུ་མཁའ་དབྱིངས་ངོས་ལ་སྟེ། །མཚོ་བྱུང་མ་ཁྱོད་བདག་བློའི་ངོས་ལ་མཛེས། །
༼འགོག་པ་ཅན་གྱི་ལྡོག་པ།༽འགྲོ་ཀུན་གྱི་མུན་པ་སེལ་བ་དང༌། །མཐོན་པོའི་ལམ་ལ་གཤེགས་པས་ཉིན་
བྱེད་དང༌། །མཚུངས་ཀྱང་དེ་ནི་དྲུག་གི་ཟེར་སྤྲོ་ཞིང༌། །འཆར་ནུབ་ཅན་གྱིས་ཁྱོད་ལ་འགྲན་དུ་ཅི། །
༼གཏན་ཚིགས་ཅན།༽འགྲོ་བ་ཀུན་གྱི་རྩེ་མོར་མངོན་འཕགས་ཤིང༌། །ཕྱོགས་ཀུན་གསལ་བར་བྱེད་ཀྱང་སྒྲ་
གཅན་གྱིས། །ཉེར་འཚེ་བེམ་པོར་གྲུབ་ཕྱིར་རྒྱལ་བའི་དབང༌། །སྟོན་པ་ཉིད་ལས་ཉིན་མོའི་དབང་
ཕྱུག་དམན། །༼རྟེན་གྱི་དབྱེ་བ་ཐ་དད་ཀྱིས་ལྡོག་པ།ཕུག་པའི་མཁས་དབང་ལྷུན་གྲུབ་རྒྱ་མཚོ་དང༌། །བདག་
གི་སློབ་དཔོན་བསྟན་འཛིན་ཆོས་འཕེལ་གཉིས། །སྔ་མ་ཡི་ནང་དང་མཁས་ཁྱེད་ནི། །དཔལ་ལྡན་
གྲྭ་འཁོར་ས་རུ་བཞུགས་པའི་ཁྱད། །༼དཔེ་ཅན་ལྷག་པའི་ལྡོག་པ།༽ཆེར་རློམ་ལག་རྩིས་མཁན་གྱིས་ཕྱི་ནང་
ཆོས། །ཇི་བཞིན་གཟིགས་པའི་མཐའ་རྒྱ་ཆོད་པ་མེད། །མཁས་པ་ཁྱེད་ཀྱི་དག་པའི་ཐུགས་
མཆོག་ལ། །ཡོན་ཏན་དེ་དག་ཉིད་ཀྱིས་ལེགས་པར་བརྒྱན། །༼མཚུངས་ཆོས་དང་འབྱེད་ཆོས་གཉིས་ཀ་མཐུན་པའི་
ལྡོག་པ་ཅན།།ེསེ་དཀར་རིགས་ཀྱི་ཐིག་ལེ་ཆེ་ཁྱོད་དང༌། །ཉིན་མོའི་དབང་ཕྱུག་གཟི་བྱིན་ཤིན་ཏུ་ཆེ། །རྟ་
བདུན་དབང་པོས་མཚན་མོའི་སྣང་བ་འཇོམས། །མཁས་པ་གང་གིས་རྨོངས་པ་ཅིག་ཅར་གཞོམ། །
འདི་ཡང༌། འདར་ལོའི་རྒྱལ་ཚབ་མཆོག་དང་པདྨ་དཀར། །མཐོང་བ་ཙམ་གྱིས་ཡིད་བརྟན་འཕྲོག་
བྱེད་དེ། །པདྨ་ལ་ནི་དྲི་བཟང་ཆིལ་ཆིལ་འཁོར། །མཁས་པ་ཁྱེད་ལ་ཡོན་ཏན་དུ་མས་འཁྱུད། །༼འབྱེད་
བྱེད་ཅན༽ངུར་པའི་ཚོགས་རྣམས་ཆུ་བོའི་རྒྱན་ཆ་སྟེ།།ཉན་ཐོས་འདི་རྣམས་ཐུབ་བསྟན་མཆོག་གི་རྒྱན། །
དེས་ནི་དལ་འགྲོའི་རྒྱུན་ལས་འོ་མ་ལེན། །འདི་རྣམས་ཀྱིས་ནི་ཆོས་ཀྱི་རོ་བཅུད་མྱང༌། །༼རིགས་མཐུན་
ལྡོག་པ་ཅན།༽སྣག་ཚའི་ཁུ་བ་ཡང་ཡང་མ་བསྐུས་ཤིང༌། །མུན་པའི་བོར་ཡང་ནི་མ་གྲུབ་པའི། །ལོག་སྡེ་
ངན་པའི་བསམ་པ་ནག་པོ་འདིས། །དཀར་པོའི་དགེ་ལ་བརྩོན་པ་ངང་གིས་འགོག །༼སྲིད་པ་ཅན་གྱི་རྒྱན་
ལ་གསུམ་ལས ཕྱི་དུས་ལ་སྦྱར་བ།མ་བྱུགས་འཛིན་མའི་ཁྱོན་ཀུན་སྔོ་ལྗང་ཅན། །མ་བཀྲམ་ས་ལ་མེ་ཏོག་
281

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཕྱོགས་བཅུར་བརྡལ། །གཡོགས་པ་མིན་ཡང་མཁའ་ངོས་ཆུ་འཛིན་བྲེས། །དབྱུ་གུས་མ་བསྐུལ་སྐད་
ལྡིར་དབྱར་གྱི་དུས། །༼ནང་གི་ལ་སྦྱར་བ།༽ཚོན་གྱིས་མ་བྱུགས་ཁ་དོག་ཤིན་སྔོ། །དྲས་པ་མིན་ཡང་
དྲས་རིས་ཆིལ་ལིར་བརྩེགས། །བརྡུང་མཁན་མེད་ཀྱང་འདར་བ་ལྷུར་ལེན་པ། །ཁྲོས་པ་མིན་ཡང་མི་
སྡུག་རྒད་པོའི་བཞིན། །༼ངོ་བོ་ཙམ་པ། མ་བརྡལ་བ་ལ་འཁོད་སྙོམས་ནོར་འཛིན་འདིར། །བཙུགས་པ་
མིན་ཡང་གཡོ་མེད་རི་ཡིས་མཛེས །རྒྱུ་མཚན་མེད་པར་འགྲོ་བ་ཀུན་ཚོགས་པ། །བཙོན་དུ་བཟུང་
མིན་ཐར་དུས་མེད་ལ་གཟིགས། །༼བསྡུས་བརྗོད་ལ་བཞི་ལས།སྤྱིའི་བསྡུས་བརྗོད།༽རབ་མཛེས་རིན་ཆེན་ལས་
གྲུབ་གསེར་རི་ཡི། །དབུས་ན་མངོན་པར་འཕགས་ཤིང་གླིང་བཞིའི་རྒྱན། །ལྷུན་པོ་མཆོག་འདི་དོར་
ནས་སྐྱེ་བོ་འགའ །དེའུའི་བཀོད་པ་ཙམ་ལ་ཡ་མཚན་ལོ། །༼གཞི་དང་ཆོས་མཐུན་པའི་ཁྱད་པར་གྱི་བསྡུས་བརྗོད།
རྒྱ་ཆེ་གཏིང་ཟབ་བློ་ཡིས་དཔག་དཀའ་བ། །འདོད་རྒུའི་དཔལ་ཀུན་རྫོགས་པའི་ནོར་བུ་མཆོག །
འབྱུང་ཁུངས་ཕྱོགས་བཅུའི་ཆུ་ཀླུང་ཡོངས་འདུ་བའི། །ཆུ་གཏེར་ཆེ་འདི་མཁས་དབང་ཁྱོད་ཀྱིས་
དབང༌། །༼ཐ་དད་ཐ་དད་མིན་པའི་བསྡུས་བརྗོད།༽འཇམ་མཉེན་འདབ་མ་རྣམ་པར་གྲོལ་བའི་ལྟོར། །ལེགས་
མཛེས་ཟེའུ་འབྲུའི་འཕྲེང་བ་ཚར་དངར་བ། །ཡིད་འོང་ཁ་དོག་དཀར་བའི་པདྨ་འདིའི། །དྲི་བསུང་
མངར་པོས་བདག་བློ་དགའ་བར་བྱས། །༼སྔོན་མེད་བསྡུས་བརྗོད།༽ར་རིའི་དྲི་མ་ཆ་ཙམ་མ་མཆིས་ཤིང༌། །
འཕེལ་དང་འགྲིབ་པའི་བྱ་བ་ཡོངས་བཏང་བ། །ཀྱེ་མ་ཟླ་བ་ནོར་བུའི་དཀྱིལ་འཁོར་འདི། །ཤར་རིའི་
རྩེ་མོར་ངོམ་ཞིང་འཕགས་སོ་ལགས། །༼ཕུལ་བྱུང་ལ་བཞི་ལས་ཁྱད་འཕགས་ཕུལ་བྱུང་།༽
ཇི་ལྟ་ཇི་སྙེད་ཤེས་བྱའི་ཆོས་མ་ལུས །ཤོང་བའི་མཁས་དབང་ཁྱེད་ཀྱི་མཁྱེན་པ་ནི །རྨད་
དུ་བྱུང་བའི་གོ་སྐབས་ཡངས་པོ་ལ། །འཆི་མེད་ལམ་གྱིས་ཆ་ཙམ་མཚོན་མ་ཡིན། །༼ཐེ་ཚོམ་ཕུལ་བྱུང༌།
ཨེ་མ་ཇི་སྙེད་འགྲོ་བ་ཡོད་དོ་ཅོག །ཀུན་ལ་སྙིང་རྗེའི་གཏེར་འཛིན་པད་དཀར་འཆང༌། །གང་གི་
ཐུགས་ལ་བཏང་སྙོམས་བདེར་མནལ་བའི། །གོ་སྐབས་སྲིད་དམ་མི་སྲིད་འཕྱང་མོ་ཉུག །༼ངེས་པ་ཕུལ་
བྱུང༌།༽བརྩེ་བའི་སྤྱན་གྱིས་འགྲོ་ཀུན་རྟག་སྐྱོང་བ། །སྔོན་གྱི་ཐུགས་བསྐྱེད་དམ་བཅའ་དར་དྲག་པས། །
རྗེ་བཙུན་སྙིང་རྗེའི་གཏེར་ལ་ཁྲོ་བ་ཡི། །ཉེས་པ་གཞར་ཡང་མེད་པར་བློ་ཐག་ཆོད། །༼ངོ་མཚར་ཕུལ་བྱུང༌།
མཁྱེན་དང་བརྩེ་བའི་རང་བཞིན་མཐའ་ཡས་ལས། །གྲུབ་པའི་ཁྱོད་ཐུགས་བློ་ཡིས་དཔག་དཀའ་བ། །
282

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
འབྱུང་འདུས་ཕུང་པོའི་ཁོག་ལ་ཤོང་བ་ནི། །ཨེ་མ་སྐུ་ཡི་ཁོངས་འདི་ངོ་མཚར་ཆེ། །༼རབ་རྟོག་གི་རྒྱན་ལ་
གསུམ་ལས སེམས་ལྡན་རབ་རྟོག༽ངག་དབང་དབྱངས་ཀྱི་ལྷ་མོའི་ཕང་པ་དེར། །རབ་སྙན་རྒྱུད་མང་ཡང་
ཡང་བརྡུང་མཛད་པ། །བདག་བློ་ཁྱེད་སྐུའི་མཛེས་པ་ལ་ཆགས་པའི །ཕྱིར་དུ་བློ་འདྲིད་བྱས་པ་ཡིན་
ནམ་སྙམ། །༼སེམས་མེད་རབ་རྟོག༽གངས་ལྗོངས་འཛིན་མའི་ཐིག་ལེ་ཆེ་ཀུན་ཏུ། །བསྟན་འཛིན་བླ་གོས་
གསར་པས་ཉེར་སྤུད་པ། །ཆིལ་ཆིལ་གང་བ་མཐོང་ནས་ཆུ་མཐོངས་འདིས །གཟའ་སྐར་ཚོགས་
རྣམས་ལྟད་མོར་བོས་པ་འདྲ། །༼ཏིང་ངེ་འཛིན་གྱི་རབ་རྟོག༽དབྱར་གྱི་ལང་དར་ཞིང་རྒྱས་པ་ལ། །ནགས་
ཀླུང་དགའ་ནས་མགོ་ལྕོག་བྱེད་པ་བཞིན། །འདབ་མས་དུད་པའི་ལྗོན་པ་གཉིད་ལ་ནི། །ཡུར་དོགས་
བྱ་ཚོགས་བབ་ཅོལ་སྨྲ་བ་བཞིན། །༼རྒྱུའི་རྒྱན་ལ་བཅུ་དྲུག་ལས།སྐྱེད་བྱེད་ཀྱི་རྒྱུ༽
ཀུན་ཁྱབ་གསལ་བའི་ངོས་ལ་རབ་འཁྲིགས་པའི། །ཆུ་འཛིན་གཞོན་ནུ་འདི་ཡིས་ནགས་
ཀླུང་དུ། །ཟློས་གར་ཡང་ཡང་བསྒྱུར་བའི་མདོངས་མཐའ་ཅན། །རྨ་བྱའི་ཚོགས་ཀྱི་སྙིང་ལ་དགའ་བ་
སྐྱེད། །༼ཉམས་བྱེད་ཀྱི་།༽གློག་འཕྲེང་འཁྱུག་ཅིང་དུད་པའི་ཁ་དོག་ཅན། །ནམ་མཁའི་གླང་པོ་ཕྱོགས་
ཀུན་བརྡལ་བ་འདི། །རབ་དཀར་ངང་པའི་སྡེ་དཔོན་མ་ལུས་པ། །རྩེ་འཇོའི་དགའ་བ་ཉམས་པར་བྱ་
ཕྱིར་གནས། །༼རྣམ་འགྱུར་གྱི་རྒྱུ།།ེམནོག་ཆུང་མི་ཟད་སྲིད་པའི་ཕུན་ཚོགས་ནི། །རང་གཞན་མ་ལུས་
འཕུང་ལ་སྦྱོར་འདིས་སུ །འདོད་པའི་ཡོན་ཏན་ལ་སྲེད་ཡོངས་བཏང་བའི །རྒྱལ་བའི་ཐུགས་ལ་
དམྱལ་བའྀ་མེ་གྱུར། །༼ཐོབ་བྱའི་རྒྱུ༽འཛིན་ཆགས་སེར་སྣས་རང་དོན་འགྲུབ་པོ་ཞེས། །འདིར་ཞེན་
སྐྱེ་བོ་ཀ་ཆའི་གསོག་བསྐྲུན་བརྩོན།།བདག་ནི་རྒྱུ་ནོར་ཅི་མཆིས་ཕ་རོལ་ལ།།གཏོང་བའི་སྙིང་སྟོབས་
རྨ་མེད་གནས་པ་ཡིན། །༼ཕྱི་ཤེས་བྱེད་ཀྱི་རྒྱུ།༽རྡུལ་ཕྲན་ཙམ་ཡང་སྣང་བར་བཟོད་ནུས་ཤིང༌། །ཕྱོགས་
རྣམས་ཀུན་ཏུ་གསལ་བའི་གོ་སྐབས་ཅན། །ལྡུམ་ནང་པདྨོ་རྒོད་པའང་ལྷུར་ལེན་དུས། །བདག་ཀྱང་
གླེགས་བམ་བལྟ་ལ་རིངས་པར་གྱུར། །༼ནང་ཤེས་བྱེད་ཀྱི་།༽གྲོགས་ཁྱོད་དམ་ཆོས་ལམ་ལས་མི་གཡོ་བ། །
ཡིད་འོང་བརྒྱ་ཡི་བློ་འདྲིད་མི་ཐུབ་ཅིང༌། །འཇིགས་སྔངས་ཁྲོ་བོ་བྱེ་བས་མི་སྡར་བ། །རྒྱུན་གྱི་ཀུན་ཏུ་
སྤྱོད་པའི་ཚུལ་འདིས་ཤེས། །༼སྔ་ན་མེད་པའི་བྱེད་།༽འབད་ཅིང་རྩོལ་བས་ལྐོག་གསོག་མ་བྱས་ཤིང་། །
ཐབས་ཀྱིས་མ་བྱིན་ལེན་ཡང་མ་བྱས་ལ། །གཞན་གྱིས་བྱིན་པ་ཡང་ནི་མ་བླངས་པར། །ཁོ་བོའི་
283

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
མདུན་ན་ཀ་ཆ་མང་པོས་གང་། །ཞིག་ནས་མེད་པའི་བྱེད་རྒྱུ། ཟླ་གྲོགས་རྣམས་ལ་དུངས་སེམས་མ་
མཆིས་ཤིང་། །རྩེ་ཞིང་འཇོ་ལ་དགའ་བའི་སྣང་བ་དབེན། །འཇིག་རྟེན་ཆོས་བརྒྱད་ལ་ཡང་ཞེ་འདོད་
བྲལ། །བདག་ནི་དམ་པའི་ཆོས་རང་སྙིང་ལ་བཅགས། །༼ཕན་ཚུན་མེད་པའི་བྱེད་རྒྱུ།༽འོག་གི་མལ་སྟན་འདི་
ནི་ཆུང་མ་མིན །ལུས་ལ་བགོས་པའི་བེམ་པོ་མཆོར་རྒྱན་མིན། །ཁ་ཏོན་བྱེད་འདི་འཆལ་གཏམ་
ཀྱལ་ཚིག་མིན། །དེ་ཕྱིར་བན་ཆུང་བདེ་བར་གཉིད་ལ་ཡུར། །༼སྤངས་ནས་མེད་པའི་བྱེད་རྒྱུ།༽གཞོན་ནུའི་
དུས་ནས་བག་མེད་སྤྱོད་པ་ལ། །ཞེན་ཆགས་བདག་ལ་གཏན་ནས་ཡོད་མ་ཡིན། །དེ་ཕྱིར་ཤཱཀྱའི་
རྒྱལ་པོས་ལེགས་བསྔགས་པའི །བསླབ་གཞིར་གནས་པའི་ཡོན་ཏན་དུ་མ་འཕེལ། །འབྲས་མེད་
བསྐྱེད་པའི་བྱེད་རྒྱུ། འདར་ལོ་ངག་དབང་ཕུན་ཚོགས་ལྷུན་གྲུབ་དེས། །འཕགས་པའི་ཡུལ་དུ་མ་བྱོན་
པ་མིན་ན།།སྔོན་མེད་ལུང་རྟོགས་དམ་ཆོས་དུ་མ་ཞིག །བོད་ཡུལ་གངས་ཅན་ལྗོངས་འདིར་དར་བར་
འགྱུར། །འདི་ཡང་། གྲུབ་པའི་དབང་ཕྱུག་རྗེ་བཙུན་མི་ལ་ཡིས །མར་སྟོན་ཆོས་བློར་ཟངས་སྤྱད་
ནང་དུ་འབྲུ། །མ་ཕུལ་མིན་ན་སྐུ་ཚེ་རིལ་བུ་རུ །འབད་རྩོལ་མེད་པར་འཚོ་བ་འབྱུང་བར་ངེས། །༼རིང་
འབྲས།༽ཤར་རིའི་རྩེ་མོར་ཉིན་མོར་བྱེད་པའི་དབང༌། །འཕགས་པ་ཉིད་ཀྱིས་འཇིག་རྟེན་མ་ལུས་པ།།
གསལ་བྱེད་དེ་ཡིས་ཆེད་དུ་མ་གཉེར་ཡང༌། །མེ་ཏོག་གཞོན་ནུ་དབང་མེད་འཛུམ་པར་བྱེད། །འདི་ཡང༌།
བསྟན་འཛིན་ཆོས་ཀྱི་རྒྱལ་པོའི་ཐུགས་རྗེའི་ཟིལ། །གང་དེ་བསིལ་བའི་ལྗོངས་འདིར་སྤྲོས་པ་ན། །ཉི་
འོག་འཁོད་པའི་འགྲོ་བ་གཞན་གྱིས་ཀྱང༌། །མ་བཟོད་དེ་ཀུན་ཞུམ་ནས་དྲུང་དུ་འདུད། །༼ལྷན་ཅིག་པའི་
རྒྱུ།༽འདུལ་བ་འབུམ་སྡེའི་མངའ་བདག་མཚོ་སྣ་པ། །ཤེས་རབ་བཟང་པོས་འདུལ་བསྟན་སྤེལ་བ་
དང༌། །ལྷན་གཅིག་འགྲོ་མང་བསླབ་པའི་གཞི་མ་ལ། །ཉེ་བར་གནས་པའི་ཚོགས་མཆོག་མངོན་དུ་
གྱུར། །འབྲས་བུ་སྔ་བའི་རྒྱུ།སྟོབས་བཅུ་མངའ་བས་འགྲོ་རྣམས་སྨིན་གྲོལ་ལ། །འགོད་པའི་ཆོས་སྒོ་
ཇི་སྙེད་བཀའ་བསྩལ་བ། །ཕྱིས་ནས་བློ་ལྡན་སྐྱེ་བོ་དུ་མའི་ཚོགས། །མོས་ཤིང་གུས་ལ་རྗེས་སུ་ཡི་རང་
གྱུར། །༼རིགས་མིན་གྱི་།༽འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི །གསུང་ཚིག་རྒྱལ་བའི་བཀའ་
དང་ཁྱད་མེད་པའི།།ལེགས་བཤད་མཐོང་བས་སྐྱེ་བོ་འགའ་ཞིག་གི།ཡིད་ལ་མི་དགེ་སྐྱེ་བ་འདི་ཅི་ཞིག།
༼རིགས་པའི་རྒྱུ།༽སྲིད་པ་གསུམ་གྱི་སྒྲ་དབྱངས་མ་ལུས་པ། །གཅིག་ཏུ་དྲིལ་བའི་གོང་བུ་མཚོ་བྱུང་མ། །
284

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
གྲུབ་པས་སྙན་ཚིག་ལེགས་བཤད་མ་ལུས་པ། །སྨྲ་ལ་དབང་ཕྱུག་དགེ་འདུན་རྒྱ་མཚོའི་ཞབས། །ཡང་ན།
གདོང་དྲུག་གིས་གསུངས་ཆ་བསགས་སྒྲ་མདོ་ཆེ། །ངག་དབང་བསྟན་འཛིན་དབང་པོས་ལེགས་
བཤད་པས། །ཁོ་བོའི་སྙིང་གི་ཐིག་ལེར་སིམ་པ་ཡིས། །ཚིག་དོན་གནད་ཀུན་ལྷུག་པར་འཆད་ལ་
དབང༌། །༼ཕྲ་མོའི་རྒྱན་ལ་གཉིས་ལས།ཟུར་གྱི་ཕྲ་མོ།༽
དེ་རིང་སྐྱེ་དགུའི་འདུས་ཚོགས་ལང་ལོང་ཁྲོད། །རང་ཅག་རྒྱང་ནས་མིག་དབང་བསྐྱོད་
པའི་སྐབས། །བདག་གིས་མཛུབ་མོ་འཁྱུད་པའི་ངང་ཚུལ་། །ཇི་ལྟར་ལགས་པ་གོའམ་གྲོགས་པོ་
ལགས །༼རྣམ་པའི་ཕྲ་མོ།༽སྐྱོན་བྲལ་ཡོན་ཏན་ཀུན་རྫོགས་བླ་མ་ཡིས། །འདུས་ཚོགས་རྒྱ་མཚོའི་
དབུས་སུ་དམ་པའི་ཆོས །གསུངས་པས་ཚོགས་མཆོག་དུ་མ་འདྲེན་བྱེད་ཟུང་། །བཙུམ་ནས་སོར་
བཅུ་སྙིང་གར་སྦྱར་བ་མཐོང༌། །༼ཆ་རྒྱན་ལ་བཞི་ལས།འོས་པའི་ཆ།༽ཚོགས་དབུས་འཆད་པའི་གསུང་རབ་
ཆེན་པོ་ཡི། །དཀའ་གནས་སྐབས་སུ་གློ་འགོགས་ལུད་པ་ལུ །རྔུལ་ཆུ་འཛག་འདི་བྱང་ཁོག་མི་བདེ་
ཞིང༌། །ཉི་མའི་འོད་ཀྱིས་གདུངས་པས་ལན་པ་ལགས། །༼འོས་པའི་ཆ༽མཁས་པའི་མདུན་ས་ལས་
ཕྱོགས་བླུན་རྨོངས་ཁྲོད། །ཡང་ཡང་མྱུལ་བ་འདི་ཀོ་བདག་ཉིད་ནི། །ཡོན་ཏན་ཆུང་ཡང་ལྷག་པའི་
བསམ་པ་ཡིས། །དེ་དག་གྲོལ་དུ་རེ་བར་འདོད་པ་ཡིན། །༼སྨད་པའི་ཆ།འདི་ན་ཚིག་སྦྱོར་ལེགས་པས་
སྙིང་ག་ལ། །དགའ་བ་འབྱིན་ནུས་ལུགས་ཟུང་དང་འབྲེལ་བའི། །ལེགས་བཤད་ཆེན་པོ་རྣམས་ལ་
ཉེར་མཁོ་བ། །འདི་ནི་འཁྲུལ་ཞིག་ཁྱེད་ཀྱིས་གཟིགས་པར་འོས། །༼བསྟོད་པའི་ཆ།༽ཐ་སྙད་ཆོས་ལ་
སུན་འབྱིན་མང་བ་དང༌། །ངེས་འབྱུང་གཏམ་གྱིས་བློ་སྣ་བསྟུངས་བྱེད་པ། །འཆི་བ་དྲན་པའི་
གདམས་པར་ཡོངས་གྲགས་ཀྱང༌། །མི་ལའི་ཆོས་དེས་བློ་གསལ་བདག་ལ་ཅི། །༼བཅུ་དྲུག་པ་རིམ་པ་ཅན།
ཀྱེ་མ་འཁར་བར་བརྟེན་པའི་སྐྱེས་བུ་བ། །ཁྱོད་ཀྱི་མགོ་སྐྱེས་ཤ་མདོག་སྒལ་ཚིགས་རྣམས། །
ཁ་བ་རྨ་བྱའི་སྤུ་དང་གནམ་རུ་ཡི། །རྒྱུ་ལས་གྲུབ་པར་ངེས་སོ་རྒད་པོ་ལགས། །༼བཅུ་བདུན་པ་དགའ་བའི་
རྒྱན་ལ་གཉིས་ལས དངོས་ཐོབ་ཀྱི་དགའ་བ།༽༼སྙིང་གི་གྲོགས་ཁྱོད་བདག་མདུན་སླེབ་པ་ན །འབོལ་ལེ་ཤིག་
གེའི་སྔོན་མེད་དགའ་བ་སྐྱེས། །འདི་ཙམ་སྟེར་ནུས་གཞན་ནི་སུ་ཡང་མེད། །སླར་ཡང་བྱོན་ན་འབྱུང་
ངོ་སྙིང་གི་ནོར། །༼གཟུགས་བརྙན་གྱི་དགའ་བ།༽རྒྱལ་བའི་སྐུ་བརྙན་རི་མོར་བྲིས་པ་དང༌། །ལུགས་སུ་བླུག་
285

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
སོགས་མིག་གི་དགའ་སྟོན་མཆོག །འདི་ཉིད་བོར་ནས་དུས་གསུམ་སངས་རྒྱས་ཀྱི། །སྤྱི་གཟུགས་
ནི་བདག་གིས་བལྟར་མི་བཟོད།།༼བཅོ་བརྒྱད་པ་ཉམས་ལྡན་གྱི་རྒྱན་ལ་བརྒྱད་ལས།སྒེག་ཉམས༽
སྡུག་བསྔལ་ཁོ་ར་ཡུག་ཏུ་འབྱམས་ཀླས་པའི །སྲིད་པ་རྣམ་པ་དྲུག་གི་ཅིག་ཤོས་ལ །མ་
རིག་འཁྲུལ་གཞིས་ཉིང་མཚམས་མ་སྦྱར་བར། །དལ་འབྱོར་ལུས་རྟེན་མངོན་དུ་བྱས་འདི་ཅི། །འདི་
ཡང་ཐོག་མེད་དུས་ནས་ལྷན་སྐྱེས་མ་རིག་གིས། །རབ་སྒྲིབས་བློ་སེམས་རྨོངས་རྟུལ་རང་བཞིན་དུ། །
གྲུབ་པ་ཁོ་བོས་རིག་པའི་གནས་ཆེན་ལ། །སྦྱོང་བའི་སྐལ་བཟང་ཐོབ་པ་འདི་ཅི་ལྟར །༼དྲག་ཤུལ་གྱི་
ཉམས།༽འཇིགས་རྔམས་དམ་ཅན་ཆོས་ཀྱི་རྒྱལ་པོ་ཡི། །དམར་བའི་སྤྱན་རྩ་འཁྲུག་པའི་ཟིལ་དེས་ཀྱང་། །
གདུག་ཅན་སྙིང་གི་དབང་པོ་ཁར་སྐྱུག་པས། །བསྟན་དགྲ་མིང་ཙམ་ལྷག་མར་བྱེད་ལས་ཅི །༼དཔའ་
ཉམས།༽འབད་པས་འཛུམ་གྱིས་བློ་འདྲིད་མ་བྱས་ཤིང༌། །བྱམས་དང་བརྩེ་བའི་རྣམ་འགྱུར་མ་
བསྟན་ལ །གདགས་འོས་ཕན་པའང་ཅུང་ཟད་མ་བསྒྲུབས་པར། །བདག་ལ་ཀུན་གྱིས་གུས་འདུད་
བྱེད་འདི་ཅི །༼སྙིང་རྗེའི་ཉམས༽ཀྱེ་མ་ཁོ་བོའི་བུ་འདི་ལེགས་བྲིས་ཀྱི །ཁང་ཁྱིམ་ལའང་བག་ཕེབས་
མི་འགྱུར་བ། །མི་མེད་བྱང་ཐང་སྐྱ་མོའི་རྒྱལ་ཁམས་སུ། །ཟླ་མེད་གནས་ན་དེ་ཚེ་ཇི་ལྟར་བྱེད། །ཡང་ན།
མིག་སྟོང་ཅན་ཉིད་འཇིག་རྟེན་མ་ལུས་པའི། །མཆོད་འོས་གྱུར་ནས་ལྷ་མོའི་དཔལ་འབྱོར་ལ། །
ལོངས་སུ་སྤྱོད་མོད་སླར་ཡང་མནར་མེད་ཀྱི། །མེ་ལྕེའི་ཚལ་དུ་ལྷུང་ན་ཇི་ལྟར་ལགས །༼མི་སྡུག་པའི་
སུ་སྤྱད་མུད་སླར་ཡང་མན
ཉམས།དམར་བའི་ཁྲག་ཞག་ཆགས་པའི་ཐོད་པའི་ནང༌། །བཤང་གཅི་ལྷན་ཅིག་བསྲེས་པ་ལྷུར་ལྷུར་དུ །
ཁ་ནང་ལྡུགས་པའི་སྨྱོན་པ་མང་པོ་ནི། །རང་སྙིང་ལག་ཏུ་ཐོགས་ནས་ཕྱོགས་ཀུན་མྱུལ། ༼བཞད་གད་
ཉམས།༽སྨྲ་གཏམ་ཉུང་ངུའི་མི་དེ་ཚུར་གསོན་དང༌། །ཁྱོད་ཀྱི་འགྲམ་སོ་དག་གི་གཡས་གཡོན་དུ། །
མཆིལ་མའི་ལྦུ་འཕྲེང་ཅི་ཡང་ཆགས་པ་འདི། །ཀ་ཤིའི་རས་ཀྱིས་ལེགས་པར་ཕྱི་བར་མཛོད། །༼རྨད་
བྱུང་གི་ཉམས༽བསུང་མངར་པོར་འཐུལ་བའི་བསིར་བུ་དང༌། །སྤྲིན་གྱི་མེ་ཏོག་ཟིལ་མེར་ལེགས་
འཛག་པ། །ལྗོན་པའི་གྲིབ་བསིལ་རྣམས་ཀྱིས་ཚད་གདུངས་ཅན། །མགྲོན་པོ་དག་ལ་ཕན་པར་བྱས་
འདི་མཚར། །འཇིགས་རུང་གི་ཉམས། དཔལ་ལྡན་འདོད་པ་ཁམས་ཀྱི་དབང་ཕྱུག་མའི། །ཕྱག་
མཚན་སྟོང་གསུམ་སྐད་ཅིག་ཉིད་དུ་ཡང༌། །ཆལ་མར་དཀྲུག་དེ་བདུད་སྡེའི་ཚོགས་ཀུན་གྱིས། །དྲན་
286

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
པ་ཙམ་གྱིས་སྙིང་ཁྲག་ཁ་ལ་འབྱིན །༼བཅུ་དགུ་བ་གཟི་བརྗིད་ཅན་གྱི་རྒྱན།༽འདི་ཡིས་བདག་སྲོག་གཅོད་ཅེས་
ཁྱེད་ཅག་རྣམས། །འཇམ་མགོན་ཕྱག་གི་རལ་གྲིར་སྐྲག་མི་འཚལ། །གུས་པས་སྐྱབས་སུ་བཟུང་བའི་
ཚོགས་རྣམས་ལ། །འབད་མེད་ངག་གི་དངོས་གྲུབ་སྩོལ་བ་ཡིན། །འདི་ཡང༌། བདག་ནི་རྟོག་གེའི་ལམ་
ལ་ལེགས་སྦྱང་བའི། །ཚུལ་འདིར་ཁྱོད་ཅག་སྤ་ཁུམས་བྱ་མི་དགོས། །བདག་མདུན་གུས་འདུད་ལྷུར་དུ་
ལེན་པ་རྣམས། །གཞར་ཡང་ཚར་དུ་གཅོད་པར་འདོད་མ་ཡིན། །༼ཉི་ཤུ་པ་རྣམ་གྲངས་བརྗོད་པའི་རྒྱན།༽བདག་ནི་
རེ་ཞིག་དམ་པའི་བཞུགས་གནས་སུ། །ཡང་དག་འཇོག་ལ་མོས་པས་སྒྲུབ་ཏུ་འགྲོ། ། མཆེད་གྲོགས་
བཙུན་པ་ཁྱེད་ཅག་ཆོས་བརྒྱད་ཀྱི། །ས་འདིར་ཐུགས་དགོངས་ལྷོད་དེར་བཞུགས་པར་མཛོད། །༼ཉེར་
གཅིག་པ་ཀུན་ཕན། ན་ཚོད་ཕྲ་ཞིང་མཐོང་མྱོང་གོམས་པ་མེད། །ས་རྒྱུས་མེད་པའི་དབུ་རུ་ཕྱོགས་འདི་རུ །
སླེབ་ནས་བདག་ནི་ཅི་དྲག་ལ་གྱ་དུས།།མཁན་ཆེན་ངག་དབང་ཞབས་ཀྱིས་བརྩེ་བས་བསྐྱངས། །
ཉེར་གཉིས་པ་རྒྱ་ཆེ་བའི་རྒྱན་ལ་གཉིས་ལས། བསམ་པ་རྒྱ་ཆེ་བ། འཕགས་པའི་ཡུལ་དུ་
པཎ་གྲུབ་མ་ལུས་པས །གུས་པས་འདུད་ཅིང་བསྟན་པའི་ཁུར་བབས་པ། །ཨ་ཏི་གང་བོད་ཡུལ་
འདིར་འབྱོན་པ། །རྗེ་བཙུན་འཕགས་མའི་བཀའ་ལས་འདའ་མ་ནུས། །༼འབྱོར་པ་རྒྱ་ཆེ་བ།༽ལྷ་མིའི་རིན་
ཆེན་ཡོད་དགུ་ལས་གྲུབ་པའི། །གཞལ་མེད་ཁང་ཉིད་ནོར་བུའི་རང་མདངས་ཀྱིས །གཅིག་ཉིད་དུ་
མར་སྣང་དབུས་དགྱེས་ཆགས་སུ། །བཞུགས་པའི་རབ་འབྱམས་ཞིང་གི་མགོན་པོ་རྒྱལ། །༼ཉེར་གསུམ་
པ་བསྙོན་དོར་ལ་གསུམ་ལས།ཆོས་ལ་བསྙོན་པ གཉིས་མེད་གསུང་བས་ཆོས་སྒོ་བརྒྱད་ཁྲི་དང༌། །བཞི་སྟོང་
གསུངས་ན་འགྲོ་བ་མ་ལུས་པའི །བློ་དང་བསམ་པར་འཚམ་ཆོས་ག་ལ་ཡིན། །དེ་ཕྱིར་ཆོས་ཕུང་
བགྲང་བའི་ཡུལ་ལས་འགོངས །ཡུལ་ལ་བསྙོན་པ།གཡས་འཁྱིལ་རི་མོར་ལེགས་འཁྱིལ་དུང་འདི་
ཉིད། །མཁྲིས་པའི་ནད་ཀྱིས་གཙོས་པའི་མི་དག་ལ། །སེར་པོའི་མདངས་འོད་འཚེར་རེ་འདུག་
མོད་ཀྱི། །གཞན་གྱི་ངོར་ནི་ཁ་དོག་དཀར་ཞེས་གྲག །༼རང་བཞིན་ལ་བསྙོན་པ།༽སྤྱན་རས་གཟིགས་དབང་
ཁྱེད་ཀྱི་ཐུགས་མཆོག་ལ། །གནས་པའི་འགྲོ་བ་ཀུན་ལ་སྙིང་བརྩེ་བ །དེ་ནི་རང་བཞིན་ཉིད་དུ་མ་
གྲུབ་ཀྱི། །རྒྱལ་བའི་ཐུགས་རྗེའི་དཔྱིད་ཀུན་བསྡུས་པའོ །༼སྦྱར་རྒྱན་ལ་དགུ་ལས།ཐ་དད་མིན་པའི་སྦྱར་བ།སྦྱར་
གཞི་སྟོན་པ་དང་རྗེ་ལྔ་པ་ཆེན་།༽ལྷར་བཅས་འགྲོ་བ་ཡོངས་ཀྱི་མཛའ་བའི་བཤེས། །སྲིད་ཞིའི་གདུང་བ་མ་
287

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ལུས་སེལ་བའི་མཆོག །ཐམས་ཅད་མཁྱེན་པས་མཛད་བཟང་དུ་མ་ཡིས །འགྲོ་རྣམས་བྱང་ཆེན་
ལམ་ལ་རབ་ཏུ་བཀོད། །༼ཐ་དད་ཚིག་འདྲའི་སྦྱར་བ།༽༼ཚུལ་ཁྲིམས་བསུང་ཞིམ་ཕྱོགས་བཅུ་ཀུན་ཏུ་འཐུལ །༽བསུང་
ཞིམ་པོ་༼སྦྲང་རྩིའི་བསུང་ཞིམ་ཕྱོགས་བཅུ་ཀུན་ཏུ་འཐུལ།།༽ཕྱོགས་བཅུ་ཀུན་ཏུ་འཐུལ། །༼གང་སྐུ་མཐོང་བ་ཙམ་གྱིས་ཡིད་
གཏན་འཕྲོག།མཐོང་༼སྡོང་བུ་མཐོང་བ་ཙམ་གྱིས་ཡིད་གཏན་འཕྲོག།།ེབ་ཙམ་གྱིས་ཡིད་ཀྱི་བརྟན་པ་འཕྲོག །༼ཚོགས་
མཆོག་དུ་མའི་དབུས་ན་མངོན་འཕགས་པའི།།༽དུ་༼མེ་ཏོག་དུ་མའི་དབུས་ན་མངོན་འཕགས་པའི།།༽མའི་དབུས་ན་མངོན་
པར་འཕགས་པ་ཡི། །༼བཙུན་པ་མཆོག་དེ་གང་ན་མཆིས་ཀྱང་མཚར། །༽མཆོག་༼འདབ་སྟོང་མཆོག་དེ་གང་ན་མཆིས་ཀྱང་
མཚར །༽དེ་གང་ན་མཆིས་ཀྱང་མཚར་གནས། །༼བྱ་བ་ཐ་དད་པའི།༽མཁའ་དབྱིངས་ལམ་ལ་ཐོགས་མེད་
མྱུལ་བྱེད་ཅིང༌། །ཁ་དོག་དཀར་ལ་སྐྱེ་བོའི་ཡི་ཁར་འོང༌། །གཤོག་རླབས་བསྐྱོད་པའི་ངང་མོ་གཞོན་
ནུ་དང༌། །ཆུ་འཛིན་གྱིས་ཀྱང་སེམས་ལ་སྤྲོ་དགའ་སྟེར། །༼བྱ་བ་འགལ་མིན་གྱི་སྦྱར་བ།༽ཕལ་གྱིས་སྒྲུན་པར་
མི་བཟོད་རིན་ཐང་ཅན། །འདོད་རྒུའི་དཔལ་ཀུན་ཐོགས་མེད་སྟེར་མཛད་པ། །ཡིད་བཞིན་ནོར་བུ་
འདི་ནི་མཆོད་བྱ་སྟེ། །དམ་པའི་ཆོས་ནི་གཙུག་བསྟེན་བྱའོ། །འདི་ཡང༌།དྲི་ངད་བཟང་པོ་དཔག་
ཚད་ཙམ་དུ་ལྡང་། །འབྱུང་བར་དཀའ་ཞིང་མིག་གི་བདུད་རྩི་ཅན། །མ་ལ་ཡ་ཡི་འཁྲི་ཤིང་མཐོང་བྱ་སྟེ། །
དགེ་སློང་མཆོག་ལ་གུས་འདུད་བྱ་བའི་ཡུལ། །༼འགལ་བའི་ལས་ཅན་གྱི་སྦྱར་བ།༽འཇིག་༼ཉི་མ་དང་ལོ་ཙཱ་གཉིས་
ཀར༽རྟེན་མིག་ནི་ཞིང་ཁམས་འདིར་སོན་པས། །ཕྱོགས་ཀུན་གོ་སྐབས་མོད་པར་གསལ་བྱེད་པ། །
་ཆ་ལའི་ཕག་ང
ནམ་མཁའི་ནོར་བུ་ཆུ་ལྷའི་ཕྲག་པར་བརྒལ། །ཆོས་སྐྱོང་བཟང་པོ་མཁས་པའི་དཔལ་དུ་ཤར། །༼ངེས་
པ་ཅན་གྱིས་སྦྱར་བ།༽ཁྱོད་ཀྱི་ཞལ་རླངས་ཉིད་ལ་བསུང་ཞིམ་པོ། །འབེལ་བའི་གཏམ་ཉིད་ལ་ནི་མངར་
བའི་རོ། །འདར་པཎ་བློ་གསལ་འདི་ཡི་ཡོན་ཏན་ཀུན། །ལེགས་བྱས་དཔལ་ཉིད་ལ་ནི་གནས་པ་
ཡིན། །༼འགལ་མེད་ཀྱི་སྦྱར་བ།༽༼མཁས་པ་ངག་དབང་བསྟན་འཛིན་དང་ཟླ་བ།།༽བློ་གྲོས་བཟང་པོས་ཕྱོགས་ཀུན་སྣང་
༼སྦྱར་ཆོས་བར་བྱེད། །མཁས་པས་༼ཚངས་པ་༽རིག་པར་བྱེད་པའི་གནས་༼སྦྱར་ཆོས་༽ཀུན་ཤེས། །མིག་
དབང་༼བྱཱ་ཁྱུངཡངས་པས་འཁྱོག་པོར་༼སྦྱར་ཆོས༽སྤྱོད་རྣམས་འཇོམས། །ཚངས་སྤྱོད་༼སྨིན་དྲུག་༽ལྡན་
པས་༼སྦྱར་ཆོས་ཆ་བསགས་དོན་ཀུན་འཆད། །༼འགལ་བ་ཅན་གྱིས་སྦྱར་བ།༽དབྱངས་ཅན་དང་ཟླ་བ།
མདངས་འོད་དཀར་པོར་འཕྲོ་ཡང་ཟད་མི་ཤེས། །ཡིད་༼མེ་ཏོག་༽འོང་འཛུམ་བག་ལྡན་ཡང་རྙིངས་པ་
288

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
མེད། །འཇོ་༼ན་ཆུང་༽སྒེག་ཉམས་ཀྱིས་སྤ་ཡང་ཆགས་པ་བྲལ །རྣམ་༼འཇའ་བཀྲའི་རྒྱན་གྱིས་བརྒྱན་
ཡང་ཡལ་བ་བོར། །༼ཉེར་ལྔ་བ་ཁྱད་པར་བརྗོད་པའི་རྒྱན་ལ་ལྔ་ལས།ཡོན་ཏན་མ་ཚང་བའི་ཁྱད་པར་བརྗོད་པ།༽གྱི་ན་ཁོ་
བོའི་བློ་གྲོས་རྣམ་དཔྱོད་འདི། །བཀྲ་མིན་ཡངས་པ་མ་ཡིན་གསལ་བའང་མིན། །དེ་ལྟ་ནའང་ཇི་སྙེད་
ཆོས་མ་ལུས །མཐོང་བ་ཙམ་གྱིས་རང་བྱུང་ཉིད་དུ་ཤེས། །༼རིགས་མ་ཚང་བའི་ཁྱད་བརྗོད།འདི་ནི་ཤཱཀྱའི་
རིགས་ཀྱང་མ་ཡིན་ཞིང་། །དཔྱོད་ལྡན་མེས་པོའི་རྒྱུད་ལས་བྱུང་བའང་མིན། །དེ་ལྟ་མོད་ཀྱི་བསླབ་
གསུམ་རྣམ་དག་གིས། །ཤཱཀྱའི་བུ་ཡི་སྙེམས་པ་གཞོམ་པར་ནུས །༼བྱ་བ་མ་ཚང་བའི་ཁྱད་བརྗོད།༽འཇམ་
མཉེན་ཚིག་གི་འཕྲེང་བ་མ་སྨྲས་ཤིང༌། །བཞིན་གྱི་མདངས་གསལ་འཛུམ་གྱིས་མ་བསུས་ལ །
འདྲིད་འོས་པའི་བྱ་བཞག་གཏན་སྤངས་ཀྱང༌། །ཕ་རོལ་མ་ལུས་དབང་དུ་འདི་ཡིས་བསྡུས །༼རྫས་མ་
ཚང་བའི་ཁྱད་བརྗོད།ཉག་ཕྲན་གནམ་རུའི་ལག་ཆ་མི་ལྡན་ཞིང༌། །རྣོ་བའི་མཚོན་དང་སྲ་བའི་གོ་ཆ་མེད།
དེ་ལྟ་མོད་ཀྱི་སྔགས་འཆང་ཆེ་རྣམས་ཀྱིས །ཐལ་མོ་བརྡབས་པ་ཙམ་གྱིས་བསྟན་དགྲ་གཞོམས། །
༼རྒྱུ་མ་ཚང་བའི་ཁྱད་བརྗོད།༽རྒྱལ་ཁམས་མང་པོར་རྐང་བས་མ་བགྲོད་ཅིང༌། །ལོ་རྒྱུས་མཁན་ལ་མ་དྲིས་
རྩད་མ་བཅད། །དེ་ལྟ་ནའང་ཁོ་བོའི་བློ་གྲོས་ལ། །ལྗོངས་འདིའི་ལོ་རྒྱུས་མ་ལུས་གསལ་ལེར་འཆར། །
༼ཉེར་དྲུག་པ་མཚུངས་སྦྱོར་གྱི་རྒྱན་ལ་གཉིས་ལས བསྟོད་པའི་མཚུངས་སྦྱོར།མཁའ་ངོས་འཕྱན་པའི་ཟླ་བ་ནོར་བུ་དང༌། །
ཉི་གཞོན་འོད་ཀྱིས་རེག་པའི་ཁ་བའི་རི །ཀུ་མུ་ད་དང་ངག་དབང་ལྷ་མོ་ཡི། །བཞིན་རྣམས་རབ་ཏུ་
དཀར་བར་ཡོངས་སུ་གྲགས། །༼སྨད་པའི་མཚུངས་སྦྱོར།༽རྩ་རྩེར་ཆགས་པའི་ཟིལ་པ་ཕྲ་མོ་དང༌། །བར་
སྣང་ལ་བྲེས་དབང་པོའི་གཞུ་ཡི་རིས། །ཐབས་འཕྲུལ་ལས་གྲུབ་ཟང་ཟིང་ནོར་དེའང༌། །ཡོད་ཡོད་
འདྲ་སྟེ་དོན་དུ་འཇིག་པའི་ཆོས། །འདི་ཡང༌། ཚོང་འདུས་མགྲོན་དང་དཔྱིད་ཀྱི་འཁྱགས་རུམ་དང༌། །
བྱེ་མའི་ཕུང་པོ་སྤྲིན་གྱི་རྩོམ་པ་དང༌། །བཟའ་ཚོ་འདུས་པའི་མཐའ་ཡང་མི་རྟག་པ།།ཚུལ་འདི་བསམ་
ན་སྣང་བ་སྐྱོ་ཤར་རེ། །༼ཉེར་བདུན་པ་འགལ་རྒྱན་ལ་དྲུག་ལས།གཞི་ཐ་དད་པའི་བྱ་བ་འགལ་བ།༽བཀྲེས་ཤིང་སྐོམ་པས་
ལུས་རིད་ཡི་དྭགས་ཀྱི། །བཟའ་བཅའ་བཏུང་བ་ཟོས་པས་གཟུགས་ཕུང་གདུང༌། །སྐྱེ་རྒ་ན་འཆིའི་
ལས་ལ་སྤྱོད་པ་། །མི་ཡི་གཡར་ཁམས་ཉེར་འཚོ་དེ་ཡིས་བྱེད །༼གཞི་གཅིག་གི་བྱ་བ་འགལ།༽སྲིད་པའི་
ར་བ་ཆེ་འདིར་རྒྱུ་བ་ཡི། །འདིར་ཞེན་སྐྱེ་སྡུག་བསྔལ་བདེ་བར་སེམས། །དེ་ཉིད་གཟིགས་པའི་
289

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
སྐྱེས་བུ་ཆེ་རྣམས་ནི། །སྐྱོ་ཤས་དྲག་པོས་ཡི་ཁ་ཡང་ཡང་གདུང༌། །༼གཞི་གཅིག་ཆོས་འགལ་བ།༽བཞིན་གྱི་
འཁོར་ལོ་དཀར་ལ་འདོར་བྱེད་ནག །མཆུ་སྒྲོས་དམར་ལ་གཉིས་སྐྱེས་ནག་པོ་མིན། །རོ་འཛིན་བདེ་
བར་བཞུག་ལ་དབུགས་འཕྲེང་དལ། །ཁྱེད་ཀྱི་གདོང་འདི་ཀུན་གྱི་མིག་ལ་གཟན། །འདི་ཡང་། སྤྱན་
དཀྱུས་རིང་ལ་གཡས་གཡོན་བར་ཐག་ཐུང༌། །དཔྲལ་དབྱེས་ཆེ་ལ་ར་རིའི་དྲི་མ་ཆུང༌། །གཉེར་མ་ཉུང་
ལ་མཛེས་པའི་ཆ་ཤས་མང༌། །གཞོན་ནུའི་བཞིན་གྱིས་འགྲོ་ཡིད་ཅིས་མི་འཕྲོག །༼གཞི་གཅིག་གི་རྫས་
འགལ་བ༽ལྕུག་ཕྲན་གཞོན་ནུའི་ལུས་དང་ཀུན་དའི་བཞིན། །འདབ་བརྒྱའི་མཆུ་སྒྲོས་འཇའ་ཡི་ན་
བཟའ་ཅན། །སྣང་བརྙན་འདི་ཡིས་བདག་ཅག་འགྲོ་རྣམས་ལ། །ཡ་མཚན་སྟེར་ནུས་མིན་ནམ་
དབྱངས་ཅན་མ། །མེས་དབོན་རྣམ་གསུམ་ཆོས་ཀྱི་རྒྱལ་པོའི་ཐུགས །བྱང་ཆུབ་རྩི་ཡིས་ཟིན་པས་
མཛད་པ་ཀུན། །འགྲོ་བ་ཕན་པ་འབའ་ཞིག་དོན་ལྡན་ཡང་། །དར་མའི་སེམས་ལ་སྡུག་བསྔལ་དྲག་
པོ་བྱིན། །འདི་ཡང་། བསྐལ་མང་སྔོན་ནས་ཐུགས་བསྐྱེད་རབ་སྨིན་པའི། །འཇམ་མགོན་བླ་མའི་
མཛད་འཕྲིན་སྟོན་པ་ཡི། །བསྟན་པའི་གསལ་བྱེད་དེ་ཡིས་བརྙས་མིན་ཡང་། །འདི་ན་འགའ་ཞིག་
སྙིང་ག་ཟུག་རྔུས་གཟིར། །༼སྦྱར་བའི་འགལ་བ།༽འཇམ་པའི་གསུང་དབྱངས་འབྱིན་པའི་ཉམ་ཆུང་བ། །
རྟག་ཏུ་བདུད་རྩིར་དགྱེས་རྒུར་ལོངས་སྤྱོད་པས། །སྐབས་འགར་དཔལ་གྱི་འདབ་མར་གུས་སྟོན་
ཡང་། །བདག་ཅག་ཡིད་ནི་དེ་ལ་བརྟན་མ་གྱུར། །༼ཉེར་བརྒྱད་པ་སྐབས་མིན་བསྟོད་པ།།ེབསུང་ཞིམ་སྣ་ཡི་
དཔྱིད་དེ་ཁ་དོག་གིས། །།མཛེས་པའི་འདབ་མ་མིག་གི་བདུད་རྩིར་བྱེད། །མ་བསྡུས་པར་ཡང་སྙན་
སྒྲོག་བུང་བ་དང༌། །ལྡན་པའི་པདྨ་ཁོ་བོ་ཡིན་ན་ཨང༌། །ཡང་ན། གང་དུ་མྱུལ་ཡང་གཤོག་རླབས་
བསྐྱོད་པས་མཐུས། །གཏན་དུ་གོན་པའི་སྟ་གོན་བྱེད་མ་དགོས། །སྙན་པའི་སྒྲ་དེ་རྣ་བའི་དཔྱིད་
གྱུར་པ། །སྦྲང་རྩིའི་མགྲིན་ལྡན་དེ་ལ་ཡིད་སྨོན་ཤོར། །༼ཉེར་དགུ་བ་ཟོལ་བསྟོད་ཀྱི་རྒྱན་ལ་གསུམ་ལས།མཐུ་ཕུན་
ཚོགས་ཀྱི་ཟོལ་བསྟོད།༽ས་ཡི་ནུ་མར་བསྣུན་པའི་རྒྱལ་པོས་ཀྱང༌། །སྡེ་བཞིའི་དཔལ་ལྡན་ས་འདི་བསྐྱངས་
ལེགས་པས །མི་ཡི་འོ་མ་འཐུངས་པའི་རྒྱལ་པོ་ཁྱོད། །མངོན་གྱུར་ང་རྒྱལ་བྱ་བར་ཅི་སྟེ་འོས། །
༼དཔའ་བ་ཕུན་ཚོགས༽མཛེས་ཆགས་གཟི་བརྗིད་ཅན་གྱི་དཔལ་མ་ལུས། །འཕྲོགས་ནས་དེ་དག་སྤ་
ཁུམས་ལ་སྦྱོར་བ། །ཆོས་ཀུན་གཟིགས་པའི་སྤྱན་ལྡན་འདར་ལོ་ཡི། །རྒྱལ་ཚབ་ཤེས་ལྡན་ཁྱེད་ཀྱིས་
290

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
རིགས་སམ་ཅི། །༼སྟོབས་ཕུན་ཚོགས༽མཁས་པ་ཁྱེད་ལས་ལེགས་བཤད་ཐོས་པའི་ཚོགས། །རྟག་ཏུ་
གདུལ་བྱ་སྐྱོང་ལ་བྲེལ་འདིས་། །ཅི་སླད་ཁྱོད་ཀྱི་སློབ་ཚོགས་ཐོས་བསམ་། །བརྩོན་ཉམས་
སྙེམས་པའི་རྟོག་པ་ག་ལ་འོས །༼སུམ་ཅུ་པ་ངེས་བསྟན་གྱི་རྒྱན་ལ་གཉིས་ལས།མཆོག་གི་ངེས་བསྟན༽མཁའ་
དབྱིངས་ངོས་ལ་འཆར་བའི་གཟའ་སྐར་ཚོགས། །ག་ཎ་པ་ཏྲའི་རི་མོས་ལེགས་རྟོགས་པ །ཇི་སྙེད་
བརྟན་གཡོའི་ཆོས་ཀུན་རྟེན་འབྲེལ་དུ། །གནས་པའི་ངང་ཚུལ་ལེགས་པར་བསྟན་པའི་ཕྱིར། །འདི་
ཡང་། ལོ་འདབ་ཀྱིས་དུད་ལྗོན་པའི་གྲིབ་བསིལ་ལ། །རི་དྭགས་བདེ་བར་བག་ཕབ་གནས་པ་ནི། །
བསྟན་འཛིན་ཆོས་ཀྱི་རྒྱལ་པོའི་བཀའ་དྲིན་ལ། །བརྟེན་པའི་ཆབ་འབངས་རྣམས་ཀྱི་ངང་ཚུལ་སྟོན། །
༼མཆོག་མིན་ངེས་བསྟན༽འོད་ཟེར་སྟོང་ཕྲག་འབར་བ་མཁའི་ཐིག་ལེ། །ཤར་ཚེ་འབྱུང་བྱའི་མིག་ནི་ལོང་
བར་གྱུར། །རྒྱལ་བའི་བསྟན་པ་ཡོན་ཏན་འབྱུང་ཁུངས་ལ། །འཁུ་བའི་སྐྱེ་བོའི་བསམ་པ་གསལ་བར་
བྱེད། །༼སོ་གཅིག་པ་ལྷན་ཅིག་བརྗོད་རྒྱན་ལ ཡོན་ཏན་ལྷན་ཅིག་བརྗོད།།ེསམ་ཊའི་ངོས་ཀྱི་ཐོད་ལེ་ཀོར་འདི་ནི། །
བདག་གི་ལག་པ་དག་དང་ལྷན་ཅིག་དཀར། །སྨྱུག་མའི་འཕྲུལ་གྱིས་ཡི་གེ་འབྲི་བ་ཡང་། །བདག་
བློའི་སྙན་ངག་རྩོམ་དང་ལྷན་ཅིག་མྱུར། །༼བྱ་བ་ཐ་དད་པའི་ལྷན་ཅིག་བརྗོད།〕དཔྱིད་ཀྱིས་བོས་པའི་དབྱར་གྱི་
ལང་ཚོ་དང༌། །ལྷན་ཅིག་ཁོ་བོའི་བློ་གྲོས་གོང་དུ་འཕེལ། །སྟུག་པོའི་སྤྲིན་ལས་ཆར་གྱི་རྒྱུན་བཟང་
དང༌། །ལེགས་བཤད་ཉམས་བརྒྱའི་རྩོམ་པ་མཉམ་དུ་འབབ། །༼བྱ་བ་གཅིག་པའི་ལྷན་ཅིག་བརྗོད།༽ཤར་
ཕྱོགས་གནྡྷརྦྷ་ཡི་གླིང་བུའི་སྐད། །དབྱངས་ཅན་ལྷ་མོའི་ཕྱག་གི་པི་ཝང་སྒྲ། །བར་སྣང་སྐང་དྲུག་
གཤོག་སྒྲའི་སྐྱོ་གླུ་རྣམས། །ལྷན་ཅིག་བསྒྲགས་པས་རྣ་བར་བདུད་རྩི་བྱིན། །༼སོ་གཉིས་པ་ཡོངས་བརྗེས་ཀྱི་
རྒྱན།༽མཁས་དབང་དཎྜིའི་བསྟན་བཅོས་སྙན་ངག་ལ། །བདག་གི་རྣམ་དཔྱོད་བློ་གྲོས་བྱིན་བྱས་ནས །
དེ་ཡི་ཚིག་དོན་ཟབ་ཅིང་བརླིང་གྱུར་པའི། །རྟོགས་དཀའ་མ་ལུས་ཇི་བཞིན་འཁྲུལ་མེད་འཕྲོགས། །
༼སོ་གསུམ་པ་ཤིས་བརྗོད།༽ཟླ་ཞུན་འབུམ་སྡེ་གཅིག་ཏུ་བསྡུས་པ་ཡི། །སྤུན་ཟླར་མེས་པོས་སྲིད་འདིར་
བསྐྲུན་བྱས་ནས། །སྒྲ་དབྱངས་རྒྱ་མཚོའི་དཔལ་འབྱོར་དེར་བྱིན་པ། །ཚངས་དབང་སྲས་མོས་ངག་གི་
དངོས་གྲུབ་བསྩོལ། །༼སོ་བཞི་བ་རབ་སྤེལ་གྱི་རྒྱན་ལ་ཕྱག་ལེན་བཞིན་དང་པོ་འབྲེལ་མཚུངས་ཀྱི་རབ་སྤེལ།༽ལི་ཁྲིའི་
མདངས་ལ་འགྲན་པའི་འཇམ་དབྱངས་སྐུ། །མཚན་དཔེའི་ལང་ཚོས་དྲེགས་པའི་ངང་ཚུལ་ཅན། །
291

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
རྒྱལ་བའི་ངོ་བོར་གྲུབ་པས་མི་ཤེས་ཚོགས། །རྨེག་མེད་འཇོམས་འདི་རིགས་སམ་མཁྱེན་བརྩེའི་
གཏེར །༼སྟོབས་མཚུངས་རབ་སྤེལ༽ཟླ་བའི་ཁེངས་འཕྲོག་དབྱངས་ཅན་ལྷ་མོའི་ཞལ །མཆུ་སྒྲོས་པདྨོ་
འཛུམ་དེ་བདག་ལ་སྟོན། །ཉམས་རྒྱས་སྤུད་པའི་རྒྱུད་མང་ཕང་པ་རུ །བཀོད་དེ་སོར་རྩེས་བདག་
ངོར་སྦྲེང་ངམ་སྙམ། །༼སོ་ལྔ་བ་དགོངས་པ་ཅན།༽ཆོས་ཀུན་རྒྱན་དུ་འཆར་བའི་གཞུང་ལུགས་ཆེ། །བཤེས་
གཉེན་མཁས་པའི་བཀའ་དྲིན་ལ་བརྟེན་ནས། །མཁས་པའི་གོ་འཕང་ཐོབ་ཕྱིར་བརྩོན་པ་དང༌། །སྤྲོ་
བའི་སྒོ་ནས་དཔེར་བརྗོད་འདི་བྲིས་སོ། །ཐུན་མོང་བའི་དོན་རྒྱན་སོ་ལྔའི་དཔེར་བརྗོད་རྩོམ་རྒྱུགས་
བློ་གྲོས་ཀྱིས་གང་སྤོབས་བྲིས་པ། ལེའུ་གཉིས་པའི་དགོངས་དོན་གཏན་ལ་ཕབ་ཚུལ་ལོ །༼བསྡུས་
གཟུགས།༽དེ་ལྟར་མཁས་དབང་དཎྜིའི་ཐུགས་མཚོ་ལས།།དོན་རྒྱན་བདུད་རྩེའི་སྙིང་པོ་ཉམས་འགྱུར་ཆ། །
རྫོགས་རྣམ་དཔྱོད་མནྜ་ར་བ་ཡིས །སྲུབས་སྐྱེས་རབ་རྫོགས་རྣམ་དཔྱོད་མནྡ་ར་བ་ཡིས། །སྲུབས་སྐྱེས་བློ་གྲོས་ལྷ་ལམ་ངོས་ཡངས་པོར། །༼༡ཕུལ་བྱུང༌།
འདྲེན་ལ་སེ་དཀར་རིགས་འཁྲུངས་པཎྜི་ཏ། །ངག་དབང་དབྱངས་ཅན་མ་དེས་ལྗོངས་འདི་ན། །བློ་
གསལ་འདི་ཀོ་འོས་པར་གཟིགས་ནས་སུ །ལེགས་བཤད་བསྟན་པ་འཛིན་པའི་དངོས་གྲུབ་བྱིན། །
༼༢བསྡུས་གཟུགས།༽གང་གསུང་དབྱངས་ཀྱི་ལྷ་མོའི་རྒྱུད་མང་དང༌། །འགྲོགས་པས་བདག་སེམས་གླང་
པོ་རྨོངས་རྟུལ་ཆང༌། །འཐུངས་པས་མྱོས་པའང་ལེགས་བཤད་ལྕགས་ཀྱུ་ཡིས །བཟུང་བས་ད་ནི་
སྐལ་བ་བཟང་སྙམ་བགྱིད། །༼སྒྲ་རྒྱན་ལས་ཟུང་ལྡན་རྐང་པ་དང་པོའི་ཐོག་མར་ཡོད་པའི་བར་མ་ཆོད།༽མཉེན་མཉེན་
སེམས་རྒྱུད་དུལ་བའི་བློ་ལྡན་དག །བརྡ་སྤྲོད་གཞུང་ལུགས་ཆེ་ལ་སྦྱོང་འདོད་ན། །ཤོང་དཔང་ལོ་
ཙཱའི་བུ་གཅིག་ཁྲོ་ཕུ་བ། །ངག་དབང་བསྟན་འཛིན་དབང་པོ་མཆོད་དང་ཀྭའི །༼རྐང་པ་གཉིས་པའི་ཐོག་
མར་ཡོད་པ།༽ཟབ་བརླིང་བློ་གྲོས་མཆོག་ཡངས་ཤེས་ལྡན་ཞིག །འབོལ་འབོལ་ལེགས་བཤད་ལྷུག་པར་
འཆད་མཁན་ནི། །ལྷ་ཡི་བླ་མ་འཆི་མེད་མདུན་ས་ནས། །འདར་རིགས་ཟོལ་གྱིས་འོངས་བར་ད་
གདོད་འཁུམས། །༼རྐང་བ་གསུམ་པའི་ཐོག་མར།གཅམ་བུ་མ་ཡིན་ཆོས་བརྒྱད་མདུད་པ་ཀུན། །ལྷུག་པར་
ཞིག་ཀྱང་རྩིས་རིག་རྒྱ་མཚོའི་ཀློང༌། །ངེས་ངེས་འཇལ་བའི་པད་དཀར་མིག་ཅན་ཞིག།དཔལ་ལྡན་
དྲྭ་བོར་གནས་ན་འདུག་གོ་ལོ། །༼རྐང་བཞི་བའི་ཐོག་མར།༽ཚིགས་བཅད་ནམ་མཁའི་ཐིག་ལེ་བྲྀཏྟ་དང༌།
ཛཱ་ཏིའི་འོད་ཀྱིས་སྙེམས་འཆང་ཐམས་ཅད་མཁྱེན། །རཏྣ་ཀ་ར་སྦྲང་རྩིའི་བུས་བསྐྲུན་། །འཛུམ་
292

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
འཛུམ་ཞལ་གྱིས་སྟོན་མཁས་མངྒ་ལ། །༼དང་པོ་དང་གཉིས་པའི་ཐོག་མར།༽ལྡེམ་ལྡེམ་ལྕུག་ཕྲན་གཞོན་ནུའི་
སྤུན་ཟླ་ཞིག །འཁྱུག་འཁྱུག་སོར་རྩེར་འགྱིང་བ་གར་མཁན་ལ། །དཔྱོད་ལྡན་མིག་གི་བདུད་རྩི་ཡི་
གེའི་གཟུགས། །སྤྲུལ་བྱེད་སྨྱུ་གུའི་མིང་གི་ལས་ཀ་བྱིན། །༼དང་པོ་དང་གསུམ་པའི་ཐོག་མར།༽༼སྙན་སྙན་
བརྗོད་དོན་བཟང་པོའི་མཱ་ལི་ཀ །དཔྱོད་ལྡན་མགུལ་པའི་རྒྱན་ཆར་རིངས་འདིས་སུ །ཡང་ཡང་
ལེགས་བཤད་ངོམ་པའི་བསྟན་བཅོས་ཆེ། །དབྱངས་ཅན་དགྱེས་པའི་གླུ་དབྱངས་མིན་ན་གང༌། །༼དང་
པོ་བཞི་བའི་ཐོག་མར༽ལྷུག་ལྷུག་རྩོམ་པའི་བློ་གྲོས་ནམ་མཁའི་ཁོངས། །རྣམ་རྟོག་སྒྲོལ་བྱེད་བྱེ་བ་བརྒྱ་
ཕྲག་གིས། །གང་བའི་རང་གཟུགས་ཤོག་བུའི་ཆུ་མཚོ་ཆེར། །ཆིལ་ཆིལ་སྣང་འདིའི་ངོ་མཚར་སུ་ཡིས་
འགོག །༼གཉིས་པ་དང་གསུམ་པའི་ཐོག་མར།༽ཤཱཀྱའི་བུ་ཡིས་མངགས་པའི་ཆོས་ཀྱི་གོས །ལྷབ་ལྷབ་
བཞེས་པའི་དགེ་སློང་རྒན་པོ་ལ། །ཆིལ་ཆིལ་བསུང་ཞིམ་ལྡང་བའི་ངོ་མཚར་དེས། །ཚུལ་ཁྲིམས་སྦྲང་
རྩིའི་དཔྱིད་ཀུན་བསྡུས་པ་བཞིན། །༼གཉིས་པ་དང་བཞི་པའི་ཐོག་མར༽ལེགས་བྱས་དཔལ་འབྱོར་བྱུགས་
པའི་ནོར་འཛིན་གཞིར། །མཛེས་མཛེས་དབྱར་གྱི་ལང་བདེ་བ་ལ།།ཕྱོགས་ཀྱི་གླང་པོ་ཕྲག་པ་དོག་
གྱུར་ནས།།ཡང་ཡང་ཆར་གྱིས་བཅོམ་པར་བྱེད་པ་བཞིན། །༼གསུམ་པ་དང་བཞི་པའི་ཐོག་མར༽རྡུལ་གྱིས་ཁ་
ལོས་མནྡ་ར་བ་ཡི། །ཕ་མཐའ་བལྟ་སླད་རང་གཟུགས་ཆེར་བསྐྱོད་དེ། །འུར་འུར་སྒྲ་བཅས་མྱུལ་བས་
ཡིད་ཆད་། །སིམ་སིམ་རྒྱ་མཚོའི་ཀློང་དུ་ལྕེབ་ལ་སོང༌། །༼རྐང་པ་དང་པོ་གསུམ་གྱི་ཐོག་མར༽ཆུང་ཆུང་དུས་
ནས་དགེ་ལེགས་ཉི་གཞོན་དང༌། །ཡང་ཡང་འགྲོགས་མཐུས་བག་ཆགས་བཟང་པོའི་དྲི། །ཆིལ་ཆིལ་
འཐུལ་བའི་པད་མ་གསར་པ་དང༌། །ད་དུང་མཆོག་གསུམ་རྟེན་དྲུང་མྱུལ་ལ་རིངས། །༼སྔ་མ་གཉིས་དང་
བཞི་བའི་ཐོག་མར༽འགྲིག་འགྲིག་གཏམ་གྱི་སྦྱོར་བ་མི་མཁས་ཀྱང༌། །གསལ་གསལ་བློ་ཡི་ནུས་མཐུ་
འབྱིན་པ་ལ། །གནོང་འགྱོད་མི་དགོས་ཙམ་གྱི་ཚིག་ཕྲེང་འདི། །སྙན་སྙན་རྣ་བའི་དཔྱིད་དུ་གྱུར་གྱི་
དོགས། །༼དང་པོ་དང་མ་གཉིས་ཀྱི་ཐོག་མར།༽དུངས་དུངས་བློ་གྲོས་ནམ་མཁའི་བུ་མོ་ཡིས། །བོས་པའི་རྩིས་
རིག་དལ་བུར་འཛིན་པའི་གླང་། །ལེགས་ལེགས་འགྱིང་བའི་སྣང་ཚུལ་ཅི་ཡང་གིས། །མང་མང་འགྲོ་ལ་
བླང་དོར་ཆར་དུ་སྦྲེངས །༼ཕྱི་མ་གསུམ་གྱི་ཐོག་མར།༽དཔལ་ལྡན་ཆོས་ཀྱི་གྲགས་པའི་རིང་ལུགས་པ །
ངར་ངར་རྟོག་གེའི་ལམ་ལ་སྦྱང་བ་རྣམས །འཁྱོག་འཁྱོག་ཚིག་གི་རིགས་ལུང་འཕངས་གྱུར་ན། །
293

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
དིར་དིར་ཁྲེལ་བཞད་བྱུང་ཚེ་ངོ་རེ་གནོང༌། །༼བཞི་ཀའི་ཐོག་མར་ཡོད་པའི་བར་མ་ཆོད་པའི་ཟུང་ལྡན།༽མཁས་
མཁས་བཟོ་དང་ཚེམ་བུ་ཤེས་ཙམ་དང༌། །བཙུན་བཙུན་ཚུལ་འཆོས་ངང་ལ་འབྱམས་གྱུར་པ། །བཟང་
བཟང་ཆོས་པར་རློམ་པའི་བཙུན་པ་ལ། །ཡང་ཡང་བསམ་ན་སྙིང་པོ་ཅི་འདྲ་ཞིག །༼ཆོད་པའི་ཟུང་ལྡན་ལས།
དང་པོ་དང་གཉིས་པའི་ཐོག་མར་ཡོད་པ།༽རབ་ཡངས་བློ་གྲོས་དབྱིག་འཛིན་ལྟོ་བ་རུ། །རབ་འབྱམས་ཤེས་བྱའི་
རྡུལ་ཚོགས་ཇི་ལྟ་སྙེད། །བརྡལ་བས་རྡུལ་རེ་ལའང་རྡུལ་སྙེད་ཆའི །རྣམ་འགྱུར་འཆང་བའི་རྟོག
རིས་བསམ་མི་ཁྱབ། །༼དང་པོ་དང་གསུམ་པའི་ཐོག་མར༽ལེགས་བཤད་གངྒཱའི་ཆུ་བོ་བདག་བློའི་མཚོར། །
འབེབས་ལ་གཅིག་ཏུ་ཆེས་དཔའ་མཁས་པའི་དབང༌། །ལེགས་བཤད་འཕྲེང་བས་མགུལ་པ་མཛེས་
གྱུར་པ། །དྲན་དབང་མཆོག་དེ་གཏན་གྱི་བསམ་བྱ་བཞིན། །༼དང་པོ་དང་བཞི་བའི་ཐོག་མར།༽འཛུམ་པའི་
ཞལ་དཀྱིལ་ཟླ་གཞོན་ངོམས་མ་ཐག །བདག་བློའི་ཀུ་མུད་ཅི་ཡང་གཡོ་བྱེད་པ། །དབྱངས་ཅན་མ་ཀྱེ་
ད་དུང་ངག་གི་དངོས། །འཛུམ་དམུལ་སྒོ་ནས་ཆད་མེད་སྩོལ་མཛོད་ཅིག །༼བར་མ་གཉིས་ལ།༽གང་ཞིག་
དྲན་པ་ཙམ་གྱིས་ཉེས་བརྒྱའི་མུན །སངས་ནས་ཡེ་ཤེས་ངོ་བོ་མཐོང་མཛད་པ། །སངས་རྒྱས་སྲས་
དང་བཅས་པའི་ཐུགས་རྗེའི་ཉིས། །སྐྱོབ་འོས་ཁོ་བོ་མིན་ན་གཞན་སུ་ཞིག །༼གཉིས་པ་དང་བཞི་བའི་ཐོག་
མར༽འདི་ན་འགའ་ཞིག་རྨོངས་པའི་འདབ་མ་བརྒྱ། །རྣམ་པར་བཀྲ་བའི་སེམས་ཀྱི་རྐང་འཐུང་གིས། །
དུག་གསུམ་ཡལ་ག་ཆེར་འཛིངས་བསྟེན་འདི་ལ། །རྣམ་མཁྱེན་དམ་པའི་བརྩེ་ཆེན་ཞགས་པས་
སྐྱོངས། །༼ཕྱི་མ་གཉིས་རྨོངས་པའི་མུན་པ་མ་ལུས་ཅིག་ཅར་དུ༽རྒྱལ་གསུང་འོད་ཟེར་སྟོང་གི་ཁུ་བ་ཡིས། །ལེགས་
པར་བཀྲུས་པས་བརྟན་གཡོའི་ཆོས་མ་ལུས །ལེགས་པར་མཐོང་བའི་གོ་སྐབས་འཛིན་འདི་ཕུལ། །
༼དང་པོ་གསུམ་གྱི་ཐོག་མར༽རྣམ་དཔྱོད་པིར་གྱི་འགྱུར་བ་བརྒྱ་ཕྲག་གིས། །རྣམ་མང་བློ་ཡི་རྩིག་ངོས་
གཙང་མ་རུ །རྣམ་བཀྲའི་ཆོས་ཕུང་རི་མོར་བཀོད་པའི་ཚེ། །བློ་ལྡན་ཀུན་གྱི་གཟིགས་མོར་ཆེའམ་
སྙམ། །༼དང་པོ་ཕྱི་གཉིས་ལ།༽འཇམ་དབྱངས་མཁྱེན་བརྩེའི་གཏེར་དེས་འགྲོ་བ་རྣམས། །མ་རིག་མུན་
པས་འཐུམས་པ་བསལ་བའི་སླད །འཇམ་གཉེན་གསུང་གི་ཟེར་འཕྲེང་སྤྲོ་བ་ནི། །འཇམ་པའི་བློ་
མཆོག་སྤོབས་པ་སྟེར་བའི་གཡོ། །༼ཕྱི་མ་གསུམ་གྱི་ཐོག་མར།༽བྱང་ཆུབ་སེམས་ཀྱི་བདུད་རྩིས་ཐུགས་རྒྱུད་
བུམ། །ཡོངས་སུ་གཏམ་པའི་མཛད་པ་རྨད་བྱུང་གིས། །ཡོངས་ཀྱི་མཆོད་འོས་གྱུར་པའི་ཨ་ཏི་ཤ
294

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཡོངས་འཛིན་དམ་པ་བསྟན་པའི་གཉེན་གཅིག་པུ། །༼བཞི་ཀའི་ཐོག་མ་ལ༽ཁྱོད་ཀྱི་འཕྲིན་ལས་དཀྵི་ཎྱའི་
རླུང་གིས། །ཁྱོད་ཀྱི་རྣམ་ཐར་མ་ལ་ཡ་ཡི་བསུང༌། །ཁྱོད་ཀྱི་གསང་གསུམ་ཙན་དན་འཁྲི་ཤིང་ལས། །
ཁྱོད་ཞབས་མཆོད་པའི་མགྲོན་གྱི་གཉེན་དུ་བོས། །༼བཞི་ཀའི་ཐོག་མར་ཡོད་པའི་ཕྱེད་སྔ་ཕྱི་རིགས་མི་གཅིག་པ༽
ལེགས་བྱས་ཤར་རིའི་རྩེ་མོར་འཛེགས་པ་ཡི། །ལེགས་པའི་འདོད་རྒུ་སྣ་ཚོགས་ཤིང་རྟ་ཡིས། །འགྲོ་
བའི་རྒུད་མུན་མ་ལུས་མཐར་བྱས་པ། །འགྲོ་བ་མཆོག་གི་སྤྱོད་ཚུལ་དེ་འདྲར་ངེས། །༼མི་མཉམ་གཉིས་དང་
མཉམ་པ་གཉིས་འདྲ༽ཟོལ་ཟོག་ཁུང་བུར་བག་ལ་ཉེར་ཞ་བའི། །ངོ་ལྐོག་འཛིན་ཟུང་གི་གཡོ་སྒྱུ་ཡི། །
ཟོལ་དེས་མི་ཚེ་ཇི་སྲིད་གནས་དེ་སྲིད། །ངོ་ཚ་ཞིག་པའི་འཁྱོག་འགྲོ་སྙིང་རྗེའི་ཡུལ །༼ཐོག་མཐའ་གཉིས་
དང་བར་མ་གཉིས་འདྲ།༽ལྷག་བསམ་རོ་བརྒྱས་གཏམས་པའི་བྱང་ཆུབ་སེམས། །འབྲས་བཟང་གཡུར་དུ་ཟ་
བས་གཞན་བདེ་ཡི། །འབྲས་བུ་དོན་ལྡན་བྱེད་པའི་ཆོས་པ་ལ། །ལྷག་པར་དད་པའི་སྤུ་ལོང་ཅི་ཡང་
གཡོ། །༼ཕྱེད་སྔ་མ་གཉིས་དང་ཕྱེད་ཕྱི་མ་གཉིས་འདྲ་བ།།ཧྲིག་ཧྲིག་བློ་ཡི་མེ་ཏོག་བཀྲ་བའི་གདངས། །ཧྲིག་ཧྲིག
འདྲེན་བྱེད་རྣམ་འགྱུར་ལ་འཆར་བས། །ཡོང་ཡོང་འདྲ་མོའི་བརྒྱ་བྱིན་གཞུའི་སྤུན་ཟླ། །ཡོང་ཡོང་རྫུ་
འཕྲུལ་མྱུར་ཏུ་འཇིག་པའི་གར། །ཐོག་མཐའ་གཉིས་དང་བར་མ་གཉིས་འདྲ་བ། འགྱིང་འགྱིང་ཚུལ་
འཆོས་སྒྲོག་གིས་བསྡམས་པའི་རྐང༌། །རྨོངས་རྨོངས་ཁྲི་མུན་ཀློང་གི་རྒྱན་ཆ་སྟེ། །རྨོངས་རྨོངས་མགོ
བོ་བསྐོར་བའི་ཉེས་སྡིག་གིས །འགྱིང་འགྱིང་བྱས་ཀྱང་འཁོར་བའི་གཡང་སར་བསྐྱུར །༼བཞི་ཀའི་
ཐོག་མ་ལ།༽འཛུམ་འཛུམ་པདྨོའི་བཞད་པ་ལ་འགྲན་པའི། །འཛུམ་འཛུམ་ཁྱོད་ཀྱི་ཞལ་སྒོ་དེ་མཐོང་ཚེ།།
འཛུམ་འཛུམ་སྤྲིན་གྱིས་རྨ་བྱའི་སྙིང་ལ་བཞིན། །འཛུམ་འཛུམ་སྤྲོ་དགའ་སྟེར་ནུས་དབྱངས་ཅན་མ། །
༼བཞི་ཀའི་དབུས་ཀྱིས་ཆོད་ཅིང་མ་ཆོད།༽ཁྱོད་གསུང་རབ་སྙན་སྙན་པའི་བཅུད་མ་ལུས། །བསྡུས་པའི་དབྱངས་
སྙན་སྙན་འགྱུར་རྣ་བ་ཡི། །བདུད་རྩིར་འབེབས་སྙན་སྙན་ཚིག་ལེགས་བཤད་ཆེ། །སྩོལ་བའི་གྲགས་
སྙན་སྙན་ངེས་སྤྲུལ་ལ་བསྔགས། །༼བཞི་ཀར་ཆོད་པ།༽སྨྲ་བའི་ངག་འཇམ་ངག་གི་སྒོ་ཡངས་པོར། །འབྱིན་
པའི་ངག་དེ་ངག་དབང་ལྷ་མོ་ཡིས། །ཁྱེད་ཀྱི་ངག་ལ་ངག་གི་དངོས་གྲུབ་ཀུན། །བསྩལ་འདྲའི་ངག་
གིས་ངག་ཚིག་ལེགས་བཤད་སྒྲོག །༼རྐང་བཞིའི་མཐའ་ན་ཡོད་པའི་ཆོད་པ།༽ཁྱེད་ཀྱི་མཁྱེན་པས་ཤེས་བྱ་ཀུན་
ལ་ཁྱབ། །ཐུགས་རྗེའི་འོད་ཟེར་འགྲོ་བ་ཡོངས་ལ་ཁྱབ། །སྙན་པའི་གྲགས་པ་འཛམ་བུའི་ཁྱོན་ལ་
295

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ཁྱབ། །མཛད་ཕྲིན་བཟང་པོ་གདུལ་བྱའི་དཔལ་དུ་ཁྱབ། །༼རྐང་བཞིའི་མཐའ་ན་ཡོད་པའི་ཆོད་ལ་མ་ཆོད་པ༽
ནགས་དབུས་ལྕུག་ཕྲན་གཞོན་ནུ་ཕྲ་ལྕུག་ལྕུག །ལང་ཚོ་ལྡན་དབུས་བདག་ལུས་བདེ་ལྕུག་ལྕུག །
སེམས་ཅན་དབུས་ན་བདག་རྒྱུད་མཉེན་ལྕུག་ལྕུག །བར་སྣང་ཁམས་ན་འཇའ་ཚོན་ཁྲ་ལྕུག་ལྕུག །
༼བར་མཐའ་ན་ཆོད་པ།༽འགྲོ་མང་སྨིན་ཅིང་གྲོལ་བའི་དམ་ཆོས་མང༌། །མཁས་མང་ཞལ་ནས་འོངས་པའི་
ལེགས་བཤད་མང༌། །ཚིག་མང་སྙིང་པོས་དབེན་པའི་སྤུན་པ་མང་། །ལན་མང་ཐོས་བསམ་བྱས་
པའི་བཤེས་གཉེན་མང་། །༼བར་མཐར་ཆོད་ཅིང་མ་ཆོད་པ།༽སྨྲ་བའི་གཏམ་སྙན་སྙན་པའི་སྒྲ་སྙན་སྙན། བུང་
བའི་གླུ་སྙན་སྙན་པའི་དབྱངས་སྙན་སྙན། །གཞོན་ནུའི་ཚིག་སྙན་སྙན་པའི་གདངས་སྙན་སྙན། །དྲི་
ཟའི་དབྱངས་སྙན་སྙན་པའི་འགྱུར་སྙན་སྙན། །༼ཐོག་མ་དང་བར་དུ་ཆོད་པ།༽ལེགས་པའི་ཡོན་ཏན་ཀུན་
ལྡན་ལེགས་བཤད་འཕྲེང༌། །ལེགས་བྱས་མཐུ་ཡིས་ལེགས་བྱེད་ཁོ་བོའི་མགུལ། །ལེགས་པར་
བརྒྱན་པས་ལེགས་ཉེས་ལྟ་བའི་མིག །ལེགས་པར་ཕྱེ་བས་ལེགས་སོ་བྱ་བའི་འོས །༼མཉམ་པ་གཉིས་ཀྱི་
ཐོག་བར་དང་མི་མཉམ་པ་གཉིས་ཀྱི་ཐོག་བར་ཡོད་པའི་ཆོད་མ་ཆོད་པ།༽འཁྱོག་འཁྱོག་གཞུ་འདྲའི་སྐྱེ་བོའི་བློ་འཁྱོག་
འཁྱོག །འཁྱོག་འཁྱོག་འཕྲུལ་ལས་འཁྱོག་འཁྱོག་ཚིག་འབྱིན་ཅིང༌། །འཁྱོག་འཁྱོག་སྦྲུལ་ངན་ལྟ་
བུའི་འགྲོས་འཁྱོག་འཁྱོག །འཁྱོག་འཁྱོག་བསྐྱོད་པས་འཁྱོག་འཁྱོག་གཟུགས་ཕུང་གཡོ། །༼ཐོག་མཐར་
ཆོད་པ།༽རབ་དང་ཕུལ་དུ་གྱུར་པའི་བློ་གྲོས་རབ། །རབ་འབྱམས་ཆོས་ལ་མཁྱེན་པ་འཇུག་པ་རབ། །
རབ་ཡངས་རྣམ་དཔྱོད་ལྡན་པའི་གྲོགས་པོ་རབ། །རབ་ཏུ་དང་བས་དགེ་ལ་བརྩོན་པ་རབ། །༼བཞི་ཀའི་
ཐོག་མཐའི་ཆོད་ཅིང་མ་ཆོད་པ།༽ཁྲོལ་ཁྲོལ་ལྷ་ཡི་རོལ་སྙན་ཁྲོལ་ཁྲོལ །ཁྲོལ་ཁྲོལ་དེ་བཞིན་མགྲིན་པ་
ཡངས་ཁྲོལ་ཁྲོལ།ཁྲོལ་ཁྲོལ་སྐད་སྙན་འབྱིན་པའི་མདངས་ཁྲོལ་ཁྲོལ། །༼བཞི་ཀའི་ཐོག་མཐའ་བར་གསུམ་
གར་ཆོད་པ།མང་པོར་འབྱུང་བའི་མང་ཚིག་འཆལ་པ་མང༌། །མང་པོར་སྨྲས་ན་མང་པོའི་སྐྱེ་བོ་མང༌། །
མང་པོས་འཕྱ་དམོད་མང་བར་བསྒྲགས་པ་མང༌། །མང་བར་ཤེས་ནས་མང་གཏམ་སྤངས་པ་མང༌། །
༼བཞི་ཀའི་གནས་གསུམ་ཀར་ཆོད་ཅིང་མ་ཆོད་པ།༽ལྷུག་ལྷུག་མཁའ་དབྱིངས་ངོས་ནས་ལྷུག་ལྷུག་ཉིན་མོར་བྱེད་
པའི་འོད་ལྷུག་ལྷུག །ལྷུག་ལྷུག་གངས་རིའི་ངོགས་ནས་ལྷུག་ལྷུག་ལྷ་ཡི་ཆུ་བོའི་རྒྱུན་ལྷུག་ལྷུག །ལྷུག་
ལྷུག་རྒྱ་མཚོའི་འཇིང་ནས་ལྷུག་ལྷུག་ཡིད་བཞིན་ནོར་བུའི་དཔལ་ལྷུག་ལྷུག །ལྷུག་ལྷུག་མཁས་པའི་
296

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཞལ་ནས་ལྷུག་ལྷུག་ལེགས་པར་བཤད་པའི་དབྱངས་ལྷུག་ལྷུག །༼མཐའ་ཐོག་སྦྱར་བའི་ཟུང་ལྡན།༽ཡོན་ཏན་
འབུམ་སྡེའི་བདུད་རྩིས་མྱོས་པ་ཁྱོད།།ཁྱོད་ཀྱི་ཞལ་ལས་ལེགས་བཤད་ར་རོའི་དྲི།།དྲི་བསུང་ཅི་ཡང་
སྤྲོ་དང་དེ་ཉིད་དུ། །དུ་མའི་རྣམ་དཔྱོད་ཡངས་པའི་སྐྱུར་འགོང་ཅན། །༼ཀུན་ཏུ་ཟུང་ལྡན་ལས།རྐང་པ་དང་པོ་
གསུམ་པ་དང༌།གཉིས་པ་བཞི་བར་བཟླས་པ།༽ཆོས་ཕུང་༼དམ་ཆོས་༽འཛམ་བུའི་འབྲས་བུ་༼མཁས་དབང་གི་མཁྱེན་
པའི་མཚོར། །ལྷུང་བས་བློ་གྲོས་༼ཤེས་ཀུན་ལ་ཆགས་ཐོགས་མེད་༽བཟང་པོའི་གསེར་དུ་གྱུར། །ཆོས་༼མི་ཆོས་
ཕུང་འཛམ་བུའི་འབྲས་བུ་མཁྱེན་པའི་༼སྐྱེ་བོ་མཆོག་གི་༽མཚོར ལྷུང་བས་༼ཤེས་བྱ་ལ་འཇུག་པ་ཡངས་པར་༽བློ་
གྲོས་བཟང་པོའི་གསེར་དུ་གྱུར། །༼དང་པོ་གཉིས་པ་དང་གསུམ་པ་བཞི་པར་བཟླས་པ།མདངས་འོད་༼ཟླ་བ་དཀར་
པོར་འཕྲོ་བའི་ཟིལ་དེ་ཡིས། །མདངས་༼དབྱངས་ཅན་མའི་ཞལ༽འོད་དཀར་པོར་ཕྲོ་བའི་ཟིལ་དེ་ཡིས །
ཤེས་ལྡན་སྙིང་ལ་དགའ་བ་བསྐྱེད་པར་བྱེད། །ཤེས་ལྡན་སྙིང་ལ་དགའ་བ་བསྐྱེད་པར་བྱེད། །༼དང་པོ
བཞི་བ་དང༌།གཉིས་པ་གསུམ་པར་བཟླས་པ།༽ཡི་ཁར་འོང་བའི་དཔལ་ལྡན་འཇིག་རྟེན་༼ཉི་མ་མིག །འགྲོ་བའི་
མུན་༼མཚན་མོར་བྱེད་པའི་མུན་པ༽པ་མ་ལུས་གཞོམ་བྱེད་པ། །འགྲོ་བའི་མུན་པ་༼རྨོངས་མུན་མ་ལུས་གཞོམ་
བྱེད་པ། །ཡི་ཁར་འོང་བའི་དཔལ་ལྡན་འཇིག་རྟེན་མིག༼ལོ་ཙཱ་བ༽།༼རྐང་པ་དང་པོ་གཉིས་པར་བཟླས་པ།༽ཤེས་
བྱ་མ་ལུས་མཁྱེན་ཅིང་གཟིགས་ངེས་པ།།ཤེས་བྱ་མ་ལུས་མཁྱེན་ཅིང་གཟིགས་ངེས་པ། །རྒྱལ་དབང་
ཕྱག་ན་པད་དཀར་འཛིན་པ་ཆེ །ཡིན་གྱི་གཞན་མནོ་བ་འཁྲུལ་བའི་། །༼དང་པོ་གསུམ་པར་བཟླས་པ།༽
་རུ །སྟེར་མཛད་ཡིད་བཞིན་དབང་
དེ་ནི་འདོད་ཡོན་མ་ལུས་ཆིལ་ལི་རུ །སྟེར་མཛད་ཡིད་བཞིན་དབང་གི་རྒྱལ་པོ་སྟེ། །དེ་ནི་འདོད་
ཡོན་མ་ལུས་ཆིལ་ལི་རུ །རྩོམ་མཁས་མཆོག་གསུམ་གྱིའང་ངོ་བོར་གྲུབ། །༼དང་པོ་བཞི་པར་བཟླས་པ།
གང་ཞིག་སྡུག་བསྔལ་མ་ལུས་མཐར་བྱེད་པ། །འདྲེན་མཆོག་ཤཱཀྱའི་སྲས་པོ་དེ་ཉིད་དེ། །རྒྱལ་དབང་
ཀུན་མཁྱེན་དྲུག་པ་ཆེན་པོས་ཀྱང༌། །གང་ཞིག་སྡུག་བསྔལ་མ་ལུས་མཐར་བྱེད་པ། །༼གཉིས་པ་གསུམ་
པར་བཟླས་པ།༽ས་བཅུའི་དབང་ཕྱུག་ཕྱག་ན་པད་དཀར་འཛིན། །ལྷར་བཅས་འགྲོ་བ་ཡོངས་ཀྱི་གཙུག་
གི་རྒྱན། །ལྷར་བཅས་འགྲོ་བ་ཡོངས་ཀྱི་གཙུག་གི་རྒྱན །ཟས་གཙང་སྲས་པོ་དེ་ཡང་ཡིན་པར་
འཁུམས། །༼གཉིས་པ་བཞི་བར་བཟླས་པ།༽ཤེས་བྱ་ཀུན་ལ་ཐོགས་མེད་འཇམ་དབྱངས་དངོས། །ཀུན་
མཁྱེན་ཡེ་ཤེས་རྒྱ་མཚོར་གུས་ཕྱག་འཚལ། །ཐུགས་རྗེའི་བདག་ཉིད་འཇིག་རྟེན་དབང་ཕྱུག་དངོས། །
297

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
ཀུན་མཁྱེན་ཡེ་ཤེས་རྒྱ་མཚོར་གུས་ཕྱག་འཚལ། །༼གསུམ་པ་བཞི་བར་བཟླས་པ།༽རྣམ་པ་ཐམས་ཅད་མཁྱེན་
པའི་ས་མ་ལུས། །རང་གིར་བགྱིས་དེར་གཞན་ཡང་བཀྲི་མཛད་པ། །ཤཱཀྱའི་སྲས་པོ་དོན་གྲུབ་ཁྱོད་
ཡིན་ནོ། །ཤཱཀྱའི་སྲས་དོན་གྲུབ་ཁྱོད་ཡིན་ནོ། །༼ལན་གཉིས་བཟླས་པ་།དང་པོ་གཉིས་པ་དང་གསུམ་པར་བཟླས་
པ༽འགྲོ་བའི་ཡིད་མཁར་རོལ་བའི་ཟླ་བ་མཆོག །འགྲོ་བའི་ཡིད་མཁར་རོལ་བའི་ཟླ་བ་མཆོག །འགྲོ་
བའི་ཡིད་མཁར་རོལ་བའི་ཟླ་བ་མཆོག །འཇམ་དབྱངས་ཕྱག་ན་པདྨ་དབྱངས་ཅན་མ། །༼དང་པོ་གསུམ་
པ་བཞི་པར་བཟླས་པ།༽ཕྱོགས་ལས་རྣམ་པར་རྒྱལ་བའི་ས་ཐོབ་པ། །སྟོན་པ་ཉིད་དེ་གཞན་ཡང་བྱམས་
འཇམ་དབྱངས། །ཕྱོགས་ལས་རྣམ་པར་རྒྱལ་བའི་ས་ཐོབ་པ །ཕྱོགས་ལས་རྣམ་པར་རྒྱལ་བའི་ས་
ཐོབ་པ། །༼གཉིས་པ་གསུམ་པ་བཞི་བར་བཟླས་པ༽རྒྱལ་གསུང་དབྱངས་ཅན་རྒྱུད་མང་ཟའི་གླུ། །རྣ་བའི་
དགའ་སྟོན་སྒྲུབ་ལ་རྟག་ཏུ་བྲེལ། །རྣ་བའི་དགའ་སྟོན་སྒྲུབ་ལ་རྟག་བྲེལ། །རྣ་བའི་དགའ་སྟོན་སྒྲུབ་
ལ་རྟག་ཏུ་བྲེལ། །མུན་པ་མ་ལུས་འཇོམས་མཛད་ཆོས་ཀྱི་རྒྱལ། །ཡང་ཚར་གསུམ།༼ཚིགས་བཅད་བཟླས་
པ།༽མི་ཤེས་ཉེས་བརྒྱའི་ཆུ་འཛིན་མཐར་བྱེད་པའི །མཁྱེན་ཡངས་དྲི་ཡི་བཞོན་པས་ཉེར་བོས་པ། །
ལེགས་བཤད་བསུང་དང་ལྡན་པའི་སྙན་ཚིག་ཆེ། །མ་ལ་ཡ་ཡི་སྐྱེས་སྟེར་ཁྱོད་གཅིག་པུ། །ཡང་དེ་
ཚར་གཅིགམཁས་ཤིང་གྲུབ་པ་མཁས་ཤིང་གྲུབ་པའི་ཕུལ། །༼༡དཎྜི་དང་།༢འདར་པཎ།༽༣ཇོ་བོ་རྗེ།༽༤ཙོང་
ཁ་པ།༽༼༥རྗེ་དགེ་འདུན་རྒྱ་མཚོ།༽༼༦རྗེ་ལྔ་བ་ཆེན་།ཡང་ཚར་གསུམ། ༼འདྲེས་པའི་ཟུང་ལྡན།༽ཆོས་ཀུན་མཁྱེན་
པའི་མཁྱེན་པ་ཧ་རིའི་དྲི། །དྲི་བསུང་ཆེར་ལྷང་ལྷང་བའི་ངོ་མཚར་འཛུམ། །འཛུམ་འཛུམ་བཞིན་གྱིས་
བློ་གསལ་གཞོན་ནུའི་ཚོགས། །ཚོགས་རྣམས་དགའ་བ་སྐྱེད་པའི་དགའ་སྟོན་སྤེལ། །༼རྐང་པ་ལྡོག་པ།
གང་ཐུགས་མཁྱེན་ལྡན་གཡོ་འགྱུར་ངེས་པར་སྤངས། །སྤངས་པར་ངེས་འགྱུར་གཡོ་ལྡན་མཁྱེན་
ཐུགས་གང༌། །འགྲོ་རྣམས་དད་པར་ཐར་བའི་མཛད་ཆེན་བདེ། །བདེ་ཆེན་མཛད་པའི་ཐར་བར་དད་
རྣམས་འགྲོ། །༼ཚིགས་བཅད་ཕྱེད་ལྡོག༽ཆོས་ལྡན་ཁྲིམས་ཚུལ་དེ་ཡི་མི་མཆོག་རབ། །མཁྱེན་མཆོག་སེམས་
ལྡན་བློ་བཟང་མཛད་པའི་རྟེན། །རྟེན་པའི་མཛད་བཟང་བློ་ལྡན་སེམས་མཆོག་མཁྱེན། །རབ་མཆོག་མི་
ཡི་དེ་ཚུལ་ཁྲིམས་ལྡན་ཆོས། །༼ཚིགས་བཅད་རངས་པོ་ལྡོག་པ༽མཛེས་ལྡན་བློ་མཆོག་དཀོན་དེ་མི་འགྱུར་མི། །
དེ་བས་ཉུང་ཡང་གསེར་འདྲའི་སྐྱེས་ཆེན་། །གསལ་ལྡན་རིག་བྱ་ཤེས་པའི་མཁས་དབང་རྒྱལ། །
298

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཁྱེད་ནི་མཆོག་ལྡན་ཆོས་པའི་དམ་པར་ངེས། །ངེས་པར་དམ་པའི་ཆོས་ལྡན་མཆོག་ནི་ཁྱོད། །རྒྱལ་
དབང་མཁས་པའི་ཤེས་བྱ་རིག་ལྡན་གསལ །བློ་ཆེན་སྐྱེས་འདྲའི་གསེར་ཡང་ཉུང་བས་དེ། །མི་
འགྱུར་མི་དེ་དཀོན་མཆོག་བློ་ལྡན་མཛེས། །བྱ་དཀའ་བའི་ཁྱད་པར་གཞན་བསྟན་པ་ལས་བ་ལང་
གཅིན་གྱི་བྱ་དཀའ།
དཔལ་| ལྡན་கல் ཁྱེད་| ཀྱིས།།
ལྡན་སློབ་ম ཁོ་ཁྱོད་བཟུང༌།།
མཁས་པའི་
དབང་N བཟང་གྲགས་འདི་| ཡིས། །
55 པའི་
བདག་N བཟང་ནོར་| འདི་| སྐྱོངས། །
འཁོར་བའི་བྱ་དཀའ་ལས།ཕྱེད་དུ་འཁོར་བ།
འཇམ་དཔལ་| དབྱངས་དངོས དཔལ་| གྲགས་བཟང་
པོའི་བཟང་དཔལ་ལྡན་ཅན་གྲུབ་གྲགས་| སྙན་
དབྱངས་ཅན་ལྷ་ལེགས་| སྟེཪ་རབ་
སྙན་གྲགས་
དངོས་གྲུབ་ལེགས་སྩོལ་མཁས་སྟེཪ་| གྲགས་དཔལ་
ཀུན་འཁོར།
ཀུན་མཁྱེན་བླ་མ།། 1 མཁྱེན་ཀུན་
མཁྱེན་ཡངས་མཆོག་ལྡན ལྡན་མཆོག་ཡངས་མཁྱེན་
མཆོག་ཀུན་མཁྱེན་| མཁྱེན་ཀུན་མཆོག་བླ་
ལྡན་མཁྱེན་ཀུན་ཀུན་མཁྱེན་ལྡན་མ།
༼དབྱངས་བཞིར་ངེས་པ།༽
རྒྱལ་དབང་སངས་རྒྱས་ཐམས་ཅད་བདག་ཅག་ལ། །དགེ་ལེགས་བརྩེ་ཆེན་ཟེར་འཕྲེང་
ལེགས་སྟེར་དེས། །དུས་ཀུན་བདུད་དཔུང་མྱུར་ཏུ་འདུལ་རུང་དུ། །འདོད་དོན་ཡོད་དོ་ཅོག་སྩོལ་
བསྟོད་འོས་སོ། །༼དབྱངས་གསུམ་དུ་ངེས་པ།༽ཚིག་གི་རིགས་ནི་མི་གཞིག་ཏིང་འཛིན་གྱི། །གེགས་ཏེ་དེ་དེ་
299

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
ལེགས་ཉེས་འབྱེད་ཤེས་ངེས། །དམ་པ་རྣམས་ལ་བརྩད་ན་མན་ངག་མང་། །བཤེས་གཉེན་དེས་སྟེར་
བདེ་ལེགས་ཆེས་ཆེར་འཕེལ། །༼དབྱངས་གཉིས་སུ་ངེས་པ།༽མཁས་པ་དམ་པས་རང་ལ་ཕན་གདགས་ནས། །
གང་ལ་དད་པ་ལྡང་བ་བདག་ཅག་ཀྱང༌། །ལྷོད་ལྷོད་འབོལ་འབོལ་བློ་གྲོས་མཆོག་དོན་ཐོབ། །ཉོན་
མོངས་རྙོག་མཚོ་གཞོམ་འདོད་ཁོ་བོ་།༼དབྱངས་གཅིག་ཏུ་ངེས་པ།༽འཇམ་དབྱངས་བླ་མས་བདག་ཅག་
ཐམས་ཅད་ལ། །ཟབ་རྒྱས་མན་ངག་དམ་པ་མང་བར་བསྩལ། །གང་དག་སྙན་པར་གྲགས་པ་ས་མ་
ཡས །དད་པས་བླངས་ནས་བརྒྱ་ཕྲག་བསྔགས་པས་བཀང༌། ༼སྐྱེ་གནས་བཞིར་ངེས་།༽མཁའ་ངོས་རྒྱ་
བསྐྱེད་འགྱིང་མཁན་༼མགྲིན།ེ་མཁའ་གླང་གིས། །ཡང་ཡང་༼རྐན་ཆར་བཅིལ་ཚད་ཡོངས་འཇོམས་
མཛད་མཚར། །གཏན་༼སོ་བདེར་བསམ་མནོ་ལེགས་གཏོང་ལ་ལ་། །དཔལ་༼མཆུ་འབྱོར་བླ་མར་
འབུལ་བ་སྨར་རྨད་བྱུང༌། །༼གནས་གསུམ་དུ་ངེས་པ།༽མཁའ་འགྲོ་རྒྱུ་ངོས་གར་༼མགྲིན་བསྒྱུར་ནམ་མཁའ་
གང་། །འོད་ཟེར་འར་༼མགྲིན་འུར་ཟ་ཟིར་བཞུ་མཁས་འགྲོས། །པད་༼མཆུ་༽མའི་ཕང་པར་སྤྲོས་པས་
ཕ་མ་བུར །ལེགས་༼རྐན་༽ལེགས་ལྟ་བལྟའི་དེ་ལ་བདེ་ཐབས་སྟེར། །༼གནས་གཉིས་སུ་ངེས་པ།འགུལ་
མགྲིན་མཁའ་ངོས་ངག་གི་ཀུན་ཁྱབ་འོད། །༼འདི་གཉིས་མགྲིན་པའོད་ཟེར་ཧ་ཧར་བཞད་བཞིན་འགེངས་
མཁས་ཁྱོད། །བསྟན་ལ་དད་ལྡན་སོ་སོའི་འདབ་སྟོང་དྲི། །འདི་གཉིས་པོ །ལོང་ལོང་འཐུལ་ནུས་
ལགས་དེར་གསོལ་འདེབས་སོ། །༼གནས་གཅིག་ཏུ་ངེས་པ།༽ཡང་ཡང་བཤད་ཡམས་༼རྐན་༽ཤིང་ཤུན་
མཚར་མཛེས་གཤིས། །འཇའ་ཚོན་ཡལ་མཚུངས་མཚན་ཉིད་ཚུལ་འཆོས་ཚོགས། །ཡལ་ཤུལ་ཙབ་
ཙུབ་འཆལ་ཚིག་ཚར་བཅད་ཚེ། །༼རྐན༽ཉམ་ཉེས་ཆེས་ཆེར་འཇིག་ཉེ་མཚན་ཉིད་ཚོ། །༼ཡི་གེའི་ངེས་པ་
ལས ཡི་གེ་བཞིར་ངེས་པ།༽རང་རང་མར་མར་གུས་རུང་ང་རྒྱལ་ངོམ། །ངོམ་མོད་མ་རུངས་གོང་རུང་ངག་
རམ་རམ། །རམ་རམ་ངང་རིངས་བགྱིད་རུང་རབ་རིབ་མང༌། །མང་ངེས་སར་རོ་ངོམ་རུང་ངེས་ངེས་
གང༌། །༼ཡི་གེ་གསུམ་དུ་ངེས་པ།༽ད་དུས་ནག་ནག་དར་ན་དོན་དམ་བོར། །བོར་དོར་ནང་དུ་བབས་ན་ནས་
བང་ནོང༌། །ནོང་དུས་ན་ན་བྱུང་ན་བེམ་བེམ་དར། དར་དེ་དུལ་དུལ་འདྲ་ན་བན་དེའི་འདོད། །༼ཡི་གེ་
གཉིས་སུ་ངེས་པ།༽བསེ་རུའི་རིགས་སུ་བསམ་རུང་ར་རིའི་རི། །རི་གསེང་སིམ་སིབ་བསེབ་རང་རང་སར་
རང་། །རང་སེམས་རབ་རིབ་བསགས་རིགས་སིབ་སིབ་བསད། །བསད་སར་ས་གསུམ་རུལ་རུང་
300

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ།
རང་རིག་སོམ། །༼ཡི་གེ་གཅིག་ཏུ་ངེས་པ།༽ལེགས་ལེགས་ལོ་ལ་ལང་ལིང་ལོངས་ལེགས་ལེགས། །ལེགས་
ལེགས་ལས་ལ་ལོ་ལོན་ལུས་ལེགས་ལེགས། །ལེགས་ལེགས་ལུགས་ལ་ལེ་ལོ་ལོག་ལེགས་ལེགས །
ལེགས་ལེགས་ལུས་ལ་ལམ་ལམ་ལུགས་ལེགས་ལེགས། །
འདི་ནས་གབ་ཚིག་གབ་ཚིག་བཅུ་དྲུག་ལ། ༼ཀུན་ཏུ་ཚོགས།གབ་བྱ་ཆགས་ལྡན་མ་ལ་བཞད་གད་ཀྱི་
ཉམས༽འདོད་ཆགས་མ་ལུས་མེད་པ་སྙིང་ཞུགས་ནས། །དུས་ཀུན་སྒོ་གསུམ་འགྱུར་བ་མང་སྟོན་པ། །
བདག་གིས་ཁྱོད་ལ་གནོད་འཚེ་མ་བྱས་ཀྱང་། །བློ་འདྲིད་བྱེད་འདི་ཅི་ཞིག་ཆགས་མེད་མ། །༼སླུ་བྱེད།
གབ་བྱ་མཚན་མ།༽བརླ་ཡི་བར་ལ་བརྟེན་པའི་དགའ་བདེ་དེས། །ཁྱེད་ཅག་ཉོན་མོངས་ཚོར་བ་དྲག་པོ་
ཡིས། །མ་གདུངས་ཡིན་པ་ཞིག་པས་དུས་ཀུན་། །ཆགས་པ་མེད་པའི་བརྟུལ་ཞུགས་འཛིན་ནམ་ཅི། །
༼རིམ་པ་བྲལ།མཇུག་གི་སྒྲ་མགོར་ཡོད་པ།༽དེ་ཡིས་འགྲོ་ཀུན་མགོ་བོ་རྨོངས་བྱེད་པ། །ཡིན་དེང་དུས་སྐྱེ་བོ་
ངན་པ་ཕལ། །དམ་ཆོས་མཉམ་པར་བཞག་པའི་དོན་ཟབ་མོ། །ཡལ་བར་བོར་ནས་གཡོ་སྒྱུར་དབང་
ཕྱུག་པ། །༼རབ་བཅོམ།གབ་བྱ་ལོག་ལྟ་མཁན།༽འོད་ཟེར་དབང་ཕྱུག་མཐོང་བས་རབ་སྐྲག་སྟེ །མུན་པ་
སྐྱབས་སུ་བཟུང་བྱེད་ལས་དབང་གིས། །སྟེས་དབང་དམན་པའི་ལམ་དུ་གོལ་གྱུར་པ། །འདི་ན་
འགའ་མཆིས་འབྱུང་བྱ་མིན་ན་གང༌། །༼མཐུན་གཟུགས།གབ་བྱ་དགེ་སློང་ཁྱད་འཕགས༽ལི་ཁྲིའི་མདོག་ལྡན་
དམར་སེར་འདབ་མས་ཀླུབས། །དྲི་བསུང་དངར་པོར་འཐུལ་བས་འགྲོ་བའི་སྙིང༌། །འདྲེན་མཁས་
སྔོན་མེད་ལྗོན་ཤིང་གསར་པ་ཞིག །དབུ་རུ་ཕྱོགས་འདིར་སྐྱེས་པ་བོས་མཐོང༌། །༼རྩུབ་གབ་བྱ་བརྗེ་
ཆོས་མེད།༽ཤུགས་ལྡན་བྲེས་སུ་བཟའ་བས་འཚོ་བ་དག །རྩི་སྒྲ་ཆེན་པོར་བསྒྲག་པར་མི་འོས་མེད། །ད་
ནི་སྲབ་ཁ་ལོག་པར་གྱུར་འདི་ཀས། །རི་ཀླུང་འཚུབ་རྡུལ་སློང་ལ་བརྩོན་པ་བཞིན། །༼གྲངས༽ཚན་
ཕྱེད་བཅས་ཀླུ་ཡི་སྡེ་བ་༼བཞི་བ་༽ཡི། །དང་པོར་དབྱངས་ཡིག་བཞི་པས་༼ཨོབརྒྱན་པའི་མཇུག །༼གསུམ་
པ༽སྡེ་རྩེ་མོའི་ཐོག་དང་རི་བོ་༼བདུན་པ་༽ཡི། །༼གཉིས་པ་༽མཐར་གནས་ཕོ་བྲང་ཆེ་འདིའི་མཚན། །༼རབ་
ཏགས)གང་ཞིག་ཡིད་བརྟན་གཡོ་བའི་རི་མོ་དེ།།ཕྱི་རོལ་མངོན་དུ་གྱུར་པའི་འདར་ཞུམ་དང༌། །ལྷན་
ཅིག་རྔུལ་ཆུའི་ཞགས་པས་འགྲམ་འཆིང་བ། །རྒན་མོ་འདི་ལ་སྐྱེས་ཁྱོད་མི་རྩེའམ། །༼མིང་འདུས་པ།
བསྟན་པའི་བདག་པོ་རྒྱལ་བའི་སྲས་མཆོག་ལ། །ཕྱོགས་འདིར་༼བློ་བཟང་ཞེས་པ་ཟླ་བ་དང་ཆོས་གཉིས་ཀར་
301

ཐུན་མོང་རིག་མཛོད་ལས། སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ།༽
འཇུག་པའི་དབང་གིས༽སུ་དྷི་ཀཱིརྟི་ཞེས་བྱར་སྒྲོག །གཙུག་གི་རྒྱན་དང་འདྲེན་པ་མཆོག་ཀྱང་དེ། །དེ་ནི་ཟླ་
གྲགས་མ་ཡིན་ཆོས་གྲགས་མིན། །༼སྒྲིབས་པ།གབ་བྱ་ནོར་བུ།གབ་བྱེད་ནོར་གྱི་བདག་༽དབུལ་བའི་གདུང་བ་
མཐའ་དག་བཅོམ་པའི་མཐར། །བང་མཛོད་མ་ལུས་འཕྱུར་བུར་བྱེད་ནུས་ཤིང༌། །ལེགས་པར་བྱས་
པའི་དཔལ་ཀུན་དབང་བྱས་པ། །ནོར་ལ་བརྣབ་པའི་ཕྱུག་དེ་མ་ཡིན། །༼མཐུན་པའི་།༽ཀུན་བཟོད་
༼ས་གཞི་དང་གནོད་པ་ཀུན་བཟོད་པའི་གང་ཟག་སྔ་མ་ལ་བལྟོས་ན༽ཁྱོད་ཀྱིས་ཐེག་དཀའི་ཁུར་ཆེན་པོ། །མི་གཡོ་༼རི་།
ཕྱི་མ་བཟོད་པ་མི་འགྱུར་བ༽བརྟན་དང་མི་འབྲལ་བ། །དེས་ནི་ཡང་དག་དོན་ལ་བརྣབ་སེམས་པ། །ཡོངས་
ཀྱི་ཡིད་བརྟན་འཕྲོགས་སོ་ཐེག་ཆེན་པ། །༼རྨོངས་པའི་གབ་ཚིག༽འདི་ན་འགའ་ཞིག་དབུ་རུའི་གནས་ཀུན་
དང༌། །ལྷ་ལྡན་མཇལ་ཕྱིར་ཡུལ་གཞན་མྱུལ་དུ་སོང༌། །འཕགས་པའི་ཡུལ་གྱིས་གནས་མང་བསྐོར་
ནས་སུ། །ཡིད་དམ་འགྱུར་མེད་སྔར་གྱི་གནས་སུ་འདུག །༼ཡོངས་འཕྲོག༽དལ་བུར་༼མཁའ༽འཛིན་ལ་
གནས་བཅས་དེ་ཡི་༼རླུང་༽སྲོག །དེ་ལ་དེ་ཡི་གྲོགས་པོ་༼ཆུ་རྟེན་བརྟེན་པར། །རྒྱ་མཚོའི་༼སསྐ་རགས་
སྟེང་དུ་ལོངས་སྤྱོད་མཁན། །འཁོར་བ་༼འགྲོ་བ་༽པ་རྣམས་སྡུག་བསྔལ་ཕུང་པོས་གཙེས ༼གཅིག་སྒྲིབས།
ཟུང་དུ་སྦྱོར་སོགས་སྲིད་པའི་བྱ་བ་བཞིས། །བསྒྲུབས་མིན་དབང་པོ་སྒོ་ལྔའི་ཡ་གྱལ་གཙོ། །༼ཉི་ཟླ་
བརྟེན་པ།རྟེན་ནམ་མཁའ་སྒྲིབས་པ་གཅིག་སྒྲིབས༽མིག་པོ་ཆེ་གཉིས་ཉིན་མཚན་ཀུན་ཏུ་ཡང་། །དལ་མེད་གླིང་
བཞི་སྐོར་ཞེས་ཡོངས་སུ་གྲགས །༼གཉིས་ཀ་སྒྲིབས་པ རྟེན་ནམ་མཁའ་དང་བརྟེན་པ་ཉི་མ་གཉིས་ཀ་སྒྲིབས།༽གང་
ཞིག་དང་འགྲོགས་དེ་ནི་སྲིད་པ་འདིར། །ཚུད་པའི་སྐྱེ་བོ་སྲེད་ཆགས་ཅན་མ་ལུས། །དགའ་མགུར་
སྤྱོད་ལ་གདུང་བས་སེམས། །གཞན་དག་སྒོ་གསུམ་བུ་ཡངས་ཁྱེད་ཕྱིར་དུངས། །༼ཡོངས་སུ་འདྲེས་པ།གབ་
བྱ་མོ་བྱའི་རྩིས།གབ་བྱེད་ལྷ་ལྡན།༽ས་ནོར་ས་ལྷ་སའི་ཚོགས་འདི་དག །གལ་ཏེ་དར་དྲག་འབྲས་བུ་མི་ཆེ་ན། །
བྱིན་གྱིས་བརླབས་པའི་དགོས་དོན་མེད་པའི་ཕྱིར།།དེ་ནི་རྣམ་པ་བཀྲ་ཡང་ཅི་ཞིག་བྱ། །༼སྐྱོན་བཅུའི་ནང་
གསེས་ཐོག་མ་དོན་ཉམས།༽བདག་ནི་ཆང་ལ་དགའ་མོད་ཇ་ཡང་འཐུང༌། །གཅིག་པུར་བསྡོད་པར་སྤྲོ་སྟེ་ཟླ་
བོར་དད། །ཕྲུ་གུ་འདི་ནི་འཁྱོར་མོད་རྒས་པ་འདྲ། །༼དེའི་དམིགས་བསལ།༽གཏམ་དེ་སྨྱོན་པ་རྣམས་ཀྱི་
ཁྱད་ཆོས་ཡིན། །༼དོན་འགལ་བ།ཚིག་ཕྱི་མས་སྔ་མ་འཇོམས་པ།༽ཁྱོད་ལ་བརྩེ་མེད་རིགས་ནི་སུ་ཡང་མེད། །
བརྡུང་འཚོགས་བྱེད་པའི་འགལ་རྐྱེན་བྱུང་ན་སྲུངས། །གཞན་སྲོག་གཅོད་པ་ཤེས་ལྡན་སུས་ནུས་
302

སྙན་ངག་གི་དཔེར་བརྗོད་དབྱངས་ཅན་དགྱེས་པའི་བཞད་སྒྲ་ལས་སརྒ་གསུམ་ཁའི་དགོངས་དོན་ཀུན་གསལ
ཀྱང༌། །བདག་ལ་གནོད་ཚོགས་ཅན་དེ་གསོད་བར་འདོད། །༼དོན་གཅིག༽འདོད་ཆགས་སྲེད་པས་སྐྱེ་
བོ་འགྲོ་བ་ཕལ །གདུངས་ཤིང་གཙེས་པས་ལས་དང་བྱ་བ་མང༌། །༼དེའི་དམིགས་བསལ།།ེབདག་གི་
གྲོགས་དང་ཙ་ན་ཕྲད་དམ་སྙམ། །ཁོ་བོའི་ཟླ་དང་ནམ་ཞིག་འཕྲད་དམ་སྙམ། །༼ཐེ་ཚོམ་ཅན།༽བོད་ཡུལ་
དབུས་ཀྱི་རྡོར་གདན་ལྷ་ལྡན་ཁང༌། །དེ་ནི་ག་ན་ཡོད་པ་ཤེས་དཀའ་མོད། །༼དེའི་དམིགས་བསལ།༽བྱིན་
བརླབས་འཇུག་གམ་མི་འཇུག་གྱུར་ཀྱང་བླའི། །རྩེ་གཅིག་གནས་ཆེན་ཡིད་ལ་གྱིས་དང་ཀྭའི། །༼རིམ་
པ་བྲལ༽ཉི་ཟླ་གཟའ་སྐར་མཁའ་ངོས་ཁྲ་ཆིལ་ཞིང༌། །ཚ་དང་བསིལ་བའི་ཟེར་འཕྲོ་ཆོས་ཉིད་དེ། །༼དེའི་
དམིགས་བསལ༽ཉིན་མཚན་རྣམ་གཉིས་ཕྱི་མ་མུན་ཐིབས་ཤིང༌། །སྔ་མ་ཕྱོགས་ཀུན་སྣང་བའི་སྟོབས་
དང་ལྡན །༼སྒྲ་ཉམས༽སྙིང་རྗེར་འོས་པའི་དཱ་རི་༼སྤྲང་ཡི་ཚོགས །སྐྱོན་འོས་རྣམས་ལ་བརྩེ་བ་
བསྲུང་བར་མཛོད། །༼དེའི་དམིགས་བསལ།༽གང་ལས་ཡོན་ཏན་ཀུན་གྱིས་རེག་པས་བྱིན། །ཁོ་བོའི་སྙིང་
གར་འབེབས་མཛད་རྟག་ཏུ་རྒྱལ། །༼ངལ་བསོའམ་གཅོད་མཚམས་ཉམས་པ།༽དུས་གསུམ་ཀུན་ཏུ་རྒྱལ་བ་སྲས་
བཅས་ཐུགས །རྗེ་ཡིས་བདག་སོགས་བསྲོ་སྐྱོང་བར་མཛོད་ཅིག །༼དེའི་དམིགས་བསལ།༽ཐུབ་གསུང་
ཡན་ལག་བརྒྱད་དང་ལྡན་དེ་ཡིས། །མ་རིག་ཀུན་གཞོམ་པ་ཆེས་ངོ་མཚར། །༼སྡེབ་སྦྱོར་ཉམས་པ་ལས།
ཡི་གེ་ཆད་ལྷག་གི་དཔེར་བརྗོད།༽འདི་ན་བླུན་རྨོངས་རྫིང་བུ་འགའ། །ཉོན་མོངས་ཟོག་པོས་ཉེ་བར་བསླད་པ་
མཐོང༌། །དེ་ནི་རྒྱལ་གསུང་རེ་ཥི་ཡི་ཁང་པའི། །ལེགས་བཤད་གཟི་ཡིས་ལེགས་པར་འགྲངས་པར་བྱས། །
༼མཚམས་བྲལ༽རྒྱལ་བའི་འཕྲིན་ལས་སིདྡྷི་ཨཱ་ཀ་ར །ནམ་མཁའི་རྗེས་སུ་འགྲོ་བ་བསྙེམས་མི་འོས། །
༼དེའི་མིགས་བསལ།༽སེམས་མེད་རླུང་གིས་ཤིང་ཡང་ཁ་སྱ། །ཨནྟར་ཁྱབ་པའི་སྒྱུ་འཕྲུལ་མི་འཛིན་ནམ། །
༼ཡུལ་འགལ།༽གངས་རིའི་རྩེ་མོར་ལང་ཚོ་བདོ་བ་ཡི། །སྟག་མོའི་འགྱིང་ལུགས་ཚ་རྔམ་ཆེ་ཞིང་གྲགས། །
༼དེའི་དམིགས་བསལ།༽བོད་ཡུལ་སྐྱེ་རྒུའི་ལེགས་བྱས་མཐུ་དཔུང་ལས །ཡུམ་བུ་བླ་སྒང་སྟེང་དུ་ཆོས་ཆར་
འབབས །༼དུས་དང་འགལ་བ།༽འབྲས་ལྡན་དུས་སུ་མཁའ་དབྱིངས་སྤྲིན་གྱི་ཐོད། །བཅིངས་ཚེ་གུའི་
ལང་ཚོ་སྨིན་ནོ་ལོ། །༼དེའི་དམིགས་བསལ།གངས་ལྗོངས་མགོན་པོའི་ཐུགས་རྗེའི་དུས་བཞི་ཀུན། །སྟོན་
གྱི་འདོད་རྒུར་སྤྱོད་པའི་ཚུལ་འདིར་ལྟོས། །༼སྒྱུ་རྩལ་དང་འགལ་བ།༽དཔའ་ཞིང་སྒེག་པའི་ཉམས་ལྡན་ཁྱེད་
ཀྱི་བློ། །ཁྱེད་དང་ཡ་མཚན་ཅན་དུ་འགའ་ཞིག་དོགས། །༼དེའི་དམིགས་བསལ།༽ཐུགས་རྗེའི་མངའ་བདག་
303

ཐུན་མོང་རིག་མཛོད་ལས སྙན་ངག་མེ་ལོང་མ་རྩ་འགྲེལ་ཕྱོགས་བསྒྲིགས ༼པོད་བཅུ་གཅིག་པ༽
མ་ལུས་འགྲོ་བ་ཡི། །དོན་དུ་འགྱུར་ན་ཁྲོ་ཆགས་ཚུལ་ཡང་འཛིན། །༼འཇིག་རྟེན་འགལ་བ།༽མཁའ་འདིས་
དོག་པོར་བྱེད་དང་ལྷན་ཅིག་ཏུ། །ཉི་མའི་ཟེར་གྱིས་བསིལ་བར་བྱེད་ཅེས་སྨྲེང༌། །༼དེའི་དམིགས་བསལ།
མིག་ནད་དྲག་པོས་གཙེས་པའི་སྣང་ངོ་རུ། །མཁའ་ནས་སྐྲ་ཤད་འཛག་པ་མངོན་སུམ་མཐོང༌། །༼རིགས་
པ་དང་འགལ་བ།༽མི་དགེ་ནག་པོའི་རྒྱུ་བསྒྲུབས་གཏན་གྱི་བདེ། །དཀར་པོའི་འབྲས་བུ་རེ་འདི་འཁོར་
བའི་ལུགས། །༼དེའི་དམིགས་བསལ༽སྔོན་ཚེ་དེད་དཔོན་སྙིང་རྗེ་ཅན་གྱིས་ནི། །གཞན་སྲོག་བཅད་པས་
བསྐལ་མང་ཚོགས་ཀུན་རྫོགས །༼ལུང་དང་འགལ་བ།༽རྒྱལ་བས་བདུད་དཔུང་བཏུལ་གསུང་བདེན་
མོད་ཀྱི། །འོན་ཀྱང་ད་དུང་བདུད་སྡེ་བརྣག་དཀའ་མཆིས། །༼དེའི་དམིགས་བསལ།༽ཁོ་བོ་ཚེ་འདིར་རིག་
གནས་ཕལ་མོ་ཆེར། །འཇུག་པ་ཡངས་པ་ལྷ་དང་བླ་མའི་དྲིན། །དེ་ལྟར་སྒྲའི་རྒྱན་གྱི་གོ་ཚུལ་དཔེར་
བརྗོད་པ་སྐྱོན་བཅུ་སྤོང་པ་བཅས། མཆོད་པའི་སྤྲིན་དུ་སྤྲོས་པ་། ལེའུ་གསུམ་པའི་དགོངས་དོན་
གཏན་ལ་ཕབ་པ་ཚར་།
སྨྲས་པ། དཎྜིའི་དགོངས་དོན་ཐུན་མོང་རྒྱན་རྣམས་ཀྱི། །གོ་དོན་མཚར་ལེགས་དཔྱད་གསུམ་
རྣམ་དག་པའི། །དཔེར་བརྗོད་ཚང་ལ་མ་ནོར་བརྗོད་པ་འདི། །དབྱངས་ཅན་དགྱེས་པའི་བཞད་སྒྲ་མིན་
ན་གང་། །དབྱུག་ཅན་བཞེད་གཞུང་སརྒ་གསུམ་པའི་དོན། །སྐལ་བཟང་ཁོ་ནའི་སྤྱོད་ཡུལ་འདི་ལའང༌། །
རིར་མོའི་ཆ་ནས་བརྩོན་པའི་གཟིངས་ཞུགས་ཏེ། །ཐོས་པའི་སྐྱ་བས་རབ་སྐུལ་མཚོར་བགྲོད་པ། །ལུང་
ལྡན་པའི་མཁས་དབང་དང་། །སྐབས་ཤིག་རིགས་གདེངས་ཀ་ལྡན་པའི་མཁས་དབང་དང་། །སྐབས་ཤིག་མཇལ་སྟེ་རྣམ་དཔྱོད་ནོར་འདི་ཐོབ། །བློ་
གྲོས་གསར་པའི་ཁྱེའུ་རྨོངས་རྟུལ་གྱིས །ལེགས་བཤད་བསམ་འཕེལ་དབང་འདི་བླངས་པའི་དགེས། །
བདག་གཞན་ཐམས་ཅད་མཁྱེན་པའི་ས་ཐོབ་ནས།།བླ་མེད་བདེ་བ་ཆེན་པོས་ཚིམ་པར་ཤོག།
ཅེས་སྙན་ངག་གི་བསྟན་བཅོས་མེ་ལོང་མའི་གཞུང་ལུགས་ལེའུ་གསུམ་ཀའི་དཔེར་བརྗོད་
དབྱངས་ཅན་དགྱེས་པའི་བཞད་སྒྲ་འདི་ཡང་གཙུག་ལག་གནས་ལྔར་འཇུག་འདོད་ཀྱི་བརྩོན་པ་ཆེ་བ་
བསྟན་འཛིན་དབང་རྒྱལ་རྡོ་རྗེ། མིང་གཞན་ངག་དབང་ཚངས་སྲས་ལང་ཚོ་གསར་པར་གྲགས་པ་
དེས༧འཕགས་ཆེན་ཕྱག་ན་པདྨའི་་་་་་འདིའི་དཔེར་མཇུག་བྱང་མི་ཚང་བས་སླད་ནས་གསབ་འཚར།བསྡུ་སྒྲིག་པས།
304

༄༅།།དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་
རིན་པོ་ཆེའི་དོ་ཤལ་ཞེས་བྱ་བ་བཞུགས་སོ། །
ནམ་མཁའ་རྡོ་རྗེ་དཔལ་བཟང་པོ
ཨོཾ་སྭ་སྟི་པྲ་ཛཱ་བྷྱཿ ཡེ་ཤེས་འོད་ཀྱི་ལང་ཚོ་རབ་ཞུགས་མཁྱེན་ཡངས་དཀར་བའི་མེ་ཏོག་
དགོད། །བརྩེ་དགའ་འཛུམ་གྱི་འདབ་བརྒྱ་རབ་གྲོལ་རྨོངས་མུན་དྲུང་འབྱིན་སྦྲང་རྩིའི་རོ། །མཆོག་ཏུ་
མངར་བའི་སྐལ་བཟང་སྙིང་ལ་མི་ཟད་ཚིག་གི་འདོད་པ་འཇོ། །ཤེས་རབ་རལ་གྲིས་ཐེ་ཚོམ་གཅོད་
མཛད་ལྷ་དེས་སྐྱེ་རྒུ་ཤིས་པས་སྐྱོངས །ངོ་མཚར་མཚན་དཔེའི་རི་མོ་རྣམ་བཀྲ་དབང་པོའི་གཞུ་ལྟར་
མཛེས་སྐུ་ཡི། །ལང་ཚོ་དར་བབ་འདྲེན་བྱེད་བདུད་རྩི་རབ་སྙན་དབྱངས་ཀྱི་མེ་ན་ཀཿ། །ཟབ་གསལ་
ཡེ་ཤེས་ཏིང་འཛིན་ཆུ་གཏེར་འོད་ཀྱི་རླབས་ལྡན་འདོད་པ་འཇོ། །དབྱངས་ཅན་ལྷ་ཀྱཻ་མགྲིན་པར་
རོལ་ལ་ངག་རིག་མཆོག་གི་དགའ་སྟོན་མཛོད། །མཁྱེན་པའི་ཆ་རྫོགས་ལེགས་བཤད་བསིལ་ཟེར་
མཁས་དབང་རྒྱུ་སྐར་འབུམ་གྱི་བདག །གནས་ལྔའི་སྲོལ་འབྱེད་འོད་སྣང་ལུང་རྟོགས་རྫོགས་ལྡན་
ཀུནྡའི་ཉེར་བསྐྱེད་མཆོག །ལོག་ལྟའི་མུན་པ་མཐར་བྱེད་རྟོག་དཔྱོད་ཆུ་གཏེར་བཞད་མཁས་གཉེན་
ཞེས་པའི། །གྲགས་སྙན་ཟླ་ལྕམ་དབྱངས་བརྒྱས་བསྔགས་པ་འཇམ་མགོན་དཔའ་བོ་ས་པཎ་རྒྱལ། །
མཁས་མང་ཐོས་པའི་ལེགས་བཤད་བདུད་རྩིའི་སྐྱེས། །མཁྱེན་ཡངས་སྤྲིན་གྱི་ཕྲེང་བ་ངལ་བའི་ཁུར། །
ངོ་མཚར་ཀླུ་དབང་བཤད་སྒྲུབ་གདེང་ཀས་མཛེས །ལུང་རྟོགས་རྒྱ་མཚོའི་མཁྱེན་བརྩེས་སྙིང་ལ་
འཁྱུད། །བསླབ་གསུམ་ཐོས་བསམ་སྒོམ་པའི་ཡིད་བཞིན་མཚོར། །རྨད་བྱུང་འཆད་རྩོད་རྩོམ་པའི་
འཛུམ་རླབས་བྲེལ །རྒྱལ་བསྟན་མཛེས་པའི་རྒྱན་གཅིག་ཡོངས་འཛིན་མཆོག །ངག་དབང་ཆོས་
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གྲགས་ཞབས་ལ་སྙིང་ནས་འདུད། །མཁས་པའི་མདུན་སར་ལེགས་བཤད་མགྲིན་མཐོ་ཞིང་། །རྒྱན་
ལྡན་ངག་གི་ལྕགས་སྐྱུས་ལྷག་པའི་ལྷ། །སྐད་ཅིག་ལ་འགུག་རྒྱལ་གསུང་ཡིད་བཞིན་མཚོར། །ཉེར་
བགྲོད་ལམ་འདིར་དཔྱོད་ལྡན་ཅིས་མི་འཇུག།
འདིར་དོན་རྒྱན་སོ་ལྔའི་དཔེར་བརྗོད་དཔྱོད་ལྡན་བློ་གསལ་གཞོན་ནུའི་ཚོགས་ཀྱི་བློ་གྲོས་
ཀྱི་རེ་བ་ཡོངས་སུ་འགེང་པར་ནུས་པ་ཞིག་འགོད་པར་འདོད་པ་ལས། དང་པོ་རང་བཞིན་བརྗོད་པའི་
རྒྱན་ལ་བཞི་ཡོད་པ་ལས
དང་པོ་རིགས་ཀྱི་རང་བཞིན་བརྗོད་པའི་རྒྱན་ནི།ངོ་མཚར་བླ་གོས་ངུར་སྨྲིག་མདངས་
བཀྲ་ཞིང༌། །མ་སྒྲིབས་མཚན་དཔེའི་མཛེས་སྡུག་ཀུན་ནས་གསལ། །སྙན་འཇེབས་དྲུག་ཅུའི་གསུང་
དབྱངས་དང་ལྡན་པའི། །སྐལ་བཟང་སངས་རྒྱས་འདི་དག་ཕྱག་གི་གནས།།ཡང༌།ལེགས་བྱས་དར་།
བབ་ལང་ཚོ་མཛེས་ལྡན་པའི །ངོ་མཚར་ནོར་བུའི་དོ་ཤལ་རྒྱན་འཕྲེང་ཅན། །རབ་མཛེས་མཚན་
དཔེའི་ཡོན་ཏན་ཀུན་ནས་གསལ། །ལྷ་མོ་འདི་དག་ངག་འཇམ་སྨྲ་བའི་དཔལ། །གཉིས་པ་བྱ་བའི་
རང་བཞིན་བརྗོད་པའི་རྒྱན་ནི།ཧྲི་ཞེས་གསུང་དབྱངས་སྙན་པར་རབ་སྒྲོག་ཅིང༌། །དཀྱུས་རིང་སྤྱན་
ཟུང་དག་ནི་རྣམ་པར་གཡོ། །བདག་ཅག་འགྲོ་བློར་སིམ་པར་བྱེད་པའི་སླད། །འཇམ་མཉེན་སོར་
མོས་རྒྱུད་མངས་བསྐུལ་བར་མཛད། །གསུམ་པ་ཡོན་ཏན་གྱི་རང་བཞིན་བརྗོད་པའི་རྒྱན་ནི། མཚར་
པརད།
ང་ཚོ་བོ་མེར་ལག་པའི་ལ་
སྡུག་ལང་ཚོ་བློ་སྟེར་ལྷག་པའི་ལྷས། །མ་རིག་མུན་པའི་ཚོགས་རྣམས་ཉེར་བསལ་ཞིང༌། །རིག་པའི་
གནས་ལ་བློ་གྲོས་མཆོག་སྩོལ་བས། །ཐོས་བསམ་འབད་མེད་ལྷུན་གྲུབ་ཐོབ་འདི་མཚར། །བཞི་པ་
རྫས་ཀྱི་རང་བཞིན་བརྗོད་པའི་རྒྱན་ནི།སྒྱུ་འཕྲུལ་ཡུམ་གྱི་ལྷུམ་ནས་ཟས་གཙང་སྲས །མདོ་སྔགས་
ཐེག་རིམ་ཆོས་ཀྱི་འཁོར་ལོ་བསྐོར། །སྐྱེ་རྒུ་ཀུན་ལ་ཕན་བདེའི་ལམ་བཟང་ཕྱེ །ཤཱཀྱའི་རྒྱལ་པོ་སྲིད་
ཞི་ཀུན་གྱི་སྐྱབས། །དོན་རྒྱན་ལེའུ་དང་པོའོ །
གཉིས་པ་ལ་སོ་གསུམ་ཡོད་པ་ལས །དང་པོ་ཆོས་དཔེའི་རྒྱན་ནི། སྨིན་ལེགས་ལེགས་
ལྡན་གུར་གུམ་གཞོན་ནུ་ཡི། །ལེགས་བྱས་གེ་སར་རྒོད་པ་ཇི་བཞིན་དུ། །མགོན་ཁྱོད་ཞལ་བཟང་
མཚར་ཡིད་འོང་བ། །དམར་སེར་འོད་ཀྱིས་ཀུན་ནས་མཛེས་པའོ། །གཉིས་པ་དངོས་པོ་བརྗོད་པའི་
306

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་དོ་ཤལ
དཔེ་རྒྱན་ནི། གང་སྐུ་རབ་མཛེས་རྣམ་པ་ལུས་ཕྲ་བཞིན། །གསུང་དབྱངས་དྲི་ཟའི་རྒྱུ་མངས་ཀྱི་རྗེས་
འགྲོ། །ཁྱོད་ཐུགས་ཟབ་གསལ་ནམ་མཁའ་དག་དང་མཚུངས། །དབྱངས་ཅན་ཐུགས་རྗེས་འབྲལ་
མེད་བདག་ལ་སྲུངས། །གསུམ་པ་གྲགས་ཟློག་གི་དཔེ་རྒྱན་ནི། ཁྱོད་ཞལ་འཛུམ་པའི་ཚེམ་དཀར་
ཕྲེང་བ་ནི། །སྲིད་འདིར་མཛེས་པ་ཇི་བཞིན་འོད་དཀར་ཅན། །མཐོ་མཐིང་ཨུཏྤལ་མདངས་ལྡན་
མཚན་དཔེའི་དཔལ། །འགྲོ་བའི་ཡིད་འདི་རབ་ཏུ་འཕྲོག་པར་བྱེད། །བཞི་པ་ཕན་ཚུན་དཔེ་རྒྱན་ནི།
གང་སྐུ་ཡིད་འོང་ཟླ་ལྕམ་དཔལ་མོ་ཡི། །རབ་དགེས་འཛུམ་པའི་ཞལ་བཞིན་འོད་དཀར་ཅན། །རྣམ་
རྒྱས་ལང་ཚོ་ཅན་དེའི་མཛེས་སྡུག་བཞིན། །ཚངས་སྲས་ཞལ་དཀྱིལ་ཡིད་དུ་འོང་བ་ལགས། །ལྔ་པ་
ངེས་པའི་རྒྱན་ནི། ལེགས་བྱས་སྙན་ཚིག་སྨྲ་ལ་དཎྜི་ཁྱོད། །ངག་དབང་ཚངས་པའི་བུ་མོ་ཉིད་དང་
མཚུངས །དེ་ལས་གཞན་པའི་དཔེ་ཟླ་སྲིད་གསུམ་ན། །རྒྱལ་ཀུན་མཁྱེན་བརྩེས་སྤྱན་གྱིའང་
གཟིགས་མ་ཡིན། །དྲུག་པ་ངེས་མིན་དཔེ་རྒྱན་ནི། རབ་མཛེསདཀར་གསལ་ཚེམས་ཀྱི་ཕྲེང་བ་། །
ལེགས་ལྡན་ཀུ་མུད་གཞོན་ནུ་གསར་བ་ཡི། །རྗེས་འགྲོ་ཉིད་དང་ངེས་མཚུངས་གཞན་དུ་ཡང༌། །དེ་
ལྟར་འཛིན་ན་དེ་ཡི་དཔལ་འཛིན་། །བདུན་པ་བསྡུས་པའི་དཔེ་རྒྱན་ནི། མཁྱེན་ཅན་ཟླ་ལྕམ་ལྷ་ཡི་
འདྲེན་བྱེད་ནི། །གནག་པས་བུང་བའི་རྗེས་སུ་འགྲོ་མིན་ཏེ། །དཀྱུས་རིངས་རྣམ་པར་འཕྲུལ་པས་སྐྱེ་
རྒུ་ཀུན། །རབ་དགའི་དཔལ་སྟེར་བྱེད་པ་འདིས་ཀྱང་ངོ་། །བརྒྱད་པ་ཕུལ་བྱུང་གི་དཔེ་རྒྱན་ནི།
འཁོན་རིགས་ས་སྐྱའི་འཇམ་མགོན་དཔའ་བོ་དང༌། །ནག་ཁོལ་ཞེས་གྲགས་པའི་སྙན་ངག་མཁན། །
རྒྱ་བོད་ནོར་འཛིན་ཁོ་ནས་ཐ་དད་ཀྱི། །མཁས་པའི་དབྱེ་བ་གཞན་ཞིག་སུ་ཡིས་མཐོང༌། །དགུ་པ་
རབ་བརྟགས་ཀྱི་དཔེ་རྒྱན་ནི། ཨེ་མ་གང་སྐུའི་མཚར་སྡུག་དཔལ་གྱི་ཚོགས། །མཛེས་པ་འཛིན་ཞེས་
ཐུན་མཚམས་ཁང་སར་མཐོང༌། །ཡིད་འོང་ལི་ཁྲིའི་མདངས་ཀྱིས་མཁྱུད་པ་ཡི། །པདྨ་རཱ་གའི་རི་
བོའང་སྣང་མིན་ནམ། །བཅུ་པ་རྨད་བྱུང་གི་དཔེ་རྒྱན་ནི། ལེགས་བྱས་ཆུ་སྐྱེས་གེ་སར་བཞད་པའི་
རྩེར། །རྐང་དྲུག་ལྡན་པའི་ལན་ཚར་འཕུར་ལྡིངས་བྲེལ། །རབ་སྙན་རྒྱུད་མངས་སྒྲ་ལས་གནས་ལྔའི་
དབྱངས། །སྒྲོགས་ན་ཁྱོད་སྐུའི་མཚར་དཔལ་འཛིན་ནོ། །བཅུ་གཅིག་པ་རྨོངས་པའི་དཔེ་རྒྱན་ནི།
ལྷ་ཁྱོད་ཞལ་བཟང་བལྟ་འདོད་རི་བོང་ཅན། །ཡིད་འོང་གཟུགས་མཛེས་མཁའ་ལ་སྦྱར་མཐོང་ནས །
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དེ་ཚེ་འཛུམ་འཕྲེང་ལྡན་ཞེས་དད་པ་ཡི། །ཐལ་མོ་སྦྱར་ཏེ་དེ་ལ་བདག་གིས་བཏུད། །བཅུ་གཉིས་པ་
ཐེ་ཚོམ་གྱི་དཔེ་རྒྱན་ནི། མི་མཇེད་ཞིང་འདིའི་འདྲེན་པ་ཟས་གཙང་སྲས། །བདུད་རྩིའི་ཆོས་འཁོར་
བསྐོར་རམ་ས་སྐྱ་པ །གདུལ་བྱར་རྗེས་ཆགས་དབྱངས་ཅན་རྒྱུད་མངས་རྡུང༌། །ཅི་ཞེས་ཡིད་གཉིས་
ཐེ་ཚོམ་འཁྱོག་ལ་འཕྱངས། །བཅུ་གསུམ་པ་གཏན་ལ་འབེབས་པའི་དཔེ་རྒྱན་ནི། གང་སྐུ་ལུས་ཕྲའི་
མཛེས་འཕྲོག་དབང་པོའི་གཞུ། །སྙན་ཚིག་འདོད་འཇོ་མི་སྨྲ་ལྷ་རྣམས་ཀྱིས། །གང་དུ་སྤྲུལ་པའི་ཐིག་
ལེ་མཆོག་མ་མིན།།དེ་ཕྱིར་ངག་དབང་ཚངས་པའི་བུ་མོའོ །བཅུ་བཞི་པ་སྦྱར་བའི་དཔེ་རྒྱན་ནི།མི་
ཟད་ཡིད་ལ་འདོད་དགུ་སྦྱིན་པའི་དཔལ། །མི་དམན་ཕན་བདེའི་གྲིབ་བསིལ་ཀུན་ལ་སྙོམས། །གང་
གི་ཡོན་ཏན་ཕུན་ཚོགས་བསམ་མི་ཁྱབ།།ཁྱོད་ནི་འཆི་མེད་དཔག་བསམ་ལྗོན་པ་བཞིན།།བཅོ་ལྔ་པ་
མཉམ་ཉིད་ཀྱི་དཔེ་རྒྱན་ནི། །ཨེ་མ་མཚར་སྡུག་ལང་ཚོ་ལྡན་པའི་ལྷ། །ངག་དབང་རྡོ་རྗེ་དབྱངས་ཅན་
ལྷ་མོ་ནི། །ཡིད་བསྲུབས་བདག་པོའི་དགའ་མ་ཇི་བཞིན་དུ །༼དཔེ་ཅན༽མཛེས་༼དཔེ་ལ༽ལྡན་༼ཡིད
བསྲུབས་ཀྱི༽ཆོམ་རྐུན་༼ཏེ་རྩུབ་གཅོད༽མ་ཡིན་པ་ཡིས་སོ །བཅུ་དྲུག་པ་སྨད་པའི་དཔེ་རྒྱན་ནི།ཟབ་གསལ་
ཆུ་གཏེར་ལྕེ་གཉིས་དང་འགྲོགས་ལ། །ཏམྦུ་ར་དབྱངས་ཆོས་ཚུལ་རོ་དང་བྲལ། །གངས་རྡུལ་
བརྩེགས་པ་བེམ་པོའི་རང་བཞིན་ཉིད།།དབྱངས་ཅན་ཐུགས་གསུང་སྐུ་ལ་ཆར་མི་ཕོད། །བཅུ་བདུན་
པ་བསྔགས་པའི་དཔེ་བརྒྱན་ནི། གཏིང་ཟབ་ཆུ་གཏེར་རིན་ཆེན་འབྱུང་བའི་གནས། །མི་ཟད་དགོས་
རྗེ་དབྱངས་ཅན་ལྷག་པའི་ལྷ།འདོད་ཡིད་བཞིན་སྩོལ་བ་སྟེ། །ངག་དབང་རྗེ་དབྱངས་ཅན་ལྷག་པའི་ལྷ། །དེ་དག་རྣམ་པ་ཀུན་ཏུ་
མཚུངས་པ་ལགས །བཅོ་བརྒྱད་པ་བརྗོད་འདོད་ཀྱི་དཔེ་རྒྱན་ནི། གང་གི་སྲིད་ན་ཕྱག་ཞབས་སོར་
མོ་རྣམས། །དྲྭ་བས་ཡོངས་སུ་འབྲེལ་བའི་དཔེ་ཟླ་། །རྨད་བྱུང་ཡོན་ཏན་ལྡན་ནམ་སྐྱོན་མངའ་ཡང་། །
འདབ་བཟང་དབང་པོའི་ཁེངས་པ་འཇོམས་པ་ལགས། །བཅུ་དགུ་པ་འགལ་བའི་དཔེ་རྒྱན་ནི། ཀྱེ་མ་
མཛེས་ཤིང་ཡིད་འོང་རོལ་པ་དང༌། །དྲེགས་པ་འདོད་པ་ཀུན་དུ་དགའ་བའི་གྲོགས། །ཆུ་སྐྱེས་དེ་ཡིས་
བདེ་བླག་ཉིད་དུ་ནི། །འཛུམ་བྱེད་ཀུན་གསལ་ཟླ་བའི་དགྲ་ཟླར་གྱུར། །ཉི་པ་དགག་པའི་དཔེ་རྒྱན་ནི།
གང་ཞིག་ཉིན་མོར་བྱེད་འདི་དུས་མེ་ཡི། །མི་ཟད་ཉེར་འཚོའི་ཚོགས་ལས་མ་རྒྱལ་ཕྱིར། །མགོན་པོ་
ཟུར་ཕུད་ལྔ་ལྡན་ཞལ་དཀྱིལ་ལ། །འགྲན་པའི་གོ་སྐབས་ནམ་ཡང་ཡོད་མ་ཡིན། །ཉེར་གཅིག་པ་
308

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
བསྟོད་ཀྱི་དཔེ་བརྒྱན་ནི། །བདེན་གསུང་དབང་པོ་མཚན་དཔེའི་མདངས་འོད་འཛུམ། །ས་སྐྱའི་
འཇམ་མགོན་མཛོད་སྤུའི་འཁྱིལ་རིས་ཅན། །དེ་དག་ཕན་ཚུན་རྣམ་པར་མཚུངས་པ་ལས། །ཁྱད་པར་
འཕགས་པ་འགའ་ཡང་ཡོད་མ་ཡིན། །ཉེར་གཉིས་པ་དེ་ཉིད་བརྗོད་པའི་དཔེ་རྒྱན་ནི། དར་བབ་ལང་
ཚོ་མཛེས་འདི་ཚངས་སྲས་ལྷའི། །རབ་དགེས་འཛུམ་པའི་ཞལ་ཡིན་ཀུནྟ་མིན། །ཐོས་འཛིན་སྣོད་དུ་
ཉེར་བབས་རྒྱུད་མང་སྒྲ། །མ་ཡིན་ཚངས་པའི་བུ་མོའི་གསུང་ཉིད་དོ། །ཉེར་གསུམ་པ་ཐུན་མོང་མིན་
པའི་དཔེ་རྒྱན་ནི། ༼རྩ་བའི་བླ་མ།༽ཙན་དན་ག་བུར་གཞོན་ནུ་དག་གི་ནི། །བསུང་ཞིམ་ལས་འདས་རྣམ་
འདྲེན་དམ་པའི་མཆོག །ཚུལ་ཁྲིམས་དྲི་བཟང་འཐུལ་བའི་དཔེ་ཟླར་ནི། སྐྲུན་མིན་རང་ཉིད་ཁོ་ན་
མཚུངས་པར་ངེས། །ཉེར་བཞི་པ་འབྱུང་མིན་དཔེ་རྒྱན་ནི། དུས་གསུམ་རྒྱལ་བའི་མཁྱེན་བརྩེ་ནུས་པ་
ས་གཟགས་བཅར་འོང་ད་འབར་བ་
ཀུན། །གཅིག་བསྡུས་གཟུགས་བརྙན་འོད་དུ་འབར་བ་བཞིན། །རྣམ་འདྲེན་མཆོག་གི་ཡོན་ཏན་ཕུང་
པོའི་དཔྱིད། །གང་གི་གྲགས་སྙན་སྲིད་རྩེར་མངོན་པར་མཛེས། ། ཉེར་ལྔ་པ་སྲིད་མིན་གྱི་དཔེ་རྒྱན་ནི
པདྨའི་མཛའ་བོ་དག་ལས་མུན་པ་དང༌། །བདུད་རྩི་འོད་དཀར་ཅན་ལས་ཚ་བའི་ཟེར །ཇི་བཞིན་ཟླ་
ལྕམ་དཔལ་མོའི་ཞལ་འཛུམ་ལས །སྨད་འོས་གྲོང་ཚིག་འབྱུང་བ་སྲིད་མ་ཡིན། །ཉེར་དྲུག་པ་མངས་
པའི་དཔེ་རྒྱན་ནི། མཐའ་བྲལ་ཟླ་བའི་མ་ལས་ནོར་གྱི་བུ། །རབ་དཀར་ཀཻ་ལ་ཤ་ཡི་དལ་འགྲོའི་རྒྱུན། །
འཆི་མེད་ལྗོན་པ་འདོད་དགུ་འབྱུང་བ་བཞིན། །རྣམ་འདྲེན་མཆོག་ལས་ལེགས་བཤད་སྦྱིན་མང་ངོ་། །
འཆ་མད་ལྡན་པ་འདད་དགུ་འབྱུང
ཉེར་བདུན་པ་རྣམ་འགྱུར་གྱི་དཔེ་རྒྱན་ནི།ཟླ་ལྕམ་ཞལ་དཀྱིལ་དཀར་གསལ་འོད་བརྒྱའི་དཔྱིད།།འོ་
མའི་རྒྱ་མཚོར་ངལ་མེད་བཀྲུས་པ་བཞིན།།དབུ་ལོ་བུང་བ་ལྟ་བུར་གནག་ཅིང་འཁྱིལ། །མིག་སྨན་རྒྱ་
མཚོའི་གཏིང་ནས་ཕྱུང་བ་བཞིན། །ཉེར་བརྒྱད་པ་འཕྲེང་བའི་དཔེ་རྒྱན་ནི། དགའ་བའི་ཚལ་གྱི་ལྗོན་
པ་ཇི་བཞིན་དུ །ལྗོན་པའི་ཡལ་འདབ་འདབ་མས་གེ་སར་བཞིན། །གེ་སར་གཞོན་ནུའི་རྐང་དྲུག
ལྡན་པ་བཞིན། །ཟླ་ལྕམ་ཉིད་བསྐུར་མཚན་དཔེའི་དཔལ་འཛིན་ནོ། །ཉེར་དགུ་པ་བཞིན་སྒྲ་གཅིག་
པའི་ངག་དོན་གྱི་དཔེ་རྒྱན་ནི།མཛེས་སྡུག་འོད་ཀྱི་དཔལ་སྟེར་རིན་ཆེན་ཁྲིར།།གང་སྐུ་མཚན་དཔེའི་
གཟི་འོད་རྣམ་བཀྲའི་དཔྱིད། །རིན་ཆེན་རྡུལ་བརྩེགས་ཕང་པར་བདུད་རྩིའི་འོད། །ཆ་ཤས་འཐིང་
རིས་བསིལ་ཟེར་མཚོན་བཞིན་མཛེས། །སུམ་ཅུ་པ་བཞིན་སྒྲ་དུ་མའི་ངག་དོན་གྱི་དཔེ་རྒྱན་ནི། འཆི་
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མེད་ཡོངས་འདུ་ཇི་བཞིན་རྣམ་འདྲེན་མཆོག །དམ་པའི་འབྲས་བུ་སྨིན་ཞིང་དེ་ཡི་གསུང༌། །འདབ་
ལྡན་དར་བབ་བཞིན་དུ་བདག་གིས་ནི། །མྱང་ཞིང་མྱང་ཞིང་བློ་མཆོག་རབ་དགའ་རྒྱས། །སོ་གཅིག་
པ་ཟླ་བ་དངོས་པོའི་དཔེ་རྒྱན་ནི། གངས་ཁྲོད་མཁས་པར་རློམ་པ་མང་ཡོད་ཀྱང་། །འཕྲོག་བྱེད་ཚར་
གཅོད་ས་སྐྱ་པ་ཁོ་ན །མཁའ་ལ་རྒྱུ་བའི་ཚ་ཟེར་ཅན་གཉིས་པ། །བརྒྱ་བྱིན་མིག་སྟོང་ལྡན་ཡང་
མཐོང་ངམ་ཅི། །སོ་གཉིས་པ་མཚུངས་སྦྱོར་གྱི་དཔེ་རྒྱན་ནི།ལེགས་བྱས་ཉིན་བྱེད་འོད་ཀྱིས་པདྨ་
དང་། །ཨེ་མ་ལྷ་ཁྱོད་བདག་བློར་རབ་རྒྱས་མཛད།།དེ་ཡིས་མུན་པའི་ཚོགས་ཀུན་རྣམ་དྭངས་ནས། །
ཁྱོད་ཀྱིས་མི་ཤེས་མ་རུངས་མུན་པ་འཇོམས། །སོ་གསུམ་པ་རྒྱུའི་དཔེ་རྒྱན་ནི། གང་སྐུ་མཛེས་པས་ཟླ་
བའི་འོད་དཀར་མཚུངས། །གསུང་དབྱངས་སྙན་པས་དྲི་ཟའི་རྒྱུད་མངས་བཞིན། །ཁྱོད་ཐུགས་ཟབ་
པས་རྒྱ་མཚོའི་རྗེས་སུ་འཇུག །རིག་བྱེད་གཏམ་གྱི་འཕོང་པ་སེལ་མཚོན་མ། །དོན་རྒྱན་ལེའུ་གཉིས་
པའོ །།
གསུམ་པ་གཟུགས་ཅན་གྱི་རྒྱན་ལ་ཉི་ཡོད་པ་ལས། དང་པོ་བསྡུས་པའི་གཟུགས་ཅན་
གྱི་རྒྱན་ནི། མཚར་སྡུག་ལང་ཚོ་རབ་གྲགས་བློ་གཏེར་ལྷ། །ཁྱོད་ཞལ་འཛུམ་སྐྱེས་འདབ་བརྒྱའི་
འདྲེན་བྱེད་ཟུང༌། །ཨུཏྤལ་ཚེམས་དཀར་ཕྲེང་བ་ཟེ་འབྲུ་ཡི། །ལང་ཚོ་ངོམ་པ་སྲིད་ན་མཛེས་པའི་རྒྱན། །
གཉིས་པ་མ་བསྡུས་པའི་གཟུགས་ཅན་གྱི་རྒྱན་ནི འགྲོ་ཀུན་ཐོགས་མེད་བརྩེ་བས་བསྐྱངས་པའི་མ། །
ཚངས་སྲས་ལྷ་མོ་ཞལ་གྱི་འོད་དཀར་མཛེས། །དྲི་ཟའི་རྒྱུད་མངས་སྙན་པར་སྒྲོག་པ་འདི། །སྐལ་
བཟང་བདག་གི་ཐོས་འཛིན་བདུད་རྩིར་ཁོལ། །གསུམ་པ་བསྡུས་ཤིང་མ་བསྡུས་པའི་གཟུགས་ཅན་
གྱི་རྒྱན་ནི།ཡིད་འཕྲོག་ཟླ་ལྕམ་ཤེལ་གྱི་ལྕུག་ཕྲན་གྱི། །འཆི་མེད་གོས་ཀྱི་འདབ་ཕྲེང་ལྷབ་ལྷུབ་གཡོ། །
སེན་མོས་བཏབ་བསྐྱོད་གེ་སར་རྒོད་པའི་རྩེར། །དྲི་ཟའི་རྒྱུ་མངས་བུང་བའི་གླུ་དབྱངས་ལེན། །བཞི་
པ་མཐའ་དག་གཟུགས་ཅན་གྱི་རྒྱན་ནི།སོར་དམར་བའི་འདབ་འཕྲེང་མཛེས་པའི་རྩེར། །སེན་
མོའི་འོད་ཟེར་སྟོང་གི་གེ་སར་ཅན། །འཇམ་མགོན་ས་པཎ་ཞབས་ཀྱི་མེ་ཏོག་ཕོན། །དད་དང་གུས་
པའི་ཚུལ་གྱིས་སྤྱི་བོར་ཟུང༌། །ལྔ་པ་ཆ་ཤས་ཀྱི་གཟུགས་ཅན་གྱི་རྒྱན་ནི། དབྱིབས་ལེགས་འཛུམ་
མཛེས་ལྟ་ན་སྡུག་པའི་ཞལ། །མཐོང་འཐིང་སྤྱན་ཟུང་རྐང་དྲུག་རྣམ་པར་གཡོ།།རྨད་བྱུང་སྨིན་འཁྱོག་
310

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
འཁྲི་ཤིང་འཇོ་སྒེག་ཅན། །མངོན་དགེས་ཚེམས་འཕྲེང་གེ་སར་བཞད་པས་མཛེས། །དྲུག་པ་ཆ་ཤས་
ཅན་གྱི་གཟུགས་ཅན་གྱི་རྒྱན་ནི།འོད་དཀར་དཔྱིད་ཀྱི་ཐིག་ལེ་སྐུའི་ཆུ་སྐྱེས། །ངོ་མཚར་ནོར་བུའི་དོ་
།ལ་མཚན་དཔེའི་དཔལ། །རྨད་བྱུང་སྨིན་འཁྱོག་ཤངས་ཀྱི་གཟེངས་མཐོ་བ། །ཨེ་མ་མ་ལུས་ཕྱོགས་
ཀྱི་དལ་བ་འཕྲོག །བདུན་པ་ཡན་ལག་གཅིག་པའི་གཟུགས་ཅན་གྱི་རྒྱན་ནི། ཚར་དུ་དངར་བའི་ཟླ་
ལྕམ་དཔལ་མོ་ཡི། །འཆི་མེད་གོས་བཟང་ལྷབ་ལྷུབ་དབང་པོའི་གཞུ །ནོར་བུའི་དོ་ཤལ་རྒྱན་ཕྲེང་
གསར་བ་འདིས།།འགྲོ་ལ་གདུང་མེད་བདུད་རྩིའི་སྦྱིན་མངས་འགྱེད།།བརྒྱད་པ་ལྡན་པའི་གཟུགས་
ཅན་གྱི་རྒྱན་ནི།ཚངས་སྲས་ལྷ་མོའི་ཞལ་འཛུམ་མེ་ཏོག་ལ། །མཛེས་པའི་སྤྱན་ཟུར་འཕུར་ལྡིང་བུང་
བ་འཁོར། །བློ་ངན་མུན་པའི་ཚོགས་ཀུན་ཉེར་བསལ་ནས། །རིག་པའི་གནས་ལ་བློ་གྲོས་ཐོགས་
མེད་སྩོལ། །དགུ་པ་མི་ལྡན་པའི་གཟུགས་ཅན་གྱི་རྒྱན་།ཡིད་འཕྲོག་ཟླ་ལྕམ་བློ་གཏེར་ལྷག་པའི་ལྷ། །
ཁྱོད་ཞལ་འཛུམ་པའི་ཟླ་གཞོན་གསར་པའི་དཔལ། །དཀྱུས་རིང་མཐོ་མཐིང་སྤྱན་ཟུང་ཨུཏྤལ་ལ། །
སྔོན་པོ་ཤིན་ཏུ་གཡོ་བའི་དཔལ་འཛིན་། །བཅུ་པ་བརྟེན་པ་མི་མཉམ་པའི་གཟུགས་ཅན་གྱི་རྒྱན་ནི།
རབ་མཛེས་ཞལ་གྱི་བདུད་རྩི་འོད་དཀར་ཅན། །ལྗགས་བཟང་གཉེན་འཇམ་གློག་གི་གར་མཁན་མ། །
འཛུམ་སྐྱེས་ཚེམ་དཀར་འཕྲེང་བའི་འོད་སྣང་གི །རེག་པ་སྲིད་གསུམ་ཞི་བདེའི་གནས་ལ་འགོད། །
བཅུ་གཅིག་པ་ཁྱད་པར་དང་བཅས་པའི་གཟུགས་ཅན་གྱི་རྒྱན་ནི། འཇམ་མགོན་ས་པཎ་ཞབས་ཟུང་
འཕྲོག་བེང་རལ་པའི་བ་དན་
ནོར་བུའི་ཏོག །འཕྲོག་བྱེད་རལ་པའི་བ་དན་རྩེ་ལ་བཏགས། །རྒོལ་ངན་དོགས་མེད་ཆོས་ལྡན་སློབ་
བུ་རྣམས། །དགའ་བའི་རྒྱལ་མཚན་ཕྱོགས་ལས་རྒྱལ་གྱུར་ཅིག །བཅུ་གཉིས་པ་འགལ་བའི་
གཟུགས་ཅན་གྱི་རྒྱན་ནི། མཐོ་མཛེས་ཤར་རིའི་རྩེ་ལས་མ་འོངས་ཤིང༌། །འཆི་མེད་ཡངས་པའི་ལམ་
ལ་མ་བགྲོད་ཀྱང༌། །ཁྱོད་ཞལ་མཛེས་སྡུག་རྫོགས་པའི་ཟླ་བ་ཡིས། །ཕན་བདེའི་པདྨོ་རྒྱས་འདི་སྲིད་
ན་མཚར། །བཅུ་གསུམ་པ་རྒྱུའི་གཟུགས་ཅན་གྱི་རྒྱན་ནི། མཁྱེན་པས་བློ་གཏེར་དབང་ཕྱུག་གཙུག་
ཕུད་འཛིན། །བརྩེ་བས་མ་འདྲིས་མཛའ་བཤེས་པད་དཀར་ཅན། །ནུས་ལྡན་ཡིད་བསྲུབས་དཔུང་
ཚོགས་མཐར་བྱེད་ཅིང༌། །གཉིས་མེད་གསུང་ཀུན་གསང་བའི་བདག་པོ་ལགས། །བཅུ་བཞི་པ་སྦྱར་
བའི་གཟུགས་ཅན་གྱི་རྒྱན་ནི།གང་དག་དྲན་པས་རབ་འཕོང་གདུང་བའི་ཚོགས།།མ་ལུས་རབ་ཏུ་ཞི་
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བ་ཉིད་འགྱུར་ཏེ། །མི་ཟད་འདོད་དགུ་སྦྱིན་པ་འདྲེན་མཆོག་གི།ལྗོན་པ་དེ་དག་སུ་ཡི་ཕྱག་འོས་ཡིན། །
བཅོ་ལྔ་པ་དཔེའི་གཟུགས་ཅན་གྱི་རྒྱན་ནི། འགྲོ་ལ་བརྩེ་བའི་རྗེས་ཆགས་དམར་བ་ཡི། །མྱོས་པས་
དབྱངས་ཅན་ལྷ་ཡི་འོད་བརྒྱ་པ། །ཐུན་མཚམས་སྤྲིན་གྱི་གོས་དམར་ལ་ཆགས་པའི །མཁའ་ལ་
བའི་ཉི་གཞོན་སྐྱེངས་པར་བྱེད། །བཅུ་དྲུག་པ་ཟློག་པའི་གཟུགས་ཅན་གྱི་རྒྱན་ནི། བུང་བའི་ཚོགས་
ཀྱི་རབ་མཛེས་པད་ཚལ་དང༌། །བདག་གི་ཚངས་སྲས་ཁྱོད་ཞལ་ཆུ་སྐྱེས་བརྟེན །ཨེ་མ་པད་ཚལ་
དུས་ཀྱི་རེག་བྱས་ཉམས །གཅིག་ཤོས་ཁྱོད་ཞལ་ཆུ་སྐྱེས་རབ་ཏུ་བརྟན། །བཅུ་བདུན་པ་འགོག་པའི་
གཟུགས་ཅན་གྱི་རྒྱན་ནི། ལྷ་གཅིག་རྨད་བྱུང་མཁྱེན་བརྩེའི་འོད་ཟེར་དེས། །ཟློག་དཀའ་ཆུ་སྲིན་
རྒྱལ་མཚན་དཔུང་ཚོགས་ཀྱི། །ཕན་བདེའི་པདྨོ་ཟུམ་པར་བྱས་པས་ན། །ཉིན་འབྱེད་དབང་པོར་སུ་
ཞིག་བརྗོད་པར་བྱེད། །བཅོ་བརྒྱད་པ་མཉམ་འཇོག་གི་གཟུགས་ཅན་གྱི་རྒྱན་ནི། མཛེས་སྐུ་འོད་ཀྱི་
ཆ་རྫོགས་བསིལ་ཟེར་ཅན། །སྙིང་གི་ཀུ་མུད་ལང་ཚོ་བཞད་པའི་དཔལ། །དེ་བྱིན་རླབས་བརྒྱས་རྩེན་
ནམ་ཡང་ན་ནི། །སྔོན་བསགས་གནམ་བསྐོས་སྟོབས་ཀྱི་སྐལ་བས་ཐོབ །བཅུ་དགུ་པ་འཕར་མའི་
གཟུགས་ཅན་གྱི་རྒྱན་ནི། ལེགས་བྱས་རྣམ་དཔྱོད་ཆུ་གཏེར་པད་ཚལ་དུ །མཁྱེན་རྩེའི་སྤྱན་ཟུར་
རླབས་འཕྲེང་བུང་བ་གཡོ། །ལེགས་བཤད་གཏམ་གྱི་སྦྲང་རྩི་འཆི་མེད་ཟས། །སྐལ་བཟང་རིག་བྱེད་
མཁན་རྣམས་དགའ་སྟོན་མཛོད། །ཉི་ཤུ་པ་བསྙོན་དོར་གྱི་གཟུགས་ཅན་གྱི་རྒྱན་ནི།དབྱིབས་ལེགས་
འཛུམ་ཞལ་མ་ལགས་རི་བོང་འཛིན། །རྣམ་བཀྲ་མཚན་དཔེ་མ་ལགས་དབང་པོའི་གཞུ། །སྙན་
འཇེབས་ཁྱོད་གསུངས་མ་ལགས་དྲི་ཟའི་གླུ། །དཔྱོད་ལྡན་ཐོས་འཛིན་བདུད་རྩི་ཉིད་དུ་སིམ །དོན་
རྒྱན་ལེའུ་གསུམ་པའོ །།
བཞི་པ་གསལ་བྱེད་ཀྱི་རྒྱན་ལ་བཅུ་ཡོད་པ་ལས དང་པོ་རིགས་བརྗོད་པ་ཐོག་མའི་
གསལ་བྱེད་ཀྱི་རྒྱན་ནི། ལེགས་ལྡན་རྫོགས་པའི་སངས་རྒྱས་རྣམས་ཀྱི་༼ཚེག་བར་གཅིག་ཆད༽ །འདུལ་
འོས་སྐལ་བཟང་བློ་གྲོས་རྒྱས་པར་བྱེད། །མ་རུང་ལུས་མེད་དཔུང་ཚོགས་འཇོམས་པ་དང༌། །སྲིད་
གསུམ་དུཿཁ་ཉོན་མོངས་སེལ་བར་བྱེད། །གཉིས་པ་བྱ་བ་བརྗོད་པ་ཐོག་མའི་གསལ་བྱེད་ཀྱི་རྒྱན་ནི།
སྒྲོགས་སོ་པད་དཀར་འདབ་སྟོང་སྟེགས་བུའི་ཁར །ངག་དབང་ཚངས་སྲས་ཆོས་ཀྱི་གསུང་སྙན་། །
312

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་དོ་ཤལ
དེ་ཡི་ཕང་པར་དྲི་ཟའི་རྒྱུད་མངས་སྒྲ། །མཁས་གང་ཟབ་ཡངས་ལེགས་པར་བཤད་པའོ། །གསུམ་པ་
ཡོན་ཏན་བརྗོད་པའི་ཐོག་མའི་གསལ་བྱེད་ཀྱི་རྒྱན་ནི།རྒྱས་སོ་བྱིན་རླབས་བདུད་རྩིའི་ཆུ་བོའི་རྒྱུན། །
ལྡན་པ་གནས་ལ་ལ།།སྲང་
མི་ཕྱེད་དད་དང་ལྡན་པ་གནས་ལྔ་ལ། །སྦྱངས་པའི་བློ་དང་ལེགས་བཤད་ངེས་འབྱུང་གི །སྙིང་རྗེའི་
བྱང་ཆུབ་ཐོབ་པར་འདོད་པ་ཡང་། །བཞི་པ་རྫས་བརྗོད་པ་ཐོག་མའི་གསལ་བྱེད་ཀྱི་རྒྱན་ནི། རྗེས་
ཆགས་དམར་བའི་འོད་ཀྱིས་དབྱངས་ཅན་ལྷ། །པད་དཀར་འཛིན་པའི་ཚེམས་དཀར་ལས་འཁྲུངས་
ཤིང༌། །ཕྱི་ནང་ཕྱོགས་སུ་མ་ལྷུང་འཇམ་མགོན་གྱི། །ཟག་མེད་བདེ་སྟོང་བསྐྱེད་པའི་ཡེ་ཤེས་གར། །
ལྔ་པ་རིགས་བརྗོད་པ་བར་གྱི་གསལ་བྱེད་ཀྱི་རྒྱན་ནི། །དྲི་མེད་ཚུལ་ཁྲིམས་ལྡན་ནོ་མཁྱེན་བརྩེ་ཡི། །
དམ་པའི་ཡོན་ཏན་མངའ་བའི་འདྲེན་མཆོག་རྣམས། །འགྲོ་བའི་དོན་ལ་གནས་སྐབས་ནམ་དུ་ཡང་། །
ནམ།
གཡེལ་བ་མེད་པའི་ངང་ལ་བདེ་བར་སྙིད། །དྲུག་པ་བར་གྱི་བྱ་བ་བརྗོད་པའི་གསལ་བྱེད་ཀྱི་རྒྱན་ནི
གང་ཡང་རྨད་བྱུང་ལེགས་བཤད་མཁྱེན་པའི་འོད། །བརྩེ་བས་ཡོངས་འཁྱུད་འགྲོ་ལ་རྗེས་ཆགས་པ། །
འཕྲོག་བྱེད་ཡིད་སྲུབས་བདག་པོའི་དཔུང་ཚོགས་ལ། །འཇིགས་རུང་དྲག་པོའི་སྤྲུལ་པ་ཡེ་ཤེས་མེ། །
བདུན་པ་མཐའི་གསལ་བྱེད་ཀྱི་རིགས་བརྗོད་པའི་རྒྱན་ནི། མཆོག་གི་དྲིན་གྱིས་སྤྱི་ལ་ཕན་པ་དང་། །
འཇིག་རྟེན་འདུལ་ལ་ཀུན་ནས་དྭངས་བ་དང༌། །རྣམ་འདྲེན་མཆོག་ལ་རབ་གུས་ལེགས་བྱས་། །
ཆུང་ཡང་ཆུང་ངུ་ཉིད་དུ་མི་འགྱུར་རོ །བརྒྱད་པ་བྱ་བ་བརྗོད་པ་མཐའི་གསལ་བྱེད་ཀྱི་རྒྱན་ནི།བརྩམ་
ས་དི་བལ་དོན་ལི་
ན་ལེགས་བྱས་འདོད་དགུ་འབྱུང་བའི་དཔལ། །སྒྲུབ་ཚེ་ཡིད་གཉིས་དྲི་བྲལ་དོན་ལྕི་བ། །གྲུབ་ན་རང་
གཞན་དགེ་ལེགས་དཔལ་གཏེར་བ། །ལུགས་ཤེས་རྣམ་རིག་ལྡན་པ་སྒྲུབ་བྱའི་ལམ། །དགུ་པ་ཕྲེང་
བའི་གསལ་བྱེད་ཀྱི་རྒྱན་ནི། མཛེས་སྐུ་དྲན་པའི་མོད་ལ་དད་པ་འཕེལ། །དེ་ལས་རྣམ་དཔྱོད་བློ་གྲོས་
མི་ཟད་པ། །བློ་གྲོས་དེ་དག་ལས་ཀྱང་ལེགས་བཤད་ཀྱི། །རིན་ཆེན་ཟ་མི་ཤེས་པའི་ཟ་མ་ཏོག །བཅུ་
པ་འགལ་བའི་གསལ་བྱེད་ཀྱི་རྒྱན་ནི། ༼སངས་རྒྱས་ཀྱི་གསུང༽ཐོག་མ་བར་དང་ཐ་མར་དགེ་བ་ལས། །
གཙང་མའི་གསུང་གི་རང་གཞན་འགྲོ་འདི་ཡི། །དགོས་འདོད་ཡིད་ཀྱི་ཤིང་རྟ་འགེང་མཛད་དེ། །ཡི་
སྲུབས་དཔུང་ཚོགས་མ་ལུས་སྟོང་བར་ཡང༌། །བཅུ་གཅིག་པ་དོན་གཅིག་པའི་གསལ་བྱེད་ཀྱི་རྒྱན་།
གང་ཞིག་༼དབྱངས་ཅན༽སྒྱུ་འཕྲུལ་སྐུ་ཡི་ཟློས་གར་གྱིས། །སྲིད་ཞིའི་གདུང་བའི་གོ་སྐབས་མ་ལུས་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཕྲོགས། །ལུས་ཅན་ཕན་དང་བདེ་བའི་དབུགས་རྣམས་བཟུང༌། །བདག་བློའི་དགེ་ལེགས་འོད་ཀྱི་
སྣང་བ་། །བཅུ་གཉིས་པ་སྦྱར་བའི་གསལ་བྱེད་ཀྱི་རྒྱན་ནི། ཡིད་འོང་ཀུནྡའི་མདངས་འཕྲོག་ལང་
ཚོ་རྒྱས །བསིལ་བའི་བདུད་རྩི་ཟེར་ལྡན་རབ་དཀར་བ། །སྔོན་མེད་ཟླ་བ་འདི་ནི་མཁའ་ལ་རྒྱུ། །
རབ་མཛེས་ཁྱོད་ཞལ་སྐལ་བཟང་ཡིད་མཚོར་།དོན་རྒྱན་ལེའུ་བཞི་པའོ །།
ལྔ་པ་བསྐོར་བའི་རྒྱན་ལ་གསུམ་ཡོད་པ་ལས། དང་པོ་དོན་བསྐོར་གྱི་རྒྱན་ནི།ངོ་མཚར་
ཞབས་སྐྱེས་པད་དཀར་རྣམ་པར་རྒྱས། །མེ་ཏོག་ཕྲེང་བའི་དོ་ཤལ་རྩེ་དགའ་རྒོད། །སྙན་རྒྱན་ཏྤལ་
གསར་པ་འཛུམ་ཞིང་བྱེད། །ཅོད་པན་ཆུ་སྐྱེས་ཆུན་པོ་འདབ་སྐྱེས་གྱུར། །གཉིས་པ་ཚིག་བསྐོར་གྱི་
རྒྱན་ནི། ལེགས་བྱས་ཉིན་བྱེད་འོད་ཀྱི་རྡུལ་དམར་ནི། །འདབ་ལྡན་སྐལ་བཟང་ཟེ་འབྲུ་རྒྱས་ཕྱིར་
འཕོས། །གང་གི་བྱིན་རླབས་བདུད་རྩིའི་ཟེགས་མ་ནི། །དད་ལྡན་སྐལ་བཟང་བློ་གྲོས་རྒྱས་ཕྱིཪ་
འཕོས །གསུམ་པ་གཉིས་ཀ་བསྐོར་བའི་རྒྱན་ནི། བློ་གཏེར་འཇམ་པའི་རྡོ་རྗེ་ལྷག་པའི་ལྷས། །དད་
ལྡན་སྐལ་བཟང་བློ་གྲོས་རྣམ་རྒྱས་མཛད། །གང་གི་མཁྱེན་བརྩེ་ནུས་པའི་འོད་སྣང་གིས། །སྐྱེ་རྒུ་
ཀུན་ལ་ཕན་བདེ་རྣམ་རྒྱས་མཛོད། །དོན་རྒྱན་ལེའུ་ལྔ་པའོ །།
དྲུག་པ་འགོག་པའི་རྒྱན་ལ་ཉི་ཤུ་རྩ་གསུམ་ཡོད་པ་ལས། དང་པོ་སྔར་བྱུང་འགོག་པའི་རྒྱན་ནི།
ས་སྐྱ་པ་དེའི་ལུང་དང་རིག་པའི་མདས། །རྩོད་བྲལ་མུ་སྟེགས་ཕམ་པར་བྱས་སོ་ཞེས །གཏམ་དུ་
སྔོན་ཆད་གྲགས་པ་འདི་མི་སྲིད། །བྱང་ཆུབ་མཆོག་ཏུ་ཐུགས་བསྐྱེད་བཏང་བར་ངེས །གཉིས་པ་
མངོན་གྱུར་འགོག་པའི་རྒྱན་ནི། མ་མ་དཀར་འཇམ་འོ་འཛིན་མྱོས་བུམ་ནི། །མིག་ལམ་འགོག་བྱེད་
ནམ་བཟའི་ལྷབ་ལྷུབ་དང༌། །གཡོ་ལྡན་ནོར་བུའི་རྒྱན་མངས་དོ་ཤལ་གྱི། །མཛེས་སྐུ་སྒྲིབ་པའི་ངལ་
བ་ཅི་སླད་བརྟེན། །གསུམ་པ་མ་འོངས་པ་འགོག་པའི་རྒྱན་ནི། དམ་པའི་རྗེ་བོར་ཡིད་མིག་གཏད་
པའི་གདོངས། །མི་ཕྱེད་དད་པའི་གསོལ་བཏབ་ལས་འོངས་ནས། །རྨད་བྱུང་མཁྱེན་བརྩེའི་སྤྱན་ཟུར་
རེག་མིན་ན། །འདུལ་ཞིང་འོས་སུ་ཅི་སྟེ་འགྱུར་བ་ལགས །བཞི་པ་ཆོས་འགོག་པའི་རྒྱན་ནི། ཟུར་
ཕུད་ལྔ་ལྡན་མཁྱེན་པས་འགྲོ་བ་ཡི། །མི་ཤེས་མུན་པ་སེལ་བར་བྱས་ཞེས་རྫུན། །གལ་ཏེ་བདེན་ན་
འཁོར་བའི་འགྲོ་བ་ཀུན།།ད་དུང་མ་རིག་མུན་པར་འཁྱམས་པ་ཅི། །ལྔ་པ་ཆོས་ཅན་འགོག་པའི་རྒྱན་ནི
314

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་དོ་ཤལ
༼དབྱངས་ཅན༽རབ་མངས་རིན་ཆེན་དོ་ཤལ་གཡོ་བས་ཀྱང༌། །ཕྱོགས་ཀུན་གསར་དུ་སྤུ་ལོང་གོས་ཀྱིས་
སྒྲིབས །དེ་ལྟས་དབྱིབས་ལེགས་ལྟ་ན་སྡུག་པའི་སྐུ། །ཡོད་དམ་མེད་ཅེས་བདག་གིས་ངེས་མ་
ལགས། །དྲུག་པ་རྒྱུ་འགོག་པའི་རྒྱན་ནི། ཡིད་བསྲུབས་དཔུང་ཚོགས་དྲག་པོའི་བསྡིགས་པ་དང༌། །
མི་ཟད་འཁོར་བའི་དུཿ་ཁས་གཙེན་ན་ཡང༌། །རྟེན་ཅིང་འབྲེལ་འབྱུང་བདུད་རྩིས་སྙིང་མྱོས་པས །
བདག་ཉིད་འཇིགས་དང་སྡུག་བསྔལ་ཚོགས་ཀྱིས་དབེན། །བདུན་པ་འབྲས་བུ་འགོག་པའི་རྒྱན་ནི།
སྐྱེས་ཐོབ་ཤེས་རབ་ཕུལ་དུ་ཕྱིན་པ་དང༌། །སྦྱོར་བྱུང་བརྩོན་ཞིང་འགྲུས་པ་བླ་ན་མེད། །དམ་པའི་
གཞུང་བཟང་མང་དུ་ཐོས་ན་ཡང༌། །སྙན་ཚིག་ཕུལ་ཕྱིན་སྨྲ་ནུས་མིན་འདི་ཅི། །བརྒྱད་པ་རྗེས་གནང་
འགོག་པའི་རྒྱན་ནི། ཀྱེ་ཧུད་སྙིགས་མའི་དུས་ཀྱི་སྐྱེ་བོ་རྣམས། །པད་དཀར་འཛིན་པའི་སྤྱན་རས་
ཟུར་མིག་གིས། །དོར་ཞིག་དེས་ན་མི་ཟད་དུཿ་ཁ་ནི། །ཆེན་པོས་ཡུན་རིང་མནར་བར་འགྱུར་བ་
ལགས། །དགུ་པ་དབང་གི་འགོག་པའི་རྒྱན་། ཁྱོད་ཕྲིན་འདུལ་འོས་གདུལ་བྱའི་རེ་བ་རྫོགས། །
མཛེས་པའི་ལང་ཚོ་ལྔ་པར་བབས་ཀྱིས་གཞོལ།།འོན་ཀྱང་བདག་ལ་སྐྱབས་གཞན་མ་མཆིས་པས། །
ཁྱེད་ནི་མྱ་ངན་ཞི་བར་འདའ་མི་མཚལ། །བཅུ་པ་ལམ་གུས་པའི་འགོག་པའི་རྒྱན་ནི། མགོན་པོ་
བདག་སོགས་འགྲོ་བློ་ཁྱོད་ལ་གཏད། །རོ་བྲེལ་ཞི་བདེའི་མལ་དུ་འཕྱན་པ་མིན། །ཨེ་མ་འཕགས་
མཆོག་དབེན་པར་གཤེགས་རིགས་སམ། །ཉམ་ཆུང་བདག་གིས་སོ་སོར་སྨྲས་པ་ལགས །བཅུ་
གཅིག་པ་ཤིས་བརྗོད་ཀྱིས་འགོག་པའི་རྒྱན་ནི། ལྷ་ལགས་མངོན་དགའི་ཡུལ་དུ་གཤེགས་བཞེད་ན། །
ཁྱོད་འཕྲིན་གདུལ་བྱའི་རེ་བ་རྫོགས་པར་ཤོག །བདག་ཀྱང་མི་ཟད་འཆིང་བ་ཡོངས་གྲོལ་ནས། །ངོ་
མཚར་མཛེས་སྐུ་མཐོང་གི་སྐབས་ཕྱེ་ཞིག །བཅུ་གཉིས་པ་རྩུབ་མོས་འགོག་པའི་རྒྱན་། གལ་ཏེ་ཞི་
བའི་དབྱིངས་སུ་གཤེགས་སྲིད་ན། །སྐལ་བ་ལྡན་མཆོག་དཔག་མེད་རྗེས་འཛིན་འགྱུར །སྐལ་
དམན་བདག་ཅག་མགོན་མེད་གདུང་བ་ཡི། །ཤུགས་དྲག་མནར་བས་ཉམ་ཐག་སྲོག་ཀྱང་འདོར། །
བཅུ་གསུམ་པ་གྲོགས་ཀྱི་འགོག་པའི་རྒྱན་ནི།ཡིད་འཕྲོག་ཟླ་ལྕམ་བློ་མཆོག་སྩོལ་བཞེད་ན། །མྱུར་བ་
ཉིད་དུ་སྩོལ་ཞིག་ཕྱིས་ནས་ནི། །མེ་ཏོག་མདའ་ཅན་ཚོགས་ཀྱིས་འཕངས་པ་ཡི། །འདོད་མེས་མོད་ལ་
བསྲེག་པར་ཐེ་ཚོམ་མེད། །བཅུ་བཞི་པ་འབད་པས་འགོག་པའི་རྒྱན་ནི། མགོན་པོ་ཁྱེད་དགེས་
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཤེགས་ཞེས་ཞུ་འོས་ཀྱང༌། །སྐྱབས་གཅིགཤུགས་དྲག་ང་རོའི་གདུང་དབྱངས་ཀྱིས། །དེ་ལས་ཟློག་
པའི་ཅི་རོལ་བྱིས་པའི་གཏམ། །ཁ་སྒོར་ཕྱུང་ལ་རྗེས་སུ་བརྩེ་བར་མཛོད །བཅོ་ལྔ་པ་གཞན་དབང་
འགོག་པའི་རྒྱན་ནི། ཡོངས་ཝེ་སྐད་ཅིག་འབྲལ་བར་གེགས་བྱེད་པ། །འགྲོ་འདུག་ཙམ་ལ་རབ་ཏུ་ཁྲོ་
བ་ཡི། །ཟླ་ལྕམ་དད་པར་རྟུལ་ཕོད་ཚུལ་འདི་གསུང་། །བདག་འདོད་དེ་དང་ལྷན་གཅིག་མཚུངས་པ་
ལགས། །བཅུ་དྲུག་པ་ཐབས་ཀྱིས་འགོག་པའི་རྒྱན་ནི།ལྷ་གཅིག་ཆོས་དབྱིངས་གཤེགས་པའི་གདུང་
བ་བཟོད། །ལུས་སེམས་ལང་ཚོའི་མདངས་འོད་དཔྱིད་འགྱུར་བའི། །ངོ་མཚར་འཆི་མེད་བདུད་རྩིའི་
རྒྱུན་བཟང་གིས། །གྲུབ་གཉིས་ཡིད་ལ་འདོད་འཇོའི་དགའ་སྟོན་མཛོད །བཅུ་བདུན་པ་ཁྲོ་བས་
འགོག་པའི་རྒྱན་། ཚངས་སྲས་ལྷ་མོ་ཞི་བདེར་དགེས་པའི་འཛུམ། །འཕྲོས་པས་མི་ཟད་ཉམ་ཐག་
བདག་སྙིང་འགས །ད་ནི་བདག་ཅག་སྐལ་དམན་འགྲོ་བའི་དོན། །ལེགས་པར་མཛད་ཀྱང་ཅི་ཞིག་
མགུ་བར་ནུས། །བཅོ་བརྒྱད་པ་མྱ་ངན་འགོག་པའི་རྒྱན་ནི། མཁྱེན་བརྩེ་དུས་མེས་བསྲེགས་པའི་མེ་
ཏོག་མདའ། །འགྲོ་ཀུན་ཡིད་ཀྱི་བསྲུབས་ཤིང་མ་བྱས་ཤིང༌། །སྲིད་གསུམ་གཡུལ་ལས་རྒྱལ་བར་མ་
གྱུར་བར། །སྐད་གཅིག་རྨི་ལམ་བཞིན་དུ་ཡལ་བར་གྱུར། །བཅུ་དགུ་པ་འགྱོད་པས་འགོག་པའི་རྒྱན་ནི
གནས་ལྔའི་གཞུང་ལུགས་ཡངས་པར་མ་སྦྱངས་ཤིང་། །ལྷག་བསམ་ཕན་བདེས་འགྲོ་ལ་སྨན་མ་བྱས། །
ཞི་ལྷག་ཏིང་འཛིན་ཟབ་མོ་མ་སྒོམ་པར། །ལྔ་པའི་ཚུལ་ལ་གཞོལ་འདི་མི་འགྱོད་དམ། །ཉི་ཤུ་པ་ཐེ་
ཚོམ་འགོག་པའི་རྒྱན་ནི། ཅི་འདི་གང་རྡུལ་གསེར་གྱི་ལྷུན་པོ་འམ། །འོན་ཏེ་འདྲེན་བྱེད་ཁྱོད་སྐུའི་
མཛེས་པ་ཡིན།།གྲོལ་སྟེར་ཚངས་པའི་གསུང་དབྱངས་དང་ལྡན་པས། །རིན་ཆེན་རྡུལ་བརྩེགས་མིན་
པར་ངེས་པ་ལགས། །ཉེར་གཅིག་པ་སྦྱར་བའི་འགོག་པའི་རྒྱན་ནི།དགོས་འདོད་གདུང་སེལ་འབྲས་
བཟང་ཡངས་བར་བསྩོལ། །ཀུན་ལ་ཡིད་བཞིན་མི་ཟད་འདོད་པ་འཇོ། །དཔག་བསམ་འཆི་མེད་
དབང་པོ་འདི་ཡོད་བཞིན།།ཡོངས་འདུའི་འཁྲི་ཤིང་གཞན་གྱིས་ཅི་ཞིག་དགོས། །ཉེར་གཉིས་པ་དོན་
གཞན་འགོག་པའི་འགོག་རྒྱན་ནི། ལྷ་གཅིག་ཤེས་བྱ་མཁྱེན་ཡངས་ཁྱེད་ཀྱིས་ནི། །ད་དུང་མཆོག་མི་
ཤེས་པར་འབད་འདི་མཚར། །འོན་ཏེ་གཏིང་ཟབ་རིན་ཆེན་འབྱུང་གནས་ལ། །ཆུ་ཡིས་ངོམས་པའི་
གནས་སྐབས་ག་ལ་ཞིག །ཉེར་གསུམ་པ་རྒྱུའི་འགོག་པའི་རྒྱན་ནི། འདོད་དགུ་མ་ལུས་སྩོལ་ཞེས་
316

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
བདག་གི་ནི། །ངོ་མཚར་ལང་ཚོ་ལྡན་ཁྱོད་མི་བསྟོད་དེ། །གང་ཕྱིར་ཁྱོད་ཀྱི་ལོངས་ལ་སྤྱོད་པའི་
ཚོགས།།བདག་གིར་བགྱིས་པའི་ཉམས་ཀྱིས་རོལ་བ་ལགས། །དོན་རྒྱན་ལེའུ་དྲུག་པའོ །།
བདུན་པ་དོན་གཞན་བཀོད་པའི་རྒྱན་ལ་བརྒྱད་ཡོད་པ་ལས། དང་པོ་ཀུན་ཁྱབ་ཀྱི་དོན་
གཞན་བཀོད་པའི་རྒྱན་ནི། འགྲོ་ཀུན་དགའ་བའི་དགའ་བསྐྱེད་འབྲུ་ཡི་ཚོགས། །སྐྲུན་བྱེད་དབྱར་གྱི་
དུས་སྟོན་བཟང་པོ་དེ། །སྐད་ཅིག་མི་རྟག་གཏོང་བར་གྱུར་ལ་ལྟོས། །འདུས་བྱས་ངང་ཚུལ་དེ་དག་སུ་
ཡིས་བཟློག།གཉིས་པ་ཁྱད་པར་གྱི་དོན་གཞན་བཀོད་པའི་རྒྱན་ནི།ཁྱོད་སྐུ་མ་ལ་ཡ་ཡི་དྲི་བཞོན་གྱི། །
འགྲོ་ཀུན་གདུང་བ་མ་ལུས་སེལ་ལ་དབང་། །རང་འདོད་མ་ཡིན་གཞན་ཕྱིར་རྒྱལ་སྲས་རྣམས། །སྲིད་
དང་ཞི་བའི་གདུང་བ་སེལ་སླད་དུ། །གསུམ་པ་སྦྱར་བའི་དོན་གཞན་བཀོད་པའི་རྒྱན་ནི། ཚར་དུ་
དངར་བའི་སྐྱེད་ཚལ་ལས་འོངས་པའི། །རྨད་བྱུང་འདབ་བརྒྱས་འགྲོ་ཀུན་དགའ་བར་བྱེད། །སྐལ
༼པར༽མཚམས་༼པའི༽ཟས་ཀྱི༽འཚོ་༼ཁདང་༼བཏུང་བའི༽ཟིལ་མངར་༼མཆིན་ཏུ༽རོ་བྲོ་བ། །མངོན་འདོད་
རྫོགས་པ་སྲིད་པའི་ངང་ཚུལ་ཡིན། །བཞི་པ་འགལ་བའི་དོན་གཞན་བཀོད་པའི་རྒྱན་ནི། ཡོང་ཡེ་
འགྲིབ་ཀྱང་འཕེལ་བའི་ཚེས་བདག་གིས། །ཟླ་མཛེས་གཞོན་ནུའི་འོད་ཀྱི་ཁ་འབྱེད་བྱེད། །མི་ཟད་
སྐྱོན་དང་ལྡན་ཡང་ཡོན་ཏན་གྱིས། །འགྲོ་ཀུན་དགའ་བ་བསྐྱེད་པ་ཆོས་ཉིད་ཡིན། །ལྔ་པ་མི་འོས་པའི་
དོན་གཞན་བཀོད་པའི་རྒྱན་ནི། ཚངས་དབྱངས་ཡན་ལག་དྲུག་ཅུའི་འགྱུར་འགུགས་ལས། །འོངས་
པ་ཁྱོད་གསུང་རྒྱུད་མངས་སྙན་པའི་དབྱངས། །གང་གི་རྣ་བར་གཙུབས་བྱེད་མི་བཟོད་པ། །མ་རུང་
ཡིད་བསྲུབས་སྡེ་ཡི་སྡིག་འདི་འདྲ །དྲུག་པ་འོས་པའི་དོན་གཞན་བཀོད་པའི་རྒྱན་ནི། ངོ་མཚར་
ལེགས་བཤད་ནོར་གྱི་བུ་ཡི་གཏམ། །དཔྱོད་ལྡན་བློ་གསལ་གཞོན་ནུ་དགའ་བ་སྐྱེད། །རང་འདོད་
སྙིང་ལ་འབབ་པའི་ཚིག་ཕྲེང་གིས། །འགྲོ་ཀུན་དགའ་བར་མི་བྱེད་འགའ་ཡོད་དམ། །བདུན་པ་འོས་
ཤིང་མི་འོས་པའི་དོན་གཞན་བཀོད་པའི་རྒྱན་ནི། ངག་དབང་ཚངས་སྲས་ཞལ་གྱིས་ཀུན་དགའ་ཡང༌། །
ཀུ་མུད་གཉེན་གྱིས་ཀུན་དགར་ཅི་ལ་བྱེད། །དབྱངས་ཅན་ལྷ་མོས་སྒྲིབས་བྲལ་འགྲོ་ཀུན་སྐྱོངས། །
བདུད་རྩི་འོད་དཀར་ཅན་ནི་མར་ལྡན། །བརྒྱད་པ་མི་འོས་ཤིང་འོས་པའི་དོན་གཞན་བཀོད་པའི་
རྒྱན་ནི། སྙན་འཇེབས་ཚངས་དབྱངས་གསུང་གིས་གདུང་བྱེད་ན། །ཡིད་བསྲུབས་བདག་པོའི་དཔུང་
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གིས་ཅིས་མ་མནར། །དམ་པའི་ལེགས་བྱས་ཉམ་ཐག་འབྲས་འབྱིན་ན། །ཉེས་བྱས་སྡིག་པས་སྡུག
བསྔལ་རབ་མི་ཟད།།དོན་རྒྱན་ལེའུ་བདུན་པའོ །།
བརྒྱད་པ་ཟློག་པ་ཅན་གྱི་རྒྱན་ལ་བཅུ་ཡོད་པ་ལས། དང་པོ་གཅིག་གི་ཟློག་པ་ཅན་གྱི་རྒྱན་ནི།
འགྲོ་ཀུན་ཡིད་འཛིན་ཕྱོགས་ཀྱི་མུན་པ་སེལ།།དཀར་བའི་འོད་ཀྱིས་མཛེས་པས་ཟླ་ལྕམ་དང༌། །སྟོན་
ཟླ་དྲི་མེད་མཚུངས་མོད་ཉིད་སྐུ་ལ། །མཚན་དང་དཔེ་བྱད་རྒྱན་གྱི་རྣམས་པར་བཀྲ། །གཉིས་པ་
འབྱེད་བྱེད་གཉིས་ཀྱི་ཟློག་པ་ཅན་གྱི་རྒྱན་ནི། རྒྱལ་སྲས་འཇམ་པའི་དབྱངས་དང་དཔག་བསམ་
ཤིང༌། །ཀུན་གྱི་གདུང་སེལ་བསམ་རྫོགས་མཚུངས་པའི་མོད། །དེ་ནི་སྣུམ་ལྗང་ཡལ་འདབ་གཡོ་
བའི་དཔལ། །འཇམ་མགོན་ཁྱེད་སྐུ་ཡིད་འོང་གསེར་མདོག་མཛེས། །གསུམ་པ་སྦྱར་བའི་ཟློག་པ་
ཅན་གྱི་རྒྱན་ནི། འཛུམ་མཛེས་ཚེམས་འཕྲེང་སྟོན་གྱི་ཟླ་དབང་གཉིས། །བསིལ་བའི་བདུད་རྩིའི་འོད་
ལྡན་ཀུན་དགའ་སྐྱེད། །རྒྱ་མཚོའི་མར་གསར་འགྲིབ་བྱེད་ཀུན་དགའི་གཉེན། །ཚེམས་དཀར་ཕྲེང་
བའི་གསལ་བྱེད་དེ་ཡི་དགྲ། །བཞི་པ་འགོག་པའི་ཟློག་པ་ཅན་གྱི་རྒྱན་ནི། སྒྲ་ཚད་རྒྱན་དང་ཤེས་བྱའི་
ཡོན་ཏན་ཀུན། །མཁས་པར་མཚུངས་ཀྱང་འཕྲོག་བྱེད་མུ་སྟེགས་ཁྱོད། །ལྟ་ངན་ལེགས་པའི་ལམ་
ལས་འདྲེན་བྱེད་མཁན། །འགྲན་པའི་སྐལ་བ་མིན་གྱིས་ཕར་སོང་ཞིག།ལྔ་པ་བསྟན་རྩིས་ཀྱི་ཟློག་པ་
ཅན་གྱི་རྒྱན་ནི། དབྱིབས་ལེགས་མཛེས་སྡུག་དར་བབ་ལང་ཚོའི་དཔྱིད། །སྙན་འཇེབས་བུང་བའི་
དབྱངས་དང་ལྡན་ན་ཡང་། །རྣམ་པར་འབྱེད་པའི་འོད་སྣང་གིས་དབེན་པས། །ལུས་ཕྲ་ཟླ་ལྕམ་ལྷ་ཡི་
ཆར་མི་ཕོད། །དྲུག་པ་ཐ་དད་རྟེན་གྱི་ཕྱེ་བས་བཟློག་པ་ཅན་གྱི་རྒྱན་ནི། འདི་ན་འདྲེན་བྱེད་ཡིད་
འོངས་མཆོག་སྐྱོངས་མ །༼ཨུཏྤལ༽དངོས་གང་རྣམ་པ་གཉིས་ཀྱི་ཁྱད་པར་ཆོས། །ཅིག་ཤོས་ནགས་
ཀླུང་ཡངས་པར་གནས་པ་དང༌། །དབྱིབས་ལེགས་སྤྱན་ཟུང་ཁྱོད་ཞལ་དག་ལ་རྟེན། །བདུན་པ་དཔེ་
བས་དཔེ་ཅན་ལྷག་པའི་རྒྱན་ནི།རྒྱུད་མངས་བུང་བའི་དབྱངས་ལ་ཚིག་རྒྱན་དང༌། །སྒྲ་ཚད་མངོན་
བརྗོད་མིང་གིས་མ་རེག་པས། །ཨེ་མ་དཎྜི་རྒན་པོའི་འཇམ་སྙན་ཚིག །ཡོན་ཏན་འདི་དག་ཉིད་ཀྱིས་
ལྷག་པར་མཛེས། །བརྒྱད་པ་གཉིས་ཀ་མཚུངས་པའི་ཟློག་པ་ཅན་གྱི་རྒྱན་ནི། ཀུན་ནས་མཛེས་པའི་
ཕྱག་འཐིལ་གེ་སར་འཛིན། །རྗེས་ཆགས་དམར་བའི་འོད་མདངས་ཅི་ཡང་ལྡན། །སྨིན་ལེགས་ཆུ་
318

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
སྐྱེས་ཟེ་འབྲུའི་ཕྲེང་བས་མཛེས །ཕྱག་འཐིལ་འཁོར་ལོའི་རི་མོ་ངོམས་པ་མཛེས །དགུ་པ་འབྱེད་
བྱེད་ཁོ་ན་མཚུངས་པའི་ཟློག་པ་ཅན་གྱི་རྒྱན་ནི། རྨད་བྱུང་བདུད་རྩིའི་ཟེར་གྱི་ཀུ་མུད་ཏ། །ངོ་མཚར་
ལང་ཚོ་རྒྱས་བྱེད་སྙིང་པོའི་དཔྱིད། །ཉིན་མོར་བྱེད་པའི་འོད་བརྒྱས་འདམ་སྐྱེས་ཚོགས། །གེ་སར་
ཟིལ་མངར་རྒྱས་བྱེད་སྙིང་པོའི་དཔྱིད། །བཅུ་པ་རིགས་མཐུན་ཟློག་པ་ཅན་གྱི་རྒྱན་ནི།སྣང་མིན་ཉིན་
བྱེད་འོད་ཀྱིས་མི་སེལ་ཞིང༌། །བསིལ་ཟེར་ཟླ་བ་འབུམ་གྱིས་མི་ཟློག་པའི། །ཟབ་དོན་འབྱེད་ལ་
རྨོངས་པའི་མུན་པ་འདི། །འཇིག་རྟེན་བྱེད་པོས་གསར་དུ་བྱས་སམ་སྙམ། །དོན་རྒྱན་ལེའུ་བརྒྱད་
པའོ །དགུ་པ་སྲིད་པ་ཅན་གྱི་རྒྱན་ལ་གཉིས་ཡོད་པ་ལས། དང་པོ་རབ་གྲགས་ཀྱི་རྒྱུ་བཀག་པའི་
སྲིད་པ་ཅན་གྱི་རྒྱན་ནི། མ་བྲིས་མཚན་དཔེའི་རི་མོ་རྣམ་པར་བཀྲ། །མ་ཕྱིས་མདངས་གསལ་ཁྱོད་
ཞལ་དྲི་མ་མེད། །མ་བཏེགས་གཙུག་ཏོར་སྲིད་རྩེར་མཐོ་འདི་མཚར། །མ་བཀུག་ན་ཡང་འགྲོ་ཀུན་
ཁྱོད་ལ་འདུད། །གཉིས་པ་རྒྱུ་གཞན་ཅུང་ཟད་བཀག་པའི་སྲིད་པ་ཅན་གྱི་རྒྱན་ནི། མ་བྲིས་རྣམ་བཀྲ་
རི་མོ་ངོ་མཚར་ཅན། །མ་བཅོས་མཛེས་པའི་སྐུ་དང་རབ་ལྡན་ཞིང༌། །མ་བརྡུངས་ཟའི་རྒྱུད་མངས་
དལ་བུར་སྒྲོག།ངག་དབང་ཚངས་སྲས་ལྷ་མོ་རྒྱལ་གྱུར་ཅིག།དོན་རྒྱན་ལེའུ་དགུ་པའོ །།
བཅུ་པ་བསྡུས་བརྗོད་ཀྱི་རྒྱན་ལ་བཞི་ཡོད་པ་ལས། དང་པོ་བསྡུས་བརྗོད་སྤྱི་ཙམ་པའི་རྒྱན་ནི
འཁྲི་ཤིང་ཙུ་ཏ་ཨ་མྲ་ནི་ཙུ་ལ། །རང་དབང་སྤྱད་བྱའི་ལོངས་སྤྱོད་རྣམ་སྤངས་ནས། །འཆི་མེད་ཡོངས་
སུ་འདུ་བའི་སྦྲང་རྩིའི་བཅུད། །མྱོང་སྙམ་འདོད་ལ་བརྐམ་པ་རང་ཉམས་རྒྱུ། །དེ་ཉིད
པ་ནི། ཡུལ་གཞིས་འཁོར་དང་ལོངས་སུ་སྤྱད་པའི་ཚོགས། །རང་དབང་གཅད་བྱའི་ལོངས་སྤྱོད་ཀུན་
དོར་ནས། །ཚིག་བཟང་རྨད་བྱུང་དཔལ་གྱི་དབང་ཕྱུག་ལ། །སྲེད་པ་ཉམས་དག་བྱིས་པའི་བློ་གྲོས་
འཕྲུལ།།གཉིས་པ་ཁྱད་གཞི་ཐ་དད་ལ་ཁྱད་ཆོས་མཚུངས་པའི་བསྡུས་བརྗོད་ཀྱི་རྒྱན་ནི།མཐོ་བརྟན་
ལྟ་བས་མི་ངོམས་དཔལ་གྱིས་བརྗིད། །འཕོངས་རྣམས་མི་ཟད་ཕན་བདེའི་འདོད་པ་འཇོ། །འབབ་
འཛེག་གདུང་བས་ཉེན་པ་ངལ་འཚོའི་སྟེགས། །འཆི་མེད་ཡོངས་འདུའི་འཁྲི་ཤིང་རྒྱལ་གྱུར་ཅིག །
གསུམ་པ་ཁྱད་གཞི་ཐ་དད་ལ་ཁྱད་ཆོས་ལ་ལ་མཚུངས་ལ་ལ་ལ་མི་མཚུངས་པའི་བསྡུས་བརྗོད་ཀྱི་
རྒྱན་ནི། ཡོངས་སུ་འཕེལ་འགྲིབ་ཨུཏྤལ་འཐིང་རིས་ཅན། །དཀར་གསལ་ལང་ཚོ་གཞད་ལྡན་འོད་
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀྱིས་། །འཛུམ་རླབས་ཕན་བདེའི་བདུད་རྩི་ངོམས་པ་བཞིན། །རྨད་བྱུང་ཀུ་མུད་གཉེན་གྱིས་བདག་
ལ་བསྲུངས། །བཞི་པ་སྔོན་མེད་བསྡུས་བརྗོད་ཀྱི་རྒྱན་ནི། ཉེས་པའི་ནག་ནོག་ར་རིའི་དྲི་མས་དབེན། །
ཡོངས་སུ་འགྲིབ་པ་དང་བྲལ་བསིལ་ཟེར་འཕྲོ། །སྔོན་མེད་རྒྱུ་སྐར་བདག་པོ་ཁྱོད་ཉིད་ནི། །བསྐལ་
བརྒྱར་སྲིད་འདིར་སྣང་བ་བྱེད་ཅིང་བཞུགས། །དོན་རྒྱན་ལེའུ་བཅུ་པའོ། །
བཅུ་གཅིག་པ་ཕུལ་བྱུང་གི་རྒྱན་ལ་བཞི་ཡོད་པ་ལས།དང་པོ་ཁྱད་འཕགས་ལྡན་བརྗོད་ཀྱི་
རྒྱན་ནི། འཇིག་རྟེན་སྲིད་པའི་ར་བ་ལས་བརྒལ་ཀྱང་། །ཟླུམ་རྒྱས་ཕྲག་གོང་ཁྱོན་ལས་མི་འདའ་བའི། །
མཐོ་མཛེས་རབ་རྒྱས་འོ་འཛིན་མྱོས་བུམ་ཟུང༌། །སྟོང་གསུམ་ཡུངས་འབྲུར་ཚུད་པས་མཚོན་མ་ཡིན། །
གཉིས་པ་ཐེ་ཚོམ་ཕུལ་བྱུང་གི་རྒྱན་ནི། ཡེ་ཤེས་འོད་བརྒྱའི་ལང་ཚོ་གསར་པའི་སྐུ། །དབང་པོའི་
མཚོན་ཡངས་དག་དང་རབ་འདྲེས་སམ། །རེག་པས་དོན་བྱེད་ནུས་སམ་མི་ནུས་ཞེས། །ཡིད་གཉིས་
འཁྱོག་ལ་འཕྱང་བ་སུ་ཡིས་ཟློག །གསུམ་པ་ངེས་པའི་ཕུལ་བྱུང་གི་རྒྱན་། །དལ་འབྱོར་སྐད་གཅིག་
གློག་གི་འཁྲི་ཤིང་རྩེར། །གཏན་བདེའི་འབྲས་བཟང་ཀུན་ལ་སྦྱིན་ངེས་པས། །ལས་ཀྱི་མེ་ལོང་ཡིད་
ཆད་མཐར་བྱེད་ཀྱི། །འདབས་སུ་གྲོས་ལས་གཞན་དུ་སྲིད་མ་ཡིན། །བཞི་པ་གྲགས་པའི་ཕུལ་བྱུང་
གི་རྒྱན་ནི། གང་གི་གྲགས་སྙན་འོད་དཀར་ལང་ཚོའི་དཔྱིད། །འཛུམ་རླབས་ཕན་བདེའི་བདུད་རྩི་
ངོམ་པ་བཞིན། །ཕྱོགས་ཀྱི་གོ་སྐབས་ཕྲོགས་ཀྱང་མ་ཚིམ་པར །ཨེ་མ་སྲིད་རྩེར་བརྒལ་འདི་སུ་ཡིས་
སྤྲུལ།།དོན་རྒྱན་ལེའུ་བཅུ་གཅིག་པའོ།།
བཅུ་གཉིས་པ་རབ་རྟོག་གི་རྒྱན་ལ་དགུ་ཡོད་པ་ལས། དང་པོ་སེམས་ལྡན་རབ་རྟོག་གི
རྒྱན་ནི། མི་ཟད་སྡིག་པའི་ལས་ངན་སྤང་བྱས་ན། །རང་བཞིན་མཚན་དཔེའི་ལང་ཚོ་མཛེས་སོ་ཞེས །
ཚིག་མཐའི་ལུས་བཟང་སྐྱེང་བྱེད་སྐྱེ་རྒུ་ཡི། །འདྲེན་བྱེད་བདུད་རྩིར་དགེས་པས་ངོམས་པ་བཞིན། །
གཉིས་པ་སེམས་མེད་རབ་རྟོག་གི་རྒྱན་ནི། འཕང་ནས་བཻཌཱུརྱ་ཡི་རྒྱུད་མངས་པོར། །འཇམ་གཉེན་
རེག་ན་བདེ་བའི་ཕྱག་རྩེ་ཡིས། །ཡང་ཡང་སོར་མོས་བཏབ་བསྐྱོད་མ་བཟོད་ནས། །རབ་མྱོས་བདེ་
བའི་གླུ་དབྱངས་སྒྲོག་པ་བཞིན། །གསུམ་པ་ཕུལ་བྱུང་རབ་རྟོག་གི་རྒྱན་ནི།འོད་བརྒྱས་བྱུགས་པའི་
ཞབས་སེན་པདྨོའི་ཁྲིར། །འཇམ་མགོན་བཅུ་དྲུག་ལང་ཚོ་མཚན་པའི་སྐུ། །རབ་དཀར་ཟླ་འོད་འབུམ་
320

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་དོ་ཤལ
གྱིས་བྱུགས་པ་བཞིན། །མཚན་དཔེ་ཉི་གཞོན་སྟོང་དུ་འབར་བ་བཞིན། །བཞི་པ་སྙམ་སྒྲ་ཅན་གྱི་རབ་
རྟོག་གི་རྒྱན་ནི། སྔོན་མེད་རིག་བྱེད་གསར་པ་ངས་སྦྱིན་ཞེས། །འཇིག་རྟེན་བྱེད་པོས་ཁེངས་པས་
མཁའ་གང་ཚེ། །ལྷ་ཁྱོད་པད་དཀར་འཛིན་པའི་འཛུམ་རླབས་ལས། །བསྐྲུན་ཚེ་མེས་པོ་གཉིད་ཀྱིས་
ཉལ་ལམ་སྙམ །ལྔ་པ་དོགས་སྒྲ་ཅན་གྱི་རབ་རྟོག་གི་རྒྱན་ནི། །མཛེས་སྡུག་ལང་ཚོའི་གཟུགས་ནི་
སྲང་གཞལ་བས །གང་ཞིག་མཐོ་རིས་ལུས་ཕྲའི་ཚོགས་སུ་ཡིས །འདི་ལ་སྤྲུལ་པའི་ཐིག་ལེ་མཆོག་
མ་ཡང༌། །འགྲན་འདོད་རེ་བ་མེད་པ་ཉིད་དུ་དོགས། །དྲུག་པ་ངེས་སྒྲ་ཅན་གྱི་རབ་རྟོག་གི་རྒྱན་ནི།
མགྲིན་སྔོན་ཁྲོ་དང་རྨོངས་པ་མི་ཐུལ་ན། །བདག་ཉིད་ཅོད་པན་ཁུར་བ་དོན་མེད་ཅེས། །རི་བོང་ཅན་
དེས་བརྩོན་འགྲུས་དྲག་པོ་ཡིས །ཚངས་སྲས་གདན་དུབྲོས་ནས་ཡིབ་པར་ངེས །བདུན་པ་འདྲ་
བའི་སྒྲ་ཅན་གྱི་རབ་རྟོག་གི་རྒྱན་ནི། མངོན་མཐོ་རབ་རྒྱས་འཆི་མེད་འཛིན་ལ། །རེག་ན་བདེ་སྟོང་
མཆོག་གིས་མྱོས་འགྱུར་ཞེས །མགུལ་རྒྱན་དོ་ཤལ་ཆེད་དུ་འཕྱང་པ་ལ །སྐེད་སྐབས་གཡེར་ཁ་
བཞད་མོ་འབྱིན་པ་འདྲ། །བརྒྱད་པ་མིན་ནམ་ཞེས་པའི་སྒྲ་ཅན་གྱི་རབ་རྟོག་གི་རྒྱན་ནི། ཟླ་ལྕམ་
མཛེས་སྐུའི་ལང་མ་བཟོད་པར། །བྲོས་པས་བསིལ་ཟེར་ནུབ་ཀྱི་ཆུ་ལྡན་མར །ལྷུང་བའི་ཐིགས་
འཕྲེང་མཁའ་ལ་འཐོར་བ་ལས། །རྒྱུ་སྐར་ལྷ་ཡི་ལམ་དུ་བྱུང་མིན་ནམ། །དགུ་པ་བཞིན་སྒྲ་ཅན་གྱི་
རབ་རྟོག་གི་རྒྱན་ནི། དེ་ལྟར་བསྟོད་ཚིག་མེ་ཏོག་ཕྲེང་གཏོར་བའི། །རྗེས་སུ་རྒྱུག་པ་བུང་བའི་ཁེངས་
འཕྲོག་ཅན། །སྙན་པས་ཨུཏྤལ་གཞོན་ནུར་འཁུ་བ་དང༌། །ལྷན་གཅིག་ཉེར་བརྟན་གཟིགས་པས་
འཚོ་བ་བཞིན།།དོན་རྒྱན་ལེའུ་བཅུ་གཉིས་པའོ །།
བཅུ་གསུམ་པ་རྒྱུའི་རྒྱན་ལ་བཅུ་དྲུག་ཡོད་པ་ལས དང་པོ་སྐྱེད་བྱེད་ཀྱི་རྒྱུའི་རྒྱན་ནི།ཚངས་
སྲས་ལྷས་བྱིན་རླབས་བརྒྱ་ཡོངས་སྨིན་པས།།རྒྱ་ཆེན་ལུང་དང་རིགས་པའི་འོད་སྣང་འཛིན། །མགྲིན་
ལམ་སྙན་ཚིག་ནོར་བུའི་གཏེར་བརྒྱ་བརྡོལ། །བསམ་གཏན་དང་པོའི་དགའ་བའང་སྐྱེད་མིན་ནམ། །
གཉིས་པ་ཉམས་བྱེད་ཀྱི་རྒྱུ་རྒྱན་ནི། ཐོག་མ་བར་དང་ཐ་མར་དགེ་བ་ཅན། །ཉོན་མོངས་ཤེས་བྱའི་
སྒྲིབ་པའི་བག་ཆགས་ཀུན། །དག་བྱེད་གཉིས་མེད་གསུང་གི་བདུད་རྩི་ཡིས། །ལུས་མེད་དགའ་བྲལ་
ལྔ་པའི་གནས་སྐབས་ཐོབ།།གསུམ་པ་རྣམ་པར་བསྒྱུར་བྱའི་རྒྱུའི་རྒྱན་ནི།མི་ཟད་འཇིགས་གཟུགས་ཆུ་
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མཐོང་འགོག་བྱེད་པ། །ཡང་ཡང་རབ་སྦྱར་ཁྲག་གིས་མྱོས་པའི་གར། །རབ་བསྣུན་མཚོན་ཆའི་མེ་
ཆར་རྟོགས་པ་ཡིས། །བདེ་སྟོང་ཕྱག་ཆེན་གྲུབ་པའི་བདུད་རྩིར་གྱུར། །བཞི་པ་ཐོག་བྱ་ལས་ཀྱི་རྒྱུའི་
རྒྱན་ནི།དཀྱུས་རིངས་མཐོ་མཐིང་རྐང་དྲུག་གཞོན་ནུ་རྣམས །འདབ་འཕྲེང་སྤུ་སྡུག་བཞད་པའི་
འཕུར་ལྡིང་གིས། །ཕུན་ཚོགས་ནགས་ཀླུང་ཡངས་པའི་དོ་ར་ནས། །གེ་སར་ཟིལ་མངར་བཅུད་ཀྱི་
དགའ་སྟོན་ཐོབ། །ལྔ་པ་ཕྱིའི་ཤེས་བྱེད་ཀྱི་རྒྱུའི་རྒྱན་ནི། །ཁྱུང་སྔོན་སྐྱེས་ཕྲེང་ལྷ་ཡི་ལམ་ལ་མཛེས །
འགྲོ་བྱེད་མིག་དག་ཟུམ་པའི་ངལ་བ་འཛིན། །ཐོ་རངས་ལང་ཚོའི་མཛེས་སྡུག་དར་བར་ངེས། །དལ་
འབྱོར་དགེ་འབྲས་འདོད་རྣམས་ཐོས་བསམ་མཛོད། །དྲུག་པ་ནང་གི་ཤེས་བྱེད་ཀྱི་རྒྱུའི་རྒྱན་ནི། མུན་
སྟུག་སྣང་བྱེད་འོད་ཀྱི་མི་སེལ་ལ །ཚད་རླུང་ཟླ་ཟེར་འབུམ་གྱིས་ག་ལ་ཟློགས། །བདག་བློ་རྨོངས་
པའི་མུན་པ་འཐུག་པོ་འདི། །དབྱངས་ཅན་ལྷ་མོའི་ཐུགས་རྗེས་བསལ་དུ་གསོལ། །བདུན་པ་སྔ་ནས་
མེད་པའི་རྒྱུའི་རྒྱན་ནི། དགེ་བའི་སྨོན་ལམ་མཆོད་སྦྱིན་མ་བྱས་ཤིང༌། །འཕགས་ནོར་ཐོས་པ་དག
ཀྱང་མ་འབད་ལ །ཡོངས་སུ་འཛིན་པའི་ཚོགས་རྣམས་མ་སྟེན་པས །འཁོར་བར་འཁོར་བ་པ་
རྣམས་ཡོངས་སུ་གདུང་། །བརྒྱད་པ་ཞིག་ནས་མེད་པའི་རྒྱུའི་རྒྱན་ནི། མི་ཟད་སྡིག་ལ་དཔའ་བའི་
སྙིང་སྟོབས་སོང༌། །དྲན་པའི་མེ་ལྕེས་བརྐམ་ཆགས་སྲེད་པ་བྲལ །རྨོངས་པའི་གཉིད་ཀྱིས་ལུས་
སེམས་རྣམ་གྲོལ་བའི། །ཐོས་པ་དག་ལ་ཡིད་གནས་འཕེལ་བ་ཐོབ། །དགུ་པ་ཕན་ཚུན་མེད་པའི་
རྒྱུའི་རྒྱན་ནི། །ཡིད་འོང་དྲི་ཟའི་བུ་མོ་དབྱངས་ཅན་ལྷ། །ཡིད་བསྲུབས་དྲན་པའི་དཔལ་སྟེར་དགའ་
མ་མིན། །གསུང་གི་རྒྱུད་མངས་བདུད་རྩིས་མྱོས་བྱེད་མིན། །དེ་ཕྱིར་དགའ་བདེའི་དཔལ་གྱིས་ཅི
ཡང་མྱོས །བཅུ་པ་སྤངས་ནས་མེད་པའི་རྒྱུའི་རྒྱན་ནི། ཆོས་དང་ཆོས་ཅན་གནས་ལུགས་སྒྲིབ་བྱེད་
པའི། །སྦྱངས་དཀའ་ཉོན་ཤེས་བག་ཆགས་ཡོངས་སྤངས་པས །གནས་ལྔ་རིག་པའི་དཔལ་གྱུར་
དབྱངས་ཅན་མ། །རབ་དགེས་ཟུར་མིག་ལང་ཚོའི་སྟེགས་མཛོད་ཅིག །བཅུ་གཅིག་པ་མེད་པས་མེད་
པ་བསྐྱེད་པའི་རྒྱུའི་རྒྱན་ནི། ངང་པ་རྣམས་ཀྱི་དགའ་བའི་དྲེགས་འཇོམས་པ། །ཆུ་ཁུར་ཅན་གྱི་རྔ་སེང་
གྲངས་མེད་པས། །ཁྱོ་བྲལ་འདོད་ལྡན་མ་ཡི་ལུས་དང་སེམས། །མཐར་བྱེད་ཁྲོས་པའི་ཁ་སྒོར་རྣམ་
པར་འཁྱམས །བཅུ་གཉིས་པ་རིངས་བའི་རྒྱུ་རྒྱན་ནི། ལུས་མེད་མདའ་ལྔ་སྡིག་ལྡན་གཅིག་ཁོ་ནར། །
322

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
འཕངས་ཀྱང་འགྲོ་ཀུན་བདེ་བའི་གོ་སྐབས་འཕྲོགས། །ཀྱེ་ཧུད་སྙིགས་མའི་དུས་ཀྱི་ཉམ་ཆུང་རྣམས། །
མི་ཚེ་བདེ་བའི་འབྱིན་ཚུལ་གང་ནས་སྩལ །བཅུ་གསུམ་པ་རྒྱུ་འབྲས་དུས་མཉམ་པའི་རྒྱུའི་རྒྱན་ནི།
འགྲོ་ལ་ཕན་བདེའི་ལྷག་བསམ་ཡིད་མཁར་བརྟེན། །ཟབ་གསལ་རིམ་གཉིས་རྩེ་གཅིག་སྒོམ་པ་དང༌། །
ཧྲི་བཟླས་རྒྱུད་མངས་སྟོང་གིས་བསྐུལ་བའི་མོད། །མངོན་སུམ་ཞལ་བསྟན་བརྩེ་བས་འཁྱུད་འདི་
མཚར། །བཅུ་བཞི་པ་འབྲས་འབྲས་བུ་སྔ་བའི་མཚར་བའི་རྒྱུ་རྒྱན་ནི། མི་དམན་རྣམ་དཔྱོད་བློ་
གྲོས་གསར་པ་ཡི། །རྒྱ་ཆེན་རིན་ཆེན་འབྱུང་གནས་རྒྱས་པར་གྱུར། །དེ་རྗེས་ཤར་གྱི་རྡུལ་བརྩེགས་
འཕངས་པ་ནས། །མཚར་ཀུ་མུད་བདག་པོ་དལ་གྱིས་ཤར། །བཅོ་ལྔ་པ་མི་རིགས་པའི་རྒྱུའི་རྒྱན་ནི།
ཕལ་ཆེར་ལྡེམ་བུའི་ངག་གི་ཟླ་ཟེར་གྱིས། །ཉམ་ཐག་མཚོ་སྐྱེས་འདབ་སྟོང་སྒྲོལ་མཁས་ཀྱང༌། །ཁོ་
བོའི་ལྷག་བསམ་རྟ་བདུན་ཁ་ལོ་བས། །ཕན་བདེའི་ཀུ་མུད་བཞད་པར་སྨོན་པ་ཙམ། །ཡང༌། གཏིང་
ཟབ་ཆུ་གཏེར་འཇིངས་ཀྱང་ངན་གཡོ་ཡི། །མཇུག་མ་ཕྲ་མོས་དཀྲུགས་ནས་དྲང་པོའི་ཟོལ། །འཛུམ་
པའི་རྦ་རླབས་གཡོ་འདི་འཕགས་རྣམས་ཀྱང༌། །མི་མཁྱེན་རྫུ་ལ་རྟེན་པ་སྙིགས་དུས་ཤིས།།བཅུ་དྲུག་
པ་རིགས་པའི་རྒྱུའི་རྒྱན་ནི། བློ་ཆེན་ཟབ་གསལ་ནམ་མཁའི་ནོར་གྱི་བུས། །རྨད་བྱུང་ལེགས་བཤད་
མཚོ་ལས་སྐྱེས་ཀྱི་ཁ། །རྣམ་ཕྱེ་ཕན་དང་བདེ་བའི་ས་རཿ ངོ་མཚར་དྲི་བཟང་མཆོག་གིས་ཡོངས་སུ་ལྕི། །
དོན་རྒྱན་ལེའུ་བཅུ་གསུམ་པའོ། །
བཅུ་བཞི་པ་ཕྲ་མོའི་རྒྱན་ལ་གཉིས་ཡོད་པ་ལས། དང་པོ་ཟུར་གྱི་ཕྲ་མོའི་རྒྱན་ནི། ཀྱེ་མ་
བདག་ལ་རྨོངས་པ་བཞིལ་བའི་ཆོས། །ཞུ་ཞེས་བརྗོད་པར་བརྣག་དཀའི་ཁུར་ཁྱེར་ནས། །ལེགས་
གསུང་མཐོ་རིས་དལ་འབབས་ལྷུང་ལྷུང་སྒྲས །ཐོས་འཛིན་ཡོལ་གོ་གང་བས་རྣམ་གྲོལ་ཐོབ། །
གཉིས་པ་རྣམ་པའི་ཕྲ་མོའི་རྒྱན་། རྣམ་མང་མཁས་པའི་མདུན་སར་ཁྱོད་ཉིད་ལ། །འདྲེན་བྱེད་
གཅིག་ཏུ་གཏད་པའི་རྣམ་འགྱུར་གར། །མ་བཟོད་བཞིན་པད་དངུལ་ཆུའི་ཐིགས་འཕྲེང་གི །དོག་པ་
མུ་ཏིག་གསར་པའི་ཆུ་འཕྱང་འཛིན། །ཡང༌།གླུ་གར་རྒྱུད་མངས་འཛིན་པའི་ར་རུ །འདྲེན་བྱེད་
གཅིག་ཏུ་བཏད་པའི་ལུས་སྐྱེས་མདངས། །འོད་གསལ་གོས་དམར་གྱིས་བགོས་འཛུམ་དཀར་ཟླ། །
ངོམ་པས་མངོན་འདོད་རྫོགས་པའི་ཆོ་ག་གྲུབ། །དོན་རྒྱན་ལེའུ་བཅུ་བཞི་པའོ །བཅོ་ལྔ་པ་ཆའི་རྒྱན་
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལ་གསུམ་ཡོད་པ་ལས། དང་པོ་སྤྱིའི་ཆ་རྒྱན་ནི། སྡིག་ལྡན་དགེ་སློང་སྐྱོ་བའི་སྨྲེ་སྔགས་ལ། །ཀྱེ་ཧུད་
སྙིགས་མའི་ཉམ་ཐག་བསྒྲགས་སོ་ཞེས། །ཟོལ་ཟོག་རྨོངས་པའི་སྤྱོད་ཚུལ་བསམ་མི་ཁྱབ། །ཡིད་
བརྟན་མ་བྱེད་དཔྱོད་ལྡན་མཁས་པའི་ཚོགས། །གཉིས་པ་བསྟོད་བསྟོད་འདྲ་ལ་སྨད་པའི་རྒྱན་ནི།མི་
གཙང་རྙོག་མའི་འདམ་བྱིང་འཁྲུལ་པ་ཡི། །ཟློས་གར་མཁན་རྣམས་སྤྱན་ཟུར་རེག་མིན་པར། །རྒྱང་
རིང་གཙང་གནས་འཕགས་པའི་དཀྱིལ་འཁོར་དུ། །མགོན་པོ་དགེས་གཅོད་འདི་དག་བསྔགས་པར་
འོས། །གསུམ་པ་སྨད་སྨད་འདྲ་ལ་བསྟོད་པའི་ཆ་རྒྱན་ནི། སྙན་ཚིག་མཚོན་བརྣོན་སྐྱེ་དགུའི་སྙིང་ལ་
བསྣུན། །མགྲིན་སྔོན་ཅོད་པན་ཁྲོད་ནས་ཞབས་འོག་མནན། །ཁྲོ་གཏུམ་དྲག་ཤུལ་སྤྱོད་པའི་སྟོན་
༼དབྱངས་ཅན༽སྦྱིན་མ། །བྱམས་ལྡན་མ་མར་བརྗོད་པ་རིགས་སམ་ཅི། །དོན་རྒྱན་ལེའུ་བཅོ་ལྔ་པའོ །
བཅུ་དྲུག་པ་རིམས་པ་ཅན་གྱི་རྒྱན་ནི། ཁྱོད་ཞལ་འཛུམ་མདངས་མཆུ་སྒྲོས་ཚེམས་ཀྱི་འཕྲེང་ ྃ། །
དཀྱུས་རིང་སྤྱན་ཟུང་མཁུར་ཚོས་རི་མོ་ནི། །ཟླ་བ་པད་དཀར་བིམ་པ་མུ་ཏིག་ཆུན ྃ། །ཨུཏྤལ་
སྨུག་རྩི་གཡས་འཁྱིལ་དུང་ལྟར་མཛེས། །དོན་རྒྱན་ལེའུ་བཅུ་དྲུག་པའོ། །བཅུ་བདུན་པ་དགའ་
བའི་རྒྱན་ལ་གཉིས་ཡོད་པ་ལས།དང་པོ་དངོས་ཐོབ་ཀྱི་དགའ་བའི་རྒྱན་ནི།མཚར་སྡུག་ལང་ཚོ་རབ་
མཛེས་ཟླ་ལྕམ་ལྷའི། །ལེགས་གསུང་ག་མ་གའི་དབྱངས་ཐོས་འཛིན་གྱི། །སྣོད་དུ་ཉེར་བབ་དགའ་
བའི་སྤུ་ལོང་ནི། །དང་པོའི་ས་ཐོབ་དགའ་བས་མཚོན་མ་ཡིན། །གཉིས་པ་གཟུགས་བརྙན་གྱི་དགའ་
བ་ལང་ཚོ་དཔིད་ཀི་ད་
བའི་རྒྱན་ནི། །ཟླ་ལྕམ་དར་བབ་ལང་དཔྱིད་ཀྱི་དཔལ། །རེག་ན་བདེ་བའི་འོ་འཛིན་མྱོས་བུམ་ཟུང༌། །
མཐོང་བ་ཙམ་གྱིས་ཡིད་སེམས་དགའ་བ་འདི། །བསམ་གཏན་དང་པོའི་བདེ་ལ་ཆགས་བྲལ་ཉིད། །
དོན་རྒྱན་ལེའུ་བཅུ་བདུན་པའོ། །
བཅོ་བརྒྱད་པ་ཉམས་ལྡན་གྱི་རྒྱན་ལ་བརྒྱད་ཡོད་པ་ལས། དང་པོ་དགའ་བའི་འགྱུར་བ་
སྒེག་པའི་ཉམས་ལྡན་གྱི་རྒྱན་རྒྱལ་ཀུན་མཁྱེན་བཟང་ཡོངས་འདུའི་འཁྲི་ཤིང་ལས །མངོན་
འདོད་མྱོས་བུམ་འབྲས་བུའི་ཁུར་གྱི་དཔྱིད། །ལང་ཚོ་དར་བབ་མཛེས་སྐུའི་ཡོངས་འཁྱུད་པས །
འཇམ་མགོན་ཟག་མེད་བདེ་བའི་གར་གྱིས་རོལ །གཉིས་པ་དྲག་ཤུལ་གྱི་ཉམས་ལྡན་གྱི་རྒྱན་ནི།
གང་ཞིག་གཡུལ་གྲུར་དཔའ་བོའི་བགོས་ཤིང་། །མི་ཟད་མཚོན་བསྣུན་ཁྲག་གིས་སྦགས་པའི་གར། །
324

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་དོ་ཤལ
འདི་མཐོང་སྙིང་འདར་འཇིགས་རུང་དྲག་པོ་ལས། །ཀྱེ་མ་སྙིང་རྗེའི་ཆ་ནི་ག་ལ་ཞིག །གསུམ་པ་
དཔའ་བའི་ཉམས་ལྡན་གྱི་རྒྱན་ནི། རབ་མང་དགེ་བའི་མཆོག་སྦྱིན་མ་བྱས་ཤིང༌། །བྱང་ཆུབ་ལམ་ལ་
རྩེ་གཅིག་མ་འབད་ལ། །ཉེས་ལྟུང་སྡིག་པའི་ལས་ངན་མ་སྦྱངས་པར། །རྣམ་གྲོལ་ཐར་བའི་བདེ་བ་
ག་ལ་ཐོབ །བཞི་པ་སྙིང་རྗེའི་ཉམས་ལྡན་གྱི་རྒྱན་ནི། །ཡིད་འོང་ལང་ཚོས་རབ་གྲགས་རོལ་རྙེད་མ། །
དགའ་བྱེད་མཛའ་བའི་གྲོགས་ཀྱང་མི་སྡུག་ན། །མ་རུང་བརྟུལ་ཞུགས་སྤྱོད་པའི་སྒྲ་སྒྲོགས་པ། །
གཏན་གྱི་གྲོགས་སུ་རློམ་པ་ཇི་ལྟར་རིགས། །ལྔ་པ་མི་སྡུག་པའི་ཉམས་ལྡན་གྱི་རྒྱན་ནི། མིག་བྲལ་
ཐལ་བས་བྱུགས་ཞིང་ཞར་རྒྱུར་འཁྱོག །བགྲོད་དཀའ་ཟས་སྐོམ་སྲིད་པ་མེ་འབར་ཡང༌། །ཞི་བས་
སློང་བར་མི་འདོད་ཁོང་ཁྲོས་ཁེངས། །ད་དུང་དམྱལ་བར་མཆོང་འདོད་འདི་སྲིད་དམ། །དྲུག་པ་
བཞད་གད་ཀྱི་ཉམས་ལྡན་གྱི་རྒྱན་ནི། མྱོས་བྱེད་འཐུང་ཞིང་འཐུང་ཞིང་མྱོས་པའི་གར། །བཀུར་འོས་
ཁྱད་གསོད་གནའ་བོའི་གཞུང་ལུགས་ཤིག །དོན་བྲལ་ཕོ་མོར་རང་སྙིང་རྗེན་པར་སྟོན། །སྙིགས་དུས་
ཕེར་པོར་རློམ་རྣམས་བཞད་མོའི་གནས། །བདུན་པ་རྨད་བྱུང་གི་ཉམས་ལྡན་གྱི་རྒྱན་ནི། ཨེ་མ་སྐྱེད་
ཚལ་གསར་པའི་དོ་ར་འདིར། །སྔོ་ལྗང་འདབ་གསར་རྒྱས་པའི་གནྡྷོ་ལ། །མེ་ཏོག་ཤལ་རབ་རྒྱས་
འབྲས་བུའི་ཁུར། །ངོ་མཚར་བསྟི་གནས་མཆོག་འདི་སྐལ་བས་རྙེད། །བརྒྱད་པ་འཇིགས་རུང་གི་
ཉམས་ལྡན་གྱི་རྒྱན་ནི། དགྲ་བགེགས་མཐར་མཛད་འཇིགས་རུང་མ་ཧེའི་ཞལ། །ཆར་སྤྲིན་མདོག་
ཅན་དུས་མེའི་དབུས་ན་རོལ། །ཧཱུྃ་ཕཊ་ཕེམ་སྒྲས་སྟོང་གསུམ་འགས་པ་སྙམ། །ལས་བཞིའི་གྲུབ་ཆེན་
སྦྱིན་མང་སྟེར་ལ་འདུད། །དོན་རྒྱན་ལེའུ་བཅོ་བརྒྱད་པའོ །།
བཅུ་དགུ་པ་གཟི་བརྗིད་ཀྱི་རྒྱན་ནི། ལྷ་མཆོག་དུས་དགྲས་བདུད་དཔུང་འཇོམས་སོ་ཞེས །
དངངས་སྐྲག་སྙིང་འདར་འཇིགས་པས་ཅི་ལ་ཞུམ། །དད་གུས་རལ་པའི་ནགས་སུ་ཞབས་སེན་གྱི། །
གངྒས་རོལ་ཚེ་གྲུབ་གཉིས་ཆུའི་གཏེར་འཛིན།།དོན་རྒྱན་ལེའུ་བཅུ་དགུ་པའོ།།
ཉི་ཤུ་པ་རྣམ་གྲངས་བརྗོད་པའི་རྒྱན་ནི། མེ་ཏོག་མདའ་ཅན་མཚོན་འདིས་ལུས་ཅན་གྱི། །
ཤུབནསགྲངསཔར
སྙིང་ལ་གདུང་བ་མི་ཟད་ཅི་ཡང་བསྐྱེད། །བསྲུང་ཕྱིར་བརྣག་དཀའི་ཁུར་ཆེན་བདག་གིས་བགྱིད། །
འགྲོ་འདི་པད་དཀར་འཛིན་པའི་རྩ་བར་མཛོད།།དོན་རྒྱན་ལེའུ་ཉི་པའོ །།
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉེར་གཅིག་པ་ཀུན་ཕན་གྱི་རྒྱན་ནི། བདག་བློའི་ལྷན་སྐྱེས་མ་རིག་མུན་ཚོགས་རྣམས། །
སེལ་བྱེད་འོད་སྣང་མཆོག་ཏུ་ཅི་འགྱུར་ཞེས། །དུས་ཀུན་ཡིད་གཉིས་གྱུར་ཚེ་དགེ་མཚན་གྱི།།ལེགས་
སྦྱིན་མ་ཁྱོད་བསོད་ནམས་སྐལ་བས་རྙེད།།དོན་རྒྱན་ལེའུ་ཉེར་གཅིག་པའོ །།
ཉེར་གཉིས་པ་རྒྱ་ཆེ་བའི་རྒྱན་ལ་གཉིས་ཡོད་པ་ལས། དང་པོ་བསམ་པ་རྒྱ་ཆེ་བའི་རྒྱན་ནི།
བླ་དཔོན་འཁོར་ཀུན་མི་ཟད་ཕྲ་མས་ཕྱེ། །ཡུལ་གཞིས་ལོངས་སྤྱོད་ཕལ་ཆེར་བདག་གིར་བྱས། །ད་
དུང་ཚིམ་མེད་གནོད་པ་འདི་འདྲ་ལ། །ཁྲོ་མེད་བྱང་སེམས་ལྡན་ནམ་དུད་འགྲོར་ངེས། །གཉིས་པ་
འབྱོར་པ་རྒྱ་ཆེ་བའི་རྒྱན་ནི། རབ་མང་རིན་ཆེན་ནོར་བུའི་རྒྱན་འཕྲེང་ཅན། །ངོ་མཚར་ཕུན་ཚོགས་
དར་གྱི་ལྷབ་ལྷུབ་མཛེས།།ཡིད་ལ་འདོད་དགུའི་དངོས་གྲུབ་ཆར་བཞིན་འབེབས། །མྱུར་མཛད་ཡིད་
ནོར་བས་དགེ་ལེགས་མཛོད།།དོན་ཚན་ལེའུ་ཉེར་ག་
བཞིན་ནོར་བུས་དགེ་ལེགས་མཛོད།།དོན་རྒྱན་ལེའུ་ཉེར་གཉིས་པའོ །།
ཉེར་གསུམ་པ་སྙོན་དོར་གྱི་རྒྱན་ལ་གསུམ་ཡོད་པ་ལས། དང་པོ། ཡུལ་ལ་སྙོན་དོར་གྱི་
རྒྱན་ནི། སྒྲིབ་མེད་མཁྱེན་ཅན་ཡངས་པའི་གཞུང་ལུགས་ཀུན། །གཟིགས་ཞེས་བློ་ཆུང་གཞན་ངོར་
གྲགས་ཙམ་སྟེ། །གནས་ལྔའི་ཤེས་བྱ་ཀུན་དང་ཁྱེད་ཀྱི་ཐུགས། །གཉིས་མེད་ཟུང་འཇུག་རྟོགས་པའི་
ཟློས་གར་ལགས། །གཉིས་པ་ཆོས་ལ་སྙོན་དོར་གྱི་རྒྱན་ནི།རྒྱལ་ཀུན་གཡོ་མེད་མཆོག་གིས་མ་
གཟིགས་པའི །གཏིང་ཟབ་དཔག་དཀའི་གནས་ལུགས་སྒྲིབ་མེད་པར། །འཆད་འདོམས་དབྱངས་
ཅན་རྒྱད་མངས་རྡུང་མཁས་པ། །ཚུར་མཐོང་སྐྱེ་བོར་རྟོགས་པ་འདི་སྲིད་དམ། །གསུམ་པ་རང་བཞིན་
སྙོན་དོར་གྱི་རྒྱན་ནི། འདྲེན་མཆོག་ལྷག་བསམ་བསིལ་བའི་རང་བཞིན་ལས། །ཐམས་ཅད་དགའ་
བའི་དཔལ་ལ་ཉེར་འགོད་ན། །མི་ཟད་ཡོངས་གདུང་ཡང་ཡང་འབྲས་སྟོན་པ། །ཉམ་ཆུང་བདག་ལ་
ཅི་སླད་མོད་པ་ལགས། །དོན་རྒྱན་ལེའུ་ཉེར་གསུམ་པའོ །།
ཉེར་བཞི་པ་སྦྱར་བའི་རྒྱན་ལ་དགུ་ཡོད་པ་ལས། དང་པོ་ཚིག་ཐ་དད་མིན་པའི་སྦྱར་བའི་
རྒྱན་ནི། རབ་དཀར་༼ཟླ་བ་སྦྱར་ན།སྤྲིན་སོགས་༽དབྱངས་ཅན་ལ་སྦྱར་ན།ཉོན་མོངས་པའི།རྙོག་མའི་དྲི་བྲལ་
༼དཀྱིལ་འཁོར་གྱི༽ལང་ཚོའི་༼མཚན་དཔེའི༽དཔྱིད། །མུན་༼མ་རིག་པའི༽ཚོགས་དྲུང་ནས་འབྱིན་པའི་ཁ་ལོ་པ། །
༼ཀུ་མུ་ད་སོགས།འགྲན་བྲལ་༼གདུལ་བྱ༽རིགས་མཐུན་རྗེས་འབྲེལ་སྐྱོང་ལ་དཔའ། །རྨད་བྱུང་བསྔགས་
326

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
འོས་དམ་པ་དེས་སྲུངས་ཤིག །གཉིས་པ་ཐ་དད་ཚིག་འདྲའི་སྦྱར་བའི་རྒྱས་ནི།ཡིད་འཕྲོག་༼ལྷའི་བུ་མོ་
ལ་སྦྱར་ན༽༼སྤྱིའི༽༼དབྱངས་ཅན་མ་ལ་སྦྱར་ན༽༼དཔེ་བྱད༽རབ་མཛེས་དཀར་མོ་མཚན་དང་ལྡན། །དམར་བའི་
མདངས་༼ཆགས་པའི༽ཆགས་༼གདུལ་བྱ་ལ་རྗེས་སུ༽ཕུན་ཚོགས་མགྲིན་ལམ་ལས། །དལ་གྱིས་འབྱུང་བའི་
༼འདི་དབྱངས་ཅན༽དབྱངས་ལྡན་མ་མ་ཡིན། །ནམ་ཡང་མི་ཕྱེད་མཛའ་བ་༼ཕན་ཚུན་འབྲལ་བར་མི་ནུས༽དམ་
པ༼སྟེ་མཆོག༽ས་འདུད །གསུམ་པ་བྱ་བ་ཐ་དད་མིན་པའི་སྦྱར་རྒྱན་ནི། སྙན་སྒྲོགས་སྙིང་ལ་བདེ་བ་
འབབ་པའི་སྒྲ། །སྐལ་བཟང་ཐོས་འཛིན་བདུད་རྩིར་བདུད་ཀྱིས་ལེན །སྟོན་སྦྱིན་མས་བསྐྲུན་
ལེགས་གསུང་སྙན་ཚིག་དང་། །འཕངས་ནས་རྒྱུད་མངས་སྒྲས་ཀྱང་ཡིད་རབ་འཕྲོག །བཞི་པ་བྱ་བ་
འགལ་བ་མིན་པའི་རྒྱན་ནི། གངས་ཅན་དཔལ་མོའི་ལོག་རྟོག་མཐར་བྱེད་ཅིང་། །སྔོན་མེད་རྟོག་
དཔྱོད་ཤིང་རྟའི་སྲོལ་འབྱེད་མཁན། །ཚུལ་དང་ཚུལ་མིན་རབ་དབྱེ་ཐོས་པའི་དཔྱིད། །ས་སྐྱའི་འཇམ་
མགོན་དཔའ་བོར་དྭངས་བས་འདུད། །ལྔ་པ་བྱ་བ་འགལ་བའི་སྦྱར་རྒྱན་ནི། དཀར་བའི་ཆ་རྫོགས་
སྣང་མིན་ཕུང་པོའི་དགྲ། །སྲིད་པའི་གདུང་སེལ་ཀུན་གྱི་ཡིད་འོང་བ། །བསིལ་བའི་ཟེར་ལྡན་ནུབ་
རིར་ལྷུང་མ་ཐག །ཟླ་བཞིན་མ་ཡིས་འཛུམ་ཞལ་ཡོངས་སུ་བསྟན། །དྲུག་པ་ངེས་པ་ཅན་གྱི་སྦྱར་བའི་
རྒྱན་ནི། འཁྱོག་ལྡན་སྨིན་པའི་ཟློས་གར་ཁོ་ན་ལས། །མི་ཟད་རྩུབ་བྱེད་པདྨའི་ཡུ་བ་འཛིན། །དམར་
མདངས་བིམ་པ་གཞོན་ནུའི་མཆུ་ཡིས་སྒྲོས། །འཕེལ་ནས་འགྲིབ་བྱེད་ཟླ་གདན་ཉིད་ལའོ །བདུན་
པ་ངེས་པ་འགོགས་པའི་སྦྱར་རྒྱན་ནི། གང་ཞིག་འཁྱོག་ཅིང་རོ་འཛིན་ཟུང་ལྡན་པ། །རྒྱབ་རིང་འགྲོ་
བའི་ཤུགས་ལྡན་རྣམས་ལ་། །འོན་ཀྱང་སྙིགས་དུས་མ་རུང་མདའ་ལྔ་པ། །སྙིང་ཞུགས་སྐྱེ་ངན་རིག་
བྱེད་རྣམས་ལ་མཐོང༌། །བརྒྱད་པ་ཁྱད་གཞི་ཁྱད་ཆོས་མི་འགལ་བའི་སྦྱར་རྒྱན་ནི། གདོང་བཞི་
འཛིན་པའི་བུ་མོ་དབྱངས་ལྡན་མ། །སྲིད་པ་འཁོར་བའི་འདྲེན་བྱེད་སྣང་བའི་གཏེར། །གཉིས་སྐྱེས་
འཛུམ་པའི་རླབས་ལྡན་དཀར་བའི་ཕྲེང༌། །ཡིད་འོངས་དལ་གྱིས་འགྲོ་བའི་དག་བྱེད་མ། །དགུ་པ་
འགལ་བའི་སྦྱར་རྒྱན་ནི།ཚིག་མཐའི་བུ་མོ་ཡིན་ཡང་ལྟོང་བྱེད་མིན། །མཐོ་རིས་དལ་བབས་ཡིན་
ཡང་རྨོང་སྐྱེད་མིན། །ཀུན་གསལ་ཡིན་ཡང་ལྷ་རྩེན་རོལ་གནས་མིན། །ནམ་ཡང་རྒྱུན་ཆད་མེད་ཀྱང་
འཁོར་བ་མིན།།དོན་རྒྱན་ལེའུ་ཉེར་བཞི་པའོ །།
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉེར་ལྔ་པ་ཁྱད་པར་བརྗོད་པའི་རྒྱན་ལ་ལྔ་ཡོད་པ་ལས། དང་པོ་ཡོན་ཏན་མ་ཚང་པའི་ཁྱད་
པར་བརྗོད་པའི་རྒྱན་ནི། གོ་བགོས་མཚོན་ཆའི་ཚོགས་ཀྱིས་མ་གཙེས་ཞིང༌། །ཡན་ལག་བཞི་ལྡན་
དཔུང་གིས་མ་བཅོམ་པར། །རྨད་བྱུང་མཁྱེན་བརྩེ་ཁོ་ནས་དབྱངས་ཅན་ལྷ། །སྲིད་གསུམ་གཡུལ་གྱི་
དགྲ་ལས་རྒྱལ་བར་གྱུར། །གཉིས་པ་རིགས་མ་ཚངས་བའི་ཁྱད་པར་བརྗོད་པའི་རྒྱན་ནི།ཤཱཀྱའི་
རིགས་ཀྱི་ཐིག་ལེ་མ་འཕོས་ཞིང༌། །ཆོས་འཕྲེང་ཡོངས་སུ་དག་པ་མ་ཡིན་ཀྱང༌། །གནམ་བསྐོས་
མཐུའི་དཔྱིད་ཞབས་སེན་འོད་རིགས་ནི། །དྲེགས་ལྡན་ལྷ་བརྒྱའི་རལ་པར་འཛེགས་འདི་མཚར། །
གསུམ་པ་བྱ་བ་མ་ཚངས་པའི་ཁྱད་པར་བརྗོད་པའི་རྒྱན་ནི། མངོན་འདོད་རིན་ཆེན་ཞགས་པས་མ་
བཀུག་ཅིང༌། །རྟོག་དཔྱོད་གྲངས་མེད་ལྕགས་ཀྱུས་མ་བཏབ་ལ། །ཡོངས་སུ་འབད་པའི་ཁུར་གྱིས་མ་
ངལ་བར། །ངེས་པར་མྱོང་བྱའི་འབྲས་བུ་ཐོབ་པར་འགྱུར །བཞི་པ་རྫས་མ་ཚང་བའི་ཁྱད་པར་
བརྗོད་པའི་རྒྱན་ནི། མི་ཟད་སྦྱིན་མང་འདོད་འཇོའི་ཡིད་བཞིན་ནོར། །ཕན་བདེའི་དགའ་སྟོན་འཆི་
མེད་ལྗོན་པ་ཆེ། །རིན་ཆེན་བུམ་པས་དབེན་ཡང་སྐལ་བཟང་ལ། །མངོན་འདོད་རེ་བ་མ་ལུས་རྫོགས་
པར་འགྱུར། །ལྔ་པ་རྒྱུ་མ་ཚང་བའི་ཁྱད་པར་བརྗོད་པའི་རྒྱན་ནི། ཀུན་འཛོམས་རྗེས་ཀྱི་ར་རིའི་
ལྡན་ཞིང༌། །འཕེལ་དང་ཡོངས་སུ་འགྲིབ་པའི་ངང་ཚུལ་ཅན། །དེ་ལྟ་ན་ཡང་སྣང་བའི་བདུད་རྩི་ཡིས། །
ཀུན་གྱི་དགའ་བ་བསྐྱེད་པ་སྲིད་ན་མཚར།།དོན་རྒྱན་ལེའུ་ཉེར་ལྔ་པའོ །།
གཉིས་ལས།དང་པོ་བསྟོད་
ཉེར་དྲུག་པ་མཚུངས་པར་སྦྱར་བའི་རྒྱན་ལ་གཉིས་ལས།དང་པོ་བསྟོད་པའི་མཚུངས་སྦྱོར་
གྱི་རྒྱན་ནི། སྒྲོལ་མས་འཕོང་སྐྱོབས་ཟླ་ལྕམ་བློ་མཆོག་སྟེར། །འོད་ཟེར་ཅན་གྱིས་གདུང་སེལ་ཡིག་
དྲུག་མས། །སྐྱེ་དགུར་མ་འདྲིས་མཛའ་བའི་བཤེས་མཛད་ནས །འདོད་པ་འཇོ་བ་ལྷན་སྐྱེས་རང་
བཞིན་ཡིན། །གཉིས་པ་སྨད་པའི་མཚུངས་སྦྱོར་གྱི་རྒྱན་ནི། སྲིད་པ་འཁོར་བའི་མཛའ་བཅུགས་
གསར་པ་དང། །དལ་འབབ་གངྒཱའི་རླབས་ལྡན་འཛུམ་པའི་ཕྲེང༌། །ཆུ་འཛིན་གློག་གི་གར་མཁན་
འདུ་བྱེད་རྣམས། །སྐད་གཅིག་གཉིས་པར་མི་གནས་དངོས་པོའི་གཤིས། །དོན་རྒྱན་ལེའུ་ཉེར་དྲུག་
པའོ །།
ཉེར་བདུན་པ་འགལ་བའི་རྒྱན་ལ་དྲུག་ཡོད་པ་ལས། དང་པོ་གཞི་ཐ་དད་པའི་བྱ་བ་འགལ་
328

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་པོ་ཆེའི་ཤལ
བའི་རྒྱན་ནི། རྣམ་མང་ཐོས་ལྡན་སྤོབས་པའི་ལམ་ནས། །ལེགས་བཤད་ཀྱིས་བགོས་སྒྲ་དབྱངས་
ཅ་ཅོས་བྲེལ། །བློ་ངན་ངོ་འཛུམ་ཉེར་བསྡུས་སྨྲ་བའི་ལྕེ། །མགྲིན་ཕུག་ཏུ་བྲོས་དངུལ་ཆུའི་བཀྲུས་པ་
བཞིན། །གཉིས་པ་གཞི་གཅིག་གི་བྱེད་པ་འགལ་བའི་རྒྱན་ནི།རྨད་བྱུང་ལྷ་དེའི་མཚར་དཔུང་
པ་ཡི། །མ་འདྲིས་མཛའ་ན་མོར་བཀུག་དཔའ་མཛངས་བརྡར། །དྲི་བྲལ་རྣམ་དཔྱོད་མེ་ལོང་ལ་ཆར་
ཡང༌། །གཞན་སྙིང་སླུ་བྱེད་རྣམ་བཀྲའི་རི་མོ་མེད། །གསུམ་པ་གཞི་གཅིག་གི་ཆོས་འགལ་བའི་
རྒྱན་ནི། །དབྱིབས་ལེགས་འདྲེན་བྱེད་དྲང་ཞིང་སྨིན་མ་འཁྱོག །མཛོད་སྤུ་དཀར་གསལ་དབུ་ལོ་
གནག་པའི་དཔྱིད། །མ་གཏོགས་གཙུག་ཏོར་མངོན་འཕགས་རྩ་མི་མངོན། །ཟླ་ལྕམ་ལྷག་པའི་ལྷ་ལ་
ཅིས་མི་དད། །བཞི་པ་གཞི་གཅིག་གི་རྫས་འགལ་བའི་རྒྱན་ནི། པདྨའི་བཞིན་རས་ཨུཏྤལ་རྒྱས་པའི་
མིག །ཀུནྡའི་འཛུམ་དང་ཟེ་འབྲུའི་སོར་ཕྲེང་ཅན། །འདི་ལ་དད་པའི་སྙིང་གི་གཅིག་ཆར་དུ། །ཕྱོགས་
ལྷུང་བུང་བ་རོལ་ཅིང་གཡོ་བ་ཐོབ། །ལྔ་པ་གཞི་གཅིག་གི་ལས་འགལ་བའི་རྒྱན་ནི། གང་ཡང་མི་
ཟད་སྡུག་བསྔལ་མྱུ་གུ་ནི། །དྲུང་ནས་འབྱིན་མཛད་ཡེ་ཤེས་རལ་གྲི་ཡིས། །རེག་པ་མིན་ཡང་ཡིད་
བསྲུབས་བདག་པོའི་སྙིང༌། །བྱེ་བའི་ཆར་ཡང་ལུས་པ་མེད་འདི་མཚར། །དྲུག་པ་འགལ་བའི་སྦྱར་
རྒྱན་ནི། དབྱིབས་ལེགས་༼དབྱངས་ཅན་ལ་སྦྱར་ན༽མཛེས་སྡུག་ཡོངས་རྫོགས་༼སྐད་ཀྱི་༽གསུང་གི༽གདངས་
༼དབྱངས་སྙན་པ༽ཉན་པ༽ཅན་ཞབས། །ལེགས་སྤྱོད་འཆི་མེད་༼སྟེ་བྱ་རོག༽༼སྟེ་ལྷའི་ལྷ༽འདབ་ལྡན་༼སྟེ་བྱས༽༼སྟེ་
མེ་ཏོག༽ཚོགས་རྣམས་དང༌། །༼འུག་པཀོའུ་༼བརྒྱ་བྱིན༽ཀས་རབ་ཏུ་བརྟེན་པ་ནི། །ལུགས་བཟང་དཔལ་
གྱིས་མཛེས་པའི་ཡིད་བརྟན་གནས།།དོན་རྒྱན་ལེའུ་ཉེར་བདུན་པའོ །།
ཉེར་བརྒྱད་པ་སྐབས་མིན་བསྟོད་པའི་རྒྱན་ནི། ཨེ་མ་འཆི་མེད་ལམ་ལ་དལ་གྱིས་འགྲོ། །
མེ་ཏོག་སྦྲང་རྩི་གསར་པར་ལོངས་སྤྱོད་ཅིང་། །རང་རང་མཛའ་བོའི་གྲོགས་དང་དགའ་བས་འགྲོགས། །
བུང་བའི་སྤྱོད་ཚུལ་འདི་མཐོང་སྙིང་ནས་སྨོན། །དོན་རྒྱན་ལེའུ་ཉེར་བརྒྱད་པའོ། །ཉེར་དགུ་པ་ཟོལ་
བསྟོད་ཀྱི་རྒྱན་ལ་གསུམ་ལས དང་པོ་མཐུ་ཕུན་སུམ་ཚོགས་པའི་ཟོལ་བསྟོད་ཀྱི་རྒྱན་ནི།
སྐུ་ལ་དུས་གསུམ་དུས་མེ་ཡིས། །གཙེས་ཀྱང་མ་ཚིག་འདི་འདྲའི་ངོ་མཚར་ཅི།།འཇའ་འདྲའི་འཕངས་
པར་ནོར་བུའི་རྒྱུད་མངས་ཀྱིས། །འཛེགས་ནས་གླུ་དབྱངས་ལེན་པ་འདི་ཡ་མཚན།།གཉིས་པ་དཔའ་
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
བ་ཕུན་ཚོགས་ཀྱི་ཟོལ་བསྟོད་ཀྱི་རྒྱན་ནི། དྲེགས་ལྡན་ལྷ་བརྒྱའི་གཙུག་རྒྱན་བསྐྱེད་པོར་གྱུར། ། མཁྱེན་
བཟང་བློ་གཏེར་དབང་པོ་ཐབས་སུ་ཐོབ། །མགྲིན་སྔོན་ཅོད་པན་ཞབས་ཀྱིས་གནོན་ནུས་ན། །ཞི་
དུལ་འཛུམ་པར་གནས་འདི་ཅི་ལ་གྲངས །གསུམ་པ་འབྱོར་པ་ཕུན་སུམ་ཚོགས་པའི་ཟོལ་བསྟོད་ཀྱི་
རྒྱན་ནི། ཟུར་ཕུད་གཡོ་ལྡན་ཤེས་རབ་འཛིན་མ་ནི། །ཡོངས་སུ་འདུས་བྱས་ཡོངས་སྤྱོད་ཉིད་ལ་
ཆགས །ཅི་སླད་ཁྱོད་ཀྱི་ང་རྒྱལ་ཆེས་མཆོག་གིས །མཐོ་མཛེས་རྩེ་རུ་འཛེགས་ལ་དགོས་པ་ཅི། །
དོན་རྒྱན་ལེའུ་ཉེར་དགུ་པའོ །སུམ་ཅུ་པ་ངེས་བསྟན་གྱི་རྒྱན་ལ་གཉིས་ཡོད་པ་ལས། དང་པོ་མཆོག་
གི་ངེས་བསྟན་གྱི་རྒྱན་ནི། སྦྱིན་མང་བདུད་རྩིའི་ཟེར་གྱི་ཀུ་མུ་ད། །ལང་ཚོ་བཞད་ལྡན་བུང་བའི་
མགྲིན་དབྱངས་བྲེལ། །ལེགས་བྱིན་མཁྱེན་བརྩེས་ངག་རིག་དར་བབ་ནས། །ལེགས་བཤད་སྙན་
པར་སྒྲོགས་པའི་དགའ་སྟོན་མཚོན། །གཉིས་པ་མཆོག་མིན་གྱི་ངེས་པར་བསྟན་པའི་རྒྱན་ནི། བདུད་
རྩིའི་འོད་དཀར་ལྷ་ལམ་བགྲོད་པ་ན། །འདབ་སྟོང་གསར་པའི་ལང་ཚོ་མཛེས་པ་འགོག །ལྷག་
བསམ་གཟུགས་ཅན་དཀར་བའི་འོད་སྣང་རླབས། །ཉེས་བྱས་སྡིག་པའི་རང་སྟོབས་ཉམས་པར་བྱེད། །
དོན་རྒྱན་ལེའུ་སུམ་ཅུ་པའོ །།
སོ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ཡོད་པ་ལས།དང་པོ་ཡོན་ཏན་ལྷན་ཅིག་
བརྗོད་པའི་རྒྱན་ནི། གང་སྐུ་ཀེ་ལ་དང་ལྷན་ཅིག་དཀར། །གསུང་དབྱངས་ཏམྦུ་ར་དང་འགྲོགས་ཏེ་
ངདབྱངས༡
མཚོའི་དཔལ་དང་ཅིག་ཅར་རྒྱས།
སྙན། །ཡོན་ཏན་དབྱར་མཚོའི་དཔལ་དང་ཅིག་ཅར་རྒྱས། །འཕྲིན་ལས་ལྷ་ལམ་ཁྱོན་དང་མཉམ་དུ་
ཁྱབ། །གཉིས་པ་འབྲས་ལྷན་ཅིག་བརྗོད་པའི་རྒྱན་ནི། །འདྲེན་བྱེད་གཅིག་ཏུ་གཏད་པའི་ཟློས་
གར་དང༌། །ལྷན་ཅིག་འཇམ་མགོན་སྐུ་ཡི་སྣང་བརྙན་གསལ། །མི་ཕྱེད་དད་པའི་སྤུ་ལོང་ཆེས་ཆེར་
དང༌། །མཉམ་དུ་གང་གི་ཐུགས་རྗེ་རྣམ་པར་གཡོ། །གསུམ་པ་བྱ་བ་ལྷན་ཅིག་བརྗོད་པའི་རྒྱན་ནི།
ཉམ་ཐག་ངན་འགྲོའི་གདུང་བས་གཙེས་པ་ན།།དམ་པའི་ལམ་བཟང་མཆོག་ཏུ་མངོན་ཕྱོགས་ནས། །
ཡོངས་འཆིང་གཉེན་འཁོར་ལོངས་སྤྱོད་ཅིག་ཅར་དུ། །དོན་ནས་ཕྱོགས་ལྷུང་དེ་སླར་འོང་བར་གྱུར། །
་གཉན་འཁར་
དོན་རྒྱན་ལེའུ་སོ་གཅིག་པའོ །།
སོ་གཉིས་པ་ཡོངས་བརྗེས་ཀྱི་རྒྱན་ནི།སྲིད་ཞི་ལེགས་བྱས་མཛེས་སྡུག་ལང་ཚོའི་དཔྱིད།།
330

དོན་རྒྱན་སོ་ལྔའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་ཆེའི་དོ་ཤལ
དོ་ཤལ་མ་ལུས་ཁྱོད་ཀྱི་རྒྱན་དུ་བསྣམས། །སྐྱེ་དགུར་བདག་འཛིན་འཁྲི་ཤིང་དྲུང་འབྱིན་པའི། །ཤེས་
རབ་རལ་གྲིས་ཕྱག་ཡངས་བརྐྱངས་ཏེ་བསྩལ།།དོན་རྒྱན་ལེའུ་སོ་གཉིས་པའོ །།
སོ་བཞི་པ་རབ་སྤེལ་གྱི་རྒྱན་ལ་གཉིས་ཡོད་པ་ལས དང་པོ་ལྟོས་རེ་མེད་པའི་རབ་སྤེལ་
གྱི་རྒྱན་ནི། མི་བསྲུན་མི་ཟད་དཔུང་གི་མུན་པའི་ཚོགས། །༼གཟུགས་ཅན།འགོག་རྒྱན།སྦྱར་རྒྱན།དོན་གཞན་
བཀོད་པ་བཞི༽འཇམ་དཔལ་ཁྲོས་པའི་ཉི་མས་འགོག་པར་བྱེད། །འོད་འཕྲོ་ལང་ཚོ་གཟི་བརྗིད་ལྡན་པ་
འདིས། །འཇོམས་པར་མི་ནུས་དངོས་གཞན་ཅི་ཞིག་ཡོད། །གཉིས་པ་ལྟོས་རེ་ཅན་གྱི་རབ་སྤེལ་གྱི་
རྒྱན་ནི།རྨད་བྱུང་མཚན་དཔེའི་རང་བཞིན་མཛེས་པའི་སྐུ། །བཀྲུས་མིན་མེད་ཟླ་བཞིན་སྨིན་ཁྱོག་
གར། །ཐོས་འཛིན་བདུད་རྩིར་ཉེར་འབབ་དབྱངས་ལྡན་མ། །དཔལ་དང་ཕུན་ཚོགས་ལྷན་ཅིག་ཤིས་
པས་སྐྱོངས། །དོན་རྒྱན་སོ་བཞི་པའོ །།
སོ་ལྔ་པ་དགོངས་པ་ཅན་གྱི་རྒྱན་ནི། ལེགས་གསུང་ཀུན་གསལ་ངོ་མཚར་དབྱངས་ཀྱི་
དཔྱིད། །སྙན་ཚིག་འདོད་པ་འཇོ་བའི་དཎྜིའི་གཞུང༌། །རྒྱན་མང་སྨིན་པའི་སྔོན་མེད་བདུད་རྩིའི་སྐྱེས། །
ཉེར་བསྟན་ཡེ་ཤེས་གཟིགས་པ་འཇུག་ཕྱིར་ལགས། །དོན་རྒྱན་ལེའུ་སོ་ལྔ་པའོ །སོ་གསུམ་ཤིས་
བརྗོད་ཀྱི་རྒྱན་།༼རང་བཞིན་བརྗོད་པ།སྲིད་པ་ཅན།འབྲུ་མང་པོ་སྡུད་པའི་ཚིག་རྒྱན་གྱི་དཔེ་རྒྱན།ཏིང་འཛིན་ཆོས་དང་ལྡན་པ།
ལྷན་ཅིག་བརྗོད་པ།ཤིས་བརྗོད་དྲུག་ཚང༌།༽རྣམ་འདྲེན་རྫོགས་པའི་སངས་རྒྱས་ལྗོན་པ་ཆེ། །དགེ་ལེགས་བཀྲ་
མི་ཟེང་འདོད
ཤིས་གཡང་འཁྱིལ་དམ་པའི་ཆོས། །མི་ཟད་འདོད་དགུར་སྟེར་བའི་སྐྱབས་དམ་པ །མཆོག་གསུམ་
ལྷ་ཡི་སྐྱེ་དགུ་ཤིས་པས་སྐྱོངས །སྨྲ་བསམ་བརྗོད་པའི་ཡུལ་ལས་རྣམ་འདས་པ། །རྒྱལ་བ་ཀུན་གྱི་
རང་བཞིན་ཡེ་ཤེས་སྐུ། །ངག་གི་དབང་པོ་ཞེས་བྱ་རབ་འབར་བས། །འགྲོ་འདི་གཡོ་བ་མེད་པར་སྲུང་
གྱུར་ཅིག །བསམ་ཀུན་ཡོངས་རྫོགས་ཡིད་བཞིན་ནོར་གྱི་བུ །གྲགས་སྙན་བཀྲ་ཤིས་གཡས་སུ་
འཁྱིལ་བའི་དུང༌། །ཕུན་ཚོགས་སྲིད་བདུན་རྫས་བརྒྱད་བདེན་སྟོབས་ཀྱིས། །ཅི་འདོད་རེ་བ་རྫོགས་
པའི་བཀྲ་ཤིས་མཛོད།།
ཅེས་སློབ་དཔོན་དཎྜིའི་ཞབས་ཀྱི་བཀའ་དྲིན་གྱིས་བསྩལ་བ། སྙན་ཚིག་གི་བསྟན་བཅོས་
ཆེན་པོ་རྣམས་ཀྱི་ནང་ནས་གཙུག་གི་རྒྱན་ལྟ་བུར་འགྱུར་པ་མེ་ལོང་ལས་བཤད་པའི་དོན་རྒྱན་སུམ་ཅུ་
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སོ་ལྔའི་དབྱེ་བ་ཕྲ་ཞིབ་དང་བཅས་པའི་དཔེར་བརྗོད་བློ་གསལ་གཞོན་ནུའི་མགུལ་རྒྱན་ནོར་བུ་རིན་
པོ་ཆེའི་དོ་ཤལ་འདི་ནི། ཡང་དག་པར་རྫོགས་པའི་སངས་རྒྱས་ཀྱི་བསྟན་པ་རིན་པོ་ཆེ་སྤྱི་དང་། ཁྱད་
པར་དཔལ་ལྡན་ས་སྐྱ་པའི་བསྟན་པ་གསལ་བར་མཛད་པ་ལ་གཞན་དྲིང་མི་འཇོག་ཅིང༌། གསུང་
རབ་རིག་གནས་དང་བཅས་པའི་མངའ་བདག་བཀའ་དྲིན་གཞལ་དུ་མ་མཆིས་པའི རྗེ་བཙུན་
ཐམས་ཅད་མཁྱེན་པ་ངག་དབང་ཆོས་ཀྱི་གྲགས་པའི་ཞབས་དྲུང་དུ། སེ་དཀར་རིགས་ཀྱི་ཐིག་ལེ་
འཛིན་པའི་རིག་བྱེད་པ་ནམ་མཁའ་རྡོ་རྗེ་དཔལ་བཟང་པོས་རྩོམ་རྒྱུགས་སུ་ཕུལ་བ་འདི་ཡང༌།འདར་
སྟོད་ཀྱི་གཞིས་དགའ་བསམ་འགྲུབ་ཀྱི་བསྟི་གནས་སུ་དཀར་ཕྱོགས་རྒྱལ་བ་གཉིས་པའི་ཚེས་ལ་
ལེགས་པར་གྲུབ་པ་འདིས་ཀྱང་བཀྲ་ཤིས་པའི་དགེ་ལེགས་ཆེན་པོས་ཕྱོགས་ཀུན་ལས་རྣམ་པར་རྒྱལ་
བར་གྱུར་ཅིག། །།
332

༄༅། །སྙན་ངག་གི་དཔེ་བརྗོད་རྩོམ་འཕྲོ་ཅན་བཞུགས་སོ། །
གུང་ཐང་བསྟན་པའི་སྒྲོན་མེ།
བླ་མ་འཇམ་པའི་དབྱངས་ལ་ཕྱག་འཚལ་ལོ། །གྲོལ་པ་ནི། འདབ་སྟོང་རྩེ་ན་ཟླ་བའི་མེ་
ལོང་ངོས། །ཏིང་འཛིན་པིར་གྱིས་བྲིས་འདྲ་ཚངས་སྲས་མ །སྙན་འགྱུར་རྒྱུད་མང་སྒྲ་ལས་ངག་གི་
དཔྱིད། །འདོད་དགུར་འཇོ་བ་ལྷག་པའི་ལྷ་དེར་འདུད། །རིགས་ནི། དཀར་གསལ་རི་དྭགས་མཚན་
མ་ཡི། །མཛེས་སྡུག་སྙེམ་པ་འཕྲོག་བྱེད་པའི། །ཞལ་གྱི་དཀྱིལ་འཁོར་རབ་རྒྱས་པ།།བློ་ལྡན་ཡིད་ཀྱི་
ལྕགས་ཀྱུ་བཞིན། །ཡོན་པོར་ལྟ་བའི་ཟུར་མིག་གི། །འོད་ཀྱི་ཞགས་པ་རིང་བོར་ཡིས། །རྣ་ལུང་ནོར་
བུའི་མཛེས་སྡུག་ཀུན། །དལ་གྱིས་འདྲེན་པའི་འཇབ་བུ་མཁན། །མཆུ་སྒྲོས་བིམ་པའི་དགའ་ཚལ་
དབུས། །ཚེམས་འཕྲེང་ཟླ་བའི་མྱུ་གུ་ལས། །བསུང་ཞིབ་བསིལ་ཟེར་སྤྲོ་བ་ཡི།།དབྱངས་ལྡན་མཐོང་
བས་དང་བ་འཕེལ། །མཛོད་ནི། དཀར་ཞིང་གསལ་ལ་དྲི་མ་མེད། །མཛེས་སྡུག་དཀྱིལ་འཁོར་
ཡོངས་སུ་རྫོགས། །ཟུར་མིག་ག་བུར་ཟེགས་མ་ཡིས། །ཡིད་ཀྱི་གདུང་བ་སེལ་བྱེད་ཅིང༌། །དགའ་
བའི་ཀུན་ད་ཁོང་ནས་རྒོད། །འཛུམ་དཀར་བདུད་རྩིའི་འོད་རླབས་ཀྱིས། །བློ་གྲོས་ཆུ་གཏེར་རྒྱས་
པར་བྱེད།།སྒེག་ཅིང་རབ་ཏུ་དགྱེས་པའི་ཉམས། །རི་དྭགས་གཟུགས་ཀྱིས་རྣམ་པར་ངོམ།།དབྱངས་
ལྡན་མ་ནི་ཁོ་བོའི་ལྷ། །འདུས་པ་ནི། དམར་སེར་སྐུ་ཡི་ཉིན་བྱེད་ལས །ཕྱག་གཡས་མཁའ་ལ་
བརྐྱངས་པ། །རབ་དམར་གློག་གི་རྩེ་དགའ་ཡིས། །ཤེས་བྱའི་ཁོར་ཡུག་གཞལ་བྱེད་བཞིན། །ནོར་
བུའི་སྙེ་མ་གཡུར་ཟ་ཞིང༌། །སྒྲ་ལྡན་གསེར་སྦྱངས་གདུ་བུ་ཡིས། །མཁྲིག་མའི་ཕྱོགས་སུ་བརྒྱན་པ་
འདིས། །སྲིད་ཞིའི་མཛེས་སྡུག་བདག་གིར་བྱེད། །གང་གི་ཡལ་འདབ་རྩེ་མོ་ན། །རྩེན་པ་རལ་གྲིའི་
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གདེངས་ཀ་ཡིས། །ཀུན་རྨོངས་མུན་པའི་དྲ་བ་དག །ཅིག་ཅར་ཉིད་ལ་གཅོད་པར་བྱེད། །ཤིས་བརྗོད་ནི།
འགྲིབ་མེད་འོད་ཀྱི་རྩེ་དགའ་ཡིས། །དུས་ཀྱི་མུན་པ་མཐར་མཛད་པ། །ཡེ་ཤེས་སྣང་བ་བླ་ན་མེད། །
ཚེ་མཐའ་ཡས་པས་ཤིས་པར་མཛོད། །ཕྱག་ནི། ཐུགས་རྗེའི་པིང་ཝང་དང་བོའི་རྒྱུད། །བརྡུང་བ་ཙམ་
གྱིས་རྨོངས་པའི་གཟིངས། །འཇོམས་བྱེད་ཟའི་ན་ཆུང་མ། །དབྱངས་ཅན་ལྷ་དེར་སྙིང་ནས་འདུད། །
དངོས་པོ་ངེས་བསྟན། བཅད་ལྷུག་སྤེལ་མའི་ཆ་ཤས་ཡོངས་སུ་རྫོགས། །སྡེ་བཞིའི་གཏམ་གྱི་རི་བོང་
མཚན་མས་མཛེས །སྒྲ་དོན་རྒྱན་གྱི་འོད་དཀར་དྲ་བ་ཅན། །ལེགས་བཤད་ཟླ་ཤེལ་ཐུབ་བསྟན་
མཁའ་ལ་འདྲེན། །དལ་ཞིང་རྒྱུ་བ་སོ་གའི་ཉིན་བྱེད་ཀྱིས། །གནམ་སྔོན་མེ་ལོང་ཞུ་བ་གངྒཱའི་ཆབ། །
སྤང་གཤོང་ཡངས་པོར་འཁྱིལ་འདྲའི་ཆུ་མཚོ་ལས། །ལྦུ་བའི་སྐར་ཚོགས་མཁའ་ལ་འཐོར་བ་བཞིན། །
སིལ་སིལ་འབབ་པ་གཙང་མའི་ཆབ་རྒྱུན་ཅན། །ལྗང་སྔོན་ནགས་ཚལ་མཛེས་པར་སྨད་ཁེབས་ཤིང༌། །
སྤྲིན་དཀར་སྟོད་གཡོགས་གཡོ་བའི་རི་སུལ་ན། །ཁུ་བྱུག་མྱོས་པའི་གསུང་སྙན་དལ་གྱིས་སྒྲོག །འོད་
སྟོང་གཟི་བྱིན་མ་བཟོད་སྐར་མའི་ཚོགས། །ས་ལ་འཕོས་འདྲ་གྲོང་ཁྱེར་ཆེན་པོའི་དབུས། །གསེར་གྱི་
རྒྱལ་མཚན་འཕྲེང་བས་མཛེས་པ། །ཉི་མའི་དམག་ཚོགས་རྗེས་སུ་བབ་པ་བཞིན །སྐྱོན་བྲལ་སྟོན་
གྱི་མཁའ་ལ་རྟ་ལྗང་ཅན། །འབར་བའི་ཟེར་གྱིས་ཕྱེ་བའི་འདབ་སྟོང་འཕྲེང༌། །ཚར་དངར་སྐྱེད་ཚལ་
དབུས་ཀྱི་རྫིང་བུ་ན། །གཞོན་ནུ་ཁྲུས་ཀྱི་རྩེ་དགའི་རྣམ་པར་རོལ། །ཆང་གིས་མྱོས་པས་ཟིམ་ཟིམ་ལྟ་
བྱེད་ཅིང༌། །དགའ་མགུར་རོལ་པའི་བདེ་བས་སྤུ་ལོང་རྒྱས། །འོན་ཀྱང་ད་དུང་འདོད་པའི་ཕོ་ཉ་། །
གཞན་དང་དུས་བཏབ་ལས་འདས་གདུང་བས་མནར། །ཡིད་ཀྱི་ཤིང་རྟ་འགྲོ་དང་འོང་བ་ཡིས། །ཉེ་
བར་མཚམས་སྦྱར་དགའ་བའི་དགའ་སྟོན་ཆེ། །དར་བའི་རིགས་སྲས་གསར་བའི་ཀུ་མུ་ད། །འཕེལ་
བ་ཡར་ཚེས་ཟླ་བའི་མྱུ་གུ་བཞིན། །རྟ་རྨིག་གིས་བསླངས་རྡུལ་གྱིས་ཆུ་མཐོངས་འགོག །རི་རལ་
བྱེད་གླང་བོའི་དཔའ་སྒྲ་ཅན། །མི་བཟད་གཡུལ་གྱི་དགྲ་སྡེའི་དཔུང་བཅོམ་ཚེ །རྒྱལ་བོའི་སྡེ་བཞིའི་
མངའ་ཐང་ངང་གིས་འཕེལ། །རྟེན་འབྱུང་མདུན་ན་འདོན་གྱིས་གྲོས་བཏབ་སྟེ། །དཔྱད་འཇོག་ལྟ་
བའི་ཉ་འགྲོ་འོང་གིས། །དངོས་འཛིན་བཙོན་ར་བཤིགས་ནས་གཉུག་མའི་སེམས །ཕ་རོལ་ཞི་
བའི་གླིང་དེར་དལ་གྱིས་སོངས། །
334

སྙན་ངག་གི་དཔེ་བརྗོད་རྩོམ་འཕྲོ་ཅན།
གོ་ཌཱ་བའི་སྦྱར་བ། པདྨའི་རྩེ་ན་སྙན་པའི་གླུ་ལེན་མ། །ཉི་མའི་མདངས་བཀྲ་མུ་ཏིག་
ལྡན་མ། །མ་ལྟར་གུས་པས་བསྟེན་ནོ་དབྱངས་ལྡན་མ། །མ་གཡེལ་བརྩེ་བས་གཟིགས་པ་མ་དོར་
ཅིག །འདི་ཡང༌། རབ་དཀར་ཀ་མ་ལ་ཡི་གདན་སྟེང་ན། །དཀར་ཞིང་མཛེས་པ་ངང་བའི་བུ་མོ་
དཀར། །འཛུམ་དཀར་བསིལ་བའི་འོད་དཀར་སྤྲོ་བ་ཡིས། །བློ་ཡི་ཀུན་ད་རྒྱས་པའི་མཛེས་སྡུག་
དཀར། །
ལྷོ་བའི་སྦྱར་བ།ཤེས་རབ་ཆུང་ཡང་ཁེངས་ལྡན་མཁས་རློམ་ཚོགས། །འཐད་འཐད་ཚིག་
གིས་ཕལ་ཆེར་མགོ་སྐོར་ཞིང༌།།ཚིག་འཁྲི་ཁོ་ནས་མི་ཚེ་ཆུད་གཟོན་པས། །ཚང་ཚིང་ཁོར་ཡུག་ཁེངས་
ཀྱང་ཕན་པ་ཆུང༌། །འདི་ཡང༌།ཤེས་རབ་མེད་ན་ཁེངས་ཀྱང་མཁས་པ་མིན། །ཁེ་ཚོང་ནར་འཐམ་
ཚེ་བཙུན་པ་མིན། །ཁེ་འདོད་ཕུགས་སུ་འཆང་ཕྱིར་བཟང་བོ་མིན། །ཆོས་མེད་ཆོས་པའི་གཟུགས་
ཀྱིས་ས་འདི་ཁེངས། །ལྷོ་བའི་རབ་དྭངས། མཐོ་ཞིང་བརྗིད་ཆགས་ཤར་རིའི་རྩེ་མོ་ནས །སྤྲིན་བྲལ་
སྟོན་གྱི་ནམ་མཁའ་དྭངས་པ་ལ། །དལ་གྱིས་འཛེག་པའི་ཟླ་བ་བདུད་རྩིའི་འོད། །མུན་པའི་གདུང་
སེལ་བསིལ་བའི་དཔལ་དུ་ཤར།།
ཤར་བའི་རབ་དྭངས། ཡེ་ཤེས་མེ་ལོང་ངོས་ལ་མངོན་དགའ་བ། །ངང་བའི་བུ་མོའི་མགྲིན་
པའི་རྫ་རྔ་ཡིས །ཕུལ་བྱུང་ཤིས་པར་བསྒྲུབས་པའི་ཡིད་མཚོ་ལས །སྡེབ་ལེགས་ཚིག་གི་མེ་ཏོག་
མཁའ་ལ་འཐོར། །ལྷོ་བའི་མཉམ་ཉིད། འཇམ་དབྱངས་གཞོན་ནུ་མི་ཡི་རོལ་གར་ཅན། །རྒྱལ་བ་
གཉིས་པ་བློ་བཟང་གྲགས་པ་ཡིས །ཐེག་མཆོག་མཐར་ཐུག་གསང་ཆེན་དུནྡྷུ་བྷི །རྡུང་ཚེ་མཁས་
རློམ་ཡོངས་ཀྱི་ཁེངས་པ་འཕྲོག །ཤར་བའི་མཉམ་ཉིད།ཀུན་གསལ་ཡངས་པའི་དོ་ར་མཛེས་པའི་
དཔྱིད། །འོད་དཀར་ག་བུར་འགྱེད་པ་ཀུན་དའི་གཉེན། །ཚ་བའི་གདུང་འཕྲོག་བསིལ་བའི་མཆོག་
སྟེར་བ། །ལུས་ཅན་སྙིང་གི་དགའ་བ་གཟུགས་ཅན་བཞིན། །སྙན་པ་ལྷོ་ཕྱོགས་པའི་སྒྲའི་ཉམས། རྒྱ་
ཆེ་རྒྱ་མཚོ་ལྟར་ཟབ་རྒྱལ་བའི་ཐུགས། །མཁའ་ལྟར་ཡངས་ལ་ཉ་རྒྱས་ཟླ་ལྟར་གསལ། །མ་སྨད་ཕུལ་
བྱུང་སྤོབས་པ་མི་དཔོག་པས །རྣམ་ཀུན་རྟོགས་པའི་སྟོབས་ཞེས་རྣམ་པར་བསྟོད། །ཤར་བའི་རྐང་
པ་ལ་བསྐོར་བ། མཐའ་ཡས་གསུང་རབ་ཀུན་གྱི་སྙིང་བོའི་དོན། །མཐར་འཛིན་ནད་ཀུན་སེལ་བའི་
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྨན་གཅིག་བུ། །མཐའ་བྲལ་ཟབ་མོ་རྟེན་ཅིང་འབྲེལ་འབྱུང་ལམ། །མཐར་གྱིས་གོམས་པས་སྲིད་
པའི་ཟུག་རྔུ་གཅོད། །ཚིག་ལ་བསྐོར་བ། བིམ་པའི་ཚལ་ན་བུང་བའི་ན་ཆུང་མ། །སྙན་པའི་གླུ་ལེན་
སྦྲང་རྩིའི་སྙེ་མར་རོལ། །རབ་དགའ་རྒྱས་པའི་ངོ་མཚར་རི་མོ་འདིས། །སྲིད་པའི་བདེ་ལ་སྲེད་པ་
འཕེལ་བར་བྱེད། །མ་ལུས་མཁས་པའི་སྙིང་ལ་དཔྱིད་འཇོ་བ། །དབྱངས་ལྡན་མ་ཁྱོད་ལྷག་པའི་ལྷར་
བསྟེན་ན། །བརྩེ་བས་དགོངས་ནས་མ་གཡེལ་དུས་ཀུན་ཏུ། །འཛད་མེད་ངག་གི་དངོས་གྲུབ་མ་ལུས་
སྩོལ།།
ཤར་བ་ཁོ་ན་འདོད་པའི་རྗེས་ཁྲིད། སྒྲོ་བར་ལས་བྱུང་སྒྲ་དབྱངས་སྙན་སྒྲོག་ཅིང༌། །སྦྲང་
རྩིས་སྒྲེགས་པའི་བསུང་ལྡན་བྷྲ་མ་རཿ། །འདབ་སྟོང་རྩེ་ན་གར་གྱིས་རོལ་པ་ལ། །བ་མོའི་རེག་པས་
གནོད་པ་མ་གྱུར་ཏམ །
སྤང་བྱ་གྲོང་པའི་ཚིག །འདོད་ལྡན་སྙིང་དུ་སྡུག་པའི་བུ་མོ་ཁྱོད། །མཐོང་བས་ཆགས་པའི་
ཡིད་ནི་བཟུང་བར་དཀའ། །མལ་སྟན་བདེ་བར་འོ་དང་འཁྱུད་པ་ཡིས། །འཁྲིག་པའི་བདེ་ལ་སྤྱོད་
པར་མི་བྱེད་དམ།།
སྤོང་བྱེད་ཀྱི་ཉམས། མེ་ཏོག་མདའ་ཅན་སྲིད་ལས་རྒྱལ་བྱེད་པའི། །བ་དན་ལྟ་བུར་དཀར་
མཛེས་ལུས་ཕྲ་ཁྱོད།།དགའ་བའི་གྲོང་ཁྱེར་ཡངས་པོར་ཡིད་སྲུབས་ཀྱི། །དགའ་སྟོན་ཆེ་ལ་རོལ་པར་
མི་བྱེད་དམ། །མཚམས་སྦྱོར་ལ་ཞུགས་པ། འོད་ཀྱི་དཀྱིལ་འཁོར་རབ་རྒྱས་རྟ་ལྗང་ཅན། །བསིལ་
ཟེར་ལྡན་པ་ཡིས་ཀྱང་མི་ཕྱེད་པ།།ཅིག་ཅར་འབྱེད་བྱེད་སྒེག་མོའི་འགྲམ་ཆང་གིས།།འཐོར་ཚེ་བ་ཀུ་
ལ་དེ་རང་དབང་ཅི། །ངག་ཚིག་དོན་ལ་སྐྱོན་པ། དམར་བའི་བཞིན་ལྡན་དྲག་པོའི་དབུགས་འབྱིན་
ཞིང༌། །ཕ་རོལ་ལུས་ལ་རྡོ་རྗེའི་གདེངས་ཀ་ཡིས །བསྣུན་པ་ལས་སྐྱེས་བཟོད་དཀའི་ཟུག་རྔུའི་
ཚོགས།།ཀུན་རྟོག་སྤྲོས་པའི་སྡེ་དང་ལྷན་ཅིག་རྒྱས།།
དམིགས་བསལ།ཆོས་ལ་ཡིད་རྟོན་བུ་མོ་མཚན་ལྡན་མ། །དྲིན་ལྡན་ཕ་མའི་འདོད་པ་སྒྲུབ་
བྱེད་ཅིང་། །འཁོར་འབངས་ཚོགས་ལ་རྗེས་སུ་ཆགས་པའི་སེམས །མི་འདོར་ཡ་རབས་ངང་ཚུལ་
མཆོག་གིས་མཛེས། །ལྷོ་བའི་གཞོན་པ། པད་དཀར་འཕྲེང་བས་མཛེས་པའི་སྐྱེད་ཚལ་ན། །གེ་ས་
336

སྙན་ངག་གི་དཔེ་བརྗོད་རྩོམ་འཕྲོ་ཅན།
རས་མྱོས་བུང་བའི་ན་ཆུང་མ། །སྦྲང་རྩིའི་སྙེ་མ་འཆང་ཞིང་སྙན་འགྱུར་གྱི། །གླུ་དབྱངས་ལེན་བཞིན་
དལ་གྱིས་བར་བྱེད། །ཤར་བའི་བརྗོད་དཀའ་བ། གཏུམ་དྲག་རྔམ་བརྗིད་གར་གྱིས་སྲིད་གསུམ་
ཁྱོན། །འདར་བྱེད་ཧཱུཾ་སྒྲ་དྲག་པོས་རི་བོ་བསྙིལ །ཧྲིག་ཧྲིག་སྡང་མིག་གཡོ་བས་དགྲ་སྡེའི་སྙིང༌། །
ལྐོག་མར་འབྲུ་བྱེད་རྒྱལ་གཤིན་རྗེའི་གཤེད།།
ལྷོ་བའི་དོན་གསལ། ཁྱབ་འཇུག་ཡིད་ཀྱི་རོལ་པ་མརྐ་རས། །ཆུ་མཚོར་བྱིང་བའི་ས་ཆེན་
འདེགས་པ་ན། །རྨིག་པ་སྤུ་གྲིས་གདེངས་ཅན་ཚོགས་ཀྱི་ལུས། །བཅད་པའི་ཁྲག་གིས་ཆུ་གཏེར་
དམར་འོད་འཛིན། །ཡང་ན། མ་དྲོས་གདེངས་ཅན་བདག་པོའི་མཐུ་དཔལ་ལས། །འཆི་མེད་རྫིང་
རིང་ངོས་ལ་སྤྲིན་དཀར་གྱི། །བླ་བྲེ་བྲིས་ཚེ་སྦྲང་ཆར་འབབ་མཐོང་ནས། །ཆར་སྡོད་བྱེ་འུ་དགའ་བའི་
དབྱངས་ཀྱིས་བྲེལ།།ཤར་པའི་དོན་གསལ།ཡངས་པའི་གསེར་ལྡན་མ་འདི་ཆུ་གཏེར་དབུས།།བྱིང་
ཚེ་འཇུག་པ་བཅུ་བ་ཕག་རྒོད་ཀྱི། །རྣམ་པར་རྩེན་པས་གྱེན་དུ་བཏེགས་པ་ན། །ཟླ་བའི་མ་མ་
མཚམས་སྤྲིན་མདངས་ཀྱིས་མཛེས །ཡང་ན། འཇིག་རྟེན་སྐྱོང་བ་ཀླུ་དབང་ཚོགས་ཀྱི་མཐུ། །ཞིང་
བའི་བསོད་ནམས་དཔྱིད་དུ་སྨིན་པ་ལས། །མཁའ་དབྱིངས་ཆུ་འཛིན་དྲ་བས་ཁེབས་པ་ན། །ཙ་ཏ་ཀ་
རྣམས་དབྱངས་སྙན་གླུ་རུ་ལེན།།
ལྷོ་བའི་རྒྱ་ཆེ་བ།མཚུངས་མེད་འདྲེན་པ་ཉིན་མོར་བྱེད་པ་ཡི། །ཞབས་སྐྱེས་བཀྲ་ཤིས་རྡུལ་
གྱིས་གཙུག་མཛེས་ཚེ །གནས་སྐབས་མཐར་ཐུག་དོན་གཉིས་གང་ལ་འང༌། །སྣང་བ་གཞན་ལ་
བརྟེན་པའི་དོན་མ་མཆིས། །ཡང་ན། འབྱོར་དང་གཏོང་བ་ཟླ་མེད་མེ་ལོང་གདོང༌། །གང་ལ་སློང་
བའི་སྐྱེ་བོ་དེ་དག་གི། །དབུལ་བའི་སྡུག་བསྔལ་ལྷག་མ་ཟད་པའི་ཕྱིར། །སྦྱིན་པའི་བདག་པོ་གཞན་
གྱིས་ཅི་ཞིག་བྱ།།
ཤར་བའི་རྒྱ་ཆེ་བ།མེ་ཏོག་འཁྲི་ཤིང་རྒྱས་པའི་དགའ་ཚལ་ན། །རྩེན་པའི་ན་ཆུང་ནོར་བུའི་
འོག་པག་ལས། །དཔྱངས་པའི་དྲིལ་ཆུང་སིལ་སིལ་འཁྲོལ་བ་ཡིས །དྲུག་སྐྱེས་གླུ་དབྱངས་སྙན་པའི་
ཁེངས་པ་འཕྲོག །ཡང་ན། རྒྱལ་ཕྲན་སྟོང་གི་ཟུར་ཕུད་གདེངས་ཀ་ཡིས། །ལན་གཅིག་མིན་པར་
གུས་པས་བསྟེན་བྱ་བ། །སྡེ་བཞིའི་སྒོ་འཕར་ཡངས་པོར་ཕྱེ་བ་ཡིས །ཕྱོགས་ལས་རྣམ་པར་རྒྱལ་
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བའི་རྒྱལ་ཁབ་ཆེ། །ཤར་བའི་བརྗིད་པ། བདེ་གཤེགས་གསུང་རབ་རབ་འབྱམས་
དཀའ་གནད་ ྂཀུན ཾ། །འགྲེལ་བ་ཕུལ་བྱུང་རྣམ་དཔྱོད་ཟླ་བྲལ་བ ། །
འཇིགས་བྲལ་སྨྲ་དབང་མཁས་གྲུབ་དགེ་ལེགས་དཔལ ། །འཛམ་གླིང་
མཁས་པ་མ་ལུས་གཙུག་ན་མཛེས ། །ལྷོ་བའི་བརྗིད་པ།ཇི་ལྟ་ཇི་སྙེད་ཆོས་
རྣམས་མ་ལུས ཾ། །ཐུགས་སུ་ཆུད་པ་རྒྱལ་བའི་ཉི་མ ། །ཡེ་ཤེས་པད་
མོ་རྒྱས་བྱེད་དེ་ལ ། །བྷྲ་མ་རཿ ཡི་དབྱངས་ཀྱིས་བསྟོད་དོ ། །ཡང༌། ཀུ་
མུ་ད་ལྟར་དཀར་ཞིང་གསལ་ལ ། །མུ་ཏི་ཀ་བཞིན་འོད་རབ་འཕྲོ་བ
'ম'མ་སྨད་ལང་ཚོ་རབ་རྒྱས་མ་།།འདོད་ལྡན་སྙིང་ལ་ཨུ་དུམ་ཝ་ར །།
ལྷོ་བའི་མཛེས་པ་གཏམ་ལ་སྦྱར་བ།སྤྲིན་དཀར་དལ་གྱིས་གཡོ་འདྲའི་ས་སྲུང་སྟེང༌། །འཆི་
མེད་བདག་པོའི་ལག་ཉལ་རྡོ་རྗེ་ཡིས། །སྦྱིན་སྐྱེས་གཡུལ་ངོ་བཟློག་པར་མཛད་པ་ན། །ཕྱོགས་ལས་
རྣམ་པར་རྒྱལ་བའི་གྲགས་སྙན་ལྡིར། །ཡང་ན།བློ་བཟང་རྒྱལ་བའི་གསུང་གི་མཛོད་ཕྱེ་སྟེ། །བསྟན་
པའི་གནད་ཀུན་རྫོགས་པར་གསལ་བ་ཡིས། །མཐའ་འཁོབ་ཁ་བ་ཅན་གྱི་ལྗོངས་འདི་ཡང༌། །དབུས་
འགྱུར་ཞེས་བྱར་གྲགས་པ་དོན་དང་ལྡན། །འདི་ཡང༌།མུ་ཏིག་འཁྲི་ཤིང་ཡང་དག་རྒྱུ་བ་བཞིན། །
འདོད་ལྡན་སྐྱེ་བོ་དགའ་བྱེད་དགའ་མ་ཡིས། །ཟུར་མིག་འོད་ཞགས་སྤྲོ་བའི་རྩེ་མོ། །རྣ་ལུང་ཕོན་པོའི་
བར་དུ་རྫོགས་མ་གྱུར།།
ཤར་བའི་གཏམ་ལ་སྦྱར་བ། ཀེ་ལ་ཤ་རིའི་དཔལ་འཛིན་གཉིས་འཐུང་གི། །སྟེང་འགྱིང་
གྲགས་པའི་མུ་ཁྱུད་རྩེ་བརྒྱ་ཡིས། །ལྷུན་ཉུང་དཀར་གནས་ལ་འགོད་བྱེད་ན། །ཉམ་ཆུང་ལྷ་མིན་
བཅོམ་པ་མཚར་དུ་ཅི། །ཡང་ན། འཇམ་མགོན་བླ་མའི་ལེགས་བཤད་འོད་སྟོང་གིས། །མདོ་རྒྱུད་
པད་ཚལ་རྒྱས་པའི་གངས་ལྗོངས་འདིར། །འོག་མིན་ཞེས་བྱར་གྲགས་པའི་རྔ་བོ་ཆེ། །རྡུང་བ་དེས་
ཀྱང་བསྒྲུན་དུ་ག་ལ་ཡོད། །
བསྔགས་པ་ལ་སྦྱར་བ། སྲེད་ལྡན་སྙིང་ལ་ཀུན་དགའ་གསར་བའི་། །སྦྱིན་བྱེད་ལང་ཚོ་
མ་ཡི་ཟུར་མིག་གི། །དཀྱུས་རིང་ཡིད་སྲུབས་འཕྲུལ་གྱི་ཉག་ཕྲན་དེ། །འཇིག་རྟེན་གསུམ་གྱི་མཐར་
338

སྙན་ངག་གི་དཔེ་བརྗོད་རྩོམ་འཕྲོ་ཅན།
ཡང་རྫོགས་མ་གྱུར། །
ཏིང་འཛིན་གྱི་ཡོན་ཏན་སྤྱིར་བསྟན་པ། དབང་ཕྱོགས་ས་འཛིན་རྩེ་ནས་འོད་སྟོང་ཅན།།
དགྱེས་པའི་རང་ཞལ་ངོམ་ཚེ་པད་མོ་རྣམས། །དགའ་བའི་གེ་སར་འཕྲེང་དགོད་པ་ན། །ཕྲག་དོག་
ལྡན་པའི་ཀུ་མུད་ཟུམ་པར་གྱུར། །ཆོས་གཅིག་བཀོད་པ། འགྲམ་ཆུང་ཟེགས་མས་བསྐྱངས་པའི་བ་
ཀུ་ལ། །དགའ་ཞིང་ཆགས་པས་རབ་ཏུ་དགོད་པ་ན། །རྐང་གདུབ་ཀྱིས་བསྣུན་མྱང་ངན་མེད་པ་ཡང༌། །
ཁྲེལ་བའི་ཡིད་ཀྱིས་ཅུང་ཟད་དགོད་པར་བྱེད། །ཡང་ན། མི་བཟད་དགུན་གྱི་གྲང་རེག་རྒྱས་པ་ན། །
ཉལ་འགྲོ་མ་རྣམས་ཆབ་རོམ་གུར་དུ་མནལ། །ཁོར་ཡུག་མཛེས་བྱེད་རི་བོའི་འཕྲེང་བ་ཡང༌། །ཁ་
བའི་གུར་ཁང་ཕུག་ཏུ་གཉིད་ལ་ཡུར།།
ཆོས་དུ་མ་བཀོད་པ། འོད་སྟོང་ཆུ་ལྷའི་པང་བར་མནལ་བ་ན། །སྐར་མའི་དོ་ཤལ་ལེགས་
བགོས་སྔོ་བསང་མར། །དུས་བཏབ་ཟླ་བ་གཞོན་ནུས་བགྲོད་པའི་ཚེ། །སྐྱེངས་ལྡན་སྤྲིན་གྱིས་སྒྲིབ་
གཡོགས་ཅི་ཡང་བྱེད། །ཡང་ན། ཉིན་བྱེད་ལྷོ་ཡི་ལམ་དུ་བྲོས་གྱུར་ཅིང༌། །ས་འཛིན་ཁ་བའི་ཐོར་
ཚུགས་བཅིངས་པ་ན། །རྩི་ཤིང་ཚོགས་རྣམས་ཤུགས་རིང་འབྱིན་བྱེད་ཅིང༌། །ན་ཆུང་ཉལ་འགྲོ་མ་
རྣམས་སྦུབས་སུ་བྲོས །རིགས་རང་བཞིན་བརྗོད་པ། ཕུལ་བྱུང་མཚན་དཔེའི་ལང་ཚོ་རབ་འབར་
ཞིང་། །ཡན་ལག་དྲུག་ཅུའི་དབྱངས་སྙན་རྣ་བར་འཇེབས། །ཆོས་རྣམས་ཀུན་ལ་གཟིགས་པ་སྒྲིབ་
མེད་པ། །དུས་གསུམ་བདེ་བར་གཤེགས་རྣམས་གཏན་གྱི་སྐྱབས། །ཡང་ན། བགྲང་ཡས་རྒྱལ་བ་
ཀུན་གྱི་མཁྱེན་པའི་གཏེར། །གཅིག་གྱུར་བཅུ་དྲུག་ལང་ཚོའི་དཔལ་གྱིས་སྒེག །དབྱངས་ཅན་དགའ་
མར་རབ་དགྱེས་ངག་གི་ལྷ།།དཔལ་ལྡན་བརྟན་པའི་འཁོར་ལོས་བདག་སྐྱོངས་ཤིག།
བྱ་བ་རང་བཞིན་བརྗོད་པ།དེ་ཉིད་གཟིགས་པས་སྲིད་མཚོ་ལས་བརྒལ་ཞིང་། །བརྩེ་ཆེན་
གོམས་པས་ཞི་བའི་མཐའ་བཀག་ནས། །མི་གནས་མྱ་ངན་འདས་པའི་གྲོང་མཆོག་དེར། །གདུལ་བྱ་
གཞན་ཡང་འཁྲིད་མཛད་སྟོན་པ་མཆོག །ཡང་ན། གཞུང་བརྒྱ་འཆད་པས་རྨོངས་པའི་མུན་སེལ་ཞིང༌། །
རྩོད་ངག་ང་རོས་རྒོལ་ངན་ཀླད་པ་འགེམས། །རྩོམ་པས་མཁས་ཀུན་ཡིད་དབང་འགུག་བྱེད་པ། །མ་
ལུས་བསྟན་པའི་སྣང་བྱེད་དྲིན་ཅན་རྗེ། །ཡོན་ཏན་རང་བཞིན་བརྗོད་པ། འདབ་བརྒྱད་སྙིང་གི་ཟེའུ་
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འབྲུར་འཇམ་པའི་དབྱངས། །ལན་གཅིག་མིན་པར་ཡང་ཡང་བསྟེན་པ་ལས། །རབ་རྨོངས་མུན་པ་
སེལ་ཞིང་གསུང་རབ་ཀྱི། །དགོངས་དོན་འབྱེད་པའི་བློ་གྲོས་སྣང་བ་རྒྱས། །ཡང་ན། འདྲེན་མཆོག་
དམ་པའི་ཞལ་གྱི་བུམ་བཟང་ལས །འཕོས་པའི་ལེགས་བཤད་བདུད་རྩི་གསར་བའི་རྒྱུན། །སྙིང་
ཁར་སིམ་པས་མཁས་དབང་དཎྜིའི་གཞུང༌། །འགྲེལ་ལ་མི་འཇིགས་དགེ་བའི་སྤོབས་པ་རྒྱས། །
རྫས་རང་བཞིན་བརྗོད་པ།རྨོངས་མུན་དྲ་བ་གཅོད་པའི་རལ་གྲི་དང༌། །ཨུད་པལ་འཆང་
ཞིང་རིན་ཆེན་རྩེ་ཕྲན་ཚོགས། །གཡུར་དུ་ཟ་བའི་ཟུར་ཕུད་ལན་བུ་ལྔས། །གཙུག་མཛེས་སྨྲ་བའི་རྒྱལ་
བོ་སྙིང་གི་དཔྱིད། །ཡང་ན། ཕུལ་བྱུང་རྣམ་པར་རྒྱལ་བའི་ཁང་བཟང་དབུས། །ལྷ་བརྒྱའི་ཟུར་ཕུད་
འོད་ཆགས་ནོར་བུའི་ཁྲིར། །སྦྱིན་སྐྱེས་ཀླད་འགེམས་འཐུང་རྩེ་བརྒྱ་བ། །འཛིན་བྱེད་ལྷ་དབང་
བསོད་ནམས་དཔལ་གྱིས་མཐོ། །ཆོས་དཔེ། དབྱངས་ཅན་ཞལ་གྱི་མཆུ་སྒྲོས་འཛུམ་པ་ལས། །
ཐགས་བཟང་བཞི་བཅུའི་ཚེམས་འཕྲེང་གསལ་བ། །མཚམས་སྤྲིན་ཁོང་ལས་གསར་ཚེས་ཟླ་བ་
བཞིན། །དཀར་ཞིང་གསལ་བས་འཇིག་རྟེན་ཀུན་ཡིད་འཕྲོག །ཡང་། གཏུམ་ཆེན་ཁྲོ་བོའི་དབང་བོ་
གཤིན་རྗེ་གཤེད། །བ་སྤུའི་ཁོང་ལས་མེ་ལྕེའི་ཚོགས་འཕྲོ་བ། །བེ་ཌཱུར་རྡུལ་མང་བརྩེགས་པའི་རི་བོ་ལ། །
རྟ་གདོང་མེ་ཡིས་འཁྱུད་ལྟར་རྔམ་ཞིང་བརྗིད། །
དངོས་དཔེ། བཅོམ་ལྡན་མཐུ་སྟོབས་བདག་པོའི་ཞལ་ཁྱིམ། །འཇིགས་རུང་དབྱར་གྱི་ཆར་
སྤྲིན་གཏིབས་པ་བཞིན། །སྤྱན་གསུམ་སྡང་མིག་ཡོན་པོར་ལྟ་བ་ཡང༌། གློག་དམར་འཁྱུག་པའི་
དཔལ་ལ་རྣམ་པར་འཁུ། །ཡང་། རྒྱུད་མང་སྒྲ་ལ་འཁུ་བ་རྒྱལ་གསུང་གིས། །ལེགས་པར་བསྟན་པ་
འཆི་མེད་བདུད་རྩི་བཞིན། །དེ་དོན་གོམས་པས་ཞི་བའི་དཔལ་ཐོབ་པས། །ལྷ་དབང་བདུད་རྩིར་
རོལ་པའི་ཁེངས་པ་འཕྲོག །
བཟློག་པའི་དཔེ། བློ་དང་བརྩོན་པ་ལྡན་པའི་ཡོན་ཏན་བཞིན། །ཡར་ཚེས་ཟླ་ཤེལ་འདི་ནི་
འཕེལ་རྩོམ་ཞིང༌།།དེ་ཡིས་སྡེ་བཞིའི་དཔལ་འབྱོར་སྤེལ་བ་ལྟར། །མཛེས་སྡུག་ཀུན་དའི་དགའ་ཚལ་
རྒྱས་པར་བྱེད། །ཕན་ཚུན་གྱི་དཔེ།བུང་བའི་ན་ཆུང་པདྨའི་ཚལ་ལ་བཞིན། །བློ་ལྡན་སྐྱེ་བོ་ཆོས་ལ་
ལེགས་གནས་ཤིང༌། །དེ་དོན་རྩེ་གཅིག་སྒྲུབ་ལ་བརྩོན་པ་ལྟར། །རྐང་བ་དྲུག་པ་སྦྲང་རྩིའི་བཅུད་
340

སྙན་ངག་གི་དཔེ་བརྗོད་རྩོམ་འཕྲོ་ཅན།
ཀྱིས་མྱོས །ཡང་། བཅུ་དྲུག་ཆ་ཤས་ཡོངས་གང་ཟླ་བ་ལྟར། །ཤོང་དཔང་མཁྱེན་པའི་དཔལ་ཡོན་
རབ་རྒྱས་ཤིང༌། །དེ་ཡིས་ལེགས་བཤད་དགའ་སྟོན་འགྱེད་པ་བཞིན། །ཟླ་ཤེལ་བདུད་རྩི་གསར་བའི་
ཐིགས་འཕྲེང་གཡོ། །
ངེས་པའི་དཔེ།རབ་འབྱམས་གསུང་རབ་ཀུན་གྱི་དཀའ་གནས་ལ། །གཟིགས་པ་ཆགས་
ཐོགས་མི་མངའ་འདྲེན་པ་མཆོག །གང་གི་མཁྱེན་རབ་འདི་ནི་ཀུན་གསལ་མ །ཁོ་ནར་མཚུངས་ཀྱི་
དཔེ་ཟླ་གཞན་ཡོད་མིན། །ཡང༌། འཇམ་དབྱངས་བླ་མའི་འཁྲུལ་མེད་ལུང་རིགས་ཀྱིས། །རྣམ་པར་
དག་བྱས་དགེ་ལྡན་བསྟན་པ་འདི། །གསེར་སྦྱངས་བཙོ་མ་ཁོ་ནའི་རྗེས་འགྲོ་སྟེ། །དཔེ་གཞན་སྲིད་པ་
འདི་ན་འགའ་ཡང་མེད། །ངེས་མེད་ཀྱི་དཔེ། གནས་སྐབས་མཐར་ཐུག་ལེགས་ཚོགས་མ་ལུས་པ། །
གང་ལས་འབྱུང་བ་རིན་ཆེན་བྱང་ཆུབ་སེམས། །ལྷ་ཡི་དཔག་བསམ་ལྗོན་པའི་རྗེས་འགྲོ་། །དེ་ལྟ་
གཞན་འགའ་མཆིས་ནའང་མཚོན་པར་ནུས།།བསྡུས་པའི་དཔེ།མཐོ་རིས་ཡོན་ཏན་བདུན་ལྡན་རྟེན་
བཟང་འདི། །རྙེད་དཀའ་ཁོ་ནས་ཡིད་བཞིན་ནོར་བུ་དང༌། །མཚུངས་པ་མིན་ཏེ་འདི་ཉིད་ལ་བརྟེན་
ནས།།ལེགས་ཚོགས་མ་ལུས་འདོད་དགུར་འཇོ་བས་ཀྱང་། །
ཕུལ་བྱུང་གི་དཔེ།རྣམ་འདྲེན་ཤཱཀྱའི་ཏོག་དང་ཙོང་ཁ་བ། །འཕགས་ཡུལ་རྡོ་རྗེ་གདན་དང་
བསིལ་ལྗོངས་འདིར །ཟབ་གསང་ཆོས་ཀྱི་སྒྲ་དབྱངས་བསྒྲགས་པ་ལས །གཞན་དུ་ཐ་དད་དབྱེ་
གས་ཀི་དཔེ
བའི་སྐབས་མ་མཆིས། །རབ་བཏགས་ཀྱི་དཔེ། སྲིད་འབྱོར་རྒྱས་པ་རྒུད་པའི་མཐའ་ཅན་དུ། སྟོན་
བྱེད་དམར་ཕྱོགས་ཟླ་བ་སྙེམས་མི་འཚལ། །འདབ་སྟོང་མཛེས་སྡུག་རྫོགས་པའི་པད་མོ་ཡང༌། །ལོ་
འབྲས་འཕྲུལ་བའི་ངང་ཚུལ་སྟོན་ཕྱིར་རོ། །རྨད་བྱུང་གི་དཔེ། རབ་དཀར་ཀེ་ལ་ཤ་རིས་དབང་སྔོན་གྱི། །
ཟུར་ཕུད་བཅིངས་ཏེ་སྙན་འགྱུར་རྒྱུད་མང་སྒྲས། །སྐལ་བཟང་རྣ་བར་བདུད་རྩིའི་དཔལ་སྟེར་ན། །
ངག་དབང་ལྷ་མོ་ཁྱོད་ཀྱི་དཔེ་ཟླར་འོས། །རྨོངས་པའི་དཔེ། གངས་ཀྱི་རི་དལ་གྱིས་རྒྱུ་བར། །
འཁྲུལ་བ་སྐྱེད་བྱེད་གཉིས་འཐུང་དབང་བོ་ལ། །ལྟ་བར་འདོད་པས་རབ་དཀར་ཀེ་ལ་ཤ །མཐོང་ཚེ་
ལྕགས་ཀྱུའི་སྦྱོར་བ་རྩོམ་པས་བྲེལ།།
ཐེ་ཚོམ་གྱི་དཔེ།སྤྲིན་བྲལ་སྟོན་གྱི་ནམ་མཁའ་དྭངས་པ་ལ། །ཉི་ཟླའི་དཀྱིལ་འཁོར་ཅིག་
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཅར་ཤར་བ་འམ། །གཏུམ་ཆེན་ཁྲོ་བོའི་དབང་བོའི་ཞལ་ཁྱིམ་ངོས། །སྡང་མིག་གཡོ་སྙམ་བདག་ཡིད་
འཕྱང་མོ་ཉུག །
གཏན་འབེབས་ཀྱི་དཔེ། མཐའ་བྲལ་ལམ་བཟང་ཇི་བཞིན་གསལ་མཛད་ཁྱོད། །སངས་
རྒྱས་གཉིས་པ་ཀླུ་སྒྲུབ་དང་མཚུངས་ཀྱང༌། །མདོ་སྨད་ཙོང་ཁའི་ཡུལ་དུ་བལྟམས་པའི་ཕྱིར། །རྒྱལ་བ་
གཉིས་པ་བློ་བཟང་གྲགས་པར་ངེས། །སྦྱར་བའི་དཔེ།དྲི་མ་དང་བྲལ་མཛེས་སྡུག་ཡོངས་སུ་རྫོགས། །
མཐོང་བས་ཡིད་ལ་ཀུན་དགའི་དཔྱིད་འཇོ་བ། །སྒྲ་དབྱངས་ལྷ་མོའི་ཞལ་གྱི་དཀྱིལ་འཁོར། །ཉ་གང་
བསིལ་ཟེར་བདག་པོའི་རྗེས་སུ་འགྲོ།།
མཉམ་ཉིད་ཀྱི་དཔེ། ཀུན་སྦྱོར་རྨོངས་པའི་དྲ་བ་དྲུངས་ཕྱུང་སྟེ། །ཆོས་ཀུན་ཐུགས་སུ་ཆུད་
།རྒྱ་མཚོའི་གླིང་དུ་བགྲོད་པ
པ་ཤཱཀྱའི་ཏོག །རྒྱ་མཚོའི་གླིང་དུ་བགྲོད་པའི་དེད་དཔོན་བཞིན། །མ་ནོར་ལམ་བཟང་གསལ་བར་
སྟོན་ཕྱིར་རོ །ཆུ་འཛིན་སྟུག་པོའི་སྒྲིབ་གཡོགས་དང་བཅས་ཤིང༌། །ཀུ་མུ་ད་ཚལ་ཟུམ་བྱེད་མ
འདིས།།དུས་ལས་མི་ཡོལ་ཀུན་ལ་སྙོམས་པ་ཡི།།རྒྱལ་བའི་འཕྲིན་ལས་ཇི་བཞིན་མཚོན་དུ་མེད། །
བསྔགས་པའི་དཔེ། ལྷ་ཡི་རྫིང་རིང་ཕ་མཐའ་མི་མངོན་ཞིང༌། །ཟླ་བའི་མ་མ་ནོར་བུའི་
གཏེར་དུ་གྲུབ། །ཟླ་ཤེལ་སྐྱོན་གྱི་དྲི་མས་མ་གོས་ཏེ། །དེ་དག་རྣམས་དང་འཇམ་མགོན་ཁྱོད་ཐུགས་
མཚུངས། །བརྗོད་འདོད་ཀྱི་དཔེ།རབ་དཀར་བསིལ་ཟེར་རྫོགས་པའི་དཔལ་ལྡན་ནམ། །སྔོ་བསང་
ར་རིའི་མཚན་མས་སྦགས་ཀྱང་རུང༌། །ཚངས་སྲས་ལྷ་མོའི་ཞལ་དང་ཀུན་དའི་གཉེན། །མངོན་པར་
མཚུངས་ཞེས་བརྗོད་འདོད་ཡིད་ལ་བཅགས། །
འགལ་བའི་དཔེ།དབྱངས་ཅན་ལྷ་མོའི་ཞལ་དང་སྟོན་ཀའི་ཟླ། །ཡིད་འོང་མཛེས་སྡུག་
རྫོགས་པའི་ཀུན་ད་རྣམས། །ངོ་མཚར་ཀུན་དགའི་དཔྱིད་དུ་གཅིག་གྱུར་ཅིང༌། །ཐ་དད་རྣམ་པར་
གནས་འདིས་འགལ་བར་སེམས། །དགག་པའི་དཔེ། ལེགས་པར་བཤད་པའི་དོན་གྱིས་དབེན་གྱུར་
ཅིང༌། །འདོད་ལྡན་སྲིད་པར་འཆིང་བྱེད་རྒྱུད་མང་ལ། །རྣམ་འདྲེན་རྒྱལ་བའི་གསུང་ལ་འགྲན་བཟོད་
པའི། །ཡོན་ཏན་ཆ་ཤས་ཙམ་ཡང་དམིགས་སུ་མེད། །ངོ་བསྟོད་ཀྱི་དཔེ། མཆོད་སྦྱིན་བརྒྱ་བ་འཆི་
མེད་རིགས་སུ་འཁྲུངས། །ང་ལས་ནུ་ཁྱོད་འཛམ་གླིང་མིར་གྱུར་ཀྱང་། །ས་སྟེང་འཇིག་རྟེན་དབང་དུ་
342

སྙན་ངག་གི་དཔེ་བརྗོད་རྩོམ་འཕྲོ་ཅན།
བྱེད་པ་ལ།།ལྷ་ཡི་དབང་བོ་ཉིད་དང་ཁྱད་པ་ཅི།།
དེ་ཉིད་བརྗོད་པའི་དཔེ། དཀར་གསལ་ལང་ཚོ་ཡོངས་སུ་རྒྱས་པ་འདི། །ཟླ་བ་མ་ཡིན་
དབྱངས་ཅན་གཞོན་ནུའི་སྐུ། །མདངས་སྔོན་རྣམ་བཀྲ་འདི་ཡང་རི་དྭགས་གཟུགས། །མ་ཡིན་བེ་ཌཱུར་
ཡ་ཡི་རྒྱུད་མང་ལགས། །ཐུན་མོང་མིན་པའི་དཔེ།ཕུལ་བྱུང་མཁྱེན་པའི་སྐད་ཅིག་གཅིག་གིས་ཀྱང་། །1
ཇི་ལྟ་ཇི་སྙེད་ཆོས་ཀུན་གཟིགས་པ་། །དཔེ་ཟླ་སྲིད་ཞིའི་ཁམས་ན་གཞན་མེད་པས། །རང་ཉིད་
མཚུངས་དཔེར་བསྟན་པ་རྒྱལ་བའི་ཐུགས། །
འབྱུང་མིན་གྱི་དཔེ། སྲིད་དང་ཞི་བའི་མཛེས་སྡུག་མ་ལུས་། །འཇིག་རྟེན་བྱེད་པོས་
གཅིག་ཏུ་བསྡུས་པ་བཞིན། །ཨུད་པལ་ཟུར་མིག་གཡོ་བའི་དབྱངས་ཅན་ཞལ། །འདྲེན་བྱེད་ཡུལ་གྱི་
བདུད་རྩི་བླ་ན་མེད། །འཚམས་འདི་ནས་སྲིད་མིན་གྱི་དཔེ་དང་མང་བའི་དཔེ།རྣམ་འགྱུར་གྱི་དཔེ་བཅས་མ་དཔེ་ལས་ཆད།
ཕྲེང་བའི་དཔེ།བདག་ཏུ་འཛིན་པ་ལས་ནི་ཆགས་སོགས་བཞིན། །དེ་ལས་སྣ་ཚོགས་ལས་
བཞིན་དེ་ལས་ཀྱང༌། །སྐྱེ་བའི་ཀུན་ཉོན་བཞིན་དུ་སླར་ཡང༌། །སྲེད་སོགས་སྐྱེ་བས་འཁོར་བའི་
འཁོར་ལོར་འཇུག །ངག་དོན་ལས་བཞིན་སྒྲ་གཅིག་པ་ནི།མཉེན་ལྕུག་ཕྱག་གི་སོར་མོ་གཡོ་བ་ཡིས། །
སྙན་འགྱུར་རྒྱུད་མང་རྣམ་པར་འཁྲོལ་བ། །སྤྲིན་གྱི་ལྕུག་མ་མངོན་པར་གཡོ་བའི་དབུས། །དབྱར་རྔ་
དལ་གྱིས་རྒོད་བཞིན་རྣ་བར་སྙན
གཉིས་པ་བཞིན་སྒྲ་དུ་མ་ཅན། གསེར་རི་ཇི་བཞིན་བརྗིད་ཆགས་ཐུབ་དབང་སྐུ། །ཉི་མ་
བཞིན་དུ་འབར་བའི་འོད་འཕྲོ་ཞིང༌། །མཚམས་སྤྲིན་ཇི་བཞིན་ངུར་སྨྲིག་གོས་བཟང་གིས། །བཀླུབས་
པས་སྐྱེ་དགུའི་ཡིད་ལ་དགའ་བ་སྟེར།།
ཟླ་བོའི་དངོས་པོའི་དཔེ། དགེ་ལྡན་བསྟན་པའི་གཉེན་གྱུར་མང་ན་ཡང༌། །མཁས་གྲུབ་སྨྲ་
བའི་སེངྒེར་འགྲན་ནུས་སུ། །རྐང་འཐུང་གསར་བས་སྐྱེད་ཚལ་གང་གྱུར་ཀྱང༌། །ལྷ་ཡི་དཔག་བསམ་
ལྗོན་པའི་དོ་ཟླ་མེད།།
མཚུངས་སྦྱོར་གྱི་དཔེ།པུ་ལོ་མ་དགྲ་ལྷུན་པོའི་རྩེར་གནས་ཤིང༌། །གདོང་ལྔ་ལྡན་པ་གངས་
རིའི་སྤོ་ལ་འགྱིངས། །ལྷ་ཡི་དབང་བོས་ལྷ་མིན་ཕམ་བྱེད་ཅིང༌། །འཕྲོག་བྱེད་ཁྲོས་པས་གཉིས་འཐུང་
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀླད་པ་འགེམས། །
རྒྱུའི་དཔེ། གཟི་བྱིན་ལང་ཚོ་རྒྱས་པས་ཉི་མ་དང༌། །ལུས་ཅན་གདུང་བ་སེལ་བས་འོད་
དཀར་ཅན། །འདོད་དགུའི་དངོས་གྲུབ་སྟེར་བས་དཔག་བསམ་དང༌། །མཚུངས་པ་འཇམ་མགོན་
ལྷག་པའི་ལྷ་དེར་འདུད། །རྟགས་འདྲེས་ཀྱང་སྐྱོན་མེད་པ། རྒྱལ་ཀུན་ཡབ་གཅིག་འཇམ་དཔལ་
གཞོན་ནུ་ཁྱོད། །ངག་གི་དངོས་གྲུབ་སྩོལ་ལ་དབྱངས་ལྡན་བཞིན། །ཁྱོད་ཀྱི་ཡུམ་གྱུར་སྒྲ་དབྱངས་ལྷ་
མོ་ཡང༌། །ཕུལ་བྱུང་སྤོབས་པ་སྩོལ་ལ་ཁྱོད་དང་མཚུངས། །ཚིག་འདྲེས་ཀྱང་སྐྱོན་མེད་པ། འདྲེན་
མཆོག་དམ་པའི་རྣམ་པར་ཐར་པ། །དུས་གསུམ་རྒྱལ་བ་སྲས་བཅས་ཀུན་དང་མཐུན། །བདག་ཉིད་
ཆེན་པོ་རྣམས་ཀྱི་མཛད་པ་ཡང་། །ཟླ་ཤེལ་ལྟ་བུར་འགྲོ་བ་གཅིག་ཏུ་བསིལ།།དཔེ་མཆོག་དམན་བྱུང་
ཡང་སྐྱོན་མེད་པ།ལུས་དཀར་ལྡན་པའི་སྡེར་འཕྲེང་དྲ་བ་བཞིན། །ཐུབ་པའི་ཕྱག་སོར་དྲ་བས་ཡོངས་
འབྲེལ་ཞིང༌། །སྙན་འགྱུར་འབུམ་ལྡན་དེ་ཡི་གསུང་དབྱངས་ལྟར། །སྤྲིན་དཀར་ཁོང་ལས་འབྲུག་སྒྲ་
སྙན་པར་སྒྲོག །སྐྱོན་ནི། རྒྱལ་བོ་བཞིན་དུ་ཁེངས་ལྡན་ལུས་ཕྲ་མ །ཁྱོད་གདོང་དཀར་མཛེས་
སྐར་སྟོང་ཕྲག་བཞིན། །དབྱིབས་ལེགས་ཕུག་རོན་དགའ་མའི་རྗེས་འགྲོ་ཞིང༌། །ཚངས་དབྱངས་དང་
མཚུངས་སྙན་འགྱུར་མགྲིན་གླུ་ལེན། །བསྡུས་པའི་གཟུགས་ཅན།མཚན་དཔེའི་དཔལ་ཀུན་རྫོགས་
པ་ལྷ་ཡི་ལམ། །ངུར་སྨྲིག་གོས་བཟང་མཚམས་སྤྲིན་གསར་བས་འཁྱུད། །ཞལ་ཁྱིམ་ཟླ་ཤེལ་འཛུམ་
པའི་རྦ་རླབས་ཅན། །ཀླུ་ཡི་དབང་ཕྱུག་རྒྱལ་བོ་འགྲོ་བའི་སྐྱབས། །
མ་བསྡུས་པའི་གཟུགས་ཅན། འཕགས་ཡུལ་མཁས་པའི་གངས་རི་ལས་འོངས་ཤིང༌། །
ལུང་དང་རིགས་པའི་རླབས་ཕྲེང་གཡོ་བ་ཡི། །ཕུལ་བྱུང་ལེགས་པར་བཤད་པའི་གངྒཱ་མ། །འཁྲུལ་
བའི་རྡུལ་གྱི་རྙོག་པས་རིང་དུ་དབེན།།
བསྡུས་ཤིང་མ་བསྡུས་པའི་གཟུགས་ཅན། འཇམ་མགོན་ཐུགས་ཀྱི་ཀུན་གསལ་ཡངས་
པའི་ངོས །ཟབ་ཡངས་མཁྱེན་པའི་ཉིན་བྱེད་རྩེ་དགའ་ཡིས། །ཐུབ་པའི་དགོངས་དོན་འདབ་བརྒྱ་
བཞད་པ་ན། །ཐར་འདོད་བུང་བའི་ཚོགས་རྣམས་དགའ་བས་རྩེན།མཐའ་དག་གཟུགས་ཅན།རྒྱལ་
སྲས་སྤྱོད་པའི་ལུས་སྟོབས་རབ་རྒྱས་ཤིང༌། །ཕུལ་བྱུང་མཁྱེན་བརྩེའི་གཤོག་ཟུང་གཡོ་བ་ཅན། །ལུང་
344

སྙན་ངག་གི་དཔེ་བརྗོད་རྩོམ་འཕྲོ་ཅན།
རིགས་མགྲིན་པའི་རྫ་རྔ་སྒྲོག་པ་ཡི། །བཤེས་གཉེན་ངང་བའི་དེད་དཔོན་བསྔགས་པར་འོས། །ཆ་
ཤས་གཟུགས་ཅན། མ་སྨད་སྙིང་རྗེའི་རྩ་བ་རབ་བརྟན་ཅིང༌། །ཕྱིན་དྲུག་སྤྱོད་པའི་ལོ་འདབ་ཕང་
ཕུང་གཡོ། །བསྡུ་བཞིའི་མེ་ཏོག་རྣམ་པར་བཀྲ་བ་ཡི། །བློ་ལྡན་རྒྱལ་བའི་སྲས་རྣམས་ཕྱག་གི་ཡུལ། །།
ཆ་ཤས་ཅན་གྱི་གཟུགས་ཅན། འཇམ་དབྱངས་སྐུ་ཡི་གསེར་སྦྱངས་ལྷུན་པོ་ལ །རྨད་བྱུང་མཚན་
དཔེའི་ལང་ཚོ་རབ་རྒྱས་ཤིང་། །སྣ་ཚོགས་ནོར་བུའི་རྒྱན་གྱིས་མཛེས་པ་ཡིས། །ཐར་འདོད་ཡིད་ལ་
ཀུན་དགའི་དཔལ་ཡོན་སྟེར། །བགྲང་ཡས་རྒྱལ་བའི་དང་ཡེ་ཤེས་ཀྱི། །ངོ་མཚར་རབ་རྒྱས་བདེ་
ལྡན་ཞིང་གི་གཙོ། །གང་གི་ཐུགས་རྗེ་བདུད་རྩིའི་ཐིགས་ཕྲེང་གིས །སྤྱི་བོར་རེག་པས་འཆི་མེད་
དགའ་སྟོན་ཐོབ། །ལྡན་པའི་གཟུགས་ཅན། འཇམ་དབྱངས་མཛེས་སྐུ་གསེར་སྦྱངས་རི་བོའི་སྤོར། །
ནོར་བུའི་གཙུག་རྒྱན་འོད་སྟོང་རབ་འབར་ཞིང༌། །མཉེན་ལྕུགས་ཕྱག་སོར་ཡལ་ག་གཡོ་བས་རྩེར། །
རྣོ་ལྡན་རལ་གྲིའི་འདབ་ཕྲེང་གཡོ་བས་མཛེས། །
མི་ལྡན་པའི་གཟུགས་ཅན། དབྱངས་ཅན་སྐུ་ཡི་འོ་མཚོ་འཁྱིལ་བའི་དབུས། །ནོར་བུའི་
རྒྱན་ཕྲེང་གློག་འོད་རབ་འཕྲོ་ཞིང་། །ཞལ་དཀྱིལ་རབ་རྒྱས་ཟླ་བའི་མེ་ལོང་ངོས །སྨིན་པའི་ཨུད་
པལ་འཁྲི་ཤིང་རྣམ་པར་གཡོ། །མི་མཉམ་པའི་གཟུགས་ཅན། འཇམ་མགོན་ཁྱོད་སྐུ་ལི་ཁྲིའི་རྒྱ་མཚོ་
ལས། །འཛིན་བྱེད་རྦ་རླབས་བྱུ་རུའི་འཁྲི་ཤིང་གཡོ། །སྙན་འགྱུར་གསུང་གིས་ཐར་འདོད་ཡིད་འཕྲོག་
ཅིང༌།།མཁྱེན་པས་ཆོས་ཀུན་མ་འདྲེས་གསལ་ལེར་གཟིགས། །
ཁྱད་པར་གཟུགས་ཅན། རྒྱལ་ཀུན་ཐུགས་རྗེ་ཟླ་བའི་མ་མ་ལས །བློ་བཟང་ཀུན་དའི་
གཉེན་གཅིག་ཤར་བ་ན། །པདྨའི་མཛེས་པ་ཟུམ་པར་མ་གྱུར་ཀྱང༌། །ཐུབ་བསྟན་ཀུ་མུད་དགའ་ཚལ་
ཅིར་ཡང་བཞད། །འགལ་བའི་གཟུགས་ཅན།རྟ་ལྗང་བདུན་གྱི་ཤིང་རྟས་མ་དྲངས་ཤིང༌། །སྦྲང་རྩིའི་
རྒྱལ་མཚན་རྒྱས་པར་མི་བྱེད་པའི །ཐུབ་དབང་ཉིན་བྱེད་མངོན་པར་ཤར་བ་ན། །སྐལ་བཟང་ས་
མོས་ཚལ་རབ་རྒྱས་པར་འགྱུར །རྒྱུའི་གཟུགས་ཅན། བགྲང་ཡས་རྒྱལ་བའི་ཡབ་གཅིག་མཁྱེན་
པའི་གཏེར། །རྨོངས་པའི་ཚ་གདུང་སེལ་བས་བསིལ་ཟེར་ཅན། །མཚན་དཔེའི་གཟི་བྱིན་རྒྱས་པས་
ཉི་མ་སྟེ། །འདོད་དགུའི་དངོས་གྲུབ་འབྱུང་བས་གཏེར་ཡང་ཡིན།།
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྦྱར་བའི་གཟུགས་ཅན། མཐོ་རིས་རྟེན་བཟང་ཡངས་པའི་དོ་ར་རུ །ཉེར་བཏབ་ས་བོན་
དུས་སུ་སྨིན་པ་ཡི །མ་སྨད་འབྲས་བུ་མཆོག་གི་དགའ་སྟོན་ལ། །སྐལ་བཟང་སྐྱེ་བོས་འདོད་དགུར་
ལོངས་སུ་སྤྱོད། །དཔེའི་གཟུགས་ཅན། ཡེ་ཤེས་འོད་ཀྱི་ཤིང་རྟའི་དམར་འོད་ཀྱིས །འཁྱུད་པའི་ཁྲོ་
རྒྱལ་ཞལ་དཀྱིལ་ན་ཀྲའི་གྲོང༌། །རབ་འབར་རྟ་གདོང་མེ་ལྕེ་དང་འགྲོགས་པའི། །ཆུ་གཏེར་རྦ་ཀློང་
འཁྲུགས་པའི་དཔལ་ལ་འགྲན། །ལྡོག་པ་ཅན་གྱི་གཟུགས་ཅན། ལེགས་བྲིས་ཚོགས་རྣམས་ལྷ་ཡི་
དཔལ་འབྱོར་དང༌། །རྒྱལ་རྣམས་ཀུན་བཟང་མཆོད་པའི་སྤྲིན་ལ་རོལ། །སྲིད་པའི་འབྱོར་པ་འགྲིབ་
པའི་ངང་ཚུལ་འཛིན། །ཀུན་བཟང་མཆོད་ཚོགས་དུས་ཀྱི་མཐར་ཡང་རྒྱས། །
འགོག་པའི་གཟུགས་ཅན། འཇམ་མགོན་ཐུགས་ཀྱི་ཆུ་གཏེར་ལས་འཕོས་པའི །སྔོན་
མེད་ལེགས་བཤད་གསར་བའི་ཟླ་བ་འདིས། །ལྟ་ངན་ཚང་ཚིང་མ་ལུས་སྲེག་བྱེད་ན། །བསིལ་ཟེར་
བྱེད་པ་ཉིད་དུ་ཇི་ལྟར་གྲུབ།།
མཉམ་འཇོག་གཟུགས་ཅན།མཁས་གྲུབ་སྨྲ་དབང་རིགས་པའི་འོད་རྣོན་གྱིས།།རྒོལ་ངན་
འབྱུང་བོའི་བྱ་རྣམས་ལོང་བར་བྱས། །རང་ལྟ་མཆོག་འཛིན་རི་ལ་གཏི་མུག་གི། །མུན་པར་སྐྱབས་
འཚོལ་རང་མཚང་དེས་ཀྱང་ནོངས། །གཟུགས་ཅན་གྱི་གཟུགས་ཅན། ཁྱོད་ཞལ་ཟླ་བ་གསར་བའི་
སྐྱེད་ཚལ་དབུས། །སྨིན་འཁྱོག་ཧ་རི་ཎ་ཡི་གར་མཁན་། །རྣམ་པར་རྩེན་དེས་བློ་གསལ་གཞོན་ནུ་ཡི། །
སྙིང་ལ་བསིལ་བའི་དགའ་སྟོན་ཡང་སྦྱིན།།
བསྙོན་དོར་གཟུགས་ཅན། མདངས་བཟང་རྣམ་པར་བཀྲ་འདི་ངུར་སྨྲིག་གོས། །མ་ཡིན་
འཆར་ཀའི་མཚམས་སྤྲིན་གཞོན་ནུ་སྟེ། །བསུང་ཞིམ་འདི་ཡང་ཚུལ་ཁྲིམས་དྲི་ངད་མཆོག །མ་ཡིན་
དཔལ་གྱི་དུམ་བུ་ཀུན་དགའི་། །
རིགས་ཐོག་མའི་གསལ་བྱེད། གཙུག་ཕུད་ལྔ་བ་གངས་རིའི་སྤོར་འགྱིང་ཞིང་། །མཚམས་
སྤྲིན་འོད་ཆགས་རལ་བའི་ཁུར་གྱིས་མཛེས། །མི་བཟད་སྡེར་མོའི་གདེངས་ཀ་གཡོ་ལྡན
རྡར་མའ་གད
རོས་གཉིས་འཐུང་ཚོགས་ཀྱི་ཀླད་པ་འགེམས། །བྱ་བ་ཐོག་མའི་གསལ་བྱེད། །མངོན་པར་སྤྲོ་འོ་ཟླ་
ཤེལ་བསིལ་བའི་ཟེར། །འདབ་སྟོང་གཉེན་གྱིས་ཚ་ཟེར་དྲ་བ་སྟེ། །རིན་ཆེན་འབྱུང་གནས་ལས་ནི་
346

སྙན་ངག་གི་དཔེ་བརྗོད་རྩོམ་འཕྲོ་ཅན།
རླབས་ཀྱི་ཕྲེང༌།།རྒྱལ་རྣམས་ཀུན་ཏུ་བཟང་བོའི་འོད་ཟེར་རོ །
ཡོན་ཏན་ཐོག་མའི་གསལ་བྱེད།རྣམ་པར་མཛེས་སོ་མཁའ་ལ་བསིལ་ཟེར་ཅན། །འོ་མའི་
ཆུ་གཏེར་དབུས་ན་འཁོར་ལོའི་ལག །འདབ་སྟོང་པདྨའི་རྩེ་མོར་བྷྲ་མ་རཿ། །བློ་ལྡན་སྙིང་གི་ཟེའུ་
འབྲུར་འཇམ་པའི་དབྱངས །རྫས་ཐོག་མའི་གསལ་བྱེད། ཤེས་རབ་རལ་གྲི་འཛིན་མཛད་མཁྱེན་
པའི་གཏེར། །མ་ལུས་འགྲོ་བའི་རྨོངས་པ་དྲུངས་འབྱིན་ཞིང་། །གནས་ལྔ་རིག་པའི་བློ་གྲོས་རྒྱས་
མཛད་པས།།སྐལ་བཟང་སྙིང་ལ་ཀུན་དགའི་དཔལ་ཡོན་སྐྱེད།།ཅེས་པ་ལྟ་བུའོ། །
རིགས་བརྗོད་པ་བར་གྱི་གསལ་བྱེད། འདབ་མའི་རླུང་གིས་རི་བོ་རལ་བྱེད་ཅིང༌། །གཟི་
བྱིན་སེར་སྐྱའི་དཔལ་འབར་ནམ་མཁའ་ལྡིང༌། །མི་བཟད་ཤུགས་དྲག་སྡེར་མོའི་གདེངས་ཀ་ཡིས། །
ཀླུ་དབང་ཚོགས་ཀྱི་སྙིང་རྩ་ལྐོག་མར་འབྱིན། །བྱ་བ་བརྗོད་པ་བར་གྱི་གསལ་བྱེད། ལེགས་བཤད་
ཟབ་མོའི་གཏམ་གྱིས་མཁས་རློམ་དང་། །ཉིན་བྱེད་གཟི་ཡིས་སྲིན་བྱ་ལོང་བར་བྱེད། །ཡིད་སྲུབས་
དགའ་མ་དང་མཚུངས་མཛེས་མ་ཡིས། །ཟུར་མིག་གཡོ་བས་འདོད་ལྡན་སྐྱེ་བོ་ཡང༌། །
རིགས་བརྗོད་པ་ཐ་མའི་གསལ་བྱེད། བསོད་ནམས་ཡེ་ཤེས་ཚོགས་གཉིས་ཡོངས་སུ་
རྫོགས།།སྒྲིབ་གཉིས་མུན་པའི་ས་བོན་དྲུངས་ནས་ཕྱུངས། །སྟོབས་དང་མི་འཇིགས་ཡོན་ཏན་ཡོངས
སུ་རྫོགས། །མ་ལུས་འགྲོ་བའི་མགོན་གྱུར་རྫོགས་སངས་རྒྱས།།
བྱ་བ་བརྗོད་པ་ཐ་མའི་གསལ་བྱེད།ཟླ་ཤེལ་འཛུམ་པའི་རླབས་ཀྱིས་ཆུ་བོའི་གཏེར།།སྦྲང་
ཆར་སྙོམས་པར་འབབ་པས་ལོ་ཏོག་བཅུད། །ཆོས་ལྡན་རྒྱལ་བོས་ཆབ་འབངས་བདེ་སྐྱིད་དང་། །
བཤེས་གཉེན་དམ་པས་ལེགས་ཚོགས་འཕེལ་བར་བྱེད།།
འཕྲེང་བའི་གསལ་བྱེད།བརྩེ་ཆེན་སྙིང་བོར་འཆང་བའི་ལྟ་བ་དང༌། །རིན་ཆེན་བྱང་ཆུབ་
སེམས་ལས་རྒྱལ་བའི་སྲས །དེ་ལས་དུས་གསུམ་བདེ་བར་གཤེགས་རྣམས་དང༌། །དེ་ཡི་གསུང་
ལས་ཉན་རང་འཕགས་པའི་ཚོགས །འགལ་བའི་གསལ་བྱེད།རྣམ་དག་ངེས་པར་འབྱུང་བའི་ཚུལ་
ཁྲིམས་ཀྱིས། །ལུས་ལ་བརྣག་དཀའི་གདུང་བ་སྟེར་བྱེད་ཀྱང༌། །མ་ཉམས་ཚུལ་བཞིན་བསྟེན་པས་སྐྱེ
བོ་ཡི།།ཡིད་ཀྱི་གདུང་བ་མཐའ་དག་སེལ་བར་བྱེད། །
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དོན་གཅིག་གསལ་བྱེད། སྙིང་སྟོབས་མཐུ་ལྡན་རྒྱལ་སྲས་རྟག་ཏུ་ངུས། །རབ་དམར་ཁྲག་
གིས་འཛིན་མའི་རྡུལ་མནན་ཞིང༌། །ཤ་དང་རུས་པ་ཟོང་དུ་བསྒྱུར་བྱས་ཏེ། །འགྲོ་བའི་དོན་ཕྱིར་བླ་
མེད་བྱང་ཆུབ་བསྒྲུབས། །སྦྱར་བའི་གསལ་བྱེད།སྔོ་སངས་བེ་ཌཱུར་ཞུན་མའི་མདངས་འཛིན་ཅིང༌། །
ཕ་མཐའ་ཚད་ཀྱིས་གཞལ་བར་མི་སྤོབས་པ། །འཆི་མེད་ལམ་ཡངས་སྟེང་གི་ཕྱོགས་སུ་སྟེ། །ཟླ་བའི་
མ་མ་ལྷུན་པོའི་མཐའ་ལ་གནས།།དོན་བསྐོར དྲི་བཟང་ཁང་བ་རྒྱས་པའི་དགའ་ཚལ་དབུས།།སྦྲང་
རྩིའི་རྒྱལ་མཚན་གཡོ་བའི་རྩེ་མོ་ན། །ཆུ་སྐྱེས་ཟེའུ་འབྲུར་རོལ་པའི་རྐང་དྲུག་ཚོགས། །འདབ་སྟོང་
བཅུད་ཀྱིས་མྱོས་པའི་གླུ་དབྱངས་སྒྲོག །ཚིག་བསྐོར་བ།མཁའ་དབྱིངས་ཆུ་འཛིན་དཀར་བོའི་ཕྲེང་བ་
དཀྲིགས། །དྭངས་པའི་མཚོ་ནང་རབ་དཀར་ཝུ་བ་དཀྲིགས། །དགའ་ཚལ་ཡངས་པོར་མཛེས་པའི་
སྲོས་དྭབས་ནེ་
རྐང་འཐུང་དཀྲིགས། །དབྱངས་ཅན་མཆུ་སྒྲོས་དབུས་ན་ཚེམས་ཕྲེང་དཀྲིགས། །
ཚིག་དོན་གཉིས་ཀ་བསྐོར་བ། དབྱར་སྐྱེས་ཆུ་འཛིན་ཕྲེང་བ་དཀྲིགས་པའི་དབུས། །གློག
དམར་གཡོ་ཞིང་འབྲུག་སྒྲ་སྙན་པར་སྒྲོག །རྣམ་བཀྲ་སྒྲོ་གདུགས་ཟླུམ་པོར་གཡོ་བ་ཡི། །མདོངས་
མཐའ་དགའ་བའི་གླུ་དབྱངས་སྙན་པར་སྒྲོག །
བྱུང་བ་འགོག་པ བགྲང་ཡས་བསྐལ་བར་བགྲོད་དཀའ་སངས་རྒྱས་ལམ། །ཚེ་གཅིག་
གྲུབ་པའི་སྙན་གྲགས་འུད་པོ་ཆེ། །འོན་ཀྱང་དུས་གསུམ་རྒྱལ་བའི་ཐབས་མཁས་འཕྲུལ །རྫོགས་
ན
པའི་གསང་ཆེན་ནུས་པ་བསམ་མི་ཁྱབ། །ད་ལྟ་བ་འགོག་པ། སྐྱེ་འགྲོའི་སྲོག་ལ་དབང་བསྒྱུར་ཉི་
མའི་བུ། །མི་བཟད་ཐོད་དབྱུག་འཕྱར་བ་ཅི་ཡི་སླད །འཇམ་མགོན་བསྟན་ལ་སྡང་བའི་དགྲ
བགེགས་རྣམས །སྡང་མིག་ཙམ་གྱིས་ཐལ་བར་བྱེད་མིན་ནམ། །མ་འོངས་པ་འགོག་པ། མི་ཡི་
དབང་ཕྱུག་མཆོག་ཁྱོད་སླད་དུ་འང་། །འབྱོར་ལྡན་ཁོ་ནར་དགྱེས་པའི་འཛུམ་སྟོན་ན། །ཉམ་ཆུང་ཆབ་
འབངས་ཚོགས་རྣམས་བདེ་བའི་སར།།འབྲོས་ཕྱིར་ཁྱོད་ཞལ་ཕྱི་ནས་མཐོང་མི་འགྱུར།།
ཆོས་འགོག་པ། ཐུབ་མཆོག་བདུད་སྡེའི་དཔུང་གིས་བསྐོར་བ་ན། །གཅིག་ཏུ་བྱམས་པའི་
ཚུལ་ལ་གནས་པ་རྫུན། །གལ་ཏེ་བདེན་ན་ཡིད་སྲུབས་རབ་གདུངས་ཤིང༌། །མཆི་མས་བརྣངས་
བཞིན་རང་ཡུལ་ཟློག་པ་ཅི། །ཆོས་ཅན་འགོག་པ།ཕྱོགས་ཀྱི་འཁོར་ལོ་གསལ་བའི་རྟ་ལྗང་ཅན། །
348

སྙན་ངག་གི་དཔེ་བརྗོད་རྩོམ་འཕྲོ་ཅན།
ཁོར་ཡུག་ཚད་ཀྱི་རང་བཞིན་བཟུང་བར་དཀའ། །འོད་སྟོང་གཟི་བྱིན་མ་བཟོད་འདྲེན་བྱེད་ཀྱིས། །ཕྲ་
ཞིབ་རིང་དུ་ལྟ་བའི་གོ་སྐབས་བྲལ།།
རྒྱུ་འགོག་པ། འབྲུག་སྒྲ་དྲག་པོས་རི་བོ་རལ་བྱེད་ཅིང༌། །བདེ་འཐུང་དམར་འོད་དང་
འགྲོགས་རྡོ་ཆར་གྱིས། །ཞིང་བའི་སྙིང་རྩ་ལྐོག་མར་འབྲུ་བྱེད་ཀྱང་། །བདག་བཟུང་ཞིང་ས་མེད་པས་
བདག་མི་འཇིགས། །འབྲས་བུ་འགོག་པ། ཆེར་སྙིགས་དུས་དང་ཡུལ་གྱི་མཐའ་ལ་བརྟེན། །སྣ་
ཚོགས་རྐྱེན་གྱི་རོལ་པ་མཐའ་ཡས་ཀྱང༌། །ཐོས་བསམ་སྒོམ་པའི་དགའ་སྟོན་ཉམས་མེད་པ། །བཀྲ་
ཤིས་གཡས་སུ་འཁྱིལ་བའི་ཆོས་གྲྭ་ཆེ། །
རྗེས་གནང་གིས་འགོག་པ།སྲིད་འབྱོར་འབའ་ཞིག་སྒྲུབ་པའི་ཆེན་པོ་རྣམས། །འབྱོར་ལྡན་
ལྡན་ཐར་པ་འདོད་རྣམས་ཁོ་ནར་དགྱེས་ན་དེ་དག་སྐྱོངས། །བློ་ལྡན་ཐར་པ་འདོད་རྣམས་སྐྱབས་གཞན་དུ །འཚོལ་ཕྱིར་དེ་
དག་དོན་དུ་དོགས་མི་འཚལ། །དབང་གིས་འགོག་པ། འཇམ་མགོན་བླ་མ་མཆོག་ཁྱོད་འཕགས་
ཡུལ་དུ། །བྱོན་ཚེ་རྣམ་པར་དཀར་བའི་དགོངས་བཞེད་ཀུན། །དབུས་འགྱུར་བསྟན་པའི་དཔྱིད་དུ་
སྨིན་འགྱུར་མོད།།དེ་ལྟ་ན་འང་ལྗོངས་འདིར་བརྟན་པར་བཞུགས། །
མ་གུས་པས་འགོག་པ།ཇི་སྙེད་སྲིད་ཞིའི་དཔལ་ཀུན་དགེ་བ་དང༌། །མི་འདོད་གདུང་བའི་
ཚོགས་རྣམས་སྡིག་ལས་སྐྱེ། །འོན་ཀྱང་བདག་ནི་རང་བཞིན་གླེང་བ་ཙམ། །ཁྱེད་ཉིད་རང་གི་མོས་པ་
ཇི་བཞིན་མཛོད། །ཤིས་བརྗོད་ཀྱིས་འགོག་པ།གྲོགས་དག་ལྷ་ཆོས་སྒྲུབ་པར་མི་བྱེད་ན། །འདི་སྣང་
ཙམ་གྱི་བདེ་བས་འཚོ་གྱུར་ཅིག །བདག་ནི་ཕྱི་མ་མེད་པའི་ཕྱག་བགྱིས་ཏེ། །དབེན་པའི་རི་ལ་ཐོས་
དོན་སྒྲུབ་ཏུ་འགྲོ།།
རྩུབ་མོར་འགོག་པ། ཀ་ཡེ་བདག་ལ་རེ་བའི་སློབ་བུ་རྣམས། །བརྟུན་པ་བསྐྱེད་དེ་ཐོས་
བསམ་མི་བགྱིད་ན། །རང་དང་མཐུན་པའི་སློབ་དཔོན་གཞན་སྟེན་ཅིག །བདག་གིས་དེང་ནས་
གདམས་ངག་འབོགས་མི་ནུས །གྲོགས་ཀྱིས་འགོག་པ། མི་གཡོའི་སར་གནས་རྒྱལ་སྲས་དཔའ་བོ་
རྣམས །ཞི་བདེར་རོལ་པར་བཞེད་ཚེ་མྱུར་དུ་མཛོད། །ཀུན་ལ་ཕན་དགོངས་ཕྱོགས་བཅུའི་རྒྱལ་
རྣམས་ཀྱིས། །སློང་བར་མཛད་ཚེ་དེ་ལས་འདའ་བར་དཀའ། །
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འབད་པས་འགོག་པ། གཅེས་ཤིང་ཕངས་པའི་བློ་གསལ་གཞོན་ནུ་རྣམས། །དགྱེས་ཕྱིར་
ཅི་བདེར་བཞུགས་ཞེས་བརྗོད་འདོད་ཀྱང༌། །འཕྲལ་ཡུན་འབྲས་ལ་བསམ་ཚེ་དཀའ་སྤྱད་ལ །
བསྐུལ་ཚིག་ལན་འགའ་ཐལ་ཏེ་ཅི་བྱར་ཡོད།།
གཞན་དབང་གིས་འགོག་པ། ལས་ངན་འབྲས་བུ་སྨིན་པ་འགའ་ཞིག་གིས། །གདུང་སེལ་
ཟབ་མོའི་གདམས་པ་དགོས་ཞེས་སྨྲ། །འདི་ན་བདེ་སྡུག་འགྱུར་བ་མཐའ་ཡས་རྣམས །ལས་ཀྱིས་
བསྐྲུན་ཕྱིར་དེ་དང་བགྲོ་བར་འཚལ། །
ཐབས་ཀྱི་འགོག་པ།འོད་སྟོང་ལྡན་ཁྱོད་ཆུ་ལྷའི་ཕང་བ་རུ །གལ་ཏེ་གཟིམས་པར་བཞེད་
ན་དེ་བཞིན་མཛོད། །པད་ཚལ་མཛེས་པ་ཟུམ་པར་མི་འགྱུར་སླད། །ཚ་ཟེར་འོད་ཀྱི་འཕྲེང་བ་གཞག་
འཚལ་ལོ། །ཁྲོ་བས་འགོག་པ། འབྱོར་པས་དབུལ་ཞིང་འདུ་བ་འཁྲུགས་པས་མནར། །ཕན་རེའི་
དུས་སུ་བྱོལ་བའི་ཁྲེལ་འདས་རྣམས། །ཕྱི་ནས་བདེ་སྐྱིད་མངའ་ཐང་དར་བའི་ཚེ། །འཛུམ་ཞལ་ལྷུག་
པར་བསྟན་ཀྱང་དགོས་པ་ཅི། །
མྱ་ངན་གྱིས་འགོག་པ། འདི་ན་ལ་ལ་ངལ་བརྒྱས་བསྒྲུབས་པ་ཡི། །ནོར་རྣམས་བསོད་
ནམས་གཏེར་དུ་མ་སྦས་ཤིང༌། །འཕྲལ་ཡང་ལོངས་སུ་སྤྱོད་པར་མ་ནུས་པ། །ཆོམ་པོས་ཁྱེར་ཚེ་ཟུག་
རྔུ་སྙིང་ལ་འཛིན། །འགྱོད་པས་འགོག་པ།བརྩོན་ཤེས་མཐུ་དང་བྲལ་ཕྱིར་རྒྱལ་བསྟན་ལ། །འཁོར་
ལོ་གསུམ་གྱིས་རི་མོར་མ་བྱས་ཤིང༌། །བཟང་བོའི་རྫུ་ཡིས་རང་སྡེ་སྐྱོང་བ་སོགས །སྲིད་ཀྱང་མ་
བཟུང་གཉིས་མེད་ངང་དུ་རྒས།1
ཐེ་ཚོམ་གྱིས་འགོག་པ། རྣམ་པར་དཀར་འདི་དབྱངས་ཅན་མཛེས་སྐུ་འམ། །ཟླ་འོད་ལྷུང་
བའི་ཀེ་ལ་ཤ་འམ་ཅི། །སྙན་འགྱུར་རྒྱུད་མང་སྒྲ་ཡི་དཔལ་ལྡན་ཕྱིར། །གདོས་བཅས་གངས་ཀྱི་རི་བོ་
མིན་པར་སེམས། །སྦྱར་བས་འགོག་པ། རྙེད་དཀའ་བརྒྱ་ལམ་ཞིག་ན་རྙེད་གྱུར་ཚེ། །ཕུན་ཚོགས་
འདོད་དགུ་འབྱུང་བའི་དོན་ཆེ་བ། །དལ་འབྱོར་རྟེན་བཟང་ནོར་བུ་འདི་ཐོབ་ཚེ། །རྒྱ་མཚོའི་ཀློང་གི
ནོར་བུ་དེས་ཅི་བྱ།།དོན་གཞན་འགོག་པ།འདོད་ལ་སྲེད་པས་དམ་དུ་བཅིངས་པ་རྣམས། །ལྷ་དབང་
དཔལ་ལ་རོལ་ཡང་ཚིམ་མི་འགྱུར། །རབ་འབར་རྟ་གདོང་མེ་ལྕེའི་ཕྲེང་བ་དེས། །རྒྱ་མཚོའི་ཆུ་ཚོགས་
350

སྙན་ངག་གི་དཔེ་བརྗོད་རྩོམ་འཕྲོ་ཅན།
བཏུང་ཡང་ངོམས་པ་མེད།།
རྒྱུས་འགོག་པ། འདྲེན་མཆོག་དམ་པའི་ཞབས་སེན་བཀྲ་ཤིས་རྡུལ །དྲེགས་ལྡན་ལྷར་
བཅས་སྐྱེ་དགུའི་གཙུག་ཏོར་རྩེར། །མཆོག་ཏུ་མཛེས་ཀྱང་བསྟོད་བསྔགས་འོས་མིན་ཏེ། །ཚོགས་
གཉིས་རྫོགས་པའི་ནུས་མཐུ་ཁོ་ནར་ཟད། །ཀུན་ཁྱབ་ཀྱི་དོན་གཞན་བཀོད་པ། ཨེ་མ་གྲགས་པའི་
གཞིར་གྱུར་ཐམས་ཅད་སྒྲོལ། །གཅེས་དགུ་གཏོང་བའི་སྒྲ་ལ་མཚར་དུ་ཅི། །རང་བདེར་མ་ཆགས་
གཞན་ཕན་ཁུར་ཆེན་གྱིས། །མི་སྐྱོ་འཕགས་ཆེན་དམ་པའི་ངང་ཚུལ་ལགས། །
ཁྱད་པར་ལ་གནས་པའི་དོན་གཞན་བཀོད་པ། ཡིད་ལ་རིང་དུ་རོལ་པའི་དབྱངས་ལྡན་མ། །
ཟག་མེད་ངག་གི་འདོད་པ་འཇོ་བར་མཛོད། །མཁའ་དབྱིངས་ཆུ་འཛིན་དཀར་བོའི་ཀློང་ལས་ཀྱང༌། །
སྦྲང་ཆར་དལ་གྱིས་འབེབས་པ་མ་ལགས་སམ།།
སྦྱར་བའི་དོན་གཞན་བཀོད་པ། རྣམ་འདྲེན་མཚུངས་མེད་སྟོབས་བཅུ་མངའ་བ་ཡིས། །
རྒུད་པའི་མུན་པ་དྲུངས་ནས་འབྱིན་པར་བྱེད། །འགྲོ་བའི་སྒྲོན་མ་གསལ་བའི་འོད་སྣང་གིས། །སྨག་
རུམ་གདུང་བའི་གོ་སྐབས་འཕྲོག་པར་བྱེད། །འགལ་བའི་དོན་གཞན་བཀོད་པ། མཐའ་བྲལ་ལྟ་བ་
ཐེངས་ཅིག་གོམས་པས་ཀྱང༌། །རིང་ནས་འདྲིས་པའི་དངོས་འཛིན་ཧྲུལ་བོར་བྱེད། །མི་བརྟན་སྐད་
ཅིག་གཡོ་བའི་གློག་འཕྲེང་གིས།།མཚན་དུས་རྒྱུན་ཆགས་མུན་པའི་སྨག་རུམ་སེལ།།
མི་འོས་པའི་དོན་གཞན་བཀོད་པ། བསིལ་བའི་ཟེར་བརྒྱ་འཕྲོ་བའི་ཟླ་ཤེལ་གྱིས །ཡི་
དྭགས་ཚོགས་ལ་ཚ་བའི་གདུང་བ་སྟེར །ཀྱེ་མ་བསམ་གྱིས་མི་ཁྱབ་ལས་ཀྱི་མཐུ། །སྨིན་པའི་ངང་
ཚུལ་འདི་འདྲ་བཟློག་པར་དཀའ། །འོས་པའི་དོན་གཞན་བཀོད་པ།རྒྱལ་ཀུན་ཐུགས་རྗེའི་སྒྱུ་འཕྲུལ་
དགེ་བའི་བཤེས། །གཙུག་གིས་བསྟེན་པས་དོན་གཉིས་ལེགས་ཚོགས་འཕེལ །བསམ་འཕེལ་
དབང་གི་རྒྱལ་བོ་རྒྱལ་མཚན་རྩེར། །མཆོད་པས་ཕུན་ཚོགས་འདོད་དགུའི་རེ་བ་སྐོང༌། །འོས་ཤིང་མི་
འོས་པའི་དོན་གཞན་བཀོད་པ།ཕ་རོལ་མི་བསྲུན་དགྲ་ཡིས་གླགས་ལྟ་ཡང༌། །རྟེན་གྱུར་ས་ཡི་བདག་
འ་དན་གཞན་་
པོས་དེ་ལྟ་མིན །ཉི་འོད་རེག་པས་ཚ་གདུང་སྐྱེད་འོས་ཀྱི། །བསིལ་སྦྱིན་རེ་བའི་གདུགས་ཀྱིས་
བསྲེག་མི་འོས། །མི་འོས་ཤིང་འོས་པའི་དོན་གཞན་བཀོད་པ།ཐུབ་པའི་རྗེས་འཇུག་འགའ་ཡང་རྟེན་
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འབྱུང་གཏམ། །སྤོང་བར་བྱེད་ན་གཞན་སྡེ་སྨོས་ཅི་འཚལ། །སྐྱོན་ཡོན་ཤེས་པའི་མི་ཡང་དུག་ཟ་ན། །
རྨ་བྱ་རང་གི་ཟས་ལ་ཅིས་མི་སྤྱོད།།
ཡན་ལག་གཅིག་གིས་ལྡོག་པ་ཅན། གཟི་བྱིན་རབ་རྒྱས་ངང་བའི་རྒྱལ་བོ་ཁྱོད། །དཀར་
མཛེས་དབྱངས་སྙན་སྒྲ་ཡི་དགའ་སྟོན་གྱིས། །གཡས་འཁྱིལ་དུང་དང་མཚུངས་ཀྱང་སྒྲོ་གཤོག་གིས། །
འཕུར་ལྡིང་གར་གྱིས་རོལ་པས་ཐ་དད་དབྱེ། །གཉིས་ཀྱི་ལྡོག་པ་ཅན།མུན་པའི་དགྲ་དང་བདེ་ལྡན་
ཞིང་གི་གཙོ། །འོད་སྟོང་གཟི་བྱིན་འགྱེད་པར་མཚུངས་པ་སྟེ། །འོན་ཀྱང་དེ་ནི་གླིང་བཞིའི་ཁོར་ཡུག་
དང༌། །ཁྱོད་སྐུའི་འོད་ཀྱིས་ཞིང་བརྒྱ་ཅིག་ཅར་གསལ། །
སྦྱར་བའི་ལྡོག་པ་ཅན། རྒྱལ་བའི་རྗེས་ཞུགས་ཡེ་ཤེས་ལྔ་སྒྲུབ་པར །རྒྱལ་སྲས་རྣམས་
ངས་ཀྱང་བྲོ་ལྡན་ཐར་པའི་ལན
དང་མུ་སྟེགས་ཀུན་ཏུ་རྒྱུ། །མཚུངས་ཀྱང་བློ་ལྡན་ཐར་པའི་ལམ་བཟང་དུ། །འགྲོ་འོ་མུ་སྟེགས་རྣམས་
ནི་དེ་ལས་གོལ། །འགོག་པ་ཅན་གྱིས་ལྡོག་པ།གཟི་བརྗིད་འབར་ཞིང་དབྱིག་གི་མཛོད་འཛིན་པ། །
མི་ཡི་དབང་ཕྱུག་ཁྱོད་དང་གདེངས་ཅན་གཙོ། །མཚུངས་ཀྱང་མི་བཟད་སྦྲུལ་གདུག་སྤྲོ་བ་དེས། །ས་
དབང་ཁྱོད་ལ་འགྲན་པའི་སྐབས་ཡོད་མིན། །
གཏན་ཚིགས་ཅན་གྱིས་ལྡོག་པ། སྐལ་བཟང་སྐྱེ་བོའི་སྙིང་གི་དཔྱིད་གྱུར་ཅིང༌། །ཕུན་
ཚོགས་འདོད་པ་འཇོ་བར་མཚུངས་ན་ཡང༌། །འཇོ་སྒེག་རོལ་པའི་ཉམས་ཀྱིས་དབེན་པའི་ཕྱིར། །
དཔག་བསམ་ཤིང་དེ་མཚོ་བྱུང་དོ་ཟླ་མིན། །
རྟེན་གྱིས་ལྡོག་པ། རྒྱལ་བ་ཀུན་ཡུམ་རྡོ་རྗེ་དབྱངས་ལྡན་མ། །དྲི་ཟའི་ན་ཆུང་དབུས་ན་
འགྱིང་ཞིང་བཞུགས། །བཅུ་དྲུག་ཆ་ཤས་ཡོངས་གང་ཟླ་བ། །རྒྱུ་སྐར་ཁྲོད་ན་གསལ་ཕྱིར་མཚུངས་མ་
ཡིན། །དཔེ་ལས་དཔེ་ཅན་ལྷག་པའི་ལྡོག་པ། དབང་བོའི་གཞུ་རིས་འཇམ་གཉེན་རེག་བྱས་དབེན། །
ལོངས་སུ་ཉེར་སྤྱད་ཀུན་དགའི་རོ་དང་བྲལ། །ལྷ་ཡི་པཉྩ་ལི་ཀའི་གོས་བཟང་ལ། །ཡིད་འོང་འདོད་
པའི་ཡོན་ཏན་ཡོངས་སུ་རྫོགས །འབྱེད་བྱེད་མཚུངས་པསལྡོག་པ། དབྱངས་ཅན་ཞལ་དང་སྟོན་
ཀའི་ཟླ་ཤེལ་གཉིས། །དཀར་ཞིང་ཡིད་ལ་ཀུན་དགའ་སྟེར་བར་མཚུངས། །འོན་ཏང་ཁྱོད་ཞལ་སྨིན་
མ་འཁྱོག་པོས་མཚན།།བསིལ་ཟེར་འགྱེད་པ་རི་བོང་གཟུགས་ཀྱིས་མཛེས།།
352

སྙན་ངག་གི་དཔེ་བརྗོད་རྩོམ་འཕྲོ་ཅན།
མཚུངས་ཆོས་མ་ཟིན་པའི་འབྱེད་བྱེད། རབ་དཀར་པད་མོ་སྐྱེད་ཚལ་མཛེས་པའི་རྒྱན། །
གཉིས་སྐྱེས་རྒྱལ་བོ་འཆི་མེད་ལམ་གྱི་རྒྱན། །སྦྲང་རྩིའི་རྒྱལ་མཚན་བསུང་ཞིམ་སྤྲོ་བྱེད་ཅིང་། །ཟླ་
ཤེལ་ག་བུར་འོད་ཀྱི་འཕྲེང་བ་འགྱེད། །རིགས་མཐུན་ལྡོག་པ།སྟུག་པོའི་ཆུ་འཛིན་དྲ་བས་མི་བསྒྲིབ་
ཅིང༌།།འཆར་དང་ནུབ་པའི་དབང་དུ་མ་གྱུར་པ།།ཆོས་ཀྱི་དབང་ཕྱུག་རྒྱལ་བའི་ཉི་མ་དེས།།འགྲོ་ལ་
སྣང་བའི་དགའ་སྟོན་ཅི་ཡང་སྤྲོ། །དུས་ལ་སྦྱར་བའི་སྲིད་པ་ཅན། མ་བཅད་པར་ཡང་འདབ་མའི་
འཕྲེང་བ་ལྷུང༌། །མ་བཀྲུས་པར་ཡང་ཡལ་ག་སྐྱ་བོར་གྱུར། །མ་བསྟན་པར་ཡང་མི་རྟག་བྱེད་པ། །
སྐྱོ་བའི་ཤུགས་རིང་འབྱིན་པའི་དགུན་གྱི་ཤིང༌། །ནང་ལ་སྦྱར་བ། རྒྱུད་དུ་མ་དྲངས་སྐེད་པ་གཞུ་ལྟར་
གུག །མ་བརྗེས་སྐྲ་དང་བཞིན་གྱི་ཁ་དོག་འཆོལ། །སྐྲག་པ་མིན་ཡང་ཡན་ལག་ཤིག་ཤིག་འདར། །
དགྲ་ཡིས་མ་བཅོམ་གཞོན་ནུའི་ལང་ཚོ་སྟོར། །ངོ་བོ་ཙམ་བརྗོད་པ། མ་བགོས་བསུང་ཞིམ་སྤྲོ་བའི་
པདྨ་དཀར། །མ་ཕྱིས་པར་ཡང་འདམ་རྫབ་དྲི་མ་བྲལ། །ཕྲག་དོག་མེད་ཀྱང་ཟླ་བ་མཐོང་ཚེ་ཟུམ། །
མ་བརྐུས་པར་ཡང་སྲེད་ལྡན་ཡིད་དབང་འགུག །སྤྱིའི་བསྡུས་བརྗོད།ཆུ་རྒྱུན་གཙང་མ་ཉེ་བར་
གནས་པ་ལ། །འདོད་དགུར་ལོངས་སུ་སྤྱོད་པའི་མཐུ་ལྡན་ཡང༌། །བ་ཚྭ་ཅན་གྱི་ཁྲོན་པའི་ཆུ་རྒྱུན་
ཕྱིར།།ལུས་སེམས་ངལ་བར་བྱེད་པ་ཡིད་རེ་སྐྱོ། །
ཁྱད་གཞི་ཐ་དད་ཀྱང་ཁྱད་ཆོས་མཚུངས་པའི་བསྡུས་བརྗོད། ལྷ་ཡི་མཆོད་ཡོན་གཏིང་
ངཁྱདཆསམཚུངསཔསབས
མཐའ་དཔག་དཀའ་ཞིང༌། །གང་གིས་བསྟེན་ནས་ལུས་སེམས་གདུང་བ་སེལ། །སྐྱོན་ལྡན་རོ་དང་
ལྷན་ཅིག་མི་གནས་ཤིང་། །རླབས་འཕྲེང་གཡོ་བས་བློ་ཆུང་སྐྲག་པར་བྱེད། །ཁྱད་ཆོས་མཚུངས་ཤིང་
མི་མཚུངས་པ། ཛ་ཧུའི་བུ་མོ་ནོར་བུའི་མཛོད་འཛིན་ཅིང༌། །གདེངས་ཅན་དབང་བོའི་ཚོགས་ཀྱི་ཉེར་
འཚོའི་གཞི། །ཡན་ལག་བརྒྱད་ལྡན་བེ་ཌཱུར་ཞུན་མའི་མདོག །རྣམ་བཀྲ་དེར་ནི་ཁྲུས་ཀྱིས་འཇུག་
པར་རིགས། །སྔོན་མེད་བསྡུས་བརྗོད། བཟོད་དཀའ་བྲང་འགྲོ་གདུག་པས་མ་བསྟེན་ཞིང་། །ནམ་
ཡང་ཐུར་དུ་བགྲོད་མིན་གངྒཱ་མ། །གང་གི་ངོགས་སུ་ཁྲུས་ཀྱི་རྩེ་དགའ་ལ། །གཞོལ་བ་དེ་དག་མཆོག་
ཏུ་སྐལ་བ་བཟང༌། །ཁྱད་འཕགས་ཕུལ་བྱུང༌། རབ་དཀར་ཀ་མ་ལ་ཡི་འདབ་འཕྲེང་རྩེར། །འོད་
དཀར་ཟླུམ་པོར་སྤྲོ་བའི་ལྡིང་ཁང་དབུས། །གངས་རིའི་མདངས་འཛིན་འཕགས་མཆོག་སྤྱན་རས་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཟིགས།།སྟོང་ཕྲག་ཟླ་བའི་འོད་ཀྱིས་མཚོན་དུ་མེད། །
ཐེ་ཚོམ་ཕུལ་བྱུང༌། ལྷན་སྐྱེས་བདེ་བ་ཆེན་པོའི་ཡེ་ཤེས་ཉིད། །བཞིན་ལག་གར་རོལ་ཧེ་ཀུ་
ར་ཡི་སྐུ། །གདོས་བཅས་ཐོགས་རེག་བྲལ་བའི་མཁའ་དབྱིངས་དང༌། །འདྲེས་སམ་གཞན་དུ་མཆིས་
སྙམ་ཁྱོགས་ལ་འཕྱང༌། །
ངེས་པ་ཕུལ་བྱུང༌། ཡེ་ཤེས་ཉིད་ཀྱང་ངོ་མཚར་ཐབས་མཁས་ཀྱིས། །རྣམ་པར་འཕྲུལ་བའི་
གཟུགས་སྐུ་ལྡན་པར་ངེས། །རིན་ཆེན་རྒྱན་མང་གཡུར་དུ་ཟ་བའི་རྟེན། །སྟོང་སངས་ཀུན་གསལ་མ་
ཡིས་ནུས་མ་ཡིན། །ངོ་མཚར་ཕུལ་བྱུང༌།ཅུང་ཟད་བརྡབས་པ་ཙམ་གྱིས་སྲིད་པ་གསུམ། །ཤིག་ཤིག་
གཡོ་མཛད་གཤིན་རྗེའི་གཤེད་པོ་ཡིས །བཅུ་དྲུག་ཞབས་ཀྱིས་བསྐལ་བརྒྱར་མནན་བྱས་ཀྱང༌། །
གཡོ་མེད་འདབ་བརྒྱ་བ་འདི་ངོ་མཚར་ཆེ། །
སེམས་ལྡན་རབ་རྟོག །སྤུ་སྡུག་རྣམ་བཀྲ་དཔྱིད་ཀྱི་ཕོ་ཉ་མོ །ལྷུང་ལྷུང་སྙན་པའི་གླུ་
དབྱངས་ལེན་པ། །ཕུལ་བྱུང་དབྱར་གྱི་དུས་སྟོན་གསར་བ་ཁྱོད། །ཡུན་རིང་བཞུགས་ཞེས་གསོལ་བ་
འདེབས་པ་བཞིན།།
སེམས་མེད་རབ་རྟོག །ལྷོ་ཡི་རླུང་གིས་བསྐྱོད་པའི་ཙན་དན་གྱི། །ལྗོན་པའི་ཚོགས་རྣམས་
ཡལ་ག་གཡོ་བ །གྲུབ་རིགས་ཚོགས་ཀྱི་བསྟི་གནས་འདི་ཞེས། །དྲང་སྲོང་ཆེ་རྣམས་མགྲོན་དུ་
འབོད་པ་འདྲ། །ཏིང་འཛིན་རབ་རྟོག །ཉིན་བྱེད་དབང་བོས་ཚ་ཟེར་འཕྲེང་བ་ཡིས། །ཆུ་སྐྱེས་གཞོན་
ནུའི་འདབ་བརྒྱ་བཀྲོལ་བ་ན། །དབྱིག་གི་ཁུ་བ་བག་མེད་བཏུང་བ་བཞིན། །མྱོས་པའི་གེ་སར་རྡུལ་
ཚོགས་སྐྱུག་པ་བཞིན། །སྙམ་སྒྲ་ཅན། དཔྱིད་དུས་རླུང་ནག་འཚུབ་མ་གཡོ་བ། །མི་གཙང་རྡུལ་
ཚོགས་བྱི་དོར་བྱས་པར་སྙམ། དོགས་སྒྲ་ཅན།མི་བཟད་དུས་ཀྱི་འཐོར་རླུང་དྲག་པོ་ཡིས། །དབྱར་
གྱི་ལང་ཚོ་བྱེར་ཞིང་བྲོས་ཀྱི་དྭོགས། །ངེས་སྒྲ་ཅན། དེ་ནས་སྦྲང་ཆར་དལ་གྱིས་འབེབས་པ། །རྡུལ་
ཚོགས་གནོན་པའི་ཐབས་ལ་ཞུགས་པར་ངེས། །འདྲ་བའི་སྒྲ་ཅན། དེ་ཚེ་དབང་གཞུ་རྣམ་པར་བཀྲ་
བ་ཡང་། །དབྱར་གྱི་ལང་ཚོ་རྒྱས་པ་ངོམ་པ་འདྲ། །མིན་ནམ་སྒྲ་ཅན། སྟོན་དུས་རྩི་བཅུད་ཕུན་སུམ་
ཚོགས་པ། །ལྷ་ཡི་དཔལ་ལས་བརྐུས་པ་མ་ཡིན་ནཱམ། །སྐྱེད་བྱེད་ཀྱི་རྒྱུ། བསྐལ་བཟང་རྣམ་འདྲེན་
354

སྙན་ངག་གི་དཔེ་བརྗོད་རྩོམ་འཕྲོ་ཅན།
བུ་རམ་ཤིང་བ་ཡིས། །འཕྲིན་ལས་འོད་ཀྱི་སྣང་བ་རིས་མེད་དུ། །སྤྲོས་པའི་མཐུ་ལས་ནོར་འཛིན་
ཡངས་པའི་ཁྱོན། །རྫོགས་ལྡན་གསར་བའི་དཔལ་གྱིས་ཁྱབ་པར་གྱུར། །ཉམས་བྱེད་ཀྱི་རྒྱུ། འཇམ་
དཔལ་རྗེ་མི་ཡི་གར་རོལ་པ། །རྒྱལ་བ་གཉིས་པའི་ལེགས་བཤད་སྒྲ་དབྱངས་ཀྱིས། །ཐུབ་བསྟན་
དཔལ་ལ་སྡང་བ་མཐའ་དག་གི།།ཡིད་ནི་མི་བཟད་ཟུག་རྔུས་གདུངས་པར་བྱས།།
རྣམ་འགྱུར་གྱི་རྒྱུ། ནོར་བུ་འོད་འབར་མཛེས་པའི་ཕོ་བྲང་དབུས། །ན་ཆུང་ཚོགས་རྣམས་
སྙན་པའི་གླུ་ལེན་ཡང་། །ཡིད་འབྱུང་རབ་རྒྱས་ཤཱཀྱའི་སྲས་པོ་ཡིས། །དེ་ཀུན་མི་བཟད་གཤེད་མ་ལྟ་
བུར་གཟིགས། །ཐོབ་བྱེད་ཀྱི་རྒྱུ། དཔལ་ལྡན་བརྟན་པའི་འཁོར་ལོའི་ཞབས་ཀྱི་རྡུལ། །སྙིང་ཁར་
བཀོད་དེ་ངལ་བ་བརྒྱས་བསྟེན་པས །གཞུང་ལུགས་འབུམ་སྡེའི་གནད་ལ་ཐོགས་མེད་དུ། །འཇུག་
པའི་བློ་གྲོས་སྣང་བ་རྒྱས་པར་གྱུར།།
ཕྱི་ཤེས་བྱེད་ཀྱི་རྒྱུ ཤེས་བྱེད་རྒྱུ་ལ་ཕྱི་ནང་ཤེས་བྱེད་གཉིས། །གང་ཞིག་བརྗོད་པས་ཕྱི་ཡི
དུས་ལ་སོགས།།གང་ཡིན་ཤེས་འགྱུར་ཕྱི་ཡི་ཤེས་བྱེད་རྒྱུ །ནང་ཤེས་བྱེད་ཀྱི་རྒྱུ།ཟབ་བརླིང་ཆོས་སྒྲ་
ཐོས་ཚེ་བག་འཁུམ་ཞིང༌། །དོན་མེད་འཆལ་གཏམ་སྨྲ་ཚེ་མགོ་འཕང་མཐོ། །རྣམ་དཀར་ལས་ལ་
བཙུད་ཚེ་ཐབས་ཀྱིས་འབྲོས། །ལྟོ་གོས་ཟས་ནོར་མཐོང་ཚེ་ངང་གིས་འདུ།།
སྔ་ནས་མེད་པའི་བྱེད་རྒྱུ།ཚེ་སྔོན་མི་བཟད་སྡིག་པ་མ་བྱས་ཤིང༌།།འབྱུང་བ་འཁྲུགས་པའི་
བཟད་སྡིགཔམབྱདཤང༌། །འང
ནད་ཀྱིས་མ་བཏབ་ལ། །ཕྱི་རོལ་དགྲ་ཡིས་གཙེ་བར་མ་བྱས་པས །སྐལ་བཟང་སྙིང་ལ་བདེ་བའི་
དགའ་སྟོན་རྒྱས། །ཞིག་ནས་མེད་པའི་བྱེད་རྒྱུ། ཐུབ་དབང་འཇིག་རྟེན་མིག་ནི་ཟུམ་གྱུར་ཅིང༌། །
རྒྱལ་བསྟན་རྩ་ལག་ཕལ་ཆེར་འདས་པ་ན། །ཁྲེལ་ཡོད་ཚུལ་ལས་འདས་པའི་ཆེར་རློམ་འགའ། །
རྨོངས་རྟུལ་སྐྱེ་བོའི་ཁྲོད་ན་ཅི་ཡང་སྤྱོད །ཕན་ཚུན་མེད་པའི་བྱེད་རྒྱུ། ངང་བ་འདི་དག་འཆལ་སྒྲོག་
བློན་པོ་མིན། །ཉེའུ་ཆུང་བག་མེད་འགྱུ་བའི་བཙུན་མོ་མིན། །རླབས་འཕྲེང་འདི་དག་གདུག་པའི་
དཔུང་ཚོགས་མིན།།རྫིང་འདི་རྒྱལ་སྲིད་མིན་ཕྱིར་སྙིང་དུ་སྡུག །
སྤངས་ནས་མེད་པའི་བྱེད་རྒྱུ།ཉིས་བརྒྱའི་འབྱུང་གནས་རང་ཉིད་གཅེས་འཛིན་བློ། །རྒྱལ་
སྲས་དམ་པ་རྣམས་ཀྱིས་རིང་སྤངས་པས། །དེ་དག་ཐུགས་ལ་ཟག་མེད་བདེ་བའི་དཔལ། །ནམ་ཡང་
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཉམས་པ་མེད་པར་ངང་གིས་འཕེལ། །དགེ་ལྡན་ལུགས་བཟང་ཀུན་གྱིས་བཀུར་བའི་ཟོལ། །མཁས་
གྲུབ་དམ་པས་དགག་པར་མ་མཛད་ན། །འཇམ་མགོན་རྗེས་ཞུགས་རེ་བའི་ལྟ་ལོག་དང་། །རྩང་སྤྱོད་
ཧྲལ་བོས་ས་འདི་ཧྲུལ་བོར་བྱེད། །རིང་འབྲས་ཀྱི་རྒྱུ། ས་ཆེན་དཔུང་བས་འཛིན་པ་མི་ཡི་རྗེས། །ཆབ་
འབངས་ཚོགས་རྣམས་ཆོས་བཞིན་བསྐྱངས་པ་ན། །རིང་ན་གནས་པའི་མི་བསྲུན་དགྲ་སྡེའི་ཚོགས། །
གུས་པའི་ཡིད་ཀྱིས་ཁྱོད་ཞབས་སྙེན་པར་བྱེད། །རྒྱུ་འབྲས་ལྷན་ཅིག་པ། དཔལ་ལྡན་སྟུག་པོ་བཀོད་
པའི་ཞིང་ཁམས་སུ། །བླ་མེད་ཡེ་ཤེས་བདུད་རྩི་བརྙེས་པ་དང༌། །ལྷན་ཅིག་བགྲང་ཡས་ཞིང་ཁམས་
རྒྱ་མཚོ་རུ །སྣ་ཚོགས་ཚུལ་གྱིས་འགྲོ་བ་འདྲེན་པར་མཛད། །རྒྱུ་ལས་འབྲས་བུ་སྔ་བ། མི་བཟད་
སྲིད་པའི་རྒྱ་མཚོ་ཆེན་པོ་འདིར །སྐྱེ་བའི་རྣམ་འཕྲུལ་བཟུང་སྟེ་ད་དུང་ཡང་། །དེ་ཡི་ཡན་ལག་ཡོངས་
སུ་གོམས་པའི་མཐུས །སྣ་ཚོགས་ལས་ཀྱི་ལམ་ལ་འཇུག་པར་བྱེད། །རིགས་མིན་གྱི་རྒྱུ། ཐུབ་
རྣམས་བརྟན་པ་འཕྲོག་པའི་མཛེས་སྡུག་གི། །ལང་ཚོ་རབ་རྒྱས་དབྱངས་ཅན་ཀུན་དའི་གཉེན། །རྩེ་
གཅིག་གུས་པའི་ཡིད་ལ་རོལ་པའི་མོད། །ཆགས་དང་རྨོངས་པའི་ཀུ་མུད་ཟུམ་པར་གྱུར། །རིགས་
པའི་།བགྲང་ཡས་རྒྱལ་བའི་ངག་གི་དངོས་གྲུབ་ཀུན། །མཛེས་སྡུག་ལྷ་མོའི་རྣམ་རོལ་འོད་དཀར་ཅན། །
ཡིད་ལ་རོལ་པས་བློ་གྲོས་ཀུ་མུ་ད། །རྣམ་པར་རྒྱས་པའི་དགའ་སྟོན་ཅི་ཡང་ཐོབ། །ཟུར་གྱི་ཕྲ་མོ། རིང་
ནས་རྣ་བའི་གྲགས་འབར་རྗེས་ཞུགས་ཏེ། །སློང་བར་འདོད་ཀྱང་གཟི་བྱིན་མ་བཟོད་པའི། །མུ་ཏོའི་
སྡུལ་བསྔལ་གཟིགས་པའི་ས་སྐྱོང་གིས། །ནོར་བུའི་གདུབ་གོར་མཛེས་པའི་ཕྱག་གཡས་བརྐྱངས། །
རྣམ་པའི་ཕྲ་མོ། ཡིད་སྲུབས་སྒེག་མོ་བསླུ་བྲིད་ལ་ཞུགས་ཤིང༌། །བདུད་སྡེའི་དཔུང་གིས་ལན་བརྒྱར
ཐོ་འཚམས་ཚེ། །མཉམ་པ་ཉིད་དུ་བ་སྤུའི་རྩེ་མོ་ཡང༌།།གཡོ་བར་མི་མཛད་འཛུམ་ལྡན་ཤཱཀྱའི་ཏོག །
འོས་པའི་ཆ། མཁས་མང་ཚོགས་པའི་མདུན་སར་ལེགས་བཤད་ཀྱི། །གསུང་གླེང་བགྱིད་
པར་བསྐུལ་ཚེ་མགོ་བོ་ན། །རིང་མོ་ཞིག་ནས་ཞུགས་པའི་ཁྲག་འཁྲུག་གིས། །ནད་རོ་དུས་སུ་ལྡང་ལ་
ཅི་བྱར་ཡོད། །མི་འོས་པའི་ཆ། མི་བཟད་སྡིག་ལ་ཞུགས་པའི་མྱ་ངན་གྱིས །གདུང་བས་ལྷ་ཆེན་སྨྲེ་
སྔགས་ཤོར་བ་ཡང༌། །སློབ་མའི་ཚོགས་ལ་རྗེས་སུ་བརྩེ་བ་ཡིས །འཕགས་པའི་བདེན་པ་སྟོན་པར་
མཛད་པ་ལགས། །
356

སྙན་ངག་གི་དཔེ་བརྗོད་རྩོམ་འཕྲོ་ཅན།
ཆ་ལས་སྨད་པ། མ་བསླབ་པར་ཡང་ཡོན་ཏན་ཐམས་ཅད་ཤེས། །ཕྲད་པ་ཙམ་ནས་དགྱེས་
པའི་འཛུམ་ཞལ་སྟོན །ཀུན་གྱི་བཀའ་སྒྲུབ་དྲང་བོའི་རང་བཞིན་ཅན། །འདི་དག་གཞན་གྱི་བྱ་བའི་
གྲོགས་སུ་བཟང༌། །ཆ་ལས་བསྟོད་པ། སྡོམ་གསུམ་ཁུར་གྱི་ངལ་བ་བརྒྱས་གཟིར་ཞིང༌། །ཉིན་
མཚན་མེད་པར་ཐོས་བསམ་བྱ་བས་བྲེལ། །གོས་སྐྱ་འཚོ་བས་དབུལ་བའི་མཚན་ཉིད་པ། །འབྱོར་
ལྡན་སྐྱེ་བོ་རྣམས་ཀྱི་སྙིང་རྗེའི་ཡུལ། །རིམ་པ་ཅན་གྱི་རྒྱན། ཨེ་མ་དྭངས་ཤིང་བསིལ་བའི་ཆབ་འདི་
ཡང༌། །རང་རང་ལས་ཀྱི་རྣམ་པར་འཕྲུལ་བ་ཡིས། །ཡི་དྭགས་དུད་འགྲོ་མི་དང་ལྷ་རྣམས་ལ། །རྣག་
ཁྲག་གནས་དང་ཆུ་དང་བདུད་རྩིར་གྱུར། །དངོས་ཐོབ་ཀྱི་དགའ་བ། ལེགས་བཤད་གཏམ་གྱི་དགའ་
སྟོན་སྤེལ་མཁས་ཤིང༌། །ཞི་དུལ་འགྲོགས་ན་བདེ་བའི་རིགས་སྨྲ་ཁྱོད། །མཐོང་ཞིང་བཀའ་མཆིད་
འཕེལ་བའི་དགའ་བ་འདི། །གཞན་གྱིས་སྟེར་ནུས་མིན་ཕྱིར་སླར་ཡང་བྱོན། །གཟུགས་བརྙན་གྱི་
དགའ་བ། མཚན་དཔེའི་དཔལ་འབར་ཐུབ་པའི་ཉི་མ་ཡི། །མཛེས་སྐུ་མཐོང་བའི་ལམ་ལས་འདས་
གྱུར་ཅིང་། །དེ་ཡི་ཞལ་སྐྱིན་སྐྱེ་དགུའི་བསོད་ནམས་ཞིང༌། །ཇོ་ཤཱཀ་སྣང་བརྙན་མཇལ་བས་རབ་
དགའ་སྐྱེས། །སྒེག་པའི་ཉམས།གློ་བུར་ཉིད་དུ་སོ་སྐྱེའི་ས་ལས་འདས། །ཀུན་ཏུ་སྦྱོར་བའི་འཆིང་བ་
རང་སར་ཆད། །བརྒྱ་ཕྲག་བཅུ་གཉིས་ཡོན་ཏན་གཏེར་རྡོལ་བས། །དང་བོའི་ས་ལ་རབ་དགའ་ཅི་
ཡང་འཐོབ། །དྲག་ཤུལ་གྱི་ཉམས། ལས་གཤིན་ཁྲོས་པའི་སྡང་མིག་གློག་གི་འོད། །འུར་འུར་མེ་རླུང་
དང་འགྲོགས་སྤྲོས་པ་ཡིས །རི་རབ་ཁོང་ན་གནས་པའི་བསྟན་དགྲ་ཡང༌། །ལྕེ་སྙིང་ལྐོག་མར་འདོང་
སྟེ་བརྒྱལ་བར་བྱེད། །དཔའ་བའི་ཉམས། མི་བཟད་གཡུལ་གྱི་སྦྱོར་བ་མ་བཤམས་ཤིང་། །མཁོ་
དགུའི་ལོངས་སྤྱོད་སྦྱིན་པས་མ་བསྡུས་པར། །མཁས་བཙུན་བཟང་བོའི་རྣམ་དཔྱོད་དཔུང་བ་ཡིས། །
འཇིག་རྟེན་གསུམ་གྱི་ཏོག་གྱུར་ཙོང་ཁ་བ།།སྙིང་རྗེའི་ཉམས། སིལ་སིལ་སྒྲ་སྒྲོག་ནོར་བུའི་འོག་པག་
ཅན། །འཇམ་གཉེན་གོས་བཟང་གཡོ་བ་ལྷ་ཡི་བུ། །གློ་བུར་དམྱལ་བའི་ལྕགས་སྲེག་ས་གཞི་ལ །
སོག་ལེས་གཤགས་ཤིང་གཏུབ་པ་ཇི་ལྟར་བཟོད།།
མི་སྡུག་པའི་ཉམས། གདོན་གྱིས་བརླམས་པས་གཡང་སར་མཆོང་གྱུར་ཀྱང༌། །སྡིག་པས་
བཟུང་བའི་སྲོག་ནི་མ་བཏང་བར། །ཁྲག་བཅས་ཀླད་པ་ལྡག་ཅིང་སྐྱུག་བྱེད་ལ །ནང་ཁྲོལ་ས་ལ་
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཕྱང་བཞིན་ཁྱོར་ཁྱོར་འགྲོ། །བཞད་གད་ཀྱི་ཉམས། གཞན་གྱི་ལོངས་སྤྱོད་བ་སྤུའི་ཉག་མས་ཀྱང་། །
གོས་པར་མི་བཟོད་ཆོས་ལྡན་གྲོགས་པོ་ཁྱོད། །གོས་ཚགས་ལེགས་པར་ཆིངས་ཤིག་ཚོགས་ཀྱི་
དབུས།།རིན་ཆེན་ཆར་དུ་བསྙིལ་བའི་ངོ་མཚར་འབྱུང༌། །
རྨད་བྱུང་གི་ཉམས། ཨེ་མ་མཁའ་ལ་སྤྲིན་དཀར་འཕྲེང་བ་འཁྲིགས། །ལྗོན་ཤིང་ཚོགས་
རྣམས་གསར་འཁྲུངས་འདབ་མས་མཛེས། །ཁུ་བྱུག་རྣམས་ཀྱང་གསུང་སྙན་ལྷང་ལྷང་སྒྲོག །དབྱར་
གྱི་དགའ་སྟོན་ཕུན་སུམ་ཚོགས་པར་གྱུར། །
འཇིགས་རུང་གི་ཉམས། དམར་ནག་ཞལ་དཀྱིལ་མུན་པའི་འཁོར་ས་ཆེར། །ཡོན་པོར་ལྟ་
བའི་སྤྱན་རྩ་དམར་འཁྲུག་ཅིང༌། །བ་སྤུ་རྣོ་རྩུབ་མེ་ལྕེའི་འཕྲེང་བ་ཅན། །གཏུམ་ཆེན་ཁྲོ་བོའི་རྒྱལ་བོ་
རྗེའི་གཤེད
གཤིན་རྗེའི་གཤེད། །
གཟི་བརྗིད་ཅན་གྱི་རྒྱན་ནི།མཁས་གྲུབ་སྨྲ་དབང་རིགས་པའི་གད་རྒྱང་གིས། །སྲིད་པའི
ཁོར་ཡུག་འདར་བར་བྱེད་ན་ཡང༌། །ཉམ་ཆུང་ཁྱེད་ཅག་སྐྲག་པར་མི་བྱ་སྟེ། །གླེན་ལྐུག་སྐྱེ་བོ་རྩོད་
པས་གཞོམ་བྱ་མིན། །
རྣམ་གྲངས་བརྗོད་པའི་རྒྱན་ནི། བཤུལ་རིང་ལམ་ཞུགས་དུབ་པའི་མགྲོན་པོ་ཁྱོད། །
བསིལ་ལྡན་ལྗོན་པ་འདི་ཉིད་བསྲུང་བའི་ཕྱིར། །རེ་ཞིག་བཞུགས་དང་བདག་ནི་ཕྱོགས་གཞན་དུ །
དྭངས་ཤིང་བསིལ་བའི་ཆབ་རྒྱུན་འཚོལ་དུ་འགྲོ། །
ཀུན་ཕན་གྱི་རྒྱན་ནི།མཐོན་པོའི་རིགས་འཁྲུངས་ལྷ་བཙུན་བྱང་ཆུབ་འོད། །ལྷ་གཅིག་དཱི་
པམ་ཀ་ར་བསིལ་ལྗོངས་འདིར །སྤྱན་འདྲེན་ལས་ལ་ཞུགས་ཚེ་འཕགས་མས་ཀྱང༌། །མཐའ་འཁོབ་
ཡུལ་དུ་འབྱོན་པའི་བསྐུལ་མ་མཛད། །བསམ་པ་རྒྱ་ཆེ་བ།སྲིད་པའི་འདམ་དུ་བྱིང་བྱེད་ལས་ཉོན་གྱི། །
འཆིང་བ་ཀུན་བཅད་འཕགས་པའི་གནས་བརྟན་ཚོགས། །ཞི་བའི་བདེ་ལ་བསྐལ་བརྒྱར་གཞོལ་ནུས་
ཀྱང༌། །རྒྱལ་བའི་བཀའ་ལས་མི་འདའ་སྲིད་ན་གནས། །འབྱོར་པ་རྒྱ་ཆེ་བ།བེ་ཌཱུར་གཙང་མའི་གཞི་
ལ་ལྷ་དབང་གཟུགས། །སྟོང་ཕྲག་ཅིག་ཅར་ཤར་བའི་རྣམ་རོལ་གྱིས། །མངོན་པར་དགའ་ལྡན་ལྷ་ཡི་
ན་ཆུང་ཚོགས། །དཔག་ཡས་མཆོད་པའི་བྱེ་བྲག་བསྟར་བས་བྲེལ། །ཆོས་ལ་བསྙོན་པ། དབྱངས་
358

སྙན་ངག་གི་དཔེ་བརྗོད་རྩོམ་འཕྲོ་ཅན།
ཅན་སོར་མོའི་རྩེ་ན་གཡོ་བ་འདི། །བེ་ཌཱུར་ཡ་ཡི་རྒྱུད་མང་མ་ཡིན་ཏེ། །རྨོངས་པའི་དྲ་བ་མ་ལུས་
གཅོད་བྱེད་པའི། །ཤེས་རབ་རལ་གྲིའི་གདེངས་ཀ་ཡིན་པར་ངེས། །ཡུལ་ལ་བསྙོན་པ།རྟ་ལྗང་ཤིང་
རྟས་དྲངས་པའི་ཉིན་བྱེད་འདིས། །སྣང་བའི་དགའ་སྟོན་སྟེར་ཞེས་གྲགས་གྱུར་ཀྱང༌། །མིག་ལྡན་
འབྱུང་བོའི་བྱ་ཡི་ཚོགས་རྣམས་ཀུན།།ལོང་བར་བྱེད་པས་མུན་པའི་གཏེར་དུ་ངེས།།
རང་བཞིན་ལ་བསྙོན་པ འདི་སྣང་ཙམ་གྱི་བདེ་བའི་དགའ་སྟོན་ལ། །སྦྱོར་བའི་ཐབས་
ལ་སྟོན་པའི་སྙིང་སྡུག་དག །གྲོགས་པོ་མིན་ཏེ་ཐར་པའི་སྲོག་འཕྲོག་པའི། །མི་བཟད་དགྲ་ཡི་
དྭངས་མ་ཡིན་པར་ངེས། །ཚིག་ཐ་དད་མིན་པའི་སྦྱར་བ། ཐོགས་རེག་གདོས་བཅས་བེམ་པོའི་སྐྱོན་
དང་བྲལ། །རབ་སྔོ་བེ་ཌཱུར་ཡ་ཡི་ཁ་དོག་འཛིན། །འོད་སྟོང་རབ་འབར་ཉི་མ་གཞོན་ནུས་བརྒྱན། །
རབ་དཀར་བསིལ་ཟེར་བྱེད་པ་ཡིས་ཀྱང་མཛེས། །
ཐ་དད་ཚིག་འདྲའི་སྦྱར་བ། སྒྲིབ་གཡོགས་སྐྱོན་གྱི་དྲི་མ་དང་བྲལ་ཞིང༌། །འཇིག་རྟེན་
ཁམས་རྣམས་ཀུན་ལ་མཐུན་པར་འཇུག །ལུས་ཅན་ཡོངས་ལ་སྣང་བའི་དགའ་སྟོན་མཆོག །སྟེར་
ཕྱིར་གྲགས་ལྡན་རལ་བའི་རྩེ་ན་མཛེས །བྱ་བ་ཐ་དད་མིན་པའི་སྦྱར་བ། བགྲང་ཡས་རྒྱལ་བའི་
མཁྱེན་རབ་གཅིག་གྱུར་དངོས།།མི་ཤེས་རྨོངས་པ་དྲུངས་ནས་འབྱིན་པའི་གཉེན།།བློ་བཟང་རྒྱལ་བ་
གཉིས་པའི་ལེགས་བཤད་དང༌། །འཇམ་མགོན་ཐུགས་རྗེའི་ཟེར་གྱིས་བདག་བློ་རྒྱས།།
འ་ལགས་བཤད་དང༌།
བྱ་བ་འགལ་མིན་སྦྱར་བ། ངན་རྟོག་དྲི་མ་བསལ་ཏེ་མདོ་དང་སྔགས། །ཟུང་འཇུག་བསྟན་
པའི་སྙིང་བོ་གསལ་མཛད་པ། །སྔོན་མེད་ཆོས་ཀྱི་སྒྲ་དབྱངས་འདི་ཐོས་ཚེ། །འཇམ་མགོན་རྒྱལ་བ་
གཉིས་པར་སྙིང་ནས་དད། །
འགལ་བའི་ལས་ཅན་གྱི་སྦྱར་བ། རིང་ནས་སྲིད་པར་འཁྱམས་པ་ཀུན་ཡིད་ལ། །གནས་
ཤིང་སྣ་ཚོགས་རྣམ་འཕྲུལ་འགྲུབ་པའི་རྒྱུ། །རིགས་ཀྱི་ནུས་པ་ཡོངས་སུ་སྨིན་པ་ལས། །སྲེད་པའི་
གདུང་བ་རིམ་གྱིས་ཞི་བར་འགྱུར། །ངེས་པ་ཅན་གྱི་སྦྱར་བ། བདག་གི་གཙུག་མཛེས་ལྷ་ཡི་འདྲེན་པ་
འདི། །ཟས་གཙང་སྲས་པོ་ཡིན་གྱི་སྤྲིན་བཞོན་མིན། །ཡིད་ལ་རྣམ་རོལ་ཟླ་བའི་ཅོད་པན་འདི། །ངག་
དབང་ལྷ་མོ་ཡིན་གྱི་མགྲིན་སྔོན་མིན། །
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ངེས་པ་འགོག་པའི་སྦྱར་བ། ལུས་ཅན་ཡོངས་ལ་ཕན་དང་བདེ་བའི་དཔྱིད། །སྟེར་མཛད་
བཤེས་གཉེན་དམ་པ་ཁོ་ནར་ངེས། །འོན་ཀྱང་འདོད་དགུའི་དགའ་སྟོན་སྩལ་བ་ཡི །བསམ་འཕེལ་
དབང་གི་རྒྱལ་བོ་དག་ཀྱང་མཐོང༌།།
འགལ་མེད་ཀྱི་སྦྱར་བ། པུརྦ་རཱ་ཛཱ་ལྷ་བརྒྱའི་གཙུག་གི་རྒྱན། །མི་ཡི་སེངྒེ་མི་མཐུན་ཕྱོགས་
ལས་རྒྱལ། །འཇིག་རྟེན་འདྲེན་བྱེད་གཟི་བྱིན་རབ་རྒྱས་ཤིང་། །བདུད་རྩིའི་གཏེར་ཁྱོད་འགྲོ་ལ་ཀུན་
དགའ་སྟེར། །འགལ་བ་ཅན་གྱི་སྦྱར་བ།འོད་སྟོང་འཕྲོ་ཡང་པད་ཚལ་ཟུམ་བྱེད་མིན། །བཅུ་དྲུག་
ལང་ཚོ་རྒྱས་ཀྱང་ཆགས་དང་བྲལ། །འདོད་པ་བསྲེགས་ཀྱང་ཁྲོ་བའི་རྣམ་འགྱུར་སྤངས། །འགྲོ་བའི་
ཏོག་གྱུར་ནམ་ཡང་བསླུ་བ་མེད།།
ཡོན་ཏན་མ་ཚང་བའི་ཁྱད་པར་བརྗོད་པ། འཆི་མེད་བདག་པོའི་སྐྱེད་ཚལ་མཛེས་པའི་
རྒྱན། །ཕུལ་བྱུང་དཔག་བསམ་གསར་བའི་ལྗོན་པ། །བརྩེ་བའི་ཡིད་དང་བརྩོན་པར་མི་ལྡན་ཡང་། །
ལྷ་རྣམས་དགའ་བའི་དགའ་སྟོན་གཡུར་དུ་ཟ།།
རིགས་མ་ཚང་བའི་ཁྱད་པར་བརྗོད་པ། ཨེ་མ་ཆུ་གཏེར་ལན་བརྒྱར་མ་བསྲུབས་ཤིང༌། །
པདྨ་དཀར་བོའི་ཚལ་ལས་མ་འཁྲུངས་ཀྱང་། །མཛེས་སྡུག་རྫོགས་པ་དབྱངས་ཀྱི་རྒྱལ་མོའི་ཞལ།
།མཐོང་བས་སྐལ་བཟང་ཡིད་ལ་ཀུན་དགའ་སྟེར། །
བྱ་བ་མ་ཚང་བའི་ཁྱད་པར་བརྗོད་པ།
བྱ་བ་མ་ཚང་བའི་ཁྱད་པར་བརྗོད་པ། ཁྲོས་པས་སྡང་མིག་གཡོ་བར་མི་བྱེད་ལ། །རྣོ་ངར་
ལྡན་པའི་མཚོན་ཆ་མ་འཕངས་ཤིང༌། །དྲང་སྲོང་དམོད་པའི་དུག་ནི་མ་སྤྲོས་པར། །ཡིད་སྲུབས་སྡེ་
བཅས་འཇོམས་མཛད་ཟས་གཙང་སྲས། །
རྫས་མ་ཚང་བའི་ཁྱད་པར་བརྗོད་པ།ཧ་རི་ཙན་དན་བརྡར་བའི་བསུང་ཞིམ་དང་། །བཀོད་
ལེགས་ནོར་བུའི་དོ་ཤལ་མི་ལྡན་ཡང༌།།ཚུལ་ཁྲིམས་རྣམ་པར་དག་པའི་མཐུ་ཉིད་ལས། །འཇིག་རྟེན་
ཀུན་ཡིད་འཕྲོག་བྱེད་ཨུ་པ་ལི། །
རྒྱུ་མ་ཚང་བའི་ཁྱད་པར་བརྗོད་པ།བགྲང་ཡས་བསྐལ་བའི་བར་དུ་མ་གོམས་ཤིང༌། །ལུས་
སྲོག་སྦྱིན་པའི་ངལ་བརྒྱ་མ་བསྟེན་པར། །གསང་ཆེན་རྡོ་རྗེ་ཐེག་པའི་མྱུར་ལམ་གྱིས། །ཚེ་གཅིག་ཟུང་
360

སྙན་ངག་གི་དཔེ་བརྗོད་རྩོམ་འཕྲོ་ཅན།
འཇུག་སར་བགྲོད་ཐོས་པ་དགའ།།
བསྟོད་པའི་མཚུངས་སྦྱོར། འཕགས་ཡུལ་རིགས་པའི་དབང་ཕྱུག་ཕྱོགས་ཀྱི་གླང༌། །དེ་ཡི་
སྲས་པོ་དཔལ་ལྡན་ཆོས་ཀྱི་གྲགས །བསིལ་ལྡན་ལྗོངས་འདིར་མཁས་གྲུབ་དགེ་ལེགས་དཔལ། །
སྨྲ་ངན་འཇོམས་ལ་གྲགས་པ་བླ་ན་འབར།།
སྨད་པའི་མཚུངས་སྦྱོར མི་བརྟན་རྒྱལ་བོ་དགྱེས་པའི་དགའ་སྟོན་དང༌། །རང་འདོད་
འཆིང་བའི་གྲོགས་ཀྱི་ཕན་གཏམ་དང༌། །མི་མངོན་ཐལ་བས་གཡོགས་པའི་མེ་མདག་རྣམས། །གང་
གིས་བསྟེན་ན་ཡུན་དུ་ཕུང་བར་འགྱུར།།
གཞི་ཐ་དད་བྱ་བ་འགལ་བ། བྱང་ཆུབ་ཤིང་དབང་དྲུང་དུ་ཐུབ་པའི་ཐུགས། །ཟག་མེད་
དགའ་བདེས་ཡོངས་སུ་གཏམས་པ་ན། །ནག་པོའི་རྩ་ལག་སྡེ་དང་བཅས་པའི་བདུད། །མྱ་ངན་ཟུག་
རྔུ་མི་བཟད་སྙིང་ལ་བསྟེན། །གཞི་གཅིག་བྱེད་པ་འགལ་བ། མ་ཅིག་འདོད་པ་ཁམས་ཀྱི་དབང་
ཕྱུག་། །ཁྲོ་ཞིང་འཁྲུགས་པས་དགྲ་ལ་འཇིགས་སྟེར་ཞིང༌། །མ་རུངས་གཡུལ་ལས་རྒྱལ་བའི་སྒྲ་
སྐད་ཀྱིས། །མིང་བོ་རྡོ་རྗེའི་རྣལ་འབྱོར་དགའ་བར་བྱེད། །
གཞི་གཅིག་ཆོས་དུ་མ་འགལ་བ། ལུས་ཀྱི་ཁ་དོག་དཀར་ཡང་བསམ་པ་གནག །ང་རྒྱལ་
རློམ་པ་ཆེ་ཡང་ཡོན་ཏན་ཆུང༌། །སྟོབས་འབྱོར་མངའ་ཐང་དར་ཡང་གྲགས་པ་རྒུད། །མ་རབས་སྐྱེ་བོ་
དེ་ལྟ་སུ་ཡིས་བསྟེན། །
རྫས་འགལ་བ། མུན་པའི་ཞལ་དཀྱིལ་ཉི་ཟླའི་སྡང་མིག་ཅན། །གངས་རིའི་མཆེ་བ་གློག་
གི་རོ་འཛིན་གཡོ། །ལྷ་མཆོག་མ་ཧཱ་ཀཱ་ལའི་གཟུགས་ཀྱི་སྐུ །དྲན་པ་ཡིས་ཀྱང་དགྲ་སྡེའི་སྙིང་རྩ་
འདར།།
ལས་འགལ་བ།བློ་ལྡན་བྱང་ཆུབ་སྒྲུབ་ལ་གཞོལ་བ་རྣམས། །སྡིག་ཅན་དམྱལ་བར་སྐྱུར་
བཞེད་མ་ལགས་ཀྱང༌། །དེ་དག་དབེན་པར་ལྷ་ཆོས་སྒྲུབ་པ་ན། །མ་རབས་རྣམས་ནི་དོན་མེད་ཁྲོ་
བས་མནར། །སྦྱར་བའི་འགལ་བ། ཕུལ་བྱུང་རིན་ཆེན་གཏེར་གྱུར་འཇིངས་ལས་ཐོན། །མ་སྨད་
དཔལ་གྱི་ཆ་ཤས་ཡོངས་སུ་རྫོགས །ཀུན་ལ་ཕན་པའི་འོད་ཟེར་འབུམ་འགྱེད་དེས །སྐལ་བས་
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དམན་པ་ཁ་ཅིག་ལོང་བར་བྱས། །
སྐབས་མིན་གྱི་བསྟོད་པ།དྲག་ཞན་མང་བོའི་འགྲོག་ལུགས་མི་དགོས་པས། །མཐོ་དམའ་
གང་དུ་འཕུར་ཡང་རྗེས་གཅོད་མེད། །བདེ་བའི་ཡིད་མྱོས་མགྲིན་པའི་རྫ་རྔ་སྒྲོག །དཀར་མཛེས་ངང་
མོ་དེ་ཡི་སྐྱིད་པ་ལ། །
མཐུ་ཕུན་ཕུན་ཚོགས་ཀྱི་ཟོལ་བསྟོད། འཇམ་དབྱངས་ཞི་ཁྲོའི་རོལ་གར་ཙོང་ཁ་བས །
གདུག་ཅན་རྒྱ་འདྲེ་བཏུལ་ལ་ངོ་མཚར་ཅི། །ཤཱཀྱ་སེངྒེ་དེ་ཡིས་ས་སྟེང་གི། །བདུད་རིགས་མ་ལུས་
ཅིག་ཅར་བཅོམ་མིན་ནམ། །
དཔའ་བ་ཕུན་ཚོགས་ཀྱི་ཟོལ་བསྟོད།རྒོལ་ངན་ལོག་པར་སྨྲ་བ་སྟོང་གི་མགོ། །རིགས་
པའི་གད་རྒྱངས་གཅིག་གིས་འགེམ་མཛད་པ། །དགེ་ལེགས་དཔལ་ཞེས་གྲགས་སྙན་སྒྲ་ཆེ་ཡང་། །
རྒོལ་ངན་དེ་སྙེད་འཇོམས་པ་སྡིག་རེ་ལྕི།།
སྟོབས་ཕུན་ཚོགས་ཀྱི་ཟོལ་བསྟོད།མི་ཡི་དབང་ཕྱུག་དཔལ་དང་གྲགས་པ། །ཆུ་སྲིན་རྒྱལ་
མཚན་ཀློང་དུ་མི་བགྲོད་ན།།ཅི་སླད་ཕ་མཐའ་མི་མངོན་དཔལ་གྱི་སྡེ།།ལོངས་སུ་སྤྱོད་པའི་ཁེངས་པ་
འཛིན་པར་བྱེད།།
མཆོག་གི་ངེས་བསྟན། གཙུག་རྒྱན་ནོར་བུའི་འོད་ཆགས་ཟུར་ཕུད་ལྔ། །གནག་སྣུམ་ཕྲ་ལ་
ཤིག་ཤིག་གཡོ་བ་འདིས། །རྨོངས་པ་ཀུན་བསྲེགས་དུ་བའི་རི་མོ་བཞིན། །བློ་གྲོས་སྣང་བ་རྣམ་པར་
བཀྲ་བ་མཚོན། །མཆོག་མིན་ངེས་བསྟན།རིན་ཆེན་གསེར་ལས་སྙེ་འུ་མུ་ཙི་ཀའི། །ཟོང་གི་དགའ་
སྟོན་ལྷག་པར་རྒྱས་པ་འདིས །དྲང་བོའི་ལམ་བགྲོད་མཁས་པའི་སྐྱེ་བོ་ལས །འབྱོར་ལྡན་བླུན་
རྨོངས་ཀླད་ཆུང་བྲིན་པར་སྟོན། །་ཡོན་ཏན་ལྷག་ཅིག་བརྗོད་པ། བརྟན་པའི་འཁོར་ལོ་དགྱེས་པའི་
འཛུམ་དཀར་དང༌། །ངུར་སྨྲིག་འཆང་བའི་རོལ་གར་ལྷན་ཅིག་བསྟན། །དེ་ནས་འཇམ་མགོན་བླ་
མའི་གྲགས་སྙན་དང༌། །ཐུབ་དབང་བསྟན་པའི་སྙིང་བོ་ལྷན་ཅིག་རྒྱས། །བྱ་བ་ཐ་དད་པའི་ལྷན་ཅིག་
བརྗོད་པ། ཡིད་ལ་དབྱངས་ཅན་དྲན་པའི་མོས་གུས་དང༌། །ལྷན་ཅིག་ཀུན་གསལ་ལམ་དུ་ཟླ་ཟེར་
རྒྱས། །སྐྱེད་ཚལ་དབུས་སུ་སྦྲང་རྩིའི་སྙེ་མ་དང༌།།ལྷག་ཅིག་སྤྱི་བོར་ལག་པའི་འདབ་མ་ཟུམ། །
362

སྙན་ངག་གི་དཔེ་བརྗོད་རྩོམ་འཕྲོ་ཅན།
བྱ་བ་གཅིག་པའི་ལྷན་ཅིག་བརྗོད་པ།གདུལ་བྱའི་བློ་མུན་སེལ་བ་འཆད་པའི་དཔལ།།སྨྲ་
ངན་སྤོབས་པ་འཕྲོག་བྱེད་རྩོད་པའི་ངག །མཁས་པའི་ཡིད་འཕྲོག་རྩོམ་པའི་དགའ་སྟོན་གསུམ། །
ལྷན་ཅིག་བསྒྲུབས་པས་ཐུབ་བསྟན་ཉིན་མོར་བྱས། །
ཡོངས་བརྗེས་ཀྱི་རྒྱན།རིས་མེད་བསིལ་ལྗོངས་འགྲོ་ལ་འཕྲིན་ལས་ཀྱི། །དགའ་སྟོན་བཀྱེ་
བས་དེ་དག་གཙུག་གི་ནོར། །ཞབས་ཟུང་འཁོར་ལོའི་རྒྱན་དུ་འཕྲོག་མཛད་པ། །ཕྱག་ན་པད་མོ་བློ་
བཟང་རྒྱ་མཚོའི་སྡེ། །
ཤིས་པ་བརྗོད་པའི་རྒྱན་ནི།གནས་རྣམས་ཀུན་ལ་གཟིགས་པ་ཆགས་ཐོགས་བྲལ།།ལུས་
ཅན་ཡོངས་ལ་བརྩེ་བས་བུ་བཞིན་དགོངས། །བདུད་རིགས་རྩད་ནས་གཞོམ་པའི་མཐུ་མངའ་བ། །
བློ་བཟང་རྒྱལ་བའི་དབང་བོས་ཁྱོད་ལ་སྲུངས།།
གཅིག་ལ་གཅིག་བརྟེན་གྱི་རབ་སྤེལ་ནི། ཉ་གང་ཟླ་བ་ལ་འཁུ་དབྱངས་ལྡན་མའི །ཞལ་
དཀྱིལ་འོ་མའི་ཆུ་གཏེར་འཛུམ་རླབས་ཀྱིས། །འཆི་མེད་ན་ཆུང་ཚོགས་ཀྱི་སྙེམས་པ། །མཚར་སྡུག་
ལང་ཚོའི་དཔལ་དང་ལྷན་ཅིག་འཕྲོགས། །
སྟོབས་མཚུངས་རབ་སྤེལ་ནི། མཛེས་སྐུའི་ལྷུན་པོ་མཚན་དཔེའི་དཔལ་གྱིས་བརྗིད། །
གསུང་སྙན་དྲི་ཟའི་རྒྱུད་མང་རྗེས་སུ་འགྲོ། །གནས་ལུགས་གཟིགས་པས་སྲིད་མཚོ་འདར་མཛད་པ། །
བཤེས་གཉེན་དམ་པས་དུས་ཀུན་སྐྱོང་གྱུར་ཅིག །དང་པོར་ཡོད་པ། ལམ་ལམ་འབར་བ་རལ་གྲིའི་
རྣོ་རྒྱུན་གྱིས། །ཀུན་ཏུ་རྨོངས་པའི་དྲ་བ་གཅོད་མཛད་པ། །དཔལ་ལྡན་བརྟན་པའི་འཁོར་ལོའི་གཟི་
བྱིན་གྱིས། །བློ་གྲོས་འདབ་བརྒྱ་ཁོང་ནས་རྒོད་པར་མཛོད། །གཉིས་པར་ཡོད་པ།བགྲང་ཡས་རྒྱལ་
བའི་གསུང་གི་གསང་བ་ཀུན། །སྙན་སྙན་རྒྱུད་དུ་འཁྲོལ་བའི་དབྱངས་ལྡན་མ། །མགྲིན་པ་ལོངས་
སྤྱོད་འཁོར་ལོའི་འོ་མཚོ་རུ །རྟག་པར་བཞུགས་ལ་ངག་གི་དཔལ་གྲུབ་མཛོད། །གསུམ་པར་ཡོད་པ།
རིགས་བརྒྱའི་དཀྱིལ་འཁོར་འདབ་འཕྲེང་སྤྲོ་བའི་གཞི། །ཟུང་འཇུག་སྙིང་བོར་འཆང་བའི་རྡོ་རྗེ་
འཛིན། །དུང་དུང་གུས་པའི་ཡིད་ཀྱིས་ཉེར་བསྟེན་ན། །མཆོག་ཐུན་གྲུབ་པའི་དགའ་སྟོན་ཆར་དུ་
འབེབ། །བཞི་པར་ཡོད་པ།གང་གི་ཐུགས་རྗེ་འཆི་མེད་སྒེག་མོ་ཡི།།འགྲམ་ཆང་ཟེགས་མའི་ཆ་ཡིས་
363

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བྲན་པ་ན། །རྨོངས་པས་ཉེར་བཅིངས་བདག་བློའི་བ་ཀུ་ལ། །ལྷག་ལྷག་བཞད་པའི་དཔལ་སྟེར་དྲིན་
ཅན་རྗེ། །དང་པོ་གཉིས་ལ་ཡོད་པ། ཁྱུག་ཁྱུག་རྩེན་པའི་གར་གྱིས་རོལ་པ་དང༌། །ལྷང་ལྷང་སྙན་
པའི་དང་རོལ་མོ་སོགས།།ངོ་མཚར་དཔལ་ཀུན་རྫོགས་པ་རྒྱལ་བོའི་ཁབ། །འཆི་མེད་བདག་པོའི་
ཁང་བཟང་དཔལ་ལ་འཁུ། །དང་པོ་དང་གསུམ་པར་ཡོད་པ། ལྡེམ་ལྡེམ་མངོན་པར་བཞད་པ་པད་
མོའི་ཚལ། །འདབ་འཕྲེང་གེ་སར་རྒྱས་པའི་བ་གམ་ངོས།།དིར་དིར་སྙན་པའི་གླུ་དབྱངས་ལེན་པ་ཡི།།
རྐང་དྲུག་འཕྲེང་བ་དལ་གྱི་འཁོར་ཞིང་རྒྱུ། །དང་པོ་དང་བཞི་པར་ཡོད་པ། ཡང་ཡང་རྙེད་དཀའ་དལ་
འབྱོར་དབང་གི་རྒྱལ། །དོན་གཉིས་ལེགས་པའི་དཔྱིད་འཇོ་འདི་ཐོབ་ཚེ། །ལྟར་སྣང་སྲིད་པའི་བདེ་
ལ་མ་ཆགས་པར། །མྱུར་མྱུར་ཆོས་ཀྱི་སྙིང་བོ་ལེན་པར་རིགས། །གཉིས་པ་དང་གསུམ་པར་ཡོད་པ།
རབ་དཀར་ཆུ་འཛིན་ལང་ལོང་གཡོ་བའི་དབུས། །ལྷང་ལྷང་དབྱར་གྱི་རྔ་གསང་སྙན་སྒྲོག་ཅིང༌། །
སིམ་སིམ་སྦྲང་ཆར་སྙོམས་པར་འབེབ་པ་ཡི། །དབྱར་གྱི་དུས་སྟོན་གསར་བའི་རབ་དགའ་རྒྱས། །
གཉིས་པ་དང་བཞི་པར་ཡོད་པ། འཕགས་བོད་མཁས་པའི་གཞུང་གི་དཀའ་གནས་ལ། །ཡང་ཡང་
འབད་པས་ལུས་སེམས་ངལ་བྱས་ཀྱང༌། །ཆོས་དོན་འབྱེད་པའི་བློ་དང་མི་ལྡན་ན། །ཕྱིར་ཕྱིར་རྨོངས་
པའི་དྲ་བ་ཉིད་དུ་འཆིང་།གསུམ་པ་དང་བཞི་པར་ཡོད་པ།འོ་མའི་མཚོ་ནང་པད་དཀར་ཟླ་གདན་ལ། །
རྣམ་རོལ་སྨྲ་བའི་རྒྱལ་བོ་ངག་གི་ལྷ། །ལྡེམ་ལྡེམ་གཡོ་བ་རལ་བའི་ཐོར་ཅོག་རྩེར། །ལྷག་ལྷག་འོད་
འབར་ནོར་བུའི་ཏོག་གིས་མཛེས། །དང་པོ་གསུམ་ལ་ཡོད་པ། ལྷང་ལྷང་རྟ་སྐད་འཚེར་བས་སྲིད་
གསུམ་འགེང༌། །འུར་འུར་རྔོག་མའི་གསེབ་ནས་མེ་རླུང་སྤྲོ། །འཇིགས་འཇིགས་གར་གྱི་ཉམས་
བརྒྱའི་རོལ་པ་ཅན། །ཁྲོ་རྒྱལ་རྟ་མཆོག་རོལ་པས་དུས་ཀུན་སྲུངས། ། དང་པོ་གཉིས་དང་བཞི་པར་
ཡོད་པ། རང་རང་གཅེས་པར་འཛིན་པར་དབང་གྱུར་ཏེ། །ཡང་ཡང་དྲིན་གྱིས་བསྐྱངས་པའི་མ་
རྣམས་ལ། །ལོག་པར་བསྒྲུབས་པའི་ལས་གྱི་ཆུ་ཀླུང་གིས། །མང་མང་སྐྱེ་བོ་སྲིད་པའི་རྒྱ་མཚོར་ཁྱེར། །
ཕྱི་མ་གཉིས་དང་དང་པོར་ཡོད་པ།ལྡིར་ལྡིར་འབྲུག་སྒྲ་དལ་གྱིས་རྒོད་པ་ན། །སྒྲོ་གདུགས་ཟླུམ་པོར་
བསྐོར་བའི་མདོངས་མཐའ་རྣམས། །ལིང་ལིང་མཛེས་པའི་གར་སྟབས་སྒྱུར་བྱེད་ཅིང་། །ཧྲིག་ཧྲིག་
འདྲེན་བྱེད་སྤྲིན་སྔོན་ཁོངས་སུ་གཏོད། །ཕྱི་མ་གསུམ་ལ་ཡོད་པ། ཡོན་ཏན་རྩ་བ་བཤེས་གཉེན་
364

སྙན་ངག་གི་དཔེ་བརྗོད་རྩོམ་འཕྲོ་ཅན།
ལེགས་བསྟེན་ནས། །ཟབ་ཟབ་དཀའ་བའི་གནད་ལ་མ་སྦྱངས་པར། །མང་མང་མཁས་པའི་མདུན་
སར་འཆད་འདོད་པ། །ཤིག་ཤིག་འདར་བའི་དགའ་སྟོན་བསྒྲུབ་པར་ཟད། །བཞི་ཀར་ཡོད་པ།
མཛེས་མཛེས་སྙིང་བོ་མ་ལུས་བསྡུས་པའི་སྐུ །སྙན་སྙན་ཟའི་འཇིག་རྟེན་རྫོགས་པའི་དབྱངས། །
གསལ་གསལ་ཆོས་ཀུན་མ་འདྲེས་གཟིགས་པའི་ཐུགས །ཡང་ཡང་བསྔགས་པར་འཚལ་ལོ་
དབྱངས་ལྡན་མ། །ཆོད་པ་དང་པོ་གཉིས་ཀྱི་ཟུང་ལྡན། ལེགས་བཤད་ཉི་མ་འབར་བའི་འོད་སྣང་
གིས། །ལེགས་བྱས་དཔལ་གྱི་འདབ་བརྒྱ་བཞད་པ་ན། །སྨྲ་བ་ངན་པའི་ཀུ་མུ་ད་ཚལ་ཀུན། །ཅིག་
ཅར་ཟུམ་པའི་ངོ་མཚར་ཨེ་མ་རྨད །དང་པོ་དང་གསུམ་པར་ཡོད་པ། རྣམ་འདྲེན་བུ་རམ་ཤིང་བའི་
ཐུགས་ཀྱི་བཅུད། །ངན་རྟོག་འཁྲུལ་བའི་དྲི་མ་ཕྲ་མོས་ཀྱང༌། །རྣམ་པར་དག་པ་དགེ་ལྡན་ལུགས་
བཟང་ཞེས། །གྲགས་པའི་བ་དན་སྲིད་པའི་ཁོངས་ལས་བརྒལ། །དང་པོ་དང་བཞི་པར་ཡོད་པ།
མཁས་རློམ་གླང་བོའི་ཀླད་འགེམས་ང་རོ་ཅན། །རྣམ་དག་རིགས་པའི་ལུས་སྟོབས་རབ་རྒྱས་ཤིང་། །
གཞུང་ལུགས་འབུམ་སྡེའི་རལ་བ་གསིག་པ་ཡི། །མཁས་མཆོག་གདོང་ལྔའི་དབང་པོ་བསྔགས་པར་
འོས། །བར་བ་གཉིས་ལ་ཡོད་པ། མཉེན་ལྕུག་ཕྱག་སོར་རྩེ་མོས་བསྐུལ་བ་ཡིས །སྙན་འགྱུར་རྒྱུད་
མང་སྒྲ་དང་ལྷན་ཅིག་ཏུ། །སྙན་ཚིག་འདོད་པ་འཇོ་བའི་ངག་གི་ལྷ། །དབྱངས་ཀྱི་དབང་ཕྱུག་མ་དེས་
བདག་སྐྱོངས་ཤིག །
གཉིས་པ་དང་བཞི་པར་ཡོད་པ།པུ་ལོ་མ་དགྲ་བདེ་འབྱུང་ཐ་གུའི་ལྟོ། །འཇིག་རྟེན་མེས་པོ་
ལ་སོགས་དྲེགས་ལྡན་ཚོགས། །ཀུན་གྱི་གཙུག་རྒྱན་ནོར་བུས་ཞབས་བསྟེན་པ། །འཇིག་རྟེན་གསུམ་
གྱི་མགོན་གྱུར་ཤཱཀྱའི་ཏོག །ཕྱི་མ་ལ་ཡོད་པ། རིས་སུ་མ་ཆད་ལུས་ཅན་མཐའ་དག་ལ། །བུ་གཅིག་
ལྟ་བུར་བརྩེ་བའི་དབང་གྱུར་ཅིང༌།།ཤེས་རབ་མཆོག་གི་ཉན་བྱེད་འོད་སྟོང་གིས། །ཤེས་བྱའི་དཀྱིལ་
འཁོར་མ་ལུས་ཅིག་ཅར་གསལ། །སྔ་མ་གསུམ་ལ་ཡོད་པ། དཀར་ཞིང་གསལ་བ་འོ་མའི་ཆུ་གཏེར་
ངོགས། །དཀར་འཇམ་འདབ་སྟོང་རྩེ་ན་ཟླ་བའི་དབུས། །དཀར་མཛེས་བཅུ་དྲུག་ལང་ཚོའི་དཔལ་
འབར་བ། །རྗེ་བཙུན་མཁྱེན་པའི་གཏེར་དེས་དགེ་ལེགས་སྩོལ། །དང་པོ་དང་གསུམ་པ་བཞི་པར་
ཡོད་པ།སྨྲ་ངན་སྟོང་གི་དྲེགས་པའི་རལ་བ་ཀུན། །བདེན་གསུངས་ཚིག་གིས་ས་ལ་བསྙིལ་མཛད་པ། །
365

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྨྲ་དབང་ཡོངས་ཀྱི་གཙུག་གི་རྒྱན་གྱུར་པ། །སྨྲ་བ་ཟླ་མེད་འདྲེན་མཆོག་ཟས་གཙང་སྲས །ཕྱི་མ་
གསུམ་ལ་ཡོད་པ། འཇམ་དབྱངས་མཁྱེན་པའི་ཆུ་གཏེར་བསྲུབས་པའི་བཅུད། །བློ་བཟང་ལེགས་
བཤད་ཉི་མའི་འོད་སྣང་གིས། །བློ་གྲོས་འདབ་བརྒྱའི་དགའ་ཚལ་བཞད་པ་ན། །བློ་ལྡན་རྐང་དྲུག་
དགའ་བའི་གླུ་དབྱངས་སྒྲོག །བཞི་གར་ཡོད་པ། རྣམ་དག་ལམ་སྟོན་དགེ་བའི་བཤེས་ལ་བརྟེན། །
རྣམ་མང་གཞུང་ལུགས་ངལ་བརྒྱས་ཞིབ་ཏུ་སྦྱངས །རྣམ་བཀྲ་རིག་པས་ཡང་ཡང་དཔྱད་བྱས་ན། །
རྣམ་འདྲེན་ཐུབ་པའི་དགོངས་པ་རྟོགས་པར་འགྱུར། །བཞི་གར་ཡོད་ཀྱང་རིགས་མི་གཅིག་པ། རབ་
འབྱམས་གསུས་རབ་ཀུན་གྱི་དཀའ་གནད་ལ། །རབ་གསལ་བློ་ཡི་འཇུག་པ་ཐོགས་མེད་ཅིང༌། །
ལེགས་བཤད་སྐྱེ་བ་ལྔ་བའི་སྒྲ་དབྱངས་ཀྱིས། །ལེགས་བྱས་ཁོར་ཡུག་ཡངས་པའི་ཁྱོན་ཀུན་འགེང༌། །
དང་པོ་གསུམ་པ་དང་གཉིས་པ་བཞི་པར་འདྲ་བ། བདག་འཛིན་སྲད་བུས་དམ་དུ་བཅིངས་པ་རྣམས། །
སྲིད་པའི་རྒྱ་མཚོ་ཆེ་ལས་སྒྲོལ་བའི་སླད། །བདག་མེད་གཏམ་གྱི་སེངྒེའི་སྒྲ་བསྒྲགས་ཚེ། །སྲིད་པའི་
ཚང་ཚིང་མ་ལུས་འདར་བར་བྱེད། །ཐོག་མཐའ་གཉིས་འདྲ་ཞིང་བར་བ་གཉིས་འདྲ་བ།བསྟན་པའི་
རྗེས་ཞུགས་རིམ་པ་མཐའ་ཡས་ཀྱང༌། །རྒྱལ་བ་ཀུན་གྱི་ཡེ་ཤེས་གཅིག་བསྡུས་། རྒྱལ་སྲས་ཚུལ་
བཟུང་འཇམ་མགོན་བླ་མ་ཡི། །བསྟན་པ་རིན་ཆེན་མཆོག་འདི་ཟླ་དང་བྲལ། །ཆོད་ཅིང་མ་ཆོད་པ་སྔ་
མ་གཉིས་འདྲ་ཞིང་ཕྱི་མ་གཉིས་འདྲ་བ། ཟབ་ཟབ་མན་ངག་གནད་དུ་གྲགས་པ་ཅན། །ཟབ་ཟབ་
།མང་མང་རིམ་བྱོན་མཁས་པགཏེར་གྱི་རྒྱ་ཡིས་བཅིངས་རྣམས་ལས །མང་མང་རིམ་བྱོན་མཁས་པས་བསྟེན་པ་ཡི །མང་མང་
གཞུང་ལུགས་ཆེན་མོ་དེ་དག་ཟབ། །ཐོག་མཐའ་གཉིས་འདྲ་ཞིང་བར་བ་གཉིས་འདྲ།ཆིལ་ཆིལ་
གཡོ་བའི་རླབས་འཕྲེང་དང་འགྲོགས་ཏེ། །ལིང་ལིང་ཟློས་གར་བསྒྱུར་བའི་ངང་མོ་རྣམས། །ལིང་
ལིང་འཕུར་ཞིང་ལྡིང་བའི་གཤོག་རྩེ་ཡིས། །ཆིལ་ཆིལ་ཝུ་བའི་མེ་ཏོག་མཁའ་ལ་འཐོར། །བཞི་ཀར་
ཡོད་པ ཆེམ་ཆེམ་རོལ་མོའི་བརྡ་ཡིས་སྤྱན་འདྲེན་ན། །ཆེམ་ཆེམ་ས་གསུམ་གཡོ་བའི་གོམ་སྟབས་
ཀྱིས། །ཆེམ་ཆེམ་མྱུར་དུ་བྱོན་ལ་དགྲ་བགེགས་ཀུན། །ཆེམ་ཆེམ་ཐལ་བར་རློགས་ཤིག་ས་མ་ཡཿ། །
བཞི་ཀའི་དབུས་ཀྱི་ཆོད་ཅིང་མ་ཆོད་པ། བདེ་གཤེགས་གསུང་རབ་རབ་འབྱམས་དཀའ་གནད་ཀུན། །
འབྱེད་པའི་མཁྱེན་རབ་རབ་རྒྱས་ཙོང་ཁ་བ། །གང་གི་གསུང་རབ་རབ་གསལ་འོད་སྣང་གིས། །དྲི་
366

སྙན་ངག་གི་དཔེ་བརྗོད་རྩོམ་འཕྲོ་ཅན།
མེད་ཤེས་རབ་རབ་རྒྱས་དགའ་སྟོན་ཐོབ།།
ཆོད་པ་ཁོ་ན།ངོ་མཚར་ཀུན་དགའ་ཀུན་ནས་རྒྱས་པའི་དཔྱིད། །ཁོར་ཡུག་ཀུན་ཁྱབ་ཀུན་
བཟང་མཛད་པའི་རླབས །ལུས་ཅན་ཀུན་ལ་ཀུན་དགའ་སྤྲོ་བའི་གཉེན། །འདྲེན་མཆོག་ཀུན་ལ་
ཀུན་ནས་ཕྱག་བགྱིད་དོ། །བཞི་ཀའི་མཐའི་ཆོད་པ། ཀྱེ་མ་རྒྱལ་བའི་བསྟན་དང་མཇལ་བ་དཀོན། །
མཇལ་ཀྱང་ཐོས་བསམ་ཚུལ་བཞིན་བྱེད་པ་དཀོན། །ཚིག་ཙམ་ཐོས་ཀྱང་ཉམས་ལེན་བྱེད་པ་དཀོན། །
སྒྲུབ་ལ་ཞུགས་ཀྱང་མཐའ་རུ་འཁྱོལ་བ་དཀོན། །
བཞི་ཀའི་མཐས་ཆོད་ཅིང་མ་ཆོད་པ། སྡང་མིག་ཁོང་ལས་སྤྲོས་པའི་མེ་འུར་འུར། །དྲི་
འཛིན་ལམ་དུ་འཁྲུག་པའི་རླུང་འུར་འུར། །ཞལ་ནས་དྲག་སྔགས་ང་རོའི་གདངས་འུར་འུར། །སྟངས་
སྟབས་གར་གྱིས་རོལ་པའི་སྒྲ་འུར་འུར།།
བར་ཆོད་པ། རྣམ་གསལ་མར་མེའི་འོད་ཀྱིས་རང་ཁྱིམ་གསལ། །འོད་གསལ་རྟ་ལྗང་ཅན་
གྱིས་འཇིག་རྟེན་གསལ །ཟབ་གསལ་ཏིང་ངེ་འཛིན་གྱིས་དམིགས་རྟེན་གསལ། །དཀར་གསལ་
དབྱངས་ཀྱི་རྒྱལ་མོས་བདག་ཡིད་གསལ། །བར་མཐའ་ཆོད་ཅིང་མ་ཆོད་པ། དབྱངས་ཅན་གསུང་
སྙན་སྙན་པའི་དབྱངས་སྙན་སྙན། །གདུབ་འཁྲོལ་སིལ་སྙན་སྙན་པའི་སྒྲ་སྙན་སྙན། །རྒྱུད་མང་སྐད་
སྙན་སྙན་པའི་གདངས་སྙན་སྙན། །ཆོས་ཀྱི་གཏམ་སྙན་སྙན་སྒྲོག་གྲགས་སྙན་སྙན། །ཐོག་བར་དུ་
ཆོད་པ།རྣམ་དཀར་ལེགས་བྱས་རྣམ་བརྒྱས་བསྐྲུན་པའི་སྐུ། །རྣམ་མང་ལེགས་བཤད་རྣམ་པར་སྒྲོག་
པའི་གསུང་། །རྣམ་པ་ཐམས་ཅད་རྣམ་ཀུན་གཟིགས་པའི་ཐུགས། །རྣམ་འདྲེན་དམ་པ་རྣམས་ལ་སྙིང་
ནས་འདུད། །དང་པོ་དང་གསུམ་པའི་ཐོག་མཐའ་དང་གཉིས་པ་བཞི་ཐོག་བར་གྱི་ཆོད་ཅིང་མ་ཆོད་པ།
མཚར་མཚར་སྲིད་པའི་བདེ་འབྱོར་ངོ་མཚར་མཚར། །མཚར་མཚར་སྐད་ཅིག་ཡལ་བའི་མཚར་
མཚར་བོ། །མཚར་མཚར་ད་དུང་སྒྲུབ་ལ་ཡིད་མཚར་མཚར། །མཚར་མཚར་བྱེད་པ་འདི་འདྲ་མཚར་
མཚར་སྙམ། །
བཞི་ཀའི་ཐོག་མཐའི་ཆོད་པ། །སྙན་འགྱུར་རོལ་མོའི་ཁྲོད་ན་རྒྱུད་མང་སྙན། །སྙན་པའི་གླུ་
ལ་དྲི་ཟའི་མགུར་དབྱངས་སྙན། །སྙན་ཚིག་གཞུང་ལ་དཎྜིའི་ལེགས་བཤད་སྙན། །སྙན་པ་ཀུན་ལས་
367

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྒྱལ་བའི་གྲགས་པ་སྙན། །བཞི་ཀའི་ཐོག་མཐའི་ཆོད་ཅིང་མ་ཆོད་པ།གསལ་གསལ་ཉི་མའི་འོད་
ཀྱིས་ཀུན་གསལ་གསལ། །གསལ་གསལ་ལྷ་ཡི་མདུན་སར་སྣང་གསལ་གསལ །གསལ་གསལ་
མེ་ལོང་ངོས་ན་གཟུགས་གསལ་གསལ། །གསལ་གསལ་ཡིད་མཚོར་དབྱངས་ཅན་དཀར་གསལ་
གསལ། །གནས་གསུམ་ཀའི་ཆོད་པ།མཛེས་པའི་ཞལ་ཁྱིམ་མཛེས་སྡུག་ལན་བུས་མཛེས། །མཛེས་
པའི་ཐོར་ཚུགས་མཛེས་བྱེད་ཏོག་གིས་མཛེས །མཛེས་སྡུག་རྒྱན་འཕྲེང་མཛེས་པར་བསྟར་བས་
མཛེས །མཛེས་པ་ཀུན་བསྡུས་མཛེས་ལྡན་ལྷ་མོ་མཛེས །གནས་གསུམ་ཀའི་ཆོད་ཅིང་མ་ཆོད་པ།
ལྡེམ་ལྡེམ་པད་དཀར་ལྡེམ་ལྡེམ་འདར་བ་དང་འགྲོགས་རླབས་འཕྲེང་སྔོ་ལྡེམ་ལྡེམ། །ལྡེམ་ལྡེམ་ངང་
མོ་ལྡེམ་ལྡེམ་གཡོ་ཞིང་འཕུར་ལྡིང་རོལ་བའི་གར་ལྡེམ་ལྡེམ། །ལྡེམ་ལྡེམ་གོམ་འགྲོས་ལྡེམ་ལྡེམ་དལ་
གྱིས་རྒྱུ་བའི་གཉིས་འཐུང་ལྷོད་ལྡེམ་ལྡེམ།།ལྡེམ་ལྡེམ་རྐྱལ་ཞིང་ལྡེམ་ལྡེམ་རྩེན་པའི་ན་ཆུང་བདེ་བའི་
འགྱིང་ལྡེམ་ལྡེམ། །
ཐོག་མཐའ་སྦྱར་བ། འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །རྒྱན་དྲུག་མཆོག་
གཉིས་གྲགས་པའི་བ་དན་མཆོག །མཆོག་ཏུ་མཛེས་པ་རྒྱ་གར་འཕགས་པའི་ཡུལ། །ཡུལ་གྲུ་ཕལ་བ་
གཞན་གྱི་དོ་ཟླ་མིན། །དང་པོ་གསུམ་པ་དང་གཉིས་པ་བཞི་པར་བཟླས་པ། དཀར་གསལ༼ཟླ་བ༽
དཀྱིལ་འཁོར་ཡོངས་སུ་རྫོགས་པ་ཡིས། །མི་བཟད༼འདོད་ལྡན༽སྙིང་གི་གདུང་བ་སེལ་བར་བྱེད། །
དཀར་གསལ༼དབྱངས་ཅན་མ༽དཀྱིལ་འཁོར་ཡོངས་སུ་རྫོགས་པ་ཡིས། །མི་བཟད༼བློ་ལྡན༽སྙིང་གི་གདུང་
བ་སེལ་བར་བྱེད། །དང་པོ་གཉིས་པ་དང་གསུམ་པ་བཞི་པར་བཟླས་པ། མཛེས་ཤིང་ཡིད་འོང་ངང་
བའི༼ངང་མོབུ་མོ་དཀར། །མཛེས་ཤིང་ཡིད་འོང་ངང་བའི༼དབྱངས་ཅན་མ༽བུ་མོ་དཀར། །སྙན་འགྱུར་
མགྲིན་རྔ་སྒྲོག་པས་ཀུན་དགར་བྱེད། །སྙན་འགྱུར་མགྲིན་རྔ་སྒྲོག་པས་ཀུན་དགར་བྱེད། །དང་པོ་
བཞི་པ་དང་གཉིས་པ་གསུམ་པར་བཟླས་པ། མཁའ་ལ་དལ་གྱི་རྒྱུ་བར་བྱེད། །རབ་དཀར་མདངས་
ལྡན༼ངང་བའི་རྒྱལ་པོགཉིས་སྐྱེས་རྒྱལ། །རབ་དཀར་མདངས་ལྡན༼ཟླ་༽གཉིས་སྐྱེས་རྒྱལ །མཁའ་ལ་
དལ་གྱིས་བར་བྱེད། །དང་པོ་གཉིས་པར་བཟླས་པ།ཐུབ་བསྟན་གངས་རི་སྐྱོང་བའི་གཉེན་
གཅིག་བུ། །ཐུབ་བསྟན་གངས་རི་སྐྱོང་བའི་གཉེན་གཅིག་བུ། །འཇམ་མགོན་བླ་མ་བློ་བཟང་གྲགས་
368

སྙན་ངག་གི་དཔེ་བརྗོད་རྩོམ་འཕྲོ་ཅན།
པའི་ཞབས །སྲས་ཀྱི་ཐུ་མཁས་གྲུབ་དགེ་ལེགས་དཔལ། །དང་པོ་གསུམ་པར་བཟླས་པ།མཐའ་
བྲལ་ལམ་བཟང་ཇི་བཞིན་གསལ་མཛད་པ། །འཕགས་མཆོག་ཀླུ་སྒྲུབ་སྨྲ་བ་བླ་ན་མེད། །མཐའ་
བྲལ་ལམ་བཟང་ཇི་བཞིན་གསལ་མཛད་པ། །འཇམ་མགོན་བླ་མ་གངས་ཅན་བསྟན་པའི་བདག །
དང་པོ་བཞི་པར་བཟླས་པ། རྣམ་འདྲེན་རྒྱལ་བའི་གསུང་གི་གསང་མཛོད་འཛིན། །མཐུ་སྟོབས་
དབང་ཕྱུག་བཅོམ་ལྡན་གསང་བའི་བདག །མི་བརྗེད་གཟུངས་ཐོབ་གནས་བརྟན་དགའ་བོ་ཡང་། །
རྣམ་འདྲེན་རྒྱལ་བའི་གསུང་གི་གསང་མཛོད་འཛིན། །གཉིས་པ་གསུམ་པར་བཟླས་པ། རྒྱལ་ཀུན་
ཡབ་གཅིག་རྒྱལ་སྲས་གཞོན་ནུའི་ཚུལ། །འཛད་མེད་ངག་གི་འདོད་པ་འཇོ་བའི་ལྷ། །འཛད་མེད་
ངག་གི་འདོད་པ་འཇོ་བའི་ལྷ། །རྒྱལ་ཡུམ་དབྱངས་ཀྱི་དབང་ཕྱུག་དགའ་མར་དགྱེས། །གཉིས་པ་
བཞི་པར་བཟླས་པ། སྣ་ཚོགས་སྤྲུལ་བའི་རོལ་པ་ཕ་མཐའ་ཡས། །གདུལ་བྱའི་མོས་པ་ཇི་བཞིན་
ཅིར་ཡར་འཆར། །དེ་བཞིན་གསུང་གཅིག་ཉིད་དུ་གསུངས་པ་ཡང༌། །གདུལ་བྱའི་མོས་པ་ཇི་བཞིན་
ཅིར་ཡང་འཆར། །གསུམ་པ་བཞི་པར་བཟླས་པ། བླ་མ་མགོན་པོ་གཉིས་སུ་མ་མཆིས་པར །རྩེ་
གཅིག་གུས་པའི་ཡིད་ཀྱིས་གསོལ་འདེབས་ན། །ལས་ཉོན་བར་ཆད་མ་ལུས་བསལ་དུ་གསོལ། །
ལས་ཉོན་བར་ཆད་མ་ལུས་བསལ་དུ་གསོལ།།
དང་པོ་གཉིས་གསུམ་དུ་བཟླས་པ།དེང་ནས་བྱང་ཆུབ་བར་དུ་སྐྱབས་མཛོད་ཅིག །དེང་
ནས་བྱང་ཆུབ་བར་དུ་སྐྱབས་མཛོད་ཅིག །དེང་ནས་བྱང་ཆུབ་བར་དུ་སྐྱབས་མཛོད་ཅིག །སྐྱབས་
གནས་བསླུ་བ་མེད་པ་དཀོན་མཆོག་གསུམ། །དང་པོ་གསུམ་པ་དང་བཞི་པར་བཟླས་པ།རྣམ་པར་
དཀར་ཞིང་རབ་མཛེས་ཀུན་དགའི་དཔྱིད། །པད་དཀར་ཇི་བཞིན་ཟླ་དང་དབྱངས་ཅན་མ། །རྣམ་
པར་དཀར་ཞིང་རབ་མཛེས་ཀུན་དགའི་དཔྱིད།།རྣམ་པར་དཀར་ཞིང་རབ་མཛེས་ཀུན་དགའི་དཔྱིད།།
གཉིས་པ་གསུམབཞིར་བཟླས་པ། མགོན་ཁྱོད་ཡི་དམ་ཆོས་སྲུང་མཁའ་འགྲོ་རུ །བསྟེན་
ནོ་དེ་བཞིན་བདག་གི་སྐྱབས་མཛོད་ཅིག །བསྟེན་ནོ་བཞིན་བདག་གི་སྐྱབས་མཛོད་ཅིག །བསྟེན་
ནོ་དེ་བཞིན་བདག་གི་སྐྱབས་མཛོད་ཅིག །ལན་བཞིར་བཟླས་པ། དབང་མཆོག་དེ་ཡིས་གོང་དུ་སྨིན་
པ་བྱེད། །དབང་མཆོག་དེ་ཡིས་གོང་དུ་སྨིན་པ་བྱེད། །དབང་མཆོག་དེ་ཡིས་གོང་དུ་སྨིན་པ་བྱེད། །
369

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དབང་མཆོག་དེ་ཡིས་གོང་དུ་སྨིན་པ་བྱེད། །ཚིགས་བཅད་བཟླས་པ། སྔོན་བསགས༼ཡོན་ཏན༽བསོད་
ནམས་དགེ་བའི་མཐུ་ལས་བྱུང༌། །སྡེ་བཞིའི་ཕུན་ཚོགས་སྒྲུབ་པའི་གཞི་དང་རྟེན། །སྐྱེ་བོ་རྣམས་ཡིད་
མངོན་པར་དགའ་བྱེད་ཅིང༌། །གང་ལ་ལྡན་པ་དེ་ཡི་དོན་རྣམས་འགྲུབ། །སྔོན་བསགས༼ནོར༽བསོད་
ནམས་དགེ་བའི་མཐུ་ལས་བྱུང༌། །སྡེ་བཞིའི་ཕུན་ཚོགས་སྒྲུབ་པའི་གཞི་དང་རྟེན། །སྐྱེ་བོ་རྣམས་ཡིད་
མངོན་པར་དགའ་བྱེད་ཅིང༌། །གང་ལ་ལྡན་པ་དེ་ཡི་དོན་རྣམས་འགྲུབ། །ཟུང་ལྡན་ཆེན་པོ། དགོས་
འདོད་ཀུན་འབྱུང༼དཔག་བསམ་ཤིང༽དགོས་འདོད་ཀུན་འབྱུང༼ནོར་བུ༽། །དགོས་འདོད་ཀུན་འབྱུང༼སྨོན་
ལམ༽དགོས་འདོད་ཀུན་འབྱུང༼བྱང་ཆུབ་ཀྱི་སེམས༽ །དགོས་འདོད་ཀུན་འབྱུང༼སངས་རྒྱས༽དགོས་འདོད་
ཀུན་འབྱུང༼ཆོས༽ །དགོས་འདོད་ཀུན་འབྱུང༼དགེ་འདུན༽དགོས་འདོད་ཀུན་འབྱུང༼བླ་མ༽། །ཡང་ན།
ཆགས་པ་མེད་པ༼རྟེན་བྱང་སེམས༽ཆགས་པ་མེད༼ལོངས་སྤྱོད་ལ༽ །ཆགས་པ་མེད་པ༼ཕྱི་བཤོལ༽ཆགས་
པ༼ཆོག་འཛིན༽མེད །ཆགས་པ་མེད༼ལན༽པ་ཆགས་པ༼རྣམ་སྨིན༽མེད། །ཆགས་པ་མེད༼རྣམ་རྟོག༽པ་
ཆགས་པ༼རྣམ་གཡེངམེད། ། འདྲེས་པའི་ཟུང་ལྡན། ཨེ་མ་ངག་ལ་ངག་གི་དཔལ་སྟེར་མ། །མ་ཁྱོད་
འགྲིག་འགྲིག་ཚིག་གི་སྦྱོར་བ་ཀུན། །ཀུན་དགར་འཇོ་བས་ལོངས་སྤྱོད་འཁོར་ལོ་མཆོག །མཆོག་ཏུ་
གྲུབ་པའི་དགའ་སྟོན་གྲུབ་པར་མཛོད། །རྐང་པ་བཟླས་པ།རྒྱལ་སྲས་རྒྱལ་བ་དམ་པ་འདྲེན་མཆོག་
མཁས། །མཁས་མཆོག་འདྲེན་པ་དམ་པ་རྒྱལ་སྲས་རྒྱལ། །ལྷ་ཡི་ལྷ་མཆོག་སྐྱབས་མགོན་འགྲོ་འདྲེན་
རྣམས། །རྣམ་འདྲེན་འགྲོ་མགོན་སྐྱབས་མཆོག་ལྷ་ཡི་ལྷ། །ཚིགས་བཅད་ཕྱེད་བཟློག ། དཀར་ཞིང་
མཛེས་ལྡན་དབྱངས་མཆོག་ལྷ་མོ་སྒེག །གཟུགས་མཛེས་རབ་བཀྲ་རྣམ་མང་རྒྱན་སྡུག་མཚར། །
མཚར་སྡུག་རྒྱན་མང་རྣམ་བཀྲ་རབ་མཛེས་གཟུགས། །སྒེག་མོ་ལྷ་མཆོག་དབྱངས་ལྡན་མཛེས་ཤིང་
དཀར། །
རངས་པོར་བཟློག་པ། མཆོག་གྱུར་དཔལ་ལྡན་དགེ་ལེགས་བདེ་སྟེར་མཆོག །མཆོག་
བརྙེས་གྲུབ་དབང་སྨྲ་ལ་མཁས་ཤིང་བཙུན། །བཙུན་ཞིང་དུལ་བ་སྤྱོད་ཚུལ་ཚངས་ལྡན་མཛེས། །
མཛེས་ལྡན་ཁྲིམས་དག་རྣམ་ཀུན་སྐྱོན་བྲལ་བརྗོད། །བརྗོད་བྲལ་སྐྱོན་ཀུན་རྣམ་དག་ཁྲིམས་ལྡན་
མཛེས །མཛེས་ལྡན་ཚངས་ཚུལ་སྤྱོད་པ་དུལ་ཞིང་བཙུན། །བཙུན་ཞིང་མཁས་ལ་སྨྲ་དབང་གྲུབ་
370

སྙན་ངག་གི་དཔེ་བརྗོད་རྩོམ་འཕྲོ་ཅན།
བརྙེས་མཆོག །མཆོག་སྟེར་བདེ་ལེགས་དགེ་ལྡན་དཔལ་གྱུར་མཆོག །བ་ལང་གཅིན་ཞེས་བརྗོད།
དཔེར་ན།དཔེ་བརྗོད་དེ་ལས།རེའུ་མིག
རྒྱལ ཐུགས རྗེའི. རང
གཟུགས མཆོག
བརྩེའིརྒྱལ་རྣམས ཐུགས བཞིན མཆོག
གཉིས་པ་ཕྱེད་འཁོར།
རྣམ འདྲེན སྟོན ব དེ ལ འདུད
རྣམ ་དག སྟོན མཛད དེ 5 འདུད
རྒྱལ | ཀུན ཡུམ」 མཆོག མཆོག དབྱངས
गुव ལ མཆོག | སྟེར སྦྱིན | མཆོག ལྡན དབྱངས
ཡུམ | མཆོག | མཛེས ম ཡུམ རྒྱལ མཆོག
མཆོག | སྟེར ম ཅིག གྱུར ཡུམ སྦྱིན མཆོག
འདི་ལྟ་བུའོ། གསུམ་པ་ཀུན་འཁོར
འཕགས | མཆོག འཇམ དཔལ དཔལ འཇམ མཆོག | འཕགས
མཆོག གསུང འཇམ འཇམ གསུང མཆོག
འཇམ གསུང སྙན མཆོག མཆོག སྙན གསུང འཇམ
དཔལ འཇམ མཆོག འཕགས འཕགས མཆོག འཇམ དཔལ
དབྱངས་ཨ་ཨོ་ཨེ་ཨུ་བཞིར་ངེས་པ། གང་ལ་རབ་དང་ལྡན་པ་མཐའ་དག་ལ། །བློ་གྲོས་དངོས་པོ་
མཆོག་སྩོལ་འཁོར་ལོའི་མགོན།།དགེ་ལེགས་གཏེར་ཆེན་སྤེལ་བྱེད་ཡེ་ཤེས་ཆེ། །ཕུལ་བྱུང་ལྷུན་གྲུབ་
དུས་གསུམ་ཀུན་ཏུ་འཇུག །ཨི་ཨ་ཨེ། དཀར་གསལ་ཆ་ཤས་རབ་གང་དབྱངས་ཅན་ཞལ། །མི་
ཤིགས་སྙིང་དཀྱིལ་ཏིང་འཛིན་པིར་གྱིས་བྲིས། །རྣམ་པ་ཐམས་ཅད་བཟླས་པ་ལ་འབད་ན། །བདེན་ཞེན་
སྲེག་བྱེད་ཡེ་ཤེས་མེ་ཆེན་སྤེལ། །ཨཨུ་གཉིས་སུ་ངེས་པ། ཡང་དག་ལྟ་བ་གསལ་བར་མཛད་པ་ལ། །
371

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
ཕུལ་བྱུང༼ཇོ་བོ་རྗེ༽ཀླུ་སྒྲུབ་གཞུང་ཀུན་ཐུགས་སུ་ཆུད། །ངག་ལ་དབང་མཛད་འཇམ་དབྱངས་བླ་མ་
གང༌། །མུན་འཁྲུལ་དྲུངས་ཕྱུང་ཚུལ་ལུགས་ཟུར་དུ་བཟུང༌། །ཨ་གཅིག་པུར་ངེས་པ། རྟག་ཆད་
མཐའ་ལས་འདས་པ་ཡང་དག་ལམ། །ཡང་ཡང་བསམ་པས་ལྟ་ངན་རང་སར་འགག །གནད་རྣམས་
མཐའ་དག་ལམ་ལམ་ཤར་བ་ན། །དགའ་དང་དད་པས་རབ་གང་ཨ་ལ་ལ། །བཀྲ་ཤིས །།
372

༄༅། །དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་
རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས་ངོ་མཚར་
རྣ་བའི་བཅུད་ལེན་ཞེས་བྱ་བ་བཞུགས་སོ། །
རྒྱ་ནག་པ་འཇམ་དབྱངས་བསྟན་པའི་ཉི་མ།
མཆོག་གི་ཚེ་དང་དབང་ཕྱུག་དང༌། །གྲགས་པ་མི་དམན་བསོད་ནམས་སྟོབས །ལུང་
རྟོགས་བཤད་སྒྲུབ་འབྱོར་བ་ཡིས། །བདག་ནི་རྟག་ཏུ་བསྲུང་བར་མཛོད། །ཟླ་བའི་སྲིང་མོ་གང་གི་
ལྷས། །བདག་བློ་ཚིག་གི་གཏེར་དུ་མཛོད། །དམ་པའི་ཆོས་ཀྱི་རོ་མངར་བ། །རྟོགས་བརྗོད་རྣ་བའི་
བདུད་རྩི་སྤྲོ། །འདི་ལྟར་ཐོས་སོ་དྲང་སྲོང་དམ་པའི་ཞབས། །བཀྲ་ཤིས་འཁོར་ལོའི་རི་མོ་མཚན་པའི་
རྡུལ །ལན་མང་འཐུངས་པའི་ཁེངས་ལྡན་འཕགས་ཡུལ་ཞེས །སྙན་པ་དབྱར་སྐྱེས་སྔོན་མོའི་སྐད་
།ཕུན་ཚོགས་དཔལ་གྱི་རླབས་ལྡན་སྡེ་བཞིའི་ཚེ་
ལ་ཟ། །ཕུན་ཚོགས་དཔལ་གྱི་རླབས་ལྡན་སྡེ་བཞིའི་ཆབ། གཡས་སུ་འཁྱིལ་བ་འཛིན་མའི་ཐིག་ལེ་
དེར། །གསེར་གྱི་བ་གམ་རྒོད་པའི་གྲོང་ཁྱེར་ནི། །འཆི་མེད་འཇིག་རྟེན་རྫོགས་པར་འདོམས་པ་ཡོད། །
གང་དུ་རྨུགས་འཛིན་འབྱོར་བའི་ཁྱད་པར་ལ། །འཕྱ་བ་གསལ་བྱེད་སྣ་ཚོགས་ཟོང་གི་ཕྲེང༌། །སིལ་
མར་བཀྲམ་པ་སུམ་རྩེན་ཕོ་བྲང་ནས། །བདུད་རྩིའི་ཆར་གྱི་གཟེགས་མ་འཐོར་བ་བཞིན། །མང་བོས་
བཀུར་བའི་རྒྱལ་པོ་བྲམ་ཟེ་དང༌། །ནོར་གྱི་དབང་ཕྱུག་དོན་མཐུན་རྗེ་བོ་སྟེ། །རང་གི་བགོ་སྐལ་སྤྱོད་
པའི་དམངས་རིགས་སོགས། །མི་རིགས་རྣམ་བཞིའི་རྒྱུ་འགྲུལ་ཟད་པ་མེད། དེར་ནི་སྲིད་པའི་སྣང་
བར་རིམ་ཚེས་པའི། །རིག་འཛིན་ཀུན་དའི་གཉེན་གྱི་མྱུ་གུ་ལས། ས་ལ་རྫོགས་ལྡན་བདུད་རྩིའི་འོད་
འགྲེམས་པ། །སྤྲིན་གྱི་ཏོག་ཏུ་གྲགས་པའི་ཟླ་བ་གསལ། དེ་ཡི་ཞབས་སྐྱེས་མེ་ཏོག་དཀར། །ཕྱོགས་
373

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀྱི་ས་སྐྱོང་ཐོད་དུ་མཛེས། །གྲགས་པའི་རྔ་ནི་འཇིག་རྟེན་ན། །ཡོན་ཏན་དབྱུག་གུ་ཉིད་ཀྱིས་བརྡུངས། །
གླིང་བཞིའི་དཔལ་ནི་རི་རབ་སྟེ། །ཉི་ཟླ་ཟུང་ནི་ནམ་མཁའི་རྒྱན། །དེ་བཞིན་སྐྱེ་རྒུའི་དཔལ་དུ་ནི། །
ས་སྐྱོང་འདི་ཀོ་མངོན་པར་བརྗིད། །ཡ་རབས་ཆོས་ཀྱིས་མངོན་མཐོ་ཞིང༌། །ཡིད་བསྲུབས་གཞུ་ལྡན་
ཉམས་བྱེད་གཟུགས། །ལང་པད་མོའི་སྙེམས་ཐོགས་པ། །ཆོས་སྤྱོད་མ་ནི་གྲོགས་སུ་ཁུག །འདོད་
རྒུ་འཇོ་བའི་དཔག་བསམ་ལྗོན་ཤིང་དང༌། །འདུལ་བའི་བསླབ་པ་ཡོངས་རྫོགས་གཉིས་འཐུང་ཁྱུ། །
དགྲ་ཡི་དཔལ་འབྱོར་ཟ་བའི་དཔའ་བོའི་སྡེ། །རིག་པའི་ནོར་ལྡན་བློན་པོའི་ཚོགས་ཀྱིས་བསྟེན། །
འོན་ཀྱང་སྟོབས་ཀྱིས་བསྡིགས་མིན་ཞིང༌། །ཟས་ནོར་ཐབས་ཀྱིས་བྲིད་མིན་ཡང༌། །ཕྱོགས་ཀྱི་རྒྱལ་
བློན་མ་ལུས་པ།།བྱམས་པས་བཏུད་དེ་འདི་ཡི་ཆོས། །ཚངས་པའི་གནས་སུ་འཛེགས་པ་ཡི།།བསོད་
ནམས་ཐེམ་སྐས་འདི་ཡིས་བཙུགས། །མཐོ་རིས་ལམ་ནི་ཡོངས་ཕྱེ་ཞེས། །ཆུ་སྲིན་རྒྱལ་མཚན་ཤུགས་
རིང་འབྱིན།།ནམ་ཞིག་དེ་ཡི་ཡིད་འཛིན་མའི།།བདེ་ལྡན་ལུས་ཀྱི་སྤྲིན་རུམ་ནས། །གཞོན་ནུའི་ཉི་མ་
གསར་བ་ཞིག །རྫོགས་ལྡན་པད་མོའི་དཔྱིད་དུ་ཤར། །དེ་ཚེ་ཡབ་ཀྱི་རིགས་ཆོས་བཞིན། །འདི་ནི་
སྤྲིན་གྱི་བཞོན་པ་ཞེས། །མཚན་སྙན་ཕྱོགས་ཀྱི་སྨིན་ལེགས་མའི། །ཐོས་འཛིན་སྤུད་པའི་རྒྱན་དུ་བྱས། །
དེ་ཡི་འཛུམ་ཞལ་བདུད་རྩིའི་རེག་པ་ཡིས། །ལུས་ཅན་མིག་ནི་མཉེས་གཤིན་དང་བས་བརླན། །ལྷ་
དབང་སྐྱེད་ཚལ་ནས་བབས་མན་དྷ་རའི།།མེ་ཏོག་ཕྲེང་བ་རྣམས་ནི་བདུད་རྩིས་བརླན།།
ལང་ཚོའི་འཕེལ་བ་རིམ་གྱིས་རྩོམ་ཡང་རང་བཞིན་གྱིས་ནི་དབང་པོ་དུལ། །རིགས་ཚུལ་
མ་ལུས་མངོན་པར་གཟིགས་ཀྱང་ཡོན་ཏན་གཞི་ནས་སློབ་སྦྱོང་བརྩོན། །རིགས་དང་ཆེན་པོའི་དཔལ་
གྱིས་མཐོ་ཡང་ཁེངས་དང་དྲེགས་པ་ཤིན་ཏུ་དམའ། །བསྔགས་འོས་དྲི་བསུང་ལྷན་ཅིག་སྐྱེས་འདི་སྨན་
གྱི་ལྗོན་པ་གསར་བ་ཉིད། །ན་ཚོད་ཕྲ་བའི་ཟླ་ཚེས་དང༌། །སྙིང་སྟོབས་དཀར་པོ་ལྷན་ཅིག་རྒྱས། །
རྣམ་པར་དཔྱོད་པའི་སློབས་པ་དང༌། །སྙན་པའི་དྲི་བསུང་ལྷན་ཅིག་རྒྱས། །དེ་ཡི་སྙན་དབང་རིན་
ཆེན་སྣོད་ཡངས་སུ །སྣ་ཚོགས་རིགས་ཚུལ་འདོད་རྒུ་འབྱུང་བའི་གནས །རྣམ་མང་ཐོས་པ་རྒྱ་
མཚོའི་རྒྱུན་དག་ནི། །ཉིན་བཞིན་བབས་ཀྱང་མངོན་པར་འགེངས་མ་གྱུར། །བློ་གྲོས་ཤེས་བྱའི་ཕ་
རོལ་འཚོལ་བ་བཞིན། །ལྷག་བསམ་ཟླ་བའི་དཀྱིལ་ནས་འོངས་པ་བཞིན། །བསོད་ནམས་འཆི་མེད་
374

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
རི་བོ་རྒྱུ་བ་བཞིན། །གཟི་བྱིན་འོད་སྟོང་དཀྱིལ་འཁོར་འབར་བ་བཞིན། །མཐོ་རིས་དཔལ་འབྱོར་
བརྒྱ་ཡིས་རྣམ་རྩེན་ཡང༌། །གཞན་དོན་སྐད་ཅིག་ཙམ་ཡང་གཡེལ་བ་མེད། །ཆུ་གཏེར་རླུང་གིས་རོལ་
པ་དང་འགྲོགས་ཀྱང༌། །རྦ་རླབས་དུས་ལས་འདའ་བ་སྲིད་ན་མེད། །དེ་ལྟའི་ཡོན་ཏན་སྦྲང་རྩིའི་ཁུར། །
རྣམ་འཛིན་གྲགས་པའི་རྐང་དྲུག་དག །མཁས་རྣམས་ཞལ་གྱི་པད་ཚལ་ན། །ཕྱོགས་སུ་སྙན་པའི་
སྤྲིང་ཡིག་སྒྲོག །མཐར་ནི་དེ་ཡི་བློ་སྟོབས་ལ། །གཟིགས་པའི་སླད་དུ་གཤེགས་པ་བཞིན། སྤྲིན་གྱི་
ཏོག་ནི་བཙུན་མོར་བཅས། །རིག་འཛིན་དགའ་བའི་ཚལ་བྱོན་དེ། །དུཿཁས་སྐྱོ་མེད་བཟོད་པ་དང༌། །
ནོར་ལ་ཆོག་ཤེས་དམ་པའི་དཔལ །དྲེགས་པས་མ་བཅོམ་བློ་གྲོས་ཀྱིས །ཡོངས་སུ་སྐྱོབ་ཡིན་
འཇིག་རྟེན་གང༌། །དེ་སླད་ལེགས་བྱས་ཀྱིས་བསྒྲུབས་པའི །རྒྱལ་པོའི་དཔལ་ནི་ཁྱོད་ཀྱིས་སྐྱོངས། །
ཡིད་ནི་དཀྲུག་པའི་འདུ་འཛི་དང༌། །བྲལ་བའི་གནས་དེ་བོས་བསྟེན། །དམ་པ་རྣམས་ནི་གཞན་གྱི་
ཕྱིར། །འཇིག་རྟེན་ལས་ལའང་དགའ་བས་འཇུག །འདམ་ན་གནས་ཀྱང་པད་མོ་ནི། །སྦྲང་རྩིའི་ཟས་
ཅན་ཡིད་འཕྲོག་བྱེད། །དེ་སྐད་དགྱེས་པའི་ཚེམས་དཀར་སྤྲིན་ཀློང་ནས། །འཇིགས་མེད་ལུང་གི་
དབྱར་རྔ་དལ་གྱིས་རྒོད། །རྒྱལ་བའི་སྙིང་སྟོབས་ཁྱོད་ཀྱིས་མི་ཐེག་པའི། །སྐྱེ་རྒུའི་ཕན་བདེའི་ཁུར་
ཡང་ཡོད་མ་ཡིན།།དེ་ལྟར་དྲེགས་ལྡན་བྱེ་བའི་བཞིན་རས་སྣོད།།ནོར་བུའི་ཤལ་བཀྲམ་པ་གསེར་
གྱི་ཁྲི། །ལུས་ཅན་ཡོངས་རྫོགས་གདོང་ལྔས་བཏེགས་པའི་སྤོར། །ཡོན་ཏན་དཀྱིལ་མོ་ཀྲུང་གིས་བདེ་
བར་འཁོད། །ཚུལ་མིན་སྤྱོད་པ་འབིགས་བྱེད་རི་བོའི་རྐང༌། །ཆོས་ཁྲིམས་རྗེ་རྩེ་བརྒྱས་བཅོམ་
པའི་ཚེ །རྫོགས་ལྡན་གསར་བའི་མགྲོན་དེ་འགུགས་པའི་སླད། །ལེགས་བྱས་གཉིས་འཐུང་སྣ་
ཞགས་རིང་དུ་སྐྱོང༌།།
གང་གི་ཕྱག་ནི་དཔག་བསམ་འདབ་བཞིན་འདོད་རྒུ་སྦྱིན་ལ་རྣམ་པར་བརྐྱངས། །མཐུ་
སྟོབས་དཔུང་ནི་གནམ་ལྕགས་ཐོག་བཞིན་དགྲ་སྡེ་སུས་ཀྱང་རྒོལ་བར་དཀའ། །བཀའ་ཡི་ཆབ་
འབངས་རྒྱ་མཚོའི་རྡུལ་བཞིན་མཐའ་དག་བརྗོད་པའི་ཡུལ་ལས་འདས། །བཀའ་ཁྲིམས་གསེར་གྱི་མཆའ་རྡུལ་བཞན་མ
གཉའ་ཤིང་ཇི་བཞིན་བཙན་བརྗིད་རིས་མེད་ཀུན་ལ་སྙོམས། །དེ་ཡི་སྲོལ་བཏོད་མཛངས་པའི་
ཁྲིམས་ལུགས་དང༌། །སོས་ཀའི་ཆུ་ཀླུང་དབུ་བའི་དོ་ཤལ་ཅན། །ལྷོ་ཡི་རླུང་བཞིན་ཟླ་བའི་འོད་ཕྲེང་
375

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྣམས །མཆོག་ཏུ་བསིལ་ཞེས་འཇིག་རྟེན་ཟློས་བུར་སྒྲོགས། །ཚངས་པའི་སྟོབས་ལ་རྨུགས་འཛིན་
འབྱོར་པའི་མཛོད། །གཅིག་ཏུ་བསྡུས་འདྲའི་དཔལ་ཀུན་བྱང་ཆུབ་ཏུ། །བསྒྱུར་པས་ཕན་བདེ་ག་བུར་
ཐིགས་པ་འབུམ། །འཛག་བྱེད་དམ་པའི་སྤྱོད་ཚུལ་རྨད་དུ་བྱུང༌། །ཚ་བས་གདུངས་པའི་ལག་ལྡན་
དབང༌། །ཆུ་སྐྱེས་རྫིང་བུ་མཐོང་བ་བཞིན། །ཞི་ལ་དགྱེས་ལ་རྣམས་ཀྱི་ཐུགས། །བདེན་པའི་ལྕགས་
ཀྱུས་དབང་མེདའདྲེན།།དེ་ཕྱིར་རང་དོན་ཡིད་བྱེད་དང༌། །བྲལ་བའི་བདེ་རྒུར་རོལ་འདི་ཡང༌། །འདུ་
འཛིས་དབེན་པའི་ནགས་ཁྲོད་དུ། །རྣལ་འབྱོར་སྤྱོད་ལ་མངོན་དགྱེས་པས །གཙུག་ལག་ཆོས་ཚུལ་
ཆུ་འབུམ།།རྫོགས་པར་འཐུངས་པས་མ་ངོམས་པ། །ཟབ་ཡངས་དྲི་མེད་ཐུགས་ཀྱི་མཚོ། །ཡེ་ཤེས་
ཀློང་ནས་འདི་ལྟར་དགོངས། །ལང་ཚོའི་རྒྱན་ནི་ཐོས་པ་དང༌། །ཐོས་པའི་རྒྱན་ནི་ཞི་བ་སྟེ། །ཞི་བའི་
རྒྱན་ནི་དབེན་པ་དང༌། །དབེན་པའི་རྒྱན་ནི་ནགས་ཚལ་ལོ། །གང་དུ་གཡེངས་པ་ཀུན་བོར་ནས། །
འཕགས་པའི་རིགས་བཞི་ལ་གནས་པའི། །དགའ་བདེ་དེ་འདྲ་གླིང་བཞི་ཡི། །དབང་ཕྱུག་དག་ལ་
ཡོད་རེ་སྐན།།སྙིང་ལ་བསིལ་བའི་དོ་ཤལ་དང༌།།སྤྱི་བོར་མཛེས་པའི་ཅོད་པན་ནི།།འཇིག་རྟེན་དག་
ན་ཕ་མ་སྟེ། །དེ་མཆོད་རིགས་དེ་བསྔགས་འོས་བསམ། །འབྱོར་དང་རྒུད་པའི་མཛའ་སྡང་གསལ་
བྱེད་བྱིས་པའི་གྲོགས་པོ་དག་གིས་ཅི། །སྦྲང་མའི་རྩི་བཞིན་གཞན་གྱིས་སྤྱོད་འགྱུར་མ་བརྟན་ལོངས་
སྤྱོད་ནོར་གྱིས་ཅི། །ཆགས་སྡང་མི་བཟད་རྒུད་པའི་སྣ་འདྲེན་རྒྱལ་སྲིད་འདི་ཡང་དགོས་མེད་ཅེས། །
ས་དབང་ཡིད་ནི་ཞི་བ་ལ་ཆགས་པད་མཚོ་མཐོང་བའི་ངང་བ་བཞིན།།
རྩེ་མོར་རབ་དཀར་ཤེལ་གྱི་ཅོད་པན་བཅིངས། །ཕྱོགས་མཚམས་ནགས་ཀྱི་ཡོལ་བས་མི་
མངོན་བསྒྲིབས། །ཉིན་བཞིན་ན་བུན་སྐེད་འཆིང་བཅིང་གྲོལ་བྱེད། །མ་ལ་ཡ་ཞེས་གྲགས་པ་གསལ་
ལྡན་པ། །མེ་ཏོག་འབྲས་བུས་རྣམ་མཛེས་ལྗོན་ཤིང་གིས། །སྤུ་ལོང་མངོན་པར་རྒྱས་པའི་ལ་འཛིན་
འོད། །མི་དབང་སྤྲིན་གྱི་ཏོག་ནི་བཙུན་མོར་བཅས། །མ་གཡེངས་བསམ་གཏན་སྦྱོང་བའི་གམ་དུ་
གཤེགས། །གང་ཚེ་རྒྱལ་པོས་བོར་བ་ཡི། །རྒྱལ་སྲིད་བསྲུང་ལ་འཇིགས་པ་བཞིན། །དཔག་བསམ་
ལྗོན་པས་གསེར་གྱི་ཆར། །ཕབ་ནས་ཀུན་གསལ་ཁྱིམ་དུ་སོང༌། །རི་སྐྱེས་མཛའ་བས་ཡོངས་བསྐོར་
ཞིང་། །འཁྲི་ཤིང་གྲོགས་མོས་འཁྱུད་པ་ཅན། །ནགས་ཀྱི་དཔལ་མོའི་དགའ་བ་ཡིས། །ལང་ཚོ་ཅན་
376

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
དེ་དགྱེས་བཞིན་བཅིངས། །གང་དུ་རྣལ་འབྱོར་བརྩོན་རྣམས་ལ། །འདུ་འཛིའི་ཆོམ་རྐུན་སྒྲིབ་པའི་
སླད། །རྐང་འཐུང་ལྗོན་པའི་ཕྲེང་བ་རྣམས། །ཡལ་གའི་འཛིན་བྱེད་ཉེ་བར་འབྲེལ། །གྲུབ་པའི་སྐྱེ་
བོས་མི་འཇིགས་པ། །རྫོགས་པར་བྱིན་པའི་ནགས་དེར་ནི། །རི་སྐྱེས་གཞོན་ནུ་རྩེ་བ་དག །གཅན་
གཟན་ལ་ཡང་བག་ཡངས་བརྟེན། །པད་མོའི་བས་ཁེབས་པ་ཡི། །ཉལ་འགྲོ་མ་ནི་དྲི་བཞོན་གྱིས། །
དགའ་བས་གཏོར་བའི་མེ་ཏོག་ཚོགས། །ལྷུང་ལྷུང་ཟེར་ཞིང་འཐུ་བར་བྱེད། །ཏ་ལའི་ལྗོན་པའི་གྲིབ་
བསིལ་ལ །དུལ་བས་རྣམ་འཁོད་གཉིས་འཐུང་ཁྱུ། །སྤྲིན་གྱི་དུམ་བུ་གཡོ་བ་བཞིན། །ས་འཛིན་
དེས་ནི་རྣམ་པར་བརྒྱན། །འཕུར་ལྡིང་རྩེད་འཇོའི་རོལ་གར་ཅན། །སྤུ་སྡུག་གཉིས་སྐྱེས་སྣ་ཚོགས་པ། །
མགྲིན་པའི་དྲིལ་ཆུང་བསིལ་བའི་སྒྲས། །སྒྲ་འཛིན་བདུད་རྩིའི་ཁུང་བུར་བཅུག །ཉི་འོད་དཔག་མེད་
འཐུངས་པ་ཡིས།མྱོས་ལྡན་པད་མོའི་གེ་སར་རྡུལ། །དམར་བོར་སྐྱུགས་ལ་སྦྲང་རྩི་བྱེད། ཁྲེལ་རྒོད་
བྱེད་བཞིན་དར་དིར་སྒྲོགས། །རང་བྱུང་ནོར་བུའི་བྲག་སྐྱིབས་དང༌། །ལོ་མ་གསར་བའི་ལྡིང་ཁང་སྟེ། །
གྲུབ་པའི་བསྟི་གནས་ཉམས་དགའ་བ། །བསྟོད་པའི་ཁྱད་པར་འགྲན་པ་བཞིན། །མེ་ཏོག་གཞུ་ལྡན་
ལོངས་སྤྱོད་གྲོགས། །རྐང་དྲུག་ལྡན་པ་རྣམས་ཀྱི་གཉེན། །སྐལ་བཟང་དཔྱིད་ནི་དཀའ་ཐུབ་ཀྱི། །ཞི་
བའི་དཔལ་ལ་འཕྱ་བ་བཞིན། །སོས་ཀའི་རྣམ་འཕྲུལ་དཔལ་ལྡན་དགའ་ཚལ་དེར། །གསེར་གྱི་འཁྲི་
ཤིང་ཡང་དག་རྒྱུ་བ་བཞིན། །ཡིད་འོང་འཇོ་སྒེག་ལང་ཚོ་ཀུན་དགའི་དཔྱིད། །རིག་འཛིན་ལྷ་སྲས་
འདོད་རྒུར་དགའ་བས་རྩེན།།དེར་ནི་མེ་ཏོག་རི་མོ་རྣམ་བཀྲ་སྤང་ལྗོངས་གཡུ་ཡི་ནེའུ་གསིང་ན།།
ཙན་དན་ལྗོན་པའི་གྲིབ་བསིལ་རྣམ་འཁྱིལ་གསེར་གྱི་ཁང་ལྡན་གོོ་རིའི་མདུན། །རི་སྐྱེས་
དབང་ཕྱུག་བསྙེན་པས་མཆོག་ཐོབ་རིག་འཛིན་རིགས་ཀྱི་ཐིག་ལེ་ནི། །རིན་ཆེན་རྒྱུད་མངས་རྩེད་
འཇོ་ལ་དགྱེས་ཡིད་བསྲུབས་གཟུགས་ནི་གཞན་པ་ཞིག །མཛེས་སྡུག་རབ་ཏུ་དཀྲིགས་གྱུར་པ། །རྩེ་
དགའ་རོལ་པས་མཚན་པ་ནི། །གསེར་གྱི་འཁྲི་ཤིང་འབིགས་བྱེད་ཀྱི། །རླུང་གིས་སྐྱོད་པ་འཛིན་པ་
མཐོང་། །དེ་ནི་གྲུབ་པའི་རྒྱལ་པོ་ཀུན་གྱི་དབྱིག །རིག་འཛིན་གདུང་གི་ཆ་ཤས་ཡིད་འཛིན་མ། །རི་
སྐྱེས་དབང་མོ་མཆོད་པའི་དཀའ་ཐུབ་ཅན། །མ་ལ་ཡ་ཅན་མ་ཞེས་གྲགས་པ་ཉིད། །བདུད་རྩི་ཕྲེང་
བས་རྣམ་སྒེག་པའི། །ཟླ་རྒྱས་འཁྲི་ཤིང་འཛུམ་པ་བཞིན། །འཇིག་རྟེན་ཀུན་གྱི་སྙིང་སྡུག་མ། །སྨིན་
377

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལེགས་དེས་ནི་དེ་ཡིད་ཚིམ། །དེས་ཀྱང་རྒྱལ་བུའི་མཚར་སྡུག་ལ། །སྲེད་ལྡན་མིག་གི་བུང་བ་ནི། །
བཞིན་གྱི་པད་མ་རྒྱས་པའི་ངོས །གཡོ་མེད་རི་མོ་བྲིས་བཞིན་བཀོད། །མི་བསྲུན་སྡང་སེམས་མི་
ལྡན་ཡང་། །མེ་ཏོག་མདའ་ནི་རབ་ཏུ་འཕངས། །ལང་ཚོའི་དཔལ་ནི་མ་བསྣད་པར། །སྙིང་གི་བརྟན་
པ་ཕན་ཚུན་འབིག །ཡིད་བསྲུབས་རྣམ་འཕྲུལ་གསར་བ་ལས་སྐྱེས་པའི །སྐྲག་པའི་བཞིན་གྱི་ཀུ་
མུད་ཟུམ་པ་མོར། །མི་དབང་ཟླ་བས་འདོད་དགོངས་ག་བུར་ཟེར། །སྨྲ་བཅད་འདབ་བརྒྱ་གྲོལ་ཕྱིར་
སྤྲོ་བ་ན། །ཉིན་དགུང་མཆོད་སྤྲིན་དུས་བབས་མགྱོགས་འགྲོ་ཡིས། །ལུས་ཀྱི་ཤིང་རྟ་རང་རང་གནས་
དྲངས་ཏེ། །རིགས་པ་གཏམ་གྱི་སྦྱོར་བ་མ་རྫོགས་ཀྱང་། །ཡིད་གྱི་ཁྱེའུ་ཕན་ཚུན་དྲུང་དུ་བསྙེན། །ཕྱི་
མིག་ལྕགས་ཀྱུ་ཡང་ཡང་བཏབ་ན་ཡང༌། །མཛེས་སྐུའི་གཉིས་འཐུང་ཟིན་མེད་འཇའ་ཚོན་བཞིན། །
མཚན་དཔེའི་ཟླ་བ་རྒྱང་རིང་སོང་གྱུར་ཀྱང༌། །མཛའ་བའི་ཆུ་མཚོར་འབྲལ་མེད་ཤར་བས་སྐྱོ། །འོན་
ཀྱང་ལེགས་བྱས་སྟོབས་ལྡན་སྐྱེས་བུ་ཡི །ཡིད་ཀྱི་རེ་བ་འབྲས་ལྡན་འགྱུར་ངེས་ཏེ། །ཡོངས་འདུའི་
ལྗོན་པ་རྒྱས་པའི་དགའ་ཚལ་ནས། །དགོས་འདོད་འབྱུང་བ་དངོས་པོའི་གཤིས་མིན་ནམ། །དེ་ནས་
གྲུབ་པའི་རྒྱལ་པོ་ཀུན་གྱི་དབྱིག །རིག་འཛིན་སྤྲིན་གྱི་ཏོག་གཉིས་ཡིད་མཐུན་པའི། །འགྲོ་བའི་སྣང་
བྱེད་གསར་བ་གཞོན་ནུ་ཟུང༌། །ལང་ཚོའི་དགའ་བ་འབྲེལ་བའི་ཉེར་བསྡོགས་རྩོམ།།
དེ་ལྟའི་གནས་ཚུལ་མོལ་བ་ཡི །ཚིག་ཕྲེང་ག་བུར་ཐིགས་པ་ནི། །གཞོན་ནུའི་སྙིང་གི་
དཔལ་བེ་འུར། །བདུད་རྩིའི་མཆོད་ཡོན་ཉིད་དུ་གྱུར། །རི་སྐྱེས་དབང་མོས་རིག་འཛིན་གྱི། །འཁོར་
ལོས་སྒྱུར་བའི་གྲོགས་ཉིད་ཅེས །མཆོག་ནི་བྱིན་པ་དེར་ངེས་པས། །ན་ཆུང་དགའ་བ་ལྷག་པར་
བརྟས། །རིང་མིན་རིགས་ཀྱི་བདག་པོ་ཀཽ་ཤི་ཀས། །རིལ་བ་སྤྱི་བླུགས་ཆུ་ཡིས་ཁྲུས་བྱས་ཏེ །གྲུབ་
བདག་བུ་མོའི་ལག་ཟུང་རེག་པ་ཡིས། །རིག་འཛིན་རྒྱལ་པོའི་སྲས་ནི་དགའ་བར་བྱས། །མཐོ་རིས་
རི་དྭགས་མིག་ཅན་མཐའ་དག་གི། །མཛེས་སྡུག་བྱེད་པོས་གཅིག་ཏུ་བསྡུས་པའི་དཔྱིད། །རིན་ཆེན་
བཙུན་མོར་བླངས་པའི་བཀྲ་ཤིས་གླུས། །གྲུབ་པའི་གནས་འདི་ཟའི་ཚལ་བཞིན་བྱས། །ནགས་ཀྱི་
དོ་ར་སོས་ཀའི་དུས་སྟོན་དཔལ་བརྒྱས་རྩེ། །པད་མོའི་ཁྱིམ་དུ་བུང་བའི་ན་ཆུང་སྦྲང་རྩིའི་ཆང་གིས་
མྱོས་པ་འཛིན། །དགེ་བའི་དཔལ་ལྡན་དགེ་ལེགས་འདི་ལྟས་ཀུན་དགའི་རྣམ་འགྱུར་མཚོན་འོས་
378

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
ཞེས། །གསེར་འོད་རྣམ་གསལ་བདེ་འཐུང་ཕོ་ཉས་ཆུ་འཛིན་རྔ་དལ་གྱིས་བརྡུངས། །སྐབས་དེར་
རྒྱལ་བུའི་དཔལ་འབྱོར་ལ། །འཁུ་བའི་བློ་ཅན་མ་ཏང་ཀི། །ཚུལ་མིན་སྤྱོད་པའི་སྤྲིངས་ཡིག་འདི། །
བསེར་བུའི་རྒྱུན་བཞིན་རྣམ་པར་རྒྱུ། །དེ་ཡི་ཡུལ་ནི་རབ་འཁྲུགས་པ། །བཤེས་གཉེན་དབྱིག་གིས་
དགྲ་སྡེའི་ཚོགས། །སྐད་ཅིག་རློག་བྱེད་དྲང་སྲོང་དཔུང༌། །དུས་ཀྱི་མེ་ལྕེ་སྤར་བར་རྩོམ། །དེ་ལྟ་ན་
ཡང་གཞན་དོན་དུ། །སྲོག་ཀྱང་འཕངས་མེད་གཏོང་བ་གང༌། །སྲིད་ཀྱི་ཆེད་དུ་གཡུལ་འཁྲུགས་ཀྱི །
གདུག་པ་ཇི་ལྟར་ཁས་བླངས་བྱེད། །རྩྭ་རྩེའི་ཟིལ་བ་ཞིག་པའི་ཕྱིར །ཤེས་ལྡན་སུ་ཡིས་འབད་པ་
བྱེད། །དེ་བཞིན་འཆི་བའི་ཆོས་ཅན་དགགསོན་ཀྱང་དཔའ་བོའི་གནས་ཐོབ་མིན། །དེས་ན་ཉེས་ཀུན་
བསྐྱེད་པའི་གཞི། །ཉོན་མོངས་ལས་གཞན་དགྲ་ཡི་བློ། །བདག་ལ་ཡོད་པ་མིན་ནོ་ཞེས། །དམ་པའི་
རང་རྟགས་གསལ་བར་སྒྲོགས། །འཁྲུགས་པའི་རྒྱུ་ནི་རྣམ་སྤངས་པས། །ཕུན་ཚོགས་དཔལ་གྱི་རྣམ་
རོལ་ཡང༌། །སློང་བའི་སྐྱེ་བོ་ཕོངས་པ་ཡིས། །ཡིད་ལ་གདུངས་པ་འཛིན་པ་དེ། །རིག་འཛིན་མཛེས་
མའི་དགའ་སྟོན་གྱི། དགའ་བ་བསྟར་བའི་ས་གཞི་ལ། །དུས་ཀྱི་འཕང་ལོས་རབ་བགྲོད་པ།ཞག་གི
འཁོར་ལོ་བདུན་པའི་ཉིན།།སེང་གེ་རལ་བ་གསིག་མཚུངས་ཤིང༌།།སྲིན་པོ་ཁྲོས་པའི་ང་རོ་ཅན།།ཆུ་
ཡི་འཁྲི་ཤིང་རྣམ་དཀྲིགས་པ། །མཚོ་འགྲམ་འཇིགས་རུང་བལྟ་བར་གཤེགས། །དེར་ནི་མཁའ་ལྡིང་
ཟ་རེས་མཚོན་པའི་གོས །ནོར་རྒྱས་ལུང་གིས་འཆང་བ་དུང་གི་གཙུག །མྱ་ངན་ཁུར་གྱིས་ནོན་པའི་
སྐྱེད་མ་བཅས། །སྙིང་རྗེའི་གཟིགས་པ་ཡངས་པའི་སྤྱན་སྔར་བྱུང༌། །ན་ཚོད་ཕྲ་མོའི་ཡལ་
སྨིན་པར། །ཉེ་དབང་ཤིང་རྟ་མཉེས་པའི་མཆོད་སྦྱིན་རེས །དུས་མིན་བབས་པ་དུང་གི་གཙུག་ཕུད་
ཡུམ། །རྡོ་རྗེའི་ཚེར་མ་སྙིང་ལ་ཟུག་པ་བཞིན། །ཤུགས་རིང་དྲག་པོར་ལྡང་བའི་དྲི་བཞོན་གྱིས།།ལུས་
ཀྱི་འཁྲི་ཤིང་ཀུན་ནས་ཚུགས་བྲལ་ཞིང༌། །མྱ་ངན་ཟུག་རྔུའི་ཡི་གེ་ཉམས་པ་ཡི། །སྙིང་རྗེའི་སྨྲེ་སྔགས་
ངུ་འབོད་ལྷང་ལྷང་གྲགས། །དེ་མཐོང་ཡིད་འབྱུང་བརྩེ་བའི་འཕྲུལ་འཁོར་གྱིས །ཐུགས་རྗེའི་རྒྱ་
མཚོ་ཀུན་ནས་ཆེར་གཡོས་ཏེ། བསིལ་བའི་སྤུ་ལོང་གོས་དཀར་འཛིན་པའི་སྟེང༌། །མཆི་མའི་དོ་ཤལ་
གསར་བས་བརྒྱན་པར་གྱུར།།
གཞན་དོན་ལྷུར་ལེན་གང་དག་གཞན་དོན་དུ། །བརྩེ་བ་དེ་ཙམ་མ་ཡང་བུ་ལ་མིན།།གཏོང་
379

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བ་ལྷུར་ལེན་གང་དག་གཏོང་བ་ལ། །སྤྲོ་བ་དེ་ཙམ་ཕོངས་པ་ནོར་ལ་མིན། །ལང་པད་མོའི་འདབ་
ཕྲེང་རྣམ་རྒྱས་བུ་ཡི་རྫིང་བུ་དང་བྲལ་བས། །ལག་འགྲོ་མ་འདིའི་འཚོ་བའི་མེ་ཏོག་ངེས་པ་ཉིད་དུ་
སྐེམ་འགྱུར་ཕྱིར། །བློ་དང་རིགས་པའི་ཐབས་གང་ཞིག་གིས་ཀླུ་མོ་མ་སྨད་སྲོག་བསྲུང་ཞེས། །རིག་
འཛིན་གཞོན་ནུའི་སྙིང་གི་ཟླ་བས་ཀུན་རྟོག་རི་བོང་མཚན་མ་འཛིན། །ལན་ལ་རེ་དང་གྲགས་འདོད་
སྨྱོན་པའི་གར། །མ་ཡིན་འགྲོ་བ་ཉམ་ཐག་སྒྲོལ་བའི་བློས །མའི་ལུས་ཀྱིས་གསེར་མིག་མཆོད་
འདོད་པས། །ལྟོ་འགྲོ་མ་ལས་གོས་དམར་མཚན་མ་བསླངས། །རྒྱུ་མེད་བརྩེ་བའི་ངང་ཚུལ་འདི་ཡིས་། །
གདེངས་ཅན་ལྷག་པར་མཉེས་གཤིན་ཐོབ་པའི་རྒྱུས། །ཟླ་བ་ལས་ནི་མེ་ཆར་སྤྲོ་བ་བཞིན། །གདུང་
བའི་དབྱུ་གུས་སྙིང་གི་རྔ་དྲག་རྡུངས། །ལས་ཀྱི་བྱེད་པས་ལག་འགྲོ་བདག་ཅག་རྣམས། །ཀླུ་དབང་
དགྲ་ཡི་ཟས་སུ་སྤྲུལ་པ་སྟེ། །འགྲོ་གསུམ་དགའ་བའི་ཉེར་འཚོ་ཁྱེད་ཀྱི་ལུས །གླེན་རྨོངས་བདག་
དོན་ཇི་ལྟར་བཏང་བར་འོས། །དེ་ཕྱིར་བརྩེ་བའི་བྱམས་པའི་དབང་གྱུར་ཁྱོད། །བདག་གི་ཐུགས་
ཁྲལ་ཡོངས་སུ་ཐོངས་མཛོད་ཅེས །དུང་གི་གཙུག་ནི་གདེངས་ཀ་ནོར་བུ་ཡིས །རྒྱལ་བུའི་ཞབས་
མཐིལ་མེ་ལོང་མངོན་པར་ཕྱིས། །སྐབས་ཤིག་ཀླུ་དབང་མཚོ་ངོགས་སོང་བའི་ཤུལ།གྲུབ་པའི་དགའ་
སྟོན་གྱི་ནི་གོས་དམར་ཟུང་། །རིག་འཛིན་ཡུམ་གྱིས་བསྐུར་བ་གཞོན་ནུ་འདིས། །གཞན་དོན་འབྲས་
བཅས་ཆེད་དུ་འོངས་པ་བཞིན།།དེ་འཕྲལ་ཀེང་རུས་རི་བརྩེགས་པའི་ངོགས།།གདེངས་ཅན་ཁྲག་
ཞན།།ད་འབྲེལ་ལ
གི་ཆ་ཀང་འཁྱིལ་བ་དེ
གི་ཆུ་ཀླུང་འཁྱིལ་བ་དེར། །བརྟན་ལྡན་སྙིང་སྟོབས་གསལ་བ་མངོན་བྱས་ཏེ། །འཇིགས་མེད་དཔའ་
བོའི་བློ་ཡིས་རབ་ཏུ་ཞུགས། །དེ་ཚེ་བསེར་བུས་སྐྱོད་པ་ཡིས། །ས་འཛིན་འཁྲི་ཤིང་གཡོ་བ་དག །
གཞོན་ནུས་ཐུབ་ཚོད་མ་མཛད་ཅེས །བརྩེ་བས་རིང་ནས་བཟློག་པ་བཞིན །རླབས་ཀྱི་ལག་པས་
ཡང་ཡང་དུ། །དབུལ་ཀྱང་ལྡོག་པར་མ་ནུས་པས། །ཆུ་གཏེར་མ་ནི་བཞིན་གནག་སྟེ། །མྱ་ངན་བྱེད་
པར་མཚོན་པ་བཞིན། །ཇི་ལྟར་གདེངས་ཅན་སྲོག་བླུ་ཕྱིར། །མཁའ་ལྡིང་འབབ་སྟེགས་འཛེགས་པ་
བཞིན། །ཙན་དན་བྱུག་པའི་ལུས་ལྡན་པ །གཞོན་ནུ་མས་ཀྱང་བདེ་མ་བྱས། །ཟླ་བ་ནོར་བུའི་མལ་
སྟན་ལ། །འདོད་པའི་དབང་ཕྱུག་རབ་རྩེན་པའི། །བདེ་དེ་འདི་ཡིས་གསོད་ས་ཡི། །རྡོ་ཁྲི་དེར་ནི་རྣམ་
པར་ཐོབ། །དེ་ནས་དུས་མཐའི་མེ་དཔུང་གྱོན་པའི་རི། །འཇིག་པའི་རླུང་དང་འགྲོགས་ནས་བ་
380

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
བཞིན། །
རྒྱ་མཚོ་རབ་འཁྲུགས་འདབ་མའི་རླུང་སྒྲ་ཅན། །འདབ་ཆགས་དབང་པོ་མགྱོགས་པའི་
ཤུགས་ཀྱིས་འོངས། །འབར་བའི་གཤོག་འདབ་རླུང་གིས་འཐོར་བ་ཡི། །འཚུབ་མའི་རྡུལ་སྤྲིན་ཆུ་
མཐོངས་འགོག་པ་ལས །རྡོ་བའི་སེར་ཆེན་འབེབས་པའི་དྲག་ཤུལ་བཅས །རྒྱལ་བུ་གཞོན་ནུའི་
རྒྱབ་ཏུ་ཐོག་ལྟར་བབས། །ནམ་མཁའ་སྒྲིབ་བྱེད་ཉི་མ་འབར་བའི་ལུས་ཅན་དེ་ཡི་རྡོ་རྗེའི་མཆུ། །ལྟོ་
འགྲོའི་སྙིང་དག་འབྱིན་པ་གང་གིས་མངོན་པར་བཏབ་སྟེ་ས་འཛིན་རྩེར། །ཟ་བར་བྱེད་ཚེ་ས་གཞི་
དག་ནི་འཇིགས་པ་བཞིན་དུ་འདར་བྱེད་ཅིང༌། །སྲིད་པའི་ནོར་བུ་མོག་པོར་གྱུར་པའི་སོམ་ཉིའི་
ཁྱོགས་ལ་རབ་ཏུ་འཕྱང༌། །འོན་ཀྱང་རྨོངས་པས་ལོང་གྱུར་ཅིང༌། །ཟས་ལ་སྲེད་པས་དྲངས་པ་དེས། །
གཞོན་ནུའི་གཙུག་གི་དུམ་བུ་དག།ནོར་བུ་འོད་དམར་ལྟ་བུར་བླངས། །འདི་ལས་རིག་འཛིན་འདི་ཡི་
ཡིད། །གདེངས་ཅན་དོན་དུ་གདུངས་པ་ལ། །པད་མའི་འདབ་དང་རྡོ་རྗེ་བཞིན། །མཉེན་དང་སྲ་བ་
ལྷན་ཅིག་ཐོབ །ལུས་ཀྱི་གདུངས་པ་རབ་འཛིན་ཡང༌། །ཡིད་ནི་དགའ་བའི་བཞིན་རས་གསལ། །
སྲོག་ལ་རྒོལ་བའི་རྣམ་འཚེ་འང༌། །མཛའ་བའི་མ་བཞིན་མིག་གིས་བལྟ། །དགའ་བའི་སྤུ་ལོང་གིས་
བྱུགས་པ། །ཀུན་དའི་གཉེན་ལྟར་དཀར་བ་ཡི། །སྙིང་སྟོབས་རབ་གསལ་འོད་ཟེར་གྱི། །མྱུ་གུས་
ཁེངས་པར་གྱུར་པ་བཞིན །རྡོ་རྗེའི་མཆུ་ཅན་མཆུ་ཡིས་། །གཞོན་ནུའི་སྙིང་ག་འབིགས་པ་བཞིན། །
རྒྱལ་བུའི་བྱམས་པའི་རང་བཞིན་གྱིས། །མཁའ་ལྡིང་སྙིང་གི་བརྟན་པ་འབིག །
གང་ཚེ་དེ་ཡི་གཙུག་གི་ནོར། །སྤྲིན་གྱི་ཏོག་གི་བསྡི་གནས་སུ། །ཐུན་མཚམས་གསར་བས་
སྦགས་པ་ཡི། །ཟླ་བའི་ཆ་བཞིན་མཁའ་ལས་བབས། །དེ་ཡི་རྟོག་བཅས་གཉིས་འཐུང་གིས། །ཡིད་
མཚོའི་རྙོག་པ་རབ་བསླངས་པས །ཡབ་ཡུམ་མནའ་མར་བཅས་པ་དག །ཡུད་ཙམ་ཅི་ཡང་རིག་མ་
གྱུར། །དྲི་བཞོན་བསེར་བུའི་རེག་པ་ཡིས། །དྲན་པ་དལ་གྱིས་ཐོབ་པ་དེ། །རིག་འཛིན་གཞོན་ནུ་
འཚོལ་བའི་ཕྱིར། །རིངས་པར་འདབ་བཟང་འབབ་སྟེགས་ཕྱིན། །དེ་སྐབས་ཆུ་གཏེར་ངོགས་སུ་ཀོ་
ཀརྣ། །མཆོད་པའི་དོན་དུ་སོང་བ་དུང་གི་གཙུག །གསོད་པའི་གོས་དམར་མཚན་མས་ཐོད་བཅིངས་
ནས། །མཁའ་ལྡིང་འབབ་སྟེགས་ཅན་དུ་མྱུར་བར་འོངས། །སྒྲ་གཅན་གྱིས་ཟོས་ཟླ་བའི་དམར་བ་
381

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཡིས །མྱ་ངན་རྗེས་ཆགས་མཚོན་པའི་ཀུན་གསལ་བཞིན། །འགྲོ་གསུམ་ཡིད་ཀྱི་དགའ་བ་ཟུམ་
བྱེད་པ།།རབ་འཇིགས་ཀེང་རུས་འབར་བའི་གཟུགས་ཅན་མཐོང༌། །ཁྲག་གསར་ཐུན་མཚམས་ཆར་
གྱིས་སྦགས་པའི་ལུས །ཞག་ལྡན་ལྦུ་བའི་དཀྱིལ་འཁོར་རྫོགས་པ་དེ། །སྤྲིན་གྱི་བཞོན་པར་ངེས་
རྟོགས་ཟིལ་བའི་ཐིགས། །ཙིཏྟའི་གུར་ཁྱིམ་ཧ་ལས་རྣམ་པར་འབབ། །འཕྲལ་ལ་རྨོངས་པས་སྐྲག་པ་
བཏང་བ་ཡིས། །མཁའ་ལྡིང་དབང་པོའི་དྲུང་དུ་མངོན་བཏུད་། །ཟས་ཀྱི་རེས་བབས་ཀླུ་ནི་ཁོ་བོ་སྟེ། །
གཞན་ཕན་བརྩོན་པ་དེ་ཡིས་བདག་ལུས་བསྲུངས། །གདེངས་ཅན་ལ་འོས་རྟགས་ནི་མ་བརྟགས་
པར། །རིག་འཛིན་འདི་ནི་ཅི་ཡི་སླད་དུ་ཟོས། །སྡིག་པའི་ཁུར་ཆེན་ཐེག་པའི་སྟོབས་ལྡན་ཁྱོད། །
འཇིགས་པའི་དམྱལ་བ་མཐོང་བར་འགྱུར་རོ་ཟེར། །མྱ་ངན་དུག་གིས་ཟིན་པའི་ཉམ་ཐག་རྣམས། །
སྡར་མའི་ངང་ཚུལ་སྤངས་པའི་དཔའ་སྐྱེས་ཏེ། །འདབ་བཟང་སྒྲ་ཙམ་བསྙེན་དཀའ་དུང་གི་གཙུག །
བསྡིགས་པའི་མུ་ཅོར་འཛེམ་མེད་སྒྲོགས་ལ་ལྟོས། །
ཀྱེ་ཧུད་སྐྱེ་རྒུའི་འདོད་འཇོ་ཡོངས་འདུའི་ལྗོན། །འཇིག་རྟེན་ཕན་བདེ་ཉེར་འཇོམས་སྡིག་
པའི་རྒྱུ། །བྱེད་ཁྱོད་ནི་ངེས་པར་དུག་འཛིན་ཞེས། །ལྟོ་འགྲོའི་བུ་ནི་རང་ལ་ངན་བགྲང་བྱེད། །དུང་
གི་གཙུག་དང་སྤྲིན་གྱི་བཞོན་པ་གཉིས། །འགྱོད་དང་དགའ་བ་ལྷན་ཅིག་ཐོབ་གྱུར་ཏེ། ཡིད་སྐྱེས་
འཁྲི་ཤིང་དགའ་མས་རང་གི་ནི། །བདག་པོར་འབོད་པའི་སྨྲེ་སྔགས་གཏམ་འདི་རྙེད། །རྣ་བའི་ཚེར་
མ་རྣོན་པོའི་སྒྲོ་ལྡན་དེས། །རྨོངས་པའི་ཆོ་ག་རབ་རྫོགས་སྤྲིན་གྱི་ཏོག །བཙུན་མོའི་འཁོར་བཅས་
རྒྱལ་བུའི་དྲུང་ལྷགས་པ། །སྲིད་པའི་ཕུན་ཚོགས་འབྲས་མེད་མཚོན་པ་བཞིན། །གཞོན་ནུའི་གནས་
ཚུལ་མཐོང་དང་ཐོས་པ་ཡིས། །ཡིད་ཀྱི་ཆུ་གཉེར་དཀྲུགས་ཤིང་འཁྲུགས་པ་ལས། ས་བདག་ལྟ་བྱེད་
མཚོ་སྐྱེས་འདབ་ལྔ་དང༌། །ཟིལ་བའི་ཐིགས་ཕྲེང་དགོད་བཞིན་འདི་སྐད་ཟློ། །གང་ཞིག་ཀླུ་ནི་གཅིག་
ཉིད་བསྲུང་ཕྱིར་སྐྱེད་བྱེད་གཙོས་པའི་གཉེན་ཀུན་བཅོམ། །གང་གི་རྒུད་པ་མ་ལུས་སེལ་ཕྱིར་ཀུན་
ཀྱང་གདུངས་པའི་གནས་ལ་སྦྱོར། །གང་དག་བྱམས་པས་རྣམ་པར་འཁྲུལ་བཞིན་བཟོད་པ་ཡིས་ནི་
ཉེས་བྱས་བཞིན། །གང་ཡང་མ་དཔྱད་ཐུབ་ཆོད་ལས་འདིའི་ལེགས་བྱས་ཅི་ཞིག་བྱེད་དོ་ལོ །ཡབ་
ཡུམ་གཉེན་གྱི་གདུངས་པ་ཡིས། །ཡིད་ལ་ཟུག་རྔུ་བསྐྱེད་པ་དེ། །སྙིང་ལ་འབབ་འོས་རོ་ལྡན་ཚིག །
382

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
བདུད་རྩིའི་མཆོད་ཡོན་འདི་བཞིན་སྦྲེངས། །སྲུང་བའི་གོ་ཆ་མཆོག་གི་བཟོད་པ་དང༌། །བསླུ་མེད་
གཉེན་གྱི་མཆོག་གི་གཏོང་བ་ཡིས །གཅེས་པར་བསྐྱངས་ཀྱང་དོན་མེད་འཇིག་འགྱུར་བའི། །སྒྱུ་
ལུས་གཡར་བོ་འདི་ལ་སུ་ཞིག་ཆགས །ལྷ་ལགས་འདིར་ནི་བསོད་ནམས་ལས་ཀྱི་ཞིང༌། །འདི་ནས་
ཕ་རོལ་འབྲས་བུའི་སྟོན་ཐོག་སྟེ། །གང་ཞིག་འདིར་བྱས་གཞན་དུ་སྤྱད་འགྱུར་ཞེས། །གཏོང་བའི་
ཕན་ཡོན་སྲས་ཀྱིས་མང་དུ་གླེང༌། །ཟས་ལ་རྐམ་པའི་དྲག་ཤུལ་རྐན་གྱི་སྒྲས། །ས་འཛིན་འདར་བར་
རྩོམ་པ་ལྷུར་ལེན་པ། །ཞག་ཆེན་བཏུང་བས་མིག་འབྲས་སེར་བ་ཡི། །མཁའ་ལྡིང་རྨོངས་པས་བསླུས་
པ་ད་གཟོད་རིག །ཚུལ་འདིས་འགྱོད་པའི་མེ་འབར་བིན་ཏ་སྐྱེས། །སྐྲག་པའི་མིག་གིས་ཕྱོགས་སུ་
རྣམ་བལྟས་ཀྱང་། །ཡིད་ནི་བསིལ་བའི་ཐབས་གཞན་མ་མཐོང་བས། །རྟ་གདོང་མེ་ཀློང་མཆོང་བར་
རྩོམ་པ་ལ །ལུས་སྲོག་སྦྱིན་པས་སྨིན་བྱས་ཏེ། །ལེགས་པའི་ལམ་དུ་འཛུད་འདོད་པ། །བློ་ལྡན་དེ་
ཡིས་རིངས་པར་ནི། །ལེགས་བྱས་གཏམ་གྱི་ཀྱོ་བས་དྲངས། །སྡིག་པ་མེ་ཡིས་མི་བསྲེགས་ཏེ། །ཆུ་
ཡིས་ཀྱང་ནི་འདག་མི་ནུས། །སེམས་ཅན་ཀུན་ལ་བྱམས་པ་དང༌། །བསོད་ནམས་རྒྱུན་ནི་དབང་བས་
སྒྲུབ། །
ཁྲོ་བའི་མེ་གཞིལ་ཆགས་པའི་ཆུ་བོ་སྐེམས །རྨོངས་པའི་མུན་སེལ་ཁྲིམས་ཀྱི་བརྟུལ་
ཞུགས་ལོངས། །དམ་པའི་བཤེས་བསྟེན་སྡིག་ལས་ཟློག་བྱེད་ན། །ངན་པའི་འབྲས་བུ་མྱོང་བར་
ཡོངས་མི་འགྱུར། །ཞི་བའི་རོ་ལྡན་བདུད་རྩི་དེ་ཡིས་ནི། །སེམས་ནི་ལས་རུང་ཐོབ་པ་འདབ་ཆགས་
དབང༌། །ཡོན་ཏན་གཏེར་གྱུར་རྒྱལ་བུའི་རྗེས་བསྟན་བཞིན། །རིགས་པའི་ལམ་བསྟེན་ཡི་དམ་
བརྟན་པོ་འཆའ། །དམ་པ་རྣམས་ནི་ཇི་ལྟར་རྒུད་ཀྱང་མཛའ་བའི་གཞུངས་པའང་མི་འགྱུར་ཏེ། །
འདམ་ན་གནས་ཀྱང་པད་མོ་རྣམས་ནི་ཆུ་ཡི་རྙོག་མས་གོས་པ་མེད། །ཤ་བྲལ་རུས་པའི་འཕྲུལ་
འཁོར་ལ་བརྟེན་སྲོག་གི་ལྷག་མ་ཉིད་ཐོབ་ཀྱང༌། །གཞན་ཕན་བསམ་པས་ཆུ་སྦྱིན་བྱེད་དེ་འཚོ་བ་
གཏོང་བས་མི་ངོམས་བཞིན། །དེ་ནས་དེ་ནི་དྲི་བཞོན་གྱི། །རྩེ་དགས་སྐྱོད་པའི་འཁྲི་ཤིང་བཞིན། །
ལུས་པོ་འདར་བས་ཡབ་ཡུམ་ལ། །ཕྱི་ཕྱག་མཚོན་པའི་ངལ་བ་བཅས། །ཡབ་གཅིག་མི་རྟག་དྲན་པ་
ཡིས། མྱ་ངན་རྨོངས་པའི་རྣམ་པ་ཐོངས། །གང་ཞིག་དམ་པའི་བསྟེན་བྱ་བ། །བརྩེ་བ་ཡིན་གྱི་ཕུན་
383

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཚོགས་མིན། །རྒུད་པ་དག་ནི་བདེ་བའི་མཐའ །དཔལ་འབྱོར་ཉོན་མོངས་དག་ལ་མཛའ། །གཡོ་
བའི་འཇིག་རྟེན་བགྲོད་པ་ལ། །ལེགས་སྤྱད་གཅིག་པུ་བརྟན་པའི་གྲོགས། །དེ་སྐད་ཚིག་གིས་མཚོན་
པའི་དོན། །གདོས་བཅས་ལུས་ཀྱིས་སྟོན་པ་བཞིན། །གཞན་ཕན་ཐུགས་ཀྱི་རྫོགས་པ་གང༌། །མཛའ་
བ་གསལ་བའི་ལྷག་མར་གྱུར། །གཞོན་ནུའི་ཉི་མས་དབེན་པ་ཡིས། །མུན་འཛིན་བཞིན་གྱི་མཁའ་
ངོས་ལ། །མཆི་མའི་སྐར་ཚོགས་བཀྲ་བ་ཅན། །ཆོས་སྤྱོད་མ་ནི་འདི་སྐད་ལོ། །ལང་ཚོའི་བགྲོད་པ་མ་
རྫོགས་ཤིང༌། །འབྱུང་འཁྲུགས་སྤྲིན་གྱིས་བསྒྲིབས་མིན་པར། །ཡོན་ཏན་འོད་སྟོང་ལྡན་པ་ཉིད། །གློ
བུར་དུ་ནི་གང་གཤེགས། །ཚིག་མདའི་དབང་པོའི་ཚིག་གི་ནུས་མཐུ་དང༌། །འཆི་མེད་ཚེ་ཡི་བདུད་
རྩི་ཡོད་ངེས་། །སྤྲིན་གྱི་བཞོན་པ་སོས་པར་མཛོད་ཅིག་ཅེས །ཕྱོགས་ཀྱི་འཇིག་རྟེན་སྐྱོང་བ་
གྲོགས་སུ་སྦྲན། །ཀྱེ་མ་མི་རྟག་སྲིན་པོ་ཡིས། །འཇིགས་སྐྱེད་ཉམ་ཐག་ང་རོ་ནི། །མཐུ་ཆེན་ཞི་བར་
མནལ་བ་དག །ཐུགས་རྗེ་བསྐུལ་བའི་རོལ་མོར་ཆེ། །དེ་ཡིས་བསྙེལ་གསོས་མཁའ་ལྡིང་དབང་། །
མཁར་ཉལ་གཙོ་ལས་བདུད་རྩི་ནི། །བླངས་ཏེ་གདེངས་ཅན་བཀུམ་པ་དགགསོ་བར་བྱ་ཞེས་ལྷ་ཡུལ་
འཕུར། །བཟོད་མེད་ཤུགས་རིང་རླུང་གིས་སྦར་བའི་མིས། །སེམས་ཀྱི་ཡམ་ཤིང་བསྲེགས་པ་གྲུབ་
བདག་མོ། །ཁྱོ་བྲལ་ངང་མོ་མཚོ་མཐར་ལུས་པ་ལྟར། །ཕྱོགས་དེར་འདྲེན་བྱེད་བལྟ་བས་བྲེལ་
བཞིན་དུ། །སྙིང་ལ་སྙིང་འདྲའི་གཟུགས་བརྙན་འགོག་མེད་དུ། །ཡང་ཡང་འཆར་བའི་བསམ་གཏན་
འཁོར་མོ་ནས། །མཆི་མས་འགགས་པའི་མགྲིན་པ་འཛེར་བོ་ལས། །སྙིང་རྗེའི་ངེ་གསེང་མཐོར་
འདི་སྐད་བཟློ།།
གསེར་གྱི་འཁྲི་ཤིང་དམན་པ་ཉིད་བྱེད་མཚར་སྡུག་རྣམ་འགྱུར་ཟླ་བའི་གྲོགས། །མཐོན་
མཐིང་མིག་གིས་ཨུཏྤལ་དཔལ་འཕྲོག་བཞིན་རས་པད་མོས་མཛེས་པ་ཅན། །གྲགས་པའི་རྦ་རླབས་
རྒྱ་མཚོའི་མཐར་འཁྱུད་ལང་ཚོ་དགའ་བའི་གཞིར་གྱུར་པ། །དམ་པའི་ཚུལ་བཟང་བདུད་རྩིའི་རེག་
པས་བདག་གི་ཡིད་ནི་ལྷག་པར་གདུངས། །ཀྱེ་མ་འཁོར་བ་མཚན་མོའི་ཆུ་འཛིན་རུམ། །མངོན་
དགའི་འོད་སྣང་ཡུད་ཙམ་གསལ་བ་ཅན། །ཡིད་བསྲུབས་མཚམས་སྦྱོར་གློག་གི་སྒྲོན་མེ་ཡིས། །འགྲོ་
གསུམ་མུན་པའི་མལ་དུ་འཇུག་པར་བྱེད། །འདོད་པའི་ལག་འགྲོ་དུག་གི་མེས་བསྐྱེད་པའི། དུ་བའི་
384

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
རྣམ་འཕྲུལ་ཆགས་ལྡན་ཟུར་མིག་མདས། །འཇིག་རྟེན་སྙིང་འབིགས་དགའ་མའི་ཐུགས་ཕྱུང་ནས། །
བདེ་བའི་གནས་གཞན་བཞེད་དེ་གཤེགས་སམ་ཅི། །རིག་འཛིན་འཁོར་ལོས་སྒྱུར་བའི་རྩེ་དགའ་ལ། །
རོལ་པའི་དམ་པ་རི་སྐྱེས་ལས་ཐོབ་སྟེ། །རེ་འབྲས་ལོག་པར་སྨིན་པ་ཕྲ་མེན་མའི། །དམོད་པའི་
གནམ་ལྕགས་བྱེད་པོ་ཡོངས་མི་ཤེས། །གཽ་རིའི་མཆོག་བྱིན་བདེན་ཚིག་བདུད་རྩིའི་ཟེར། །སྐལ་ངན་
བདག་ལ་གདུངས་བྱེད་མེ་རུ་གྱུར། །ལས་ཀྱིས་བསྒྲིབས་པའི་ཡི་དྭགས་འགའ་ཞིག་ལ །ལམ་
གསུམ་འབབ་པའི་ཀླུང་ཆེན་སྐེམ་པར་སྣང་། །བརྣག་དཀའི་སྡུག་བསྔལ་མེ་ལྕེས་བསྲེགས་གྱུར་ཅིང་། །
སྙིང་ཁུར་ཙན་དན་ཆུ་ལས་ལྷག་པར་གྲང༌། །མྱ་ངན་རི་བོའི་ཁུར་གྱིས་ནོན་གྱུར་ཀྱང༌། །རྣམ་རིག་རྒྱུ་
བ་དཔྱིད་ཀྱི་རླུང་ལྟར་འཕྱོ། །ཆགས་པའི་འདབ་མ་དར་བའི་ཚལ་བསྐམས་ཀྱང༌། །སྲེད་པའི་རྐང་
དྲུག་མི་སྡོད་འཕུར་ཞིང་ལྡིང༌། །སྲོག་དང་བྲལ་ཡང་འཚོ་བ་མི་གཏོང་བའི། དམ་པ་འདི་ཀོ་སུ་ཞིག
གིས་ནི་བྱིན། །སེམས་མེད་ལུས་ཀྱི་ཚལ་འདི་ཡང་དང་ཡང༌། །གྲོགས་མེད་གཅིག་པུར་རྒྱུ་བའི་ངལ་
བ་བདག །ཚེ་རབས་ཕྱི་མར་ཁྱོད་ཀྱི་དྲུང་འཁོར་དུ། །སྐྱེ་བར་ཤོག་ཅེས་སྨོན་ལམ་ནན་ཏན་མཛད། །
ཐུན་གསུམ་མུན་པའི་སྒྲིབ་གཡོགས་བསལ་བ་ན། །བཅུ་གཉིས་བདག་པོ་འཆར་བ་སུ་ཡིས་ཁོགས།།
དེ་བཞིན་རྒྱུ་རྐྱེན་རྟེན་འབྲེལ་ཚོགས་པ་ན། །གཞོན་ནུའི་མཚན་དཔེ་སླར་ཡང་མངོན་པར་འགྱུར།།དེ་
ལྟ་ན་ཡང་མཛའ་བའི་དབང་སོང་དག །འབྲལ་བའི་གདུངས་པ་ཡུན་རིང་བརྣག་དཀའ་བས། རྒྱལ་
བུའི་གསར་གྲོགས་མ་ལ་ཡ་ཅན་མ།།བསྲེགས་ཁང་དུ་ནི་ལྷན་ཅིག་ཞུགས་པར་འགྱུར།།
དེ་ཚེ་སྤྲིན་དཀར་བླ་རེ་བྲེས་ལྡན་འཆི་མེད་ལྷ་ཡི་རྫིང་རིང་ནས། །འཛུམ་དཀར་ཟླ་བ་རྒྱས་
པའི་དཔལ་གྱིས་ཕྱོགས་རྣམས་སྤུ་ལོང་འཛིན་ཕྱེད་པ། །སྲིད་པའི་ཡུམ་གཅིག་གཽ་རི་མ་ནི་ཕྱག་གི་སྤྱི་
བླུགས་ཆུས་བྲན་ནས། །ཤིས་བརྗོད་དབྱངས་ནི་གྲགས་པའི་མོད་ལ་སྤྲིན་གྱི་བཞོན་པ་སོས་པར་གྱུར། །
སོས་ཀའི་དྲི་བཞོན་བསིལ་ཡབ་ཀྱིས། །གཟིམས་པའི་མལ་ནས་བསླངས་པ་བཞིན། །མཚར་སྡུག་སྐྱེ་
མཆེད་རྫོགས་པའི་འཛུམ། །མཐར་བྱེད་གདོང་ལ་འཕྱ་བར་བྱེད། །གཞོན་ནུའི་ལུས་ཀྱི་གདུངས་པ་
དང༌། །མཛེས་མའི་མྱ་ངན་མཉམ་དུ་སངས། །འདབ་བཟང་ཞི་བའི་བརྟུལ་ཞུགས་དང༌། །གདེངས་
ཅན་དགའ་བ་ལྷན་ཅིག་འཕེལ། །རྒྱ་མཚོ་ལས་ནི་ཟླ་བ་དང༌། །ཟླ་བ་ལས་ཀྱང་བདུད་རྩིའི་འོད། །དེ་
385

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཡིས་ཀུན་དའི་ཚོགས་རྣམས་ནི། །རབ་ཏུ་རྒྱས་པར་བྱེད་པ་བཞིན། །གོ་གོོའི་བྱིན་གྱིས་རྒྱལ་བུ་དང༌། །
རྒྱལ་བུའི་དཔལ་གྱིས་རིག་འཛིན་མ། །དེ་ཡིས་ཡབ་ཡུམ་ཆབ་འབངས་བཅས། །ཀུན་དགའི་དཔལ་ནི་
མངོན་པར་བརྟས། །གཽ་རིའི་གཟི་བྱིན་རེག་པ་ཡིས། །བསིལ་བ་ཐོབ་པ་དེ་དག་ཀུན། །དགའ་དང་དད་
པ་རྒྱས་པ་དང༌། །ཁེངས་དང་རྨོངས་པ་ལྷན་ཅིག་ཟུམ། །ལུས་ཀྱི་འཁྲི་ཤིང་རྣམ་དུད་ཅིང་། །ལག་པའི་
ཡལ་འདབ་རབ་ཏུ་འཛུམ། །རོ་འཛིན་གཉིས་སྐྱེས་འཕུར་ལྡིང་གིས། །ཡོན་ཏན་བཟླས་བརྗོད་སྒྲོགས་
པས་བྲེལ།།སྐྱེ་བ་བདེན་པར་མ་གྲུབ་འཇིག་འགྱུར་ཞིང་། །འཇིག་པ་བདེན་པར་མ་གྲུབ་སྐྱེ་འགྱུར་ཞེས། །
འདུས་བྱས་ཆོས་རྣམས་སོ་ན་མི་གནས་པའི། །ངང་ཚུལ་འདི་ཡིས་གསལ་བར་སྟོན་པ་བཞིན། །འཇིག་
གམ་སོང་བ་ལྡོག་པར་མི་འགྱུར་ཞེས། །འཇིག་རྟེན་འདྲེན་པའི་གསུང་ལ་མི་སྨོད་དེ། ། གང་ཕྱིར་ལས་
དང་རྣམ་སྨིན་དངོས་པོ་རྒྱུ། །ཚུར་མཐོང་བློ་ཡིས་ངེས་པར་དཔོག་ཏུ་མེད། །འཇིགས་པའི་སྤྲིན་མཚུངས་
གཤོག་རླུང་གིས། །ཆུ་གཏེར་ངོགས་སུ་འཕེན་བྱེད་པ། །རྡོ་རྗེའི་སྡེར་མོ་ཅན་དེ་ཡང་། །བདུད་རྩིའི་ཆར་ནི་
ཡང་དག་ཕབ། །དེ་ཡིས་དབུགས་ནི་ཐོབ་པ་ཡི། །གདེངས་ཀ་ནོར་བུའི་འོད་ཟེར་ཅན། །བདུད་རྩི་མྱང་བ་
ལ་ཆགས་པའི །ལྕེ་གཉིས་ས་ལ་ལྡག་བྱེད་ཅིང་། །འཁྱོག་པོར་བགྲོད་པའི་ལམ་དག་ནས། །ཆུ་ཡི་དྲུང་
དུ་རབ་འཇུག་སྟེ།།ཡུན་རིང་མ་འཕྲད་གཉེར་དག་དང་། །འགྲོགས་པའི་དཔལ་ནི་དགར་མྱོང༌།།
དུང་གི་གཙུག་ནི་འཆི་བའི་འཇིགས་ལས་བསྐྱབས། །འདབ་ཆགས་དབང་པོ་སྡིག་པའི་
གཡང་ལས་དྲངས །དེ་ཡིས་ཟོས་པའི་ལྟོ་འགྲོ་ཀུན་ཀྱང་གསོས། །བདག་ཉིད་ཆེ་དེའི་མཛད་པ་དོན་
དང་ལྡན། །དེ་ནས་གཽ་རིས་སྲིད་པ་གནམ་གྱི་མཐོངས། །བསོད་ནམས་མཛད་པ་མེད་པའི་སྒོ་ཕྱེ་ནས། །
རིག་འཛིན་གཞོན་ནུ་དྲི་མེད་ཡིད་ཀྱི་ཆུས།།གླིང་བཞི་དབང་བའི་རྒྱལ་པོར་དབང་རབ་བསྐུར། །སྐད་
ཅིག་དེ་ལ་གསེར་གྱི་རྩིབས་སྟོང་དང༌། །མཆེ་བ་བཞི་ལྡན་གཉིས་འཐུང་དཀར་པོ་སོགས། །ས་དབང་
སྔོན་འགྲོའི་རིན་ཆེན་སྣ་བདུན་ནི། །རྩོལ་བ་མེད་པར་ལེགས་བྱས་ཤུགས་ཀྱིས་བྱུང༌། །འདི་ཡིས་
དྲེགས་ལྡན་མ་ཏང་གི་བ་སོགས། །དགྲ་རྣམས་དུད་ཅེས་བསྒྲགས་པ་བློ་ཆུང་གཏམ། །ལེགས་བྲིས་
ཕྱག་འཚལ་རྡུལ་གྱིས་འཆི་མེད་ལམ། །མོག་པོར་བགྱིད་ཅེས་བྱེད་པོའི་མདུན་སར་གླེང༌། །སྟོབས་
ལྡན་དཔུང་གི་འབྱོར་བས་མི་ཐུལ་ཞིང་། །མཛངས་པའི་བློ་གྲོས་ཐབས་ཀྱིས་འགུགས་མིན་པ། །ས་
386

དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་མཁའ་འགྲོ་རྣམ་པར་རྩེན་པའི་རྒྱུད་མངས
གསུམ་མི་ནོར་དབང་བའི་འཁོར་སྒྱུར་དཔལ། །བྱམས་པའི་བསོད་ནམས་གཅིག་པུས་ཐོབ་པ་རྨད།།
དེ་ཚེ་ལྷ་ཡི་མེ་ཏོག་ཆར་དུ་བསྙིལ། །གྲུབ་པའི་བདེན་ཚིག་རྒྱུད་མངས་གླུ་རུ་ལེན། །ལུས་ཅན་རྫོགས་
ལྡན་གསར་བའི་རོལ་བ་བརྒྱས།།ནོར་འཛིན་མི་འཁྲུགས་ཞིང་གི་ཁེངས་པ་ལྡན། །
འདི་ལྟའི་ཕུན་ཚོགས་དཔལ་གྱི་འཁྲི་ཤིང་བདེ་སྐྱིད་ཡལ་འདབ་རྒྱས་པའི་རྩེར །ཆོས་ལྡན་
གྲགས་པའི་མེ་ཏོག་རྣམ་རྒོད་སྡེ་བཞིན་འབྲས་བུ་གཡུར་དུ་ཟ། །བསོད་ནམས་དྲི་བསུང་ཕྱོགས་
མཐར་སྤྲོ་བའི་ཕན་བདེའི་གྲིབ་བསིལ་སྣུམ་པོ་ཡིས། །མཐའ་དག་རྒུད་པའི་གདུངས་སེལ་ཆོ་ག་ནམ་
ཡང་མི་ཉམས་སྐལ་བཟང་འཛིན། གང་ཞིག་དམ་པའི་ལེགས་མཛད་ཀྱིས། །མཁས་རྣམས་ཡིད་ལ་
དགའ་བ་བསྐྱེད། །སྤྲིན་སྔོན་རྒོད་པའི་སྒྲ་དབྱངས་ཀྱིས། །གཙུག་ཕུད་ཅན་ནི་སྐལ་བཟང་བྱས །དེ་
ཕྱིར་རྟོགས་བརྗོད་སྒེག་མོའི་གཟུགས། །ངག་གི་ཟླ་བ་དགེ་དབང་གི། །རིག་པའི་ཚོན་མང་འཐུང་
བ་ཡི།།རོ་འཛིན་པིར་གྱིས་རྣམ་པར་བྲིས།ཉན་འོས་གཏམ་གྱི་དྲི་བསུང་ཅན། །ངོ་མཚར་ཚིག་གི་མེ་
ཏོག་ནི། །ཕྱོགས་ཀྱི་དཔལ་མོའི་རྣ་བ་ལ། །འཁྱུད་པར་འོས་པ་འབད་པས་སྒྲུབ། །རིག་ཚུལ་དམར་
འོད་ལྷུང་བ་ཡིས། །བློ་གྲོས་བཞིན་རས་གསལ་བ་དག །སྙན་ངག་སྦྲང་རྩིའི་རྒྱལ་མཚན་འདིར། །
རྣམ་དཔྱོད་རྐང་དྲུག་རོལ་བར་རིགས། །དགེ་བས་མགྲིན་པའི་པད་མཚོ་ནི། །དབྱངས་ཅན་ངང་མོའི་
རྩེ་དགའ་དང༌།།འགྲོགས་པའི་ལེགས་བཤད་དྲི་ཟའི་རྒྱུད། །རྣ་བའི་དཔྱིད་དུ་སྤྲེངས་པར་རིགས།།
ཅེས་དཔལ་ལྡན་རིག་པ་འཛིན་པའི་འཁོར་ལོས་སྒྱུར་བ་སྤྲིན་གྱི་བཞོན་པའི་རྟོགས་བརྗོད་
མཁའ་འགྲོ་རྣམ་པར་རྩེན་པའི་རྒྱུད་མངས་ངོ་མཚར་རྣ་བའི་བཅུད་ལེན་ཞེས་བྱ་བ་འདི་ནི་དཔག་
བསམ་འཁྲི་ཤིང་དང་ཀླུ་ཀུན་ཏུ་དགའ་བའི་ཟློས་གར་གྱི་དོན་འགྲེལ་གྱི་ཚུལ་དུ་སྙན་དངགས་སྨྲ་བར་
ཅུང་ཟད་རློམ་པ་འཇམ་དབྱངས་བསྟན་པའི་ཉི་མ་མིང་གཞན་དབྱངས་ཅན་སྒེག་པའི་ལང་ཚོར་འབོད་
པས་ཡོངས་སུ་མ་གྲགས་པའི་མངོན་བརྗོད་དང་གབ་ཚིག་སོགས་ཀྱིས་མ་བཅིངས་པར་ཤིན་ཏུ་གོ་
སླའི་ཚིགས་བཅད་ཀྱི་ལུགས་སུ་སྦྱར་ཏེ་རྒྱལ་བའི་ལུང་གིས་ཟིན་པའི་ཆོས་སྡེ་ཆེན་པོ་དཔལ་ལྡན་བཀྲ་
ཤིས་འཁྱིལ་གྱི་གར་འདུག་ཐུབ་གསུང་མེ་ཏོག་འཁྲིགས་པའི་དགའ་ཚལ་དུ་བྲིས་པ་འདིས་ཀྱང་སྐྱེ་བོ་
རྣམས་རྫོགས་ལྡན་གྱི་དཔལ་ལ་རོལ་བའི་རྒྱུར་གྱུར་ཅིག། །།
387

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
༄༅། །སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་
བཅས་པ་དཎྜིའི་ཞལ་ལུང་ཞེས་བྱ་བ་བཞུགས་སོ། །
བློ་བཟང་པད་དཀར་དགེ་ལེགས།
༼མ་དཔེ་ལས་ལྡེབ་དང་པོ་ནས་དགུ་བར་ཆད་འདུག
ནམ་མཁའི་མཐའ་དང་སོ་སོར་ལྡོག །ཇི་ལྟའི་གནས་ལུགས་དེ་ཉིད་ཀུན་གཟིགས་
འཇིགས་བྲལ་ཁྱོད་ནི་རྒྱལ་བ་ཀུན་དང་རིགས་སུ་མཐུན། །དེ་ཕྱིར་ཤེས་བྱའི་ཆོས་ཀུན་སྨྲ་ལ་ཚངས་
དབྱངས་གསུང་ནི་གདུལ་བྱའི་ཁམས་འཇུག་སྙན་པའི་སྒྲ། །ཡིད་ཅན་རྣ་བའི་བཅུད་དུ་ལེན་པ་དྲི་ཟ་
འཕང་འགྲོའི་རྒྱུད་སྟོང་དང་མཉམ་ལེགས་བཤད་ཀྱིས །མཁའ་ཁྱབ་འགྲོ་རྣམས་མྱང་འདས་ལ་
འགོད་ཤཱཀྱའི་མགོན་དེར་སྡེ་ཚན་གཉིས་པའི་མཚུངས་སྒྲས་བསྟོད། །
གཞན་ཡང་ཆོས་མཐུན་པ། ཆོས་ཐུན་མོང་དང༌། གྲིབ་མ་འདྲ་བ་གསུམ་ཡང་འདི་ལྟར།
ལྷན་ཅིག་ཁྱོད་དང་སྤྱི་བོས་སྐྱེས། །དགེ་བཅུ་སྤེལ་ལ་མཁས་པ་སྟེ། །མཁྱེན་བརྩེ་དང་ནི་ཉི་ཟླའི་འོད། །
ཀུན་གྱི་ཐུན་མོང་སྤྱད་བྱའི་ཡུལ། །འདབ་རྒྱས་དཔག་བསམ་དབང་པོ་དང༌། །གནམ་བསྐོས་རྒྱལ་
པོའི་བཀའ་ཁྲིམས་ཀྱི། །སྐྱོན་མེད་སྣུམ་པའི་གྲིབ་བསིལ་དུ། །ལུས་ཅན་ཕན་བདེའི་དཔལ་ལ་སྤྱོད།།སྡེ
ཚན་གསུམ་པ་དཔེ་རྒྱན་གསལ་བྱེད་བཅོ་ལྔ་ནི།རྩ་བར། འབྲུ་མང་པོའི་ཚིག་སྡུད་དང་། ཞེས་འབྲུ་
མང་གི་ཚིག་སྡུད་ཀྱང་དཔེ་རྒྱན་དུ་བཞེད་པས། ཟླ་བའི་ཞལ་དང་བུང་བའི་སྒྲ། །བིམྦའི་མཆུ་དང་མུ་
ཏིག་གིས། །ཚེམས་དང་བུང་བའི་གསུངས་དབྱངས་ཅན། །སྙན་སྒྲོག་ཟའི་གླུ་མཁན་མ། །འགྲན་
དང་རྒྱལ་བ་ནི། མ་འགག་སེམས་ཀྱི་འཆར་སྒོའི་རྩལ། །མེ་ལོང་གཟུགས་བརྙན་ཉིད་ལ་འགྲན། །
388

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ཡུལ་རྗེས་རྒྱུག་པའི་ཤེས་པ་ཡང༌། །རྡུལ་ཕྲན་རླུང་གིས་བཏེགས་ལས་རྒྱལ། །སྡང་བ་དང་འཁུ་བ་ནི།
སྙན་རྒྱན་ཕན་ཚུན་ཐབས་པའི་འོད། །ཉིན་མོར་བྱེད་པའི་དཔལ་ལ་སྡང༌། །ལྷ་ཆོས་ཅོད་པན་གཡོ་
བའི་མདངས། །དབང་པོ་གཞུ་རིས་ཉིད་ལ་འཁུ། །མི་མཐུན་སྒྲོག་དང་འཐབ ཾ་པ་ནི། །ཆོས་མིན་
གཞན་ལ་སེམས་པའི་ཡིད། །འཁྱོག་པོའི་གཞུ་དང་མི་མཐུན་སྒྲོག །སྙན་སྨྲའི་གཏམ་དང་རྫུན་ཚིག་
ངག །དུག་ཤིང་མེ་ཏོག་ཉིད་དང་འཐབ ཾ། །འཕྱ་བ་དང་སྨ་འབེབས་བྱེད་། །འཇམ་མགོན་ལྷ་ཡི་
ཞལ་དཀྱིལ་ཀྱིས། །གུར་ཀུམ་ས་འཛིན་དབང་པོར་འཕྱ།།ཕྱག་གཡས་རལ་གྲིས་སྤྲིན་དེངས་པའི། །
སྔོ་བསངས་བུ་མོའི་སྨྲ་ཡང་འབེབས། །སྨོད་པ ཾ་དང་ཅོ་འདྲི་བ”་ནི།ནཱ་གརྫུ་ནའི་མཚན་སྙན་གྱིས། །
ཀུན་གསལ་སྒེག་མོའི་འགྲམ་པར་སྨོད། །དེ་ཡི་ཐེག་མཆོག་ཟབ་མོའི་གསུང༌།།དྲུག་ཅུའི་དབྱངས་ལ་
ཅོ་འདྲིར་བྱས། །འགོག”་པ་དང་རྒོད་པ་ནི།ཡིད་སྲུབས་སྤེལ་བྱེད་གཡོན་མའི་གདོང༌།།ཚལ་ནང་
པད་གཞོན་མཛེས་པ་འགོག །རེག་བྱ་བསིལ་དང་བསྲུང་ཞིམ་དང༌། །ལྷོ་ཕྱོགས་དཔལ་གྱི་དུམ་བུར་
རྒོད།།ཕྲག་དོག་དང་མི་བཟོད་བྱེད་།མགོན་ཁྱོད་འཕྲིན་ལས་རྣམ་བཞི་དང༌། །གངྒཱའི་དཔལ་ཟུང་
ཕྲག་དོག་གོ།མི་ཟད་གསང་གསུམ་ཟློས་གར་གྱིས།།རྒྱལ་ཀུན་མཛད་མཐའ་མི་བཟོད་བྱེད།།
སྡེ་ཚན་བཞི་པ་དེ་ལྟ་བུ་ལ་སོགས་པའི་སྒྲ་བཅུ་ནི། རྩ་བར། དེ་ཡི་སྐལ་བཟང་འཕྲོག་བྱེད་
དང༌། ཞེས་པ་ནས།དེ་ཡི་རྗེས་སུ་བྱེད་ཅེས་པའི་བར་རོ། །དེ་རྣམས་ཀྱི་དཔེར་བརྗོད་རིམ་པ་བཞིན།
བསྐལ་བཟང་འཕྲོག་པ་དང་མཛེས་པ་ཟླུམ་བྱེད་ནི། གངས་རིའི་བསྐལ་བཟང་འཕྲོག་བྱེད་དབྱངས་
ཅན་སྐུར། །བསྟེན་པ་རིན་ཆེན་ལས་གྲུབ་རྒྱུད་མང་གིས། །ཆོས་སུ་འབྱིན་པ་ཟབ་མོའི་སྙན་འཇེབས་
སྒྲས །ཚངས་པའི་དབྱངས་ཀྱི་མཛེས་པ་ཟླུམ་པར་བྱས །དེ་དང་འགྲན་ལས་ཚར་གཅོད་དང་དེ་
དང་མཚུངས་ལས་ལྷག་པར་མཛེས་པ་།མཁའ་དང་འགྲན་ལས་ཚར་གཅོད་ཀུན་མཁྱེན་ཐུགས། །
མི་རྟོག་ཟབ་སྤྲོས་པ་ཀུན་དང་བྲལ། །འགྲོ་ངོར་ཕྱེས་འཛུམ་འདབ་སྟོང་བཞད་པ་དང་། །མཚུངས་
ལས་ལྷག་པར་མཛེས་དེས་གཞན་རྗེས་འཛིན། །དེ་ཡི་རྗེས་སུ་རྐང་འཇོག་དང་དེ་ཡི་ནུས་པ་ལ་
འཇུག་ནི། བལྟ་ན་སྙིང་དུ་སྡུག་པ་སྒེག་འཆང་ལུས། །དབྱར་སྐྱེས་ལྕུག་ཕྲན་རྗེས་སུ་རྐང་པ་འཇོག
ཉན་ན་ཡིད་དང་རྣ་བ་འགུགས་བྱེད་པའི། །མགྲིན་པའི་སྒྲ་ལ་བུང་བའི་ནུས་པ་འཇོག། དེ་ཡི་རྗེས་
389

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འགྲོ་དང་རྗེས་སུ་འཆིང་བ་ནི།མྱངས་ན་དབང་པོ་ཀུན་ནས་ཚིམ་བྱེད་པས། །མཚན་སྙན་བདུད་རྩིའི་
རྗེས་འགྲོ་དེ་ནུས་འཆིང༌། །ལྟ་ངན་གྲུབ་མཐའ་མ་ལུས་གཞོམ་མེད་གསུངས། །མིག་སྟོང་ཅན་གྱི་
ལག་ཉལ་ངང་ཚུལ་འཛིན། །དེ་འགོག་དང་དེ་ཡི་རྗེས་སུ་བྱེད་ཅེས་པ་ནི སྐད་གཉིས་སྨྲ་བ་ཆོས་
དཔལ་རྒྱ་མཚོ་ཡིས། །པཱ་ཎི་ཙནྡྲ་གོ་མིའི་སྙན་གྲགས་འགོག །འཆད་རྩོད་རྩོམ་པས་རྒྱལ་བསྟན་སྤེལ་
བ་ལ། །རྒྱན་དྲུག་མཆོག་གཉིས་མཁྱེན་སྟོབས་རྗེས་སུ་བྱེད།།ཅེས་སོ། །
གཞུང་གི་དངོས་སུ་མ་ཟིན་པ་དཔེ་རྒྱན་གསལ་བྱེད་དུ་འདོད་པ་བཅུ་གཅིག་ནི། ཆ་གྲོགས་
སྤུན་ཟླ་མཐོང་ཐོས་དྲན། །སྙེག་འཛེག་རེག་ཕམ་སེམས་སོགས་ཏེ། །བསླབ་གསུམ་རྒྱན་གྱི་མཛེས་
པའི་དགེ་སྦྱོང་སྐུའི། །ངུར་སྨྲིག་བླ་གོས་ཐུན་མཚམས་གསར་པའི་ཆ། །ཚུལ་གནས་ཁྲིམས་ལྡན་
བསུང་ཞིམ་འཐུལ་བའི་ངད། །ག་བུར་གུར་ཀུམ་གེ་སར་དྲིའི་སྤུན་ཟླ། །ཞི་ཞིང་དུལ་ལ་མཚམས་
པར་གཤེགས་པའི་སྟབས། །ངང་པའི་རྒྱལ་པོའི་འགྲོས་ཀྱི་མཛེས་པར་མཐོང༌། །ཟོལ་མེད་སྙན་སྨྲ་
རྒྱལ་ཀུན་གསུང་ཟབ་མོ། །ཁྱོད་མགྲིན་དུང་གི་རི་མོ་ལྡན་ལ་ཐོས། །མཐོང་བ་ཙམ་གྱིས་དང་བའི་
ཡིད་གཡོ་བ། །ཐུབ་དབང་མཚན་དཔེའི་མཛེས་སྐུ་སྙིང་ནས་དྲན། །གཞན་ལ་ཕན་འདོད་ཐུགས་
བསྐྱེད་དག་པའི་ཁམས། །རྡུལ་གཙང་དྲི་མེད་ཤེལ་རིའི་རྗེས་སུ་སྙེག །ཆད་མེད་ལེགས་བཤད་འཆད་
གསུང་འཕྲིན་ལས་རྒྱུན། །ཧཱུ་ཡི་བུ་མོའི་སྤྱི་བོར་འཛེག །ཤེས་བྱ་ཀུན་ལ་ཐོགས་མེད་འཇུག་
ན་ལས་རྒྱུན
ས་པའི་རྒྱུན་ལ་རེག །རྒྱུ་འབྲས་བླང་དོ
པའི་བློ། །ཀེ་ཏ་ཀ་ཡི་དྲུངས་པའི་རྒྱུན་ལ་རེག །རྒྱུ་འབྲས་བླང་དོར་ལས་ལ་བག་ཡོད་ཚུལ། །ཉེས་
པས་མ་གོས་དྲང་སྲོང་མཛད་པའང་ཕམ། །དེ་ཕྱིར་ཚངས་པར་སྤྱོད་པའི་དུལ་ལྡན་ཁྱོད། །རྒྱལ་བའི་
བསྟན་ལ་སྟོན་པ་གཉིས་པར་སེམས །ཞེས་སོགས་མང་།།
གཉིས་པ་གཟུགས་ཅན་རྒྱན་གྱི་མཚན་ཉིད་ནི། དཔེ་དང་དཔེ་ཅན་ཐ་དད་དུ་ཕྱེ་བ་མ་ཡིན་
པར་དཔེ་ཅན་དཔེའི་བོར་གཞི་མཐུན་གཅིག་ཏུ་བཏགས་ནས་བཀོད་པ་སྟེ དེ་ལ་དབྱེ་ན་ཉི་
ལས་དང་པོ་བསྡུས་པའི་གཟུགས་ཅན་ནི།རྩ་བར། དཔུང་པ་འཁྲི་ཤིང་ལག་པ་ནི། །ཞེས་སོགས་ཀྱི་
དོན། དཔེ་དོན་བར་གྱི་དྲུག་སྒྲའི་རྣམ་དབྱེ་མེད་པར་བྱས་ནས་གཞི་མཐུན་དུ་བྱེད་པ་སྟེ། དཔེར་ན།
ཞལ་གྱི་ཟླ་བ་སྤྱན་ཟུང་རི་དྭགས་མཚན། །མིག་དཀྱུས་བུང་བ་གཡོ་དང་དགྱེས་འཛུམ་ཞལ །པད་
390

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
འདབ་གྲོལ་དང་ལེགས་བཤད་བདུད་རྩིའི་རོ། །སྦྱིན་མཁས་སྟོན་སྦྱིན་དབང་མོས་འགྲོ་འདི་སྲུངས། །
གཉིས་པ་མ་བསྡུས་པའི་གཟུགས་ཅན་ནི། རྩ་བར། ལག་པའི་འཁྲི་ཤིང་སོར་མོ་རྣམས །ཞེས་
སོགས་ཀྱི་དོན། ལག་པའི་ཞེས་དཔེ་དོན་བར་གྱི་རྣམ་དབྱེ་མ་བསྡུས་པར་བཀོད་པ་སྟེ། དཔེར་ན།
མགོན་ཁྱོད་གསང་གསུམ་འདུས་པའི་ཆུ་གཏེར་ལས། །ལེགས་འོད་གསུང་གི་སྦྲང་རྩིའི་རྒྱལ་མཚན་
གསར། །གངས་ཁྲོད་བསྟན་པའི་སྐྱེད་ཚལ་རྒྱན་གཅིག་ཏུ། །བྱས་འདིས་འགྲོ་བློའི་བུང་བ་ཅི་ཡང་
ཚིམ། །གསུམ་པ་བསྡུས་ཤིང་མ་བསྡུས་པའི་གཟུགས་ཅན་ནི།རྩ་བར།བཞིན་ཟླ་འཛུམ་པའི་ཟླ་འོད་
ཅེས། །ཞེས་སོགས་ཀྱི་དོན། བཞིན་ཟླ་ཞེས་སྔ་མ་བསྡུས་ལ་འཛུམ་པའི་ཅེས། ཕྱི་མ་མ་བསྡུས་པ་ལྟ་
བུ་སྟེ། དཔེར་ན། དབྱངས་ཅན་ཞལ་དཀྱིལ་མཚོ་དགྱེས་འཛུམ་བརླབས །དུས་ལས་ཡོལ་མེད་
འཕེན་དེ་ལས་འོངས་པའི །སྙན་ངག་ཉམས་བརྒྱད་སྒེག་པའི་ངུར་པ་མོ། །ལེགས་བཤད་ནོར་བུའི་
མགྲིན་སྒྲ་ཅི་ཡང་བསིལ། །ཡང་ན། བཞིན་ངན་སྐྱེ་བོའི་བློ་གྲོས་ཟ་མ་ཏོག །གནོད་སེམས་དུག་ཆུས་
གང་བ་ཞེ་སྡང་གི། མེ་ལྕེའི་ཚ་བས་བསྐོལ་དེས་རང་གཞན་གྱི། །གཏན་བདེའི་ན་ཆུང་བཞིན་རས་
མཛེས་པ་ཉམས། །བཞི་པ་མཐའ་དག་གཟུགས་ཅན་ནི།རྩ་བར། སོར་མོ་དམར་བའི་འདབ་འཕྲེང་
དང༌། །ཞེས་སོགས་ཀྱི་དོན། ཁྱད་གཞི་དང་ཁྱད་ཆོས་མཐའ་དག་གཟུགས་སུ་བཀོད་པ་སྟེ།
དཔེར་ན།ན་ཆུང་ལུས་ཀྱི་གསར་སྐྱེས་ལྗོན་པ་ལ།།སྲབ་འཇམ་གོས་སྔོན་ལོ་འདབ་ཕང་ཕུང་གཡོ།།
མེ་ཏོག་བཞང་དང་ཡིད་སབ་
ལང་ཚོའི་མེ་ཏོག་བཞད་དང་ཡིད་སྲུབ་ཀྱི། །བརྩེ་དགའི་དུས་ལྡན་ནུ་མའི་འབྲས་བུས་དུད། །ཡང་ན།
དབྱངས་ཅན་ཞལ་གྱི་འོ་མའི་ཆུ་གཏེར་ཀློང༌། །ལེགས་བཤད་སྤུ་སྡུག་མདངས་དཀར་ངུར་པ་མོ། །
རྒྱན་མང་ནོར་བུའི་དྲིལ་ཆུང་བསིལ་བ་དང༌།།ཉམས་དང་འགྱུར་བག་སྟོང་གི་མགྲིན་པ་འདེགས།།
ལྔ་པ་ཆ་ཤས་གཟུགས་ཅན་ནི། རྩ་བར། གཏུམ་མོ་གློ་བུར་ཉིད་དུ་ནི། །ཞེས་སོགས་ཀྱི་
དོན། ཆ་ཤས་ཅན་གཟུགས་སུ་མ་བྱས་པར་དེའི་ཁྱད་ཆོས་ཆ་ཤས་རྣམས་གཟུགས་སུ་བྱས་པ་སྟེ།
དཔེར་ན། མཆོག་ཏུ་མི་འགྱུར་ལྷུན་སྟུག་བརྗིད་ཆགས་སྐུར། །མི་ཟད་མཚན་དཔེའི་འོད་ཕུང་དྲ་བར་
འཁྲིགས །མཐེབ་སྲིན་པདྨའི་སྐུད་པས་ཨུཏྤ་ལའི། །ཡུ་བ་ཐུགས་ཀའི་རྒྱན་མདོར་འཛིན་པའི་ལྷ། །
ཡང་ན། ཞིང་བཅུའི་གཤེད་དུ་ཆེར་ཁྲོས་ཁྲོ་རྒྱལ་གདོང༌། །དམར་སྨུག་སྤྱན་ཟུང་ཟླའི་གཟི་འབར་
391

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཞིང༌། །རྫི་སྨིན་ཨག་ཚོམ་དུས་མཐའི་ཞུགས་ཆེན་དང༌། །བརྔམས་བརྗིད་ང་རོའི་འབྲུག་སྟོང་དུས་
གཅིག་ལྡིར། །དྲུག་པ་ཆ་ཤས་ཅན་གྱི་གཟུགས་ཅན་ནི།རྩ་བར།གདོང་པའི་འདམ་སྐྱེས་སྨིན་འཁྱོག་
ཅིང༌། །ཞེས་སོགས་ཀྱི་དོན། ཁྱད་གཞི་འམ་ཆོས་ཅན་ཉིད་གཟུགས་སུ་བྱས་པ་དེའི་ཆ་ཤས་སམ་ཁྱད་
ཆོས་རྣམས་གང་དུ་འང་མ་བྱས་པར་རང་བཞིན་བརྗོད་པ་སྟེ། དཔེར་ན། མཁྱེན་པས་མ་འདྲེས་ཤེས་
བྱའི་གནས་ཀུན་གཟིགས། །བརྩེ་ཆེན་ཐུགས་རྗེས་ག་འདུལ་འགྲོ་བློའི་ངོར། །ཐེག་མཆོག་ཟབ་མོའི་
སྒྲ་དབྱངས་འབྱིན་པའི་གསུངས། །ཡོངས་མངའ་ཀུན་མཁྱེན་བླ་མ་དཔག་བསམ་དབང༌།།
བདུན་པ་ཡན་ལག་གཅིག་པའི་གཟུགས་ཅན་ནི། རྩ་བར། མཛེས་མ་མྱོས་པའི་འཁུར་
ཚོས་དམར། །ཞེས་སོགས་ཀྱི་དོན། ཁྱད་གཞི་གཟུགས་སུ་མ་བྱས་ལ་དེ་ལ་ལྡན་པའི་ཡན་ལག་
གཅིག་གཟུགས་སུ་བཀོད་པ་ཡན་ལག་གཅིག་པའི་གཟུགས་ཅན་ཏེ། དཔེར་ན། ཐུབ་བསྟན་གྱེན་དུ་
འདེགས་པའི་སྙིང་སྟོབས་དང༌། །འགྲོ་འདིའི་བདེ་སྐྱིད་སྤེལ་ལ་བརྩེ་བའི་ཐུགས །བཀའ་ཁྲིམས་
གདུགས་དཀར་གཅིག་གི་ཁོར་ཡུག་ཁྱོན། །ཡོངས་ཁེབས་གནམ་བསྐོས་མི་རྗེ་སའི་དབང་ཕྱུག །ཡང་ན།
བལྟ་བས་མི་ངོམས་སྐྱེ་མཆེད་ཡོངས་གཙང་བ། །འཕགས་མ་དབྱངས་ཅན་མཚན་དཔེའི་སྐུ་
མཆོག་ལ། །ལྷ་རྫས་དབང་གཞུའི་མཛེས་པ་ལྷབ་ལྷུབ་དང༌། །རིན་ཆེན་ཡིད་འོང་དོ་ཤལ་རྣམས་ཀྱི
སྒེག །རྩ་བར། དེ་ལྟར་འདིར་ནི་གཉིས་སོགས་ཀྱིས། །ཞེས་པའི་དོན་གཉིས་གཟུགས་དང་གསུམ་
གཟུགས་སོགས་རིག་པས་རྗེས་སུ་དཔག་དགོས་པའི་གཉིས་གཟུགས་ནི། དཔེར་ན། གཟུ་བོར་མི་
གནས་བློ་ཡི་ཟ་མ་ཏོག །འཁུ་དང་གནོད་སེམས་དུག་གི་ཆུས་གང་ཡང༌། །འཛུམ་པའི་བཞིན་
མདངས་གཡོ་ཅན་ངག་འཇམ་པོས །གཞན་ཡིད་བསླུ་བ་སྙིགས་དུས་སྐྱེ་བོ་ཕལ། །གསུམ་གཟུགས་།
སྨིན་དཀྱུས་འཁྱོག་པོར་བཀུག་པའི་གནམ་རུ་ལ།།མིག་གི་ཟུར་མདའ་འཕེན་དང་མཚར་བའི་འཛུམ། །
ག་བུར་གྲུ་ཆར་འབེབས་མཁས་མཛེས་སྡུག་གི། བཞིན་ལྡན་བརྒྱད་གཉིས་ལོ་ལོན་ན་ཆུང་མ། །
བརྒྱད་པ་ལྡན་པའི་གཟུགས་ཅན་ནི། རྩ་བར། གདོང་འདི་འཛུམ་པའི་མེ་ཏོག་འབར། །ཞེས་སོགས་
ཀྱི་དོན། ཁྱད་གཞི་དང་ཁྱད་ཆོས་འགྲོགས་པར་ལྡན་པའི་གཟུགས་སུ་བཀོད་པ་སྟེ། དཔེར་ན། ཀུན་
ཁྱབ་ཐུགས་རྗེའི་མཁའ་ལམ་ཡངས་པ་ལ། །བགྲང་ཡས་ཤེས་བྱའི་རྒྱུ་སྐར་རྣམ་བཀྲ་ཞིང༌། །འཕྲིན་
392

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
ལས་ཉིན་མོར་བྱེད་པའི་འོད་སྣང་གིས། །ཐུབ་བསྟན་ལུང་རྟོགས་པད་ཚལ་ཅི་ཡང་བཞད། །དགུ་པ་
ལྡན་མིན་གཟུགས་ཅན་ནི། རྩ་བར། གདོང་འདི་འཛུམ་པའི་ཟླ་འོད་དང༌། །ཞེས་སོགས་ཀྱི་དོན།
གོང་གི་སྦྱོར་ཚུལ་ལས་ལྡོག་སྟེ་འགྲོགས་པར་འོས་པ་མ་ཡིན་པ་སྟེ། དཔེར་ན། སྲིད་པའི་བདེ་འབྱོར་
མུན་པས་ཁེབས་པའི་ཁྲོད། །ཀུན་མཁྱེན་ཡེ་ཤེས་ཉི་མའི་དངོས་བརྒྱ་འབར། །ཉེས་ཀུན་དུག་གི་ཟུག་
ངུས་མནར་བའི་འགྲོར། །ཐེག་མཆོག་སྨིན་གྲོལ་བདུད་རྩིའི་ཆུ་རྒྱུན་སྒྲེང༌། །ཡང་ན། མཛེས་ཤིང་ལྟ་
ན་སྡུག་པའི་ན་ཆུང་མའི། །ཡིད་འོང་བཞིན་གྱི་ཟླ་བ་རྒྱས་པའི་དབུས། །མིག་དཀྱུས་མཐིང་ཡང་ཨུཏྤ་
ལ་ཡི་འདབ། །གཡོ་ཞིང་སྒེག་པའི་རྣམ་འགྱུར་ཅི་ཡང་ངོམ། །བཅུ་པ་མི་མཉམ་པའི་གཟུགས་ཅན་ནི།
རྩ་བར།མྱོས་པའི་འཁུར་ཚོས་རབ་དམར་ཞིང༌། །ཞེས་སོགས་ཀྱི་དོན། ཡན་ལག་དང་ཡན་ལག་
ཅན་སོགས་འགའ་ཞིག་གཟུགས་སུ་བྱས་པ་ལ་འགའ་ཞིག་གཟུགས་སུ་མ་བྱས་པ་ལ་བསྟེན་པ་མི་
མཉམ་པའི་གཟུགས་ཅན་སྟེ།དཔེར་ན།ཡིད་འོང་འཁུར་བ་དམར་གསལ་མདངས་མཛེས་བཞིན། །
སྨིན་འཁྱོག་བུང་བའི་ན་ཆུང་འཕུར་ལྡིང་གཡོ། །བཞིན་ཟླ་ཡིད་སྲུབས་འདོད་པའི་གར་མཁན་མ། །
འདི་ཡིས་ཐུབ་པའི་དུལ་བའང་འཕྲོག་པར་བྱེད། །བཅུ་གཅིག་པ་ཁྱད་པར་གྱི་གཟུགས་ཅན་ནི། རྩ་
བར། འཕྲོག་བྱེད་རྐང་པ་ཛ་ཡིས། །ཞེས་སོགས་ཀྱི་དོན།ཁྱབ་འཇུག་གི་རྐང་པ་ཏོག་ཏུ་བྱས་པས་
ཁྱད་དུ་ཐོན་པའི་རྒྱལ་མཚན་ཏེ། དཔེར་ན། སྙིང་པོའི་བསྟན་ལ་གསང་བདག་དཔའ་བོ་དངོས། །
འགྲོ་འདུལ་བླ་མའི་ཞབས་ཟུང་ནོར་བུའི་ཏོག །སྲིད་གསུམ་རལ་པའི་ཅོད་པན་རྩེར་བཀོད་པའི། །
བསྐལ་བཟང་དགའ་སྟོན་ནུབ་པ་མེད་གྱུར་ཅིག །ཡང་ན། ལུང་རིག་རྣམ་བཀྲ་ལེགས་བཤད་དར་
སྦུབས་ཅན། །ཐེག་མཆོག་རྡོ་རྗེའི་ཏོག་ལྡན་རྒྱལ་མཚན་ཆེ། །ཐུབ་བསྟན་ལུང་རྟོགས་གཞལ་མེད་
ཁང་བཟང་རྩེར། །ཕྱོགས་ལས་རྣམ་པར་རྒྱལ་བའི་མཚན་མར་བཀོད། །བཅུ་གཉིས་པ་འགལ་བའི་
གཟུགས་ཅན་།རྩ་བར།པདྨ་རྣམས་ནི་མི་འཛུམ་ཞིང༌། །ཞེས་སོགས་ཀྱི་དོན།གཟུགས་སུ་བཀོད་
པ་དེའི་བྱེད་ལས་འགལ་བ་སྟེ། དཔེར་ན། འདབ་ལྡན་པད་དཀར་འཕྲེང་བ་མི་འཛུམ་ཞིང་། །ཀུནྡའི་
འདབ་བརྒྱ་བཞད་པར་མི་བྱེད་པའི། །དབྱངས་ཅན་ཞལ་དཀྱིལ་ཟླ་བའི་འོད་ཟེར་གྱིས། །བདག་
ཡིད་དད་ཤུགས་མྱ་ངན་མེ་ཡིས་མནར།།
393

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བཅུ་གསུམ་པ་རྒྱུའི་གཟུགས་ཅན་ནི། རྩ་བར། རྒྱལ་པོ་མཛེས་པའི་ཟླ་བ་དང༌། །ཞེས་
སོགས་ཀྱི་དོན།རྒྱུ་མཚན་རྟགས་སུ་བཀོད་ནས་གཟུགས་སུ་འགོད་པ་རྒྱུའི་གཟུགས་ཅན་།དཔེར་ན།
ཁྱོད་ནི་འཇིག་རྟེན་གསལ་བས་ཉི་མ་དང༌། །ཉེས་ཀུན་དྲི་མས་འཁྲུད་པ་དག་བྱེད་དང༌། །ཅི་འདོད་
ཡིད་ཀྱི་རེ་བ་བསྐོང་བའི་ཕྱིར། །ཡིད་བཞིན་ནོར་བུ་ཉིད་དུའང་རེ་བ་བསྙེད། །བཅུ་བཞི་པ་སྦྱར་བའི་
གཟུགས་ཅན་ནི། རྩ་བར། གྲོགས་མོ་ཁྱོད་ཀྱི་གདོང་པད་ནི། །ཞེས་སོགས་ཀྱི་དོན། རྐང་པ་དང་
པོས་གཟུགས་ཅན་གཉིས་པའི་རཱ་ཛ་ཧཾ་ས་ཞེས་པས་སྒྲ་སྦྱར། ཉེར་སྤྱད་འོས་དང་དྲི་ཞིམ་ཞེས་ཕྱི་མ་
གཉིས་དོན་སྦྱར་བ་སྟེ།དཔེར་ན།ཀུན་ཁྱབ་ཐུགས་རྗེའི་མཁའ་ཁྱོན་ཡངས་པ་ལ། །དཔག་ཡས་སྣང་
བའི་བདག་ཉིད་འབར་བའི་གཟི། །སྟུག་པོའི་སྨག་རུམ་བཤེད་པོ་ཀུན་དགའི་མཛོད། །འབྱེད་དང་
མིག་གི་དགའ་བ་ཅི་ཡང་བཞད། ཡང་ན། ཀུན་མཁྱེན་གསུང་གི་རབ་གཙང་དྲི་མེད་མཚོར། །མགྲིན་
པའི་དབྱངས་སྙན་སྒྲོག་པའི་གཉིས་སྐྱེས་བརྟེན། །དྭངས་བསིལ་དཀར་པོའི་དབུ་བ་གྱེན་བརྩེགས་
པའི། །དཔལ་འདི་ས་གསུམ་འགྲོ་བའི་རྒྱན་གཅིག་ཡིན། །བཅོ་ལྔ་པ་དཔེའི་གཟུགས་ཅན་ནི། རྩ་
བར། མྱོས་པའི་ཀུན་ཏུ་དམར་བ་ཡི། །ཞེས་སོགས་ཀྱི་དོན། ཁྱད་གཞི་གཉིས་ཀྱི་ཁྱད་ཆོས་མཐུན་
པར་བྱས་ནས། མཚུངས་གསལ་གྱི་སྒྲ་དང་བཅས་པ་དཔེའི་གཟུགས་ཅན་ཏེ། དཔེར་ན། དཀྱིལ་
འཁོར་ཡོངས་གང་ནོར་འཛིན་ཕྱོགས་ཀྱི་ཁྱོན། །ཀུན་ཁྱབ་རྒྱལ་བྱེད་འཕྲིན་ལས་འོད་དཀར་ཅན། །
མཐའ་ཡས་འགྲོ་བའི་ཡིད་ངོར་བསིལ་སྟེར་བས། །ཟླ་འོད་སྤྲིན་དང་བྲལ་བའི་མཚར་བཞིན། །
བཅུ་དྲུག་པ་བཟློག་པའི་གཟུགས་ཅན་ནི། རྩ་བར། ལྷ་རྣམས་ཀྱིས་ནི་ཟླ་བ་དང་། །ཞེས་སོགས་ཀྱི་
དོན།ལྷ་རྣམས་ཀྱི་ནམ་མཁའི་ཟླ་བ་གདོང་དང་བདག་གི་ཁྱོད་གདོང་གི་ཟླ་བ་འཐུང་བ་མཚུངས་ཀྱང་
ནམ་མཁའི་མཛད་པ་དང་གདོང་གི་ཟླ་བ་རྟག་པར་གང་པའོ་ཞེས་གྲི་གང་གི་བཟློག་པ་སོ་སོར་ཕྱེ་
བས་མཚོན་ཏེ།དཔེར་ན།གདེངས་ཀ་འཛིན་རྣམས་མ་དྲོས་མཚོ་ཆེན་དང༌།།བདག་ཉིད་ཀུན་མཁྱེན་
ཡེ་ཤེས་རྒྱ་མཚོ་བརྟེན། །དེས་ནི་གདུལ་བྱར་བརྩེ་བའི་ནུས་བྲལ་ཞིང༌། །ཐུགས་རྗེས་འདི་ཕྱིའི་ཕན་
བདེ་དཔག་མེད་སྤེལ། །བཅུ་དྲུག་པ་འགོག་པའི་གཟུགས་ཅན་ནི།རྩ་བར།མཛེས་མ་ཁྱོད་གདོང་ཟླ་
བས་ནི། །ཞེས་སོགས་ཀྱི་དོན། བྱེད་ལས་ཀྱི་སྒོ་ནས་མི་མཐུན་པས་ཟླ་བ་ཡིན་པ་འགོག་པ་སྟེ།
394

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
དཔེར་ན། ཕྱག་ན་པད་དཀར་མཁྱེན་བརྩེ་ཉིན་མོའི་མགོན། །འོད་ཟེར་གདེངས་ཀ་སྟོང་དུ་འབར་
བའི་གཟིས། །ལྟ་ངན་སྙིང་ལ་མི་ཤེས་འཐིབས་བུའི་མུན། །སྦྱིན་ཕྱིར་རྟ་བདུན་དབང་པོར་གང་གིས་
གྲུབ། །བཅོ་བརྒྱད་པ་མཉམ་འཇོག་གཟུགས་ཅན་ནི། རྩ་བར། མཛེས་མ་ཁྱོད་གདོང་ཟླ་བས་ཀྱང་། །
ཞེས་སོགས་ཀྱི་དོན བྱེད་པོ་དང་བྱ་ཡུལ་གཉིས་ཀའི་སྐྱོན་མཉམ་དུ་བརྗོད་པ་མཉམ་འཇོག་
གཟུགས་ཅན་ཏེ། དཔེར་ན། ཕན་འདོད་ཤེལ་བུམ་ལས་བྱུང་སྙིང་གཏམ་གྱིས། །བདུད་རྩིས་ཀུན་
དགའི་མི་སྤེལ་ཕྲག་དོག་གི། ཟུག་ངུས་མནར་འདི་བདུད་རྩིའི་སྐྱོན་ཁོ་ན། །མ་ལགས་འགྲོ་སེམས་
ངན་པ་དེས་ཀྱང་ངོ་། །བཅུ་དགུ་པ་གཟུགས་ཅན་གྱི་གཟུགས་ཅན་ནི། རྩ་བར། ཁྱོད་གདོང་འདམ་
སྐྱེས་དོ་ར་འདིར། །ཞེས་སོགས་ཀྱི་དོན། མཛེས་མའི་གདོང་པདྨ་དང་དེའང་དོ་རར་བཀོད་པ་སོགས་
གཟུགས་ཅན་ཉིས་འཕར་དུ་བྱས་ཏེ། དཔེར་ན། ཁྱོད་ཞལ་ཆུ་གཏེར་པད་ཚལ་ཡངས་པ་ལས །
ལེགས་འོངས་སྙན་ཚིག་ངང་མོ་བུང་བའི་ཁྱུ། །སྙན་འཇེབས་དྲིལ་ཆུང་འགྲམ་པའི་རྔ་དབྱངས་ཀྱིས། །
རྣ་བ་བདུད་རྩིའི་ཁང་པར་ཅི་ཡང་བྱས། །ཉི་བ་བསྙོན་དོར་གྱི་གཟུགས་ཅན་ནི།རྩ་བར། འདི་ནི་
གདོང་མིན་འདི་པདྨ་ཞེས་སོགས་ཀྱི་དོན། འདི་མ་ཡིན་ཞེས་སྙོན་ནས་ནན་གྱིས་གཟུགས་སུ་བཀོད་
པ་སྟེ། དཔེར་ན། འདྲེན་མཆོག་ཁྱོད་སྐུ་མ་ཡིན་ས་འཛིན་དབང༌། །གསུང་མིན་དྲི་ཟའི་རྒྱུད་མང་
འཁྲོལ་བའི་སྒྲ །དཔག་ཡས་སྣང་བས་མུན་པའི་སྟོབས་འཕྲོག་པ། །འདི་ཡང་ཉིན་བྱེད་འོད་དེ་
ཐུགས་རྗེ་མིན། །ཡང་ན། དམར་འོད་མདངས་ཀྱི་ཕྱོགས་ཆ་འགེངས་པ་འདི། །འཇམ་ཕུག་དམར་
པོའི་ན་བཟས་མཛེས་དཀྲིས་པའི །ཁྱོད་སྐུ་མ་ཡིན་པད་རག་ལྷུན་པོ་ལ། །ཉི་གཞོན་སྣང་བ་བརྒྱ
ཡིས་འཁྱུད་པ་ཉིད། །
བཞི་པ་གསལ་བྱེད་ཀྱི་རྒྱན་གྱི་མཚན་ཉིད་ནི། ངག་གི་སྦྱོར་བ་གང་གི་གནས་སྐབས་སུའང་
རིགས་དང་བྱ་བ་ཡོན་ཏན་རྫས་ཏེ་རྣམ་པ་བཞི་པོ་ཐོག་མཐའ་བར་གསུམ་གང་དུ་བྱུང་ཡང་ཚིགས་
བཅད་གཅིག་གི་གཉིས་ལ་སོགས་པའི་བརྗོད་དོན་ཐམས་ཅད་བདེ་བླག་ཏུ་གསལ་བར་བྱེད་པ་ལ་
གསལ་བྱེད་ཀྱི་རྒྱན་ཞེས་བྱ་བར་འདོད་དེ། དེ་ལ་དབྱེ་ན་བཅུ་གཉིས་ལས། དང་པོ་རིགས་ཐོག་མའི་
གསལ་བྱེད་ནི།རྩ་བར།ལྷོ་ཡི་རླུང་གིས་འཁྲི་ཤིང་ནི། །སྔ་ཕྱི་ཞེས་སོགས་ཀྱི་དོན།ལྷོའི་རླུང་གི་ཞེས་
395

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དང་པོར་སྨོས་ནས་དཔེ་ལྗོན་པའི་འདབ་མ་ལྷུང་བ་སོགས་རིགས་ཅན་མང་པོ་གསལ་བར་བྱེད་པས་
མཚོན་ཏེ། དཔེར་ན། རྒྱལ་ཁྱོད་མཁྱེན་བརྩེ་ཡེ་ཤེས་སྣང་བ་ཆེས །མཐའ་ཡས་འགྲོ་བའི་ཕན་བདེ་
སྤེལ་བ་དང༌། །བསྐལ་བཟང་པ་ལ་རྫོགས་ལྡན་དགའ་སྟོན་གྱི། །བྱེད་པོ་ཐེག་མཆོག་བསྟན་པ་གྱེན་
དུ་འདེགས། །གཉིས་པ་བྱ་བ་ཐོག་མའི་གསལ་བྱེད་ནི།རྩ་བར། རྒྱུའོ་ཆུ་གཏེར་བཞིའི་ངོགས་ཀྱི། །
ཞེས་སོགས་ཀྱི་དོན།རྒྱུ་ཞེས་པའི་བྱ་བ་དང་པོར་བཀོད་ནས་འོག་ན་ཡོད་པ་ཀུན་གསལ་བར་བྱེད་པ་སྟེ
དཔེར་ན།སྒྲིབ་པར་བྱེད་དེ་ཡེ་ཤེས་སྙིང་པོའི་འོད། །གཉིས་སྣང་ཞེན་པའི་རྟོག་པ་གྱ་གྱུ་ཡིས། །རབ་
གསལ་བཅུ་དྲུག་ཆ་རྫོགས་ཟླ་བ་ཡང༌། །ཆུ་ཆར་གྱིས་གང་སྤྲིན་སྔོན་དྲ་བས་སོ། །གསུམ་པ་ཡོན་ཏན་
ཐོག་མའི་གསལ་བྱེད་ནི། རྩ་བར། སྔོ་བསངས་ཉིད་དེ་ཕྱོགས་རྣམས་ནི། །ཞེས་སོགས་ཀྱི་དོན།སྔོ་
བསངས་ཞེས་ཁ་དོག་གི་ཡོན་ཏན་དང་པོར་བཀོད་པས་རྗེས་མ་རྣམས་ཀྱང་གསལ་བར་བྱེད་པས་
མཚོན་ཏེ། དཔེར་ན། དཀར་གསལ་ཉིད་དོ་ཕྱོགས་ཀྱི་འཁོར་ལོའི་ཁྱོན། །འཕགས་མ་དབྱངས་ཅན་
མཚན་དཔེའི་སྣང་བརྙན་གྱིས། །མི་ཤེས་འཐིབས་བུས་བཅིངས་པའི་བློ་འདི་ཡང་། །རྗེ་བཙུན་བླ་
མའི་ཟབ་རྒྱས་གདམས་པས་སོ །བཞི་པ། རྫས་བརྗོད་པ་ཐོག་མའི་གསལ་བྱེད་ནི། རྩ་བར། ཁྱབ་
འཇུག་རྣམ་གནོན་ལ་གནས་པས །ཞེས་སོགས་ཀྱི་དོན། ཁྱབ་འཇུག་རྫས་དང་པོར་སྨོས་པ་ལྷ་མིན་
གྱི་སྟོབས་འཕྲོག་པ་སོགས་རྫས་ཁྱད་པར་གོ་བ་སྟེ། དཔེར་ན།མྱོས་བྱེད་བཏུང་བ་སྲིད་པའི་ཆོས་
ཀུན་གྱི། །རྒྱུ་སྟེ་ཚུལ་གནས་བག་ཡོད་སྤྱོད་པ་དེར། །འཐབ་དང་རྩོད་སོགས་མི་དགེའི་ལས་སྤེལ་
བའི། །ཞེ་སྡང་ཁོང་ཁྲོ་ཀུན་གྱི་རྩ་བ་ཉིད། །ལྔ་པ་རིགས་བར་གྱི་གསལ་བྱེད་ནི།རྩ་བར། གར་བྱེད་
ནི་ཙུ་ལ་ཕང་དུ། །ཞེས་སོགས་ཀྱི་དོན། རིགས་ཅན་གྱི་ཚིག་མཇུག་སྒྲོ་ཅན་ཞེས་བར་དུ་བཀོད་པས
རང་གི་སྔ་ཕྱི་གཉིས་ཀ་གསལ་བར་བྱེད་པ་སྟེ།དཔེར་ན།དགོངས་བཟང་གསེར་ལས་འཁྲུངས་པའི་
མཁྱེན་སྟོབས་ཀྱིས །རྒྱལ་བསྟན་འདེགས་ལ་གནམ་བསྐོས་སའི་ཚངས་པས །ལུགས་གཉིས་
བཀའ་ཁྲིམས་ནོར་བུའི་དོ་ཤལ་གྱིས །བདེ་སྐྱིད་ཕྱོགས་ཀྱི་བུ་མོའི་མགྲིན་པ་མཛེས། །ཡང་ན།
འཁོར་བའི་འདོད་ཡོན་སྙིང་པོར་མི་སེམས་ཤིང༌། །ལྟར་སྣང་བདེ་ལ་མ་ཆགས་ཐོས་པ་དགའ། །སྲིད་
དང་ཞི་བའི་མཐའ་ལ་མི་གནས་པའི །ཡེ་ཤེས་ཆེན་པོ་དེ་ཉིད་མངོན་སུམ་གཟིགས། །དྲུག་པ་བྱ་བ་
396

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
བར་གྱི་གསལ་བྱེད་ནི། རྩ་བར།དྲི་བཞོན་དལ་བུ་འགྱུར་བྱེད་དེ། །ཞེས་སོགས་ཀྱི་དོན། མེ་རུ་
འགྱུར་ཞེས་པའི་བྱ་ཚིག་བར་ན་ཡོད་པས་རང་གི་སྔ་ཕྱིའི་ངག་ཀུན་གསལ་བ་སྟེ། དཔེར་ན།སྟོབས་
འབྱོར་མངའ་ཐང་དྲེགས་པའི་རྟུལ་ཞུགས་དང༌། །དཔའ་མཛངས་དེས་པས་ང་རྒྱལ་ཅན་གྱི་ཡིད། །
ཕམ་པར་བྱས་སོ་ལོག་སྨྲའི་སྤོབས་པ་ཡང་། །དྲི་མེད་འོད་ཟེར་ལེགས་བཤད་འཇིགས་མེད་སྒྲས། །
བདུན་པ་རིགས་མཐའ་གསལ་ནི། རྩ་བར།ཆུ་འཛིན་གྱིས་ནི་རབ་གཏོར་ཆུ། །ཞེས་སོགས་ཀྱི་དོན།
མེ་ཏོག་གཞུ་ཅན་གྱི་དཔུང་ཞེས་མཐའ་མར་བཀོད་པས་རང་གི་སྔོན་ན་ཡོད་པ་མཐའ་དག་གསལ་བ་
དཔེར་ན། གང་དུ་གནས་ཀྱང་ཕན་བདེའི་ཟུངས་སུ་འཚོ། །མཚན་གྱི་སྙན་པ་རྣ་བའི་དཔྱིད་དུ་འཇོ། །
མཐོང་ན་དད་དང་མོས་པའི་ཡིད་གཡོ་བ། །རྒྱལ་སྐུའི་ངོ་མཚར་ཡོན་ཏན་བསམ་ལས་འདས། །ཡང་ན།
རྒྱུ་འབྲས་དོན་ལ་བླང་དོར་ཤེས་པ་རྨོངས། །ཟས་ནོར་ཙམ་ལ་འདོད་པས་བསྐམ་ཞིང་ཆགས། །བདེ་
འདོད་ཟིན་མེད་འཁོར་བའི་རྣམ་གཡེང་གི། །གྱི་ནར་སྤྱོད་པ་སྐལ་དམན་ལྔ་བདོའི་འགྲོ། །བརྒྱད་པ་
བྱ་བ་མཐའ་གསལ་ནི།རྩ་བར།ཁྱོད་ཀྱི་ཨུཏྤལ་རྣ་བ་ལ། །ཞེས་སོགས་ཀྱི་དོན།མཉམ་དུ་བྱས་ཞེས་
བྱ་བའི་ཚིག་མཐའ་རུ་བཀོད་པས་རང་གི་སྔོན་ན་ཡོད་པ་མཐའ་དག་གསལ་བ་སྟེ།དཔེར་ན།འཁོར་
ལོའི་ལག་ལྡན་ཁྱོ་ཤུག་པད་མཚོ་དང༌། །རྩོད་ལྡན་དབང་རྣོན་བློ་ལ་ཤེས་བྱའི་དོན། །རྩེ་གཅིག་དད་
པས་གུས་མཆོད་བདག་རྒྱུད་ལ། །མཚུངས་མེད་རྗེ་བཙུན་བླ་མའི་བྱིན་རླབས་འཇུག།
དགུ་པ་འཕྲེང་བའི་གསལ་བྱེད་ནི། རྩ་བར། དཀར་ཕྱོགས་ཀྱིས་ནི་འོད་དཀར་ཅན། །
ཞེས་པ་སྟེ་གསལ་བྱེད་ཀྱི་ཚིག་ཐོག་མཐའ་བར་གསུམ་གང་དུ་ཡོད་ཀྱང་རུང་ལ་ཚིག་སྔ་མ་སྔ་མས་
འོག་མ་འོག་མར་ལྟོས་པ་འཕྲེང་བ་ལྟར་བཀོད་པ་སྟེ། དཔེར་ན། སྤྲིན་སྔོན་འབྲུག་སྒྲས་རྨ་བྱའི་ན་
ཆུང་ཡིད། །རབ་དགའ་རྒྱས་དེས་ཡིད་འོང་ཟློས་པའི་གར། །དེས་ཀྱང་ཆགས་ལྡན་ལུས་ལ་མངོན་
འདོད་དེས། །ཡིད་སྲུབས་དགའ་མའི་སྙིང་ལ་བཀོད་པའི་འབྲས། །བཅུ་པ་འགལ་བའི་དོན་གྱི་
གསལ་བྱེད་ནི།རྩ་བར།རླུང་གིས་རྩུབ་པའི་ཆུ་ཐིགས་ཅན། །ཞེས་སོགས་ཀྱི་དོན། སྤྲིན་གྱི་ཞེས་པ་
གསལ་བྱེད་དང་དེའི་ཆུ་ཐིགས་ཀྱི་འདོད་པ་འཕེལ་བ་དང་ལུས་ཚ་བས་ངལ་བ་སེལ་བར་བསྟན་པ་སྟེ།
དཔེར་ན། ཐུབ་ཆེན་རྒྱལ་བའི་གསུང་རབ་དགོངས་འགྲེལ་དང༌། །རྗེ་བཙུན་བླ་མའི་ཟབ་རྒྱས་
397

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གདམས་པའི་བཅུད། །མྱངས་པས་ཡིད་ལ་བསིལ་བའི་བདེ་བ་དང༌། །བཟོ་མེད་དད་གུས་གདུང་
བས་རྒྱུན་དུ་མནར། །ཡང་ན། ལུས་དང་ལང་ཚོས་ཡོངས་སྒེག་གཡོན་མིག་མའི། །མཚར་སྡུག་
བཞིན་རས་ཡིད་ལ་འཕོས་པའི་མོད། །མངོན་འདོད་རྩེ་དགའི་བསམ་པ་ཡོངས་རྒྱས་ཀྱང༌།ཚུལ་
བཟང་ཡ་རབས་བྱ་བ་ཕལ་ཆེར་ཉམས། །བཅུ་གཅིག་པ་དོན་གཅིག་གི་གསལ་བྱེད་ནི། རྩ་བར།ཆུ་
འཛིན་དག་གི་འཕྲེང་བ་འདི། །ཞེས་སོགས་ཀྱི་དོན།ཆུ་འཛིན་ཞེས་པ་གསལ་བྱེད་དུ་བཀོད་ནས།
ཕྲོག་པ་བཟུང་བསྒྲིབས་ཞེས་རྣམ་གྲངས་མང་པོས་དོན་འདོད་པ་འཕེལ་བར་སྟོན་པས་མཚོན་ཏེ།
དཔེར་ན།རྒྱལ་སྐུའི་གསང་གསུམ་མི་ཟད་རྡོ་རྗེའི་གར། །ཞི་དང་ཁྲོ་བོ་རབ་འབྱམས་ལྷའི་འཁོར་
ལོར །ཡོངས་བཞེངས་གྲངས་མེད་མཛད་པའི་འཕྲིན་ལས་ཀྱི། །སྲིད་གནས་ཉམ་ངའི་གདུང་བ་ཅི་
ཡང་བཅིལ། །ཡང་ན།གོས་རྒྱན་ཤལ་མཛེས་པ་འཆང༌། །ཡིད་འོང་མཆུ་འཛུམ་ཟིམ་བུ་མིག །
བལྟ་དང་སྒེག་ལྡེམ་ཁྲིལ་བག་གིས། །ཆགས་ལྡན་སྙིང་ལ་འདོད་པ་བསྐྱེད།།བཅུ་གཉིས་པ་སྦྱར་བའི་
གསལ་བྱེད་ནི། རྩ་བར།དྲི་ཡི་བཞོན་པ་ཡིད་འོང་མཐོང༌། །ཞེས་སོགས་ཀྱི་དོན།དྲི་ཡི་གཞོན་པ་
དང་ཡིད་དུ་འོང་བ་དང་སྤང་མཐོ་བ་ཁ་དོག་སྔོ་བསངས་སོགས་ཁྱད་ཆོས་གཅིག་པ་གླང་པོ་དང་སྤྲིན་
ལ་སྦྱར་ནས་རྒྱུ་ཞེས་པ་གསལ་བྱེད་དུ་བཀོད་པ་སྟེ། དཔེར་ན།དྲི་ལྡན་ཡིད་འོང་ལང་ཚོ་གསར་པ་ཡི། །
ཟིལ་མངར་བཅུད་ཆགས་ཡིད་ལ་བསིམ་སྟེར་བའི། །པདྨ་དེས་ནི་བུང་བའི་སྤྲིན་ཕུང་དང༌། །མཛེས་
མས་སྲེད་ལྡན་མ་ལུས་རིང་ནས་འགུགས། །ཡང་ན། ལང་ཚོའི་མདངས་དཀར་ནོར་བུའི་དྲིལ་ཆུང་
གིས། །རྒྱན་ལྡན་སྙན་པའི་དབྱངས་ཀྱི་ཡིད་གཡོ་བ། །ངང་མོ་ཁྱོ་ཤུག་པད་མཚོའི་འཇུག་ངོགས་དང༌། །
དབྱངས་ཅན་གདུལ་བྱ་རྒྱ་མཚོའི་ཡིད་ལ་འཇུག །ཅེས་པ་ལྟ་བུའོ། །གཞུང་གི་དངོས་སུ་མ་ཟིན་པ་
ཤུགས་བསྟན་རྗེས་དཔག་གི་རིག་པས་སྤྲོ་དགོས་པའི། ཡོན་ཏན་བར་གྱི་གསལ་བྱེད་ནི། དཀོན་
མཆོག་མཆོད་དང་དམན་ལ་ཟང་ཟིང་ནོར། །གཏོང་ལ་སྐྱེ་བོ་སེར་སྣ་ཅན་གྱི་མིག །ཕྲ་མོ་ཉིད་དེ་ཟས་
སྐོམ་གདུང་བ་ཡིས། །མནར་བའི་ད་རི་དྲ་ཚོགས་མགྲིན་པ་ཡང༌། །རྫས་བར་གྱི་གསལ་བྱེད་ནི།
ཀུན་འབྱུང་སྲིད་པའི་སྡུག་བསྔལ་གཞོམ་པ་དང༌། །རྒྱུ་འབྲས་བླང་དོར་མ་ནོར་སྟོན་པ་ཡང༌། །དམ་
ཆོས་ཉིད་དེ་མཐར་ཐུག་རེ་བའི་འབྲས། །རྣམ་གྲོལ་ལམ་གྱི་ཤིང་རྟ་ཉིད་ཀྱང་། །ཡོན་ཏན་མཐའི་
398

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
གསལ་བྱེད་ནི། སྤྲིན་བྲལ་ཚ་ཟེར་སྣང་བས་ལྗང་གཞོན་དང༌། །མ་འཛོམས་དགའ་མའི་རྟོག་པས་
ཆགས་ཅན་ལུས། །བདག་འཛིན་ལས་གཞན་སྤྱད་པར་མ་ཕོད་པའི །དམན་རྨོངས་སེར་སྐྱའི་མགྲིན་
པ་སྐོམ་ཞིང་རིད། །རྫས་མཐའི་གསལ་བྱེད་ནི། མགྲིན་པར་འཐུངས་པས་དབང་པོའི་མདངས་
གསལ་ཞིང་། །ལུས་ཀྱི་སྟོབས་དང་ལང་ཚོ་འཕེལ་བའི་རྒྱུ། །འབྱུང་འཁྲུག་ཟུག་ངུ་ཞི་དང་མི་གཤིག་
སྲོག།འཚོ་བའི་རྟེན་ནི་འཆི་མེད་བདུད་རྩི་ཉིད།།ཅེས་སོགས་གསལ་བྱེད་ཀྱི་རྒྱན་རྣམས་སོ། །
ལྔ་པ་བསྐོར་བ་ཅན་གྱི་རྒྱན་གྱི་མཚན་ཉིད་ནི། སྔར་བཤད་པའི་གསལ་བྱེད་ཀྱི་གནས་
ཐོག་མཐའ་བར་གསུམ་གང་ཡང་རུང་བར་ཚིག་མི་འདྲ་ལ་དོན་འདྲ་བ་བསྐོར་བ་དང༌། ཡང་དོན་མི་
འདྲ་ལ་ཚིག་འདྲ་བ་དང༌།ཚིག་དོན་གཉིས་ཀ་འདྲ་བར་བསྐོར་བ་དང་གསུམ་ཡོད་དོ། །དང་པོ་ཚིག་
མི་འདྲ་ལ་དོན་འདྲ་བ་བསྐོར་བ་ནི། རྩ་བར། ཀ་དམྤ་ནི་རྣམ་པར་རྒྱལ། །ཞེས་སོགས་ཀྱི་དོན།རྒྱས་
གསལ བྱེ་གྱེས་ཞེས་རྣམ་གྲངས་མང་པོ་ཚིག་མི་གཅིག་ཀྱང་དོན་རྒྱས་པའམ་ཁ་ཕྱེ་བ་གཅིག་པོ་སྟོན་
པས་དོན་བསྐོར་བ་སྟེ། དཔེར་ན། གསེར་སྦྱང་འོད་འབར་རྒྱལ་སྐུའི་ངོ་མཚར་དཔལ། །ཡིད་ལ་
འཕོས་པས་ལུས་ཀྱི་བ་སྤུ་ལྡང༌། །ཤུགས་རིངས་འབྱིན་དང་ཡན་ལག་སྙིང་ཁར་ཟུམ།།མོས་གུས་དུང
པའི་གསོལ་འདེབས་དབྱངས་སུ་ལེན། །གཉིས་པ་ཚིག་བསྐོར་བ་ནི། རྩ་བར། སྤྲིན་གྱི་འཕྲེང་བ་
དག་གིས་ནི། །ཞེས་སོགས་ཀྱི་དོན།སྤྲིན་འཕྲེང་གིས་རྨ་བྱ་སྒྲ་སྒྲོག་པར་བྱེད་པས་འདོད་ལྡན་དང་།
གི་མངོན་འདོད་ཆགས་པ་བསྐྱེད་དེ་འདོད་ལྡན་བྱེ
འདོད་ལྷས་ན་ཆུང་གི་མངོན་འདོད་ཆགས་པ་བསྐྱེད་དེ་འདོད་ལྡན་བྱེད་པ་དོན་གཅིག་ཀྱང་ཚིག་
གཅིག་པ་འདོད་ལྡན་བྱེད་ཅེས་ཚིག་བསྐོར་བ་ལྟ་བུ་སྟེ། དཔེར་ན། ཟླ་འོད་ཟེར་བརྒྱས་ཀུནྡའི་འདབ་
མ་འཕེལ། །སྦྲང་ཆར་རྒྱུན་གྱི་དབྱར་མཚོ་ཀུན་ནས་འཕེལ། །མཚུངས་མེད་རྗེ་བཙུན་བླ་མའི་བཀའ་
དྲིན་གྱིས། །བདག་གི་བློ་རིག་རབ་རྒྱས་ལེགས་བཤད་འཕེལ །གསུམ་པ་ཚིག་དོན་གཉིས་ཀ་
བསྐོར་བ་ནི། རྩ་བར། ཀུན་ལས་རྒྱལ་ནས་དེ་རིང་ཁྱོད། །ཅེས་སོགས་ཀྱི་དོན། རྒྱལ་པོ་རང་གི་
བཙུན་མོར་འདོད་པས་བརྩེ་བ་དང༌།དགྲ་བོ་ནས་ལྷར་སྐྱེས་པས་ལྷ་མོ་དང་གླུ་གར་རོལ་མོས་བརྩེ་
བ་དོན་གཅིག་ལ་ཚིག་བསྐོར་ལ། རྒྱལ་པོ་ཀུན་ལས་རྒྱལ་བ་དང་། དགྲ་བོ་ལྷར་སྐྱེས་པ་གཉིས་ཀ་
རྒྱལ་པོ་ཀུན་ལས་རྒྱལ་བ་དོན་གཅིག་པས་གཉིས་ཀ་བསྐོར་བ་ལྟ་བུ་སྟེ། དཔེར་ན། མཛེས་མའི་
399

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བཞིན་དང་ཡིད་འོང་བཟློས་གར་གྱིས། །སྲིད་ལས་ངེས་འབྱུང་ལུས་ལ་བ་སྤུ་གཡོས། །འབྲས་མེད་
ལས་ལ་རྗེས་ཆགས་སྐྱེ་བོ་འགའི། །ཡིད་ལ་མངོན་འདོད་བསམ་པས་བ་སྤུ་གཡོས། །
དྲུག་པ་འགོག་པའི་རྒྱན་ལ་མཚན་ཉིད་ནི། དགག་པར་བྱ་བའི་གཞི་གང་ཡིན་ཡང་རུང་དེ་
ལ་འགོག་བྱེད་ཀྱི་ཚིག་མེད། མ་ཡིན་མིན། ལ་འགྲོ། ཅི་བྱ་ཞེས་སོགས་ཀྱི་འགོག་པ་སྟེ། དེ་ལ་དབྱེ་
ན་ཉི་ཤུ་རྩ་གསུམ་ལས། དང་པོ་བྱུང་བའམ་འདས་པས་འགོག་པ་ནི། རྩ་བར། ལུས་མེད་ཀྱིས་ནི་མེ་
ཏོག་གིས། །ཞེས་སོགས་ཀྱི་དོན། མི་བདེན་བསམ་པའི་བློ་སྔར་བྱུང་ཟིན་པ་དགག་བྱ་དང༌། དེ་ཉིད་
འགོག་བྱེད་ཀྱི་འདོད་ལྷའི་ནུས་པ་བསམ་གྱི་མི་ཁྱབ་ཅེས་ཚིག་བདེན་པར་བསྒྲུབས་ནས་སྟོན་པས་
མཚོན་ཏེ། དཔེར་ན། ཁྱབ་འཇུག་ཉམ་ཐག་དྲང་སྲོང་གཡོ་ཐབས་ཀྱིས །རྡོ་རྗེའི་མཆུ་ལྡན་མཁའ་
ལྡིང་ལ་ཞོན་པའི །སྔོན་བྱུང་གཏམ་རྫུན་འོན་ཀྱང་སྲེད་མེད་བུའི། །སྟོབས་དང་གཡོ་སྒྱུའི་རྣམ་
འགྱུར་བསམས་ལས་འདས། །གཉིས་པ་ད་ལྟར་འགོག་པ་ནི། རྩ་བར།སྙན་སྒྲོག་མ་དག་ཅི་ཡི་ཕྱིར། །
ཞེས་སོགས་ཀྱི་དོན། ད་ལྟ་བ་བྱ་བ་རྣམ་ནས་ཨུཏྤལ་གྱི་བྱ་བ་བྱེད་བཞིན་པ་འགོག་པ་སྟེ། དཔེར་ན།
ཀྭ་ཡེ་མཛེས་མ་ཁྱོད་ལུས་བྱི་དོར་དང༌། །དོ་ཤལ་ཁུར་གྱི་ངལ་བ་དེས་ཅི་། །སྲེད་ལྡན་སྨོས་ཅི་ཐུབ་
པའི་དུལ་བའང༌། །འཕྲོག་པའི་མཛེས་སྡུག་མིག་ཟུར་དེ་ལ་ཚང༌། །གསུམ་པ་མ་འོངས་པའི་འགོག་
པ་ནི། རྩ་བར། ཇོ་བོ་བདེན་པར་སྨྲ་བོ་བདག །ཅེས་སོགས་ཀྱི་དོན། འབྱུང་འགྱུར་མ་འོངས་པ་
འགོག་བྱེད་ཀྱི་ཚིག་བརྗོད་པ་
༼ཤུགས་བསྟན་དུ༽དགག་བྱ་བྱས་ནས། འགོག་བྱེད་ཀྱི་ཚིག་བརྗོད་པ་སྟེ། དཔེར་ན། ཡུད་ཙམ་གཅིག་
ཀྱང་ལ་བར་མ་འདུག་ཅེས། །བཞེངས་བསྐུལ་ཞི་ཁྲོ་བསྲེས་པས་ལན་མང་དུ། །བཏང་ཡང་སྙན་གོང་
བ་སྤུས་མི་གཡོ་ན། །ཕྱིས་ནས་བདག་ལ་ཁ་སྨྲས་སྒྲོག་མི་འཚལ། །བཞི་པ་ཆོས་འགོག་པ་ནི། རྩ་
བར། ལུས་ཕྲ་ཁྱོད་ཀྱི་ཡན་ལག་རྣམས། །ཞེས་སོགས་ཀྱི་དོན། ཁྱད་གཞི་དེའི་ཁྱད་པར་ཆོས་དགག་
པར་བྱས་ནས དེ་དང་འགལ་བའི་ཆོས་རྩུབ་མོར་སྒྲུབ་ནས་འགོག་པར་བྱེད་པ་སྟེ། དཔེར་ན།
འདྲེན་མཆོག་ཁྱོད་གསུང་རྣམ་པ་ཐམས་ཅད་དུ། །འགྲོ་རྒྱུད་དྲི་མ་འཁྲུད་ལ་མཁས་དེ་རྫུན། །གལ་ཏེ་
བདེན་ན་མེ་ཏོག་མདའ་ཅན་གྱི། །ཡིད་ལ་ལྷག་པར་ཟུག་ངུས་ཅི་ལ་གདུང་། །ལྔ་པ་ཆོས་ཅན་འགོག་
པ་།རྩ་བར། དེ་ནི་མཛེས་སམ་མ་ཡིན་ཞེས །ཞེས་སོགས་ཀྱི་དོན། ཆོས་ཅན་དངོས་མཐོང་བ་
400

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
བཀག་ནས་དེའི་ཁྱད་ཆོས་ཙམ་ཁས་བླངས་པ་སྟེ། དཔེར་ན།ཁྲོ་བོའི་རྒྱལ་པོ་ཆེ་མཆོག་ཧེ་རུ་ཀཿ།
འཇིགས་རུང་ཁྲོ་བོའི་གར་ཉམས་འདི་སྟེ་ཞེས། །བརྗོད་པར་མི་ནུས་དུས་མཐའི་ཞུགས་ཆེན་གྱི། །
ཕུང་པོ་ཙམ་ལས་སྐུ་ཉིད་དབང་པོས་མིན། །ཡང་ན། ཡིད་འོང་མ་ཁྱོད་འཛུམ་སྒེག་རྣམ་འགྱུར་དང་། །
ལྡན་མིན་རྣམ་དབྱེའི་དཔྱད་མཐའ་མ་མཆིས་ཏེ། །དོ་ཤལ་འོད་ཟེར་དྲ་བར་འཁྲིགས་ཙམ་ལས །
ལུས་ཉིད་མངོན་སུམ་དབང་པོའི་སྤྱོད་ཡུལ་མིན། །དྲུག་པ་རྒྱུ་འགོག་པ་ནི། རྩ་བར། ཁྱོད་ཀྱི་མིག་
དག་དམར་གྱུར་ཅིང༌། །ཞེས་སོགས་ཀྱི་དོན། འཇིགས་པའི་རྒྱུ་ཉེས་པ་དེ་དག་དགག་བྱ་དང་ཉེས་
མེད་ཀྱི་འབྲས་བུ་བརྗོད་ནས་འགོག་པ་སྟེ། དཔེར་ན། འཆི་བདག་ཕོ་ཉ་འདྲ་བའི་སྐྱེས་བུ་ཁྱོད། །
ལྕག་དང་ཞགས་པ་ཐོགས་ནས་བདག་མདུན་དུ། །འོང་ཡང་ཆོས་སྲིད་ཟུང་འཇུག་མི་འགལ་བའི། །
ཁྲིམས་ལྡན་བདག་ནི་བ་སྤུ་ལྡང་མ་ལགས། །བདུན་པ་འབྲས་བུ་འགོག་པ་ནི། རྩ་བར། མཛད་པོ་
དག་ནི་རིང་ན་གནས། །ཞེས་སོགས་ཀྱི་དོན། འབྲས་བུ་འཆི་བ་དགག་བྱ་འགོག་བྱེད་དེ་འཆི་བའི་རྒྱུ
བརྗོད་ནས་འཆི་བ་ཐོབ་པ་འགོག་པ་སྟེ།དཔེར་ན། འཕྲལ་སྣང་བདེན་བའི་དཔལ་དང་ཟང་ཟིང་
གིས། །ནོར་ལ་མ་ཆགས་བཤེས་གཉེན་དམ་པ་བསྟེན། །ཐོས་བསམ་བསྒོམ་ལ་ཡེངས་མེད་བརྩོན་
འགྲུས་མཐུ། །བསྐྱེད་ཀྱང་འོད་གསལ་སྙིང་པོའི་དོན་མ་མཐོང༌། །བརྒྱད་པ་རྗེས་གནང་གི་འགོག་པ་ནི
རྩ་བར། གལ་ཏེ་གཤེགས་ན་གཤེགས་པར་མཛོད། །ཅེས་སོགས་ཀྱི་དོན། དགག་བྱའི་ཡུལ་དེ་
ཤུགས་བསྟན་ལ་རང་ཚུལ་བརྗོད་ནས་འགོག་པ་སྟེ། དཔེར་ན། ཁྱེད་རྣམས་བག་མེད་རྣམ་གཡེང་
རྩེད་འཇོ་ལ། །དགྱེས་ན་མཐུན་པའི་དགོངས་པ་དེ་བཞིན་མཛོད། །རེ་འདོད་ཞེ་ལ་བཀོད་པ་ཤེས་
བྱའི་དོན།།མ་རྟོགས་འབྲས་མེད་གྱུར་ལ་དགོངས་འཁྲུངས་ཅི།།
དགུ་པ་དབང་གི་འགོག་པ་ནི།རྩ་བར།ནོར་ནི་མང་པོ་རྙེད་འགྱུར་ཞིང༌། །ཞེས་སོགས་ཀྱི་
དོན། དགག་བྱའི་ཡུལ་དེའི་མཐུན་པའི་སྦྱོར་བ་བཀོད་ནས་མ་འགྲོ་ཞེས་དབང་ཆེ་ལྟར་གྱི་སྒོ་ནས་
འགོག་པ་སྟེ། དཔེར་ན། གཞོན་ནུ་ཁྱེད་ཅག་སྐྱེད་ཚལ་ནེའུ་གསིང་གཞིར། །གཤེགས་ན་མདའ་མེ་
རྩེད་འཇོ་ཚགས་ར་དང༌། །ན་མཉམ་སྦེ་ལ་ཞུགས་པས་དུས་འདའ་ཡང༌། །བསྟི་གནས་འདི་ལས་
གཞན་དུ་འདེང་མི་འཚལ། །ཡང་ན། འདྲེན་པ་ཁྱོད་ཉིད་གང་དུ་གཤེགས་པའི་སར། །བསྙེད་བཀུར་
401

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འདོད་ཡོན་འབྱོར་པ་བསམ་མི་ཁྱབ།།རྣམ་བཞིའི་འཕྲིན་ལས་འཇུག་པའང་འདྲ་མོད་ཀྱང་། །གནས་
འདི་ཉིད་ལས་གཞན་དུ་གཤེགས་མི་འཚལ། །བཅུ་པ་མ་གུས་པས་འགོག་པ་ནི།རྩ་བར། བདག་ནི་
གསོན་རེ་སྟོབས་དང་ལྡན། །ཞེས་སོགས་ཀྱི་དོན། དགག་བྱ་དེ་ལ་མ་གུས་པའི་ཚིག་གི་འགོག་པ་སྟེ།
དཔེར་ན། བདག་ནི་ཚེ་འདིར་ལས་འབྲས་ཚུལ་བཞིན་དང༌། །བསམ་ལས་གཞན་མགོ་བསྐོར་དང་
གཡོ་སྒྱུས་མིན། །ཁྱོད་རྣམས་མི་ཚེ་ཚོང་ཁེ་གཡོ་ཁྲམ་གྱིས །འཚོའམ་ཇི་ལྟར་མཛད་ཀྱང་དྲང་པོའི་
ངག །བཅུ་གཅིག་པ་ཤིས་བརྗོད་ཀྱི་འགོག་པ་ནི། རྩ་བར། མཛའ་བོ་གལ་ཏེ་གཤེགས་ན་བཞུད། །
ཅེས་སོགས་ཀྱི་དོན། དགག་བྱ་དེ་ལ་ཤིས་བརྗོད་ཀྱི་ཚིག་བརྗོད་པ་ལྟར་གྱི་ཁྱོད་དྲུང་དུ་བདག་ཀྱང་སྐྱེ
བར་ཤོག་ཅེས་འགོག་པ་སྟེ། དཔེར་ན། ཁྱེད་རྣམས་དལ་འབྱོར་ཆུད་འཛའ་རྣམ་གཡེང་དང་། །རྩེ་
དགར་སྒྲིལ་ན་ངལ་བར་མ་གྱུར་ཅིག །སྲིད་ལ་མ་ཆགས་ཐར་པ་དོན་གཉེར་མི།།བློ་ལྡན་རྣམས་ནི་དེ་
དང་འབྲལ་བར་སྨོན། །ཡང་ན། འགྲོ་བའི་མགོན་གཅིག་ཞི་བ་ཆོས་དབྱིངས་སུ། །མནལ་བའི་
དགོངས་པ་ལྷུན་གྱི་འགྲུབ་གྱུར་ཅིག །ཉམ་ཐག་སྲིད་པས་དུབ་པའི་འགྲོ་འདི་ཀུན། །ཁྱོད་ཞབས་
པདྨོའི་དྲུང་དུ་སྐྱེ་བར་སྨོན། །བཅུ་གཉིས་པ་རྩུབ་མོའི་འགོག་པ་ནི། རྩ་བར། གལ་ཏེ་ཁྱོད་འགྲོ་
བདེན་ཉིད་ན། །ཞེས་སོགས་ཀྱི་དོན། དགག་བྱ་དེ་ལ་རྩུབ་མོའི་ཚིག་བརྗོད་ནས་འགོག་པ་སྟེ།
དཔེར་ན།ཅི་ལྟར་གསོལ་ཡང་དགོངས་བཟང་མི་འཁྲུངས་ན། །བདག་ལས་གཞན་པའི་ལམ་སྟོན་
བཤེས་དགའ་ཚོལ། །ད་ཀོ་བདག་ནི་སྙན་སྨྲའི་བཞེང་བསྐུལ་དང༌། །འཛུམ་མུལ་སྦྱོར་བ་བརྩམས་
ལས་འཆི་བ་བསླང༌། །ཡང་ན། གྲོགས་དག་ཡུལ་གཞན་འདེང་འདོད་བློར་མཆིས་ན། །འབྲལ་མི་
ཕོད་པའི་སྙིང་སྡུག་གཞན་འགའ་འཚོལ། །བདག་ནི་ཁྱོ་བྲལ་མངོན་འདོད་གདུང་བ་ཡིས།།སྲོག་འདི་
སྐད་ཅིག་འཚོ་བའི་གོ་སྐབས་ཅི། །བཅུ་གསུམ་པ་གྲོགས་ཀྱི་འགོག་པ་ནི། རྩ་བར། གལ་ཏེ་
གཤེགས་ན་མྱུར་དུ་བཞུད། །ཅེས་སོགས་ཀྱི་དོན། དགག་བྱ་དེ་ལ་གྲོགས་བྱེད་པ་ལྟར་འགོག་པ་སྟེ།
དཔེར་ན།ཁྱིམ་ལས་ཕྱིར་ཕྱོགས་དམ་ཆོས་བརྟེན་བཞེང་ན། །རང་ཤོང་བསམ་གཏན་ཁང་བུ་ད་ལྟ་
ཚོལ།།འགོར་ན་བུ་དང་ཆུང་མ་མྱ་ངན་གྱི།།གདུང་བས་ཁྱོད་ཉིད་ཞི་བའི་གེགས་སུ་འོང༌། །
བཅུ་གཉིས་པ་འབད་པས་འགོག་པ་ནི། རྩ་བར། བཞུད་ཅེས་ཁྱོད་དགྱེས་བརྗོད་འདོད་
402

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ཀྱང༌། །ཞེས་སོགས་ཀྱི་དོན། དགག་བྱ་དེའི་བསམ་པ་སྒྲུབ་པ་ལ་འབད་པ་ལྟར་བྱས་ནས་དོན་སྒྲུབ་
ཏུ་མི་སྟེར་བར་འགོག་པ་སྟེ།དཔེར་ན།ཆང་དང་དགའ་མའི་རེག་བྱར་དགྱེས་རོལ་ཅེས །ཁྱོད་ཅག་
བློ་དང་མཐུན་པར་བརྗོད་འདོད་ཀྱང་། །འབྲས་མེད་ལས་ལ་སྙིང་པོར་མ་སེམས་ཞེས། །ཁོང་ཁྲོའི་
ཚིག་འགའ་ཐལ་བར་ཐུགས་པས་ཅི། །ཡང་ན། དཔྱད་དངོས་བསྡུ་ལ་ཆོག་ཤེས་མ་མཛད་ཅེས། །
ལས་བྱེད་སྐྱེས་བུའི་བློ་མཐུན་བརྗོད་འདོད་ཀྱང་། །ཉམ་ཐག་འབངས་ལ་མི་རྗེའི་བཀའ་འདས་པའི། །
ཚུལ་མིན་འདི་འདྲ་སྤོངས་ཞེས་དབང་མེད་ཐལ། །བཅོ་ལྔ་པ་གཞན་དབང་གི་འགོག་པ་ནི། རྩ་བར།
སྐད་ཅིག་བལྟ་ལ་གེགས་བྱེད་པའི། །ཞེས་སོགས་ཀྱི་དོན། དགག་བྱ་དེ་ལ་འགོག་བྱེད་ཀྱི་ཚིག་
གཞན་དབང་དུ་གྱུར་པ་ལྟར་གྱི་འགོག་པ་སྟེ། དཔེར་། དཎྜིའི་དགོངས་པ་མ་འཁྱོག་དྲང་པོ་རུ །
སྲོངས་ཞེས་ལྷ་སྲས་གསུང་གི་ལན་མང་དུ །བསྐུལ་ནས་ཅི་བྱ་བདག་བློ་མ་རིག་པའི། །དབང་ཡིན་
ཕྱིར་ན་དེ་དང་འགྲོ་བར་མཛོད། །ཡང་ན།གཞོན་ནུ་མ་རྣམས་མངོན་ལ་རྩེད་དགའི་དུས། །འདེབས་
དང་འཛུམ་སྒེག་རྣམ་པ་མང་སྟོན་ཡང༌། །ཁོ་བོའི་ཡིད་འདི་བསླབ་གསུམ་རིན་པོ་ཆེའི། །ཁྲིམ་གཙང་
ཁུར་གྱི་ནོན་པའི་གཞན་དབང་ཉིད། །བཅུ་དྲུག་པ་ཐབས་ཀྱི་འགོག་པ་ནི། རྩ་བར། མགོན་པོ་
འབྲལ་བར་བཟོད་པར་གྱིས། །ཞེས་སོགས་ཀྱི་དོན། དགག་བྱ་དེ་ལ་ཐབས་མཁས་ཀྱི་ཚིག་སྔོན་མེད་
ཀྱི་རྫས་ཞིག་སྟེར་བར་རིགས་ཞེས་འགོག་པ་སྟེ། དཔེར་ན། རེ་ཞིག་གཞོན་ནུ་མ་ཁྱོད་དོན་གཉེར་
བའི། །ཡིད་བསྲུབས་བསམ་པ་སྐོང་ལ་བདག་མི་ངལ། །ཁ་སྨྲས་གླེང་གཞི་རྩ་བ་ཡན་ལག་གི། ཕམ་
པས་ནམ་ཡང་མི་གོས་དམ་བཅའ་ལོང༌། །ཡང་ན།དྲང་པོའི་གཏམ་ལ་སྒོ་བ་རྣར་གཟེན་མའི། །བྱིས་
བློའི་ཚུལ་འདི་བདག་གི་བཟོད་པར་བགྱི།།རིག་གཞུང་མ་རྟོགས་མི་རྗེའི་བཀའ་ལྕི་དང༌།།ཡབ་ཡུམ་
དགོངས་འཁྲུངས་མེད་པའི་ཞལ་བཞེས་མཛོད། །ཡང་ན། གྲོགས་ཁྱོད་མི་སྨྲ་དབེན་པའི་ནགས་
ནང་དུ། །གཤེགས་ན་བུ་དང་ཆུང་མ་བཅས་ཀུན་གྱི། །ཡིད་ལ་ཁྱོད་ལུས་རྟོག་པ་སྐད་ཅིག་ཀྱང༌། །མི་
འཆར་རྫས་ཀྱི་ཁྱད་པར་ད་ལྟ་སྩོལ །བཅུ་བདུན་པ།ཁྲོ་བས་འགོག་པ་ནི། རྩ་བར།ཇོ་བོ་ཁྱོད་ཀྱི་
ཞལ་ནས་ཚིག །ཞེས་སོགས་ཀྱི་དོན། མཛའ་བོ་འགྲོ་བ་དགག་བྱ་དང་འགོག་བྱེད་ད་ནི་ཕྱིན་སྡད་ལ་
ཁྱད་པར་མེད་ཅེས་ཁྲོ་བའི་ཚིག་བརྗོད་པ་སྟེ། དཔེར་ན། ཆོག་ཤེས་མི་ལྡན་གཞན་ནོར་བསྡུ་བའི་
403

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཐབས། །གཡོ་ཁྲམ་ལས་དང་སྦྱོར་བས་མི་ཚེའི་ཕྱེད། །འདས་མོད་ད་དྲང་པོའི་ཚུལ་གྱིས་ཀྱང༌། །
ཟུར་གནས་བློ་ལ་ཡིད་ཆེས་ག་ལ་སྐྱེས། །ཡང་ན།ཁྱོད་ཉིད་སྲིད་འདིའི་ཉམ་ཐག་ཀུན་སྤངས་ནས། །
བདག་ཅག་གདལ་བའི
ཞི་དབྱིངས་གཤེགས་པའི་བཀའ་སྩལ་ལན་མང་ལྷུང༌། །བརྩེ་བས་འདོར་ན་བདག་ཅག་གདུལ་བྱའི་
ངོར། །གཤེགས་བཞུགས་གནས་སྐབས་གང་ལའང་བྱེ་བྲག་ཅི། །བཅོ་བརྒྱད་པ་མྱ་ངན་གྱིས་འགོག་
པ་ནི། རྩ་བར། མ་སྣམ་བུ་མོའི་རྣ་བ་ལ། །ཞེས་སོགས་ཀྱི་དོན། དགག་བྱའི་ཡུལ་ལ་མྱ་ངན་འོས་
པའི་གནས་སྐབས་སྟོན་པའི་སྒོ་ནས་འགོག་པ་སྟེ། དཔེར་ན།གཞུང་བཟང་ངག་ཏུ་འཛིན་པའི་འབད་
པ་ཞན། །རྟོག་སྤྱོད་བློ་མེད་སྦྱངས་སྟོབས་སྩོལ་བའང་ཆུང༌། །གྲགས་སྙམ་གཙོ་སེམས་བྱིས་པའི་སྐྱེ་
བོ་འགའ། །དྲན་དབང་འདུན་སར་ནོངས་པ་སྙིང་རྗེའི་ཡུལ། །ཡང་ན།ཤེས་པར་ལྡན་རྣམས་ཁེངས་
དྲེགས་ཀྱིས་བརླམས་པའི །རིག་པ་གཞན་ལ་མ་སྤེལ་རང་གིའང་། །ཉམས་སུ་མ་བླངས་དོན་མེད་
ཁོ་ནའི་ངང༌། །མཐར་བྱེད་ཞགས་པས་བཅིངས་འདི་ཉམ་ངའི་གནས། །
བཅུ་དགུ་པ་འགྱོད་པས་འགོག་པ་།རྩ་བར།དོན་ནི་འགག་ཡང་ཚོགས་མ་བྱས །ཞེས་
སོགས་ཀྱི་དོན། དགག་བྱ་དེ་འགྱོད་པའི་སེམས་གཙོ་བོར་སྟོན་གྱི་འགོག་པ་སྟེ།དཔེར་ན། རང་དོན་
གསུང་རབ་བདུད་རྩིའི་དོན་མ་མྱངས། །གཞན་ལ་ཕན་བསྐྱེད་བསམ་པའི་རྩིས་མ་ཟིན། །སྲིད་པའི་
འདོད་ཡོན་དག་ཀྱང་མ་བསགས་པའི། །ངང་དེར་མི་ཚེ་རྒས་པ་འཆི་ཁར་ཚོར། །ཉི་ཤུ་བ་ཐེ་ཚོམ་གྱི་
འགོག་པ་ནི། རྩ་བར། ཅི་འདི་སྟོན་གྱི་ཆུ་འཛིན་ནམ། །ཞེས་སོགས་ཀྱི་དོན། ཐེ་ཚོམ་དགག་བྱར་
བྱས་ནས་གཏན་ཚིགས་ཀྱི་ངེས་པ་འགོག་པ་སྟེ། དཔེར་ན། དཀར་གསལ་མུན་པ་བསིལ་འདི་ཟླ་
བའམ །ཅི་སྟེ་ཡང་ན་འཕགས་མ་དབྱངས་ཅན་ཞལ། །དགྱེས་པའི་འཛུམ་དང་གསུང་གིས་གདུལ་
བྱའི་ཡིད།།འཛིན་པས་རྟོག་བྲལ་ཟླ་བའི་དཀྱིལ་འཁོར་མིན།།ཉེར་གཅིག་པ་སྦྱར་བའི་འགོག་པ་ནི།
རྩ་བར། བདུད་རྩིའི་བདག་ཉིད་པདྨ་ལ། །ཞེས་སོགས་ཀྱི་དོན། གདོང་དང་ཟླ་བ་གཉིས་ཀ་བདུད་
རྩིའི་བདག་པདྨ་ལ་སྡང་བའང་སྒྲ་སྦྱར། སྐར་འབྲས་ཞེས་པའང༌། ཟླ་བ་རྒྱུ་སྐར་གྱི་དབུས་དང༌།
གདོང་ལ་མིག་གི་འབྲས་བུ་སྟེ་དེ་ལྟར་སྒྲ་གསུམ་སྦྱར་ནས་གདོང་གི་ཟླ་བ་འདི་ཡོད་བཞིན་ཞེས་ཅིག་
ཤོས་འགོག་པ་སྟེ། དཔེར་ན། རབ་དཀར་ཀཻ་ལ་རིའི་མདངས་འཕྲོག་ཅིང༌། །སྟོབས་ལྡན་ས་
404

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
གསུམ་ནོར་བུའི་དྲ་བ་ཅན། །མི་རྗེའི་ཐུགས་བསྐྱེད་གླང་པོ་འདི་ཡོད་བཞིན། །སྤོས་ཀྱི་གླང་པོར་
བསྙད་པ་གཞན་གྱིས་ཅི། །ཉེར་གཉིས་པ་དོན་གཞན་འགོག་པ་ནི།རྩ་བར།ཐམས་ཅད་གནན་ཡང་
ཁྱོད་ཀྱི་ནི། །ཞེས་སོགས་ཀྱི་དོན། རྒྱལ་པོས་ཐམས་ཅད་དབང་དུ་བྱས་ཟིན་ཀྱང་ཚིམ་པ་མེད་པ་
དགག་བྱ་དང་དེ་འགོག་བྱེད་དོན་གཞན་དེ་དང་ཆོས་མཚུངས་ཀྱི་སྒྲུབ་བྱེད་བཀོད་ནས་འགོག་པ་སྟེ
དཔེར་ན།འདྲེན་མཆོག་ཁྱོད་ཀྱི་ཤེས་བྱའི་གནས་ལུགས་ཀུན།།སྒྲིབ་མེད་གསལ་པོར་གཟིགས་པའི་
ཚུལ་འདི་རྨད། །འོན་ཀྱང་རྡུལ་གཙང་མེ་ལོང་དྭངས་པ་ལ། །གཟུགས་བརྙན་མ་འདྲེས་འཆར་བ་ཆོས་
ཉིད་ཡིན། །ཉེར་གསུམ་པ་རྒྱུས་འགོག་པ་ནི། རྩ་བར། སྦྱིན་པ་པོ་ཞེས་ནམ་ཡང་ནི། །ཞེས་སོགས་
ཀྱི་དོན། མི་དབང་སྟེ་རྒྱལ་པོ་ལ་བསྟོད་པ་དགག་བྱ་དང༌། འགོག་བྱེད་ཟང་ཟིང་གི་ནོར་རྣམས་རང་
གི་ཡིན་པ་ལྟར་གྱི་རྒྱུ་མཚན་དང་གཏན་ཚིག་གྱི་སྒོ་ནས་འགག་པ་སྟེ། དཔེར་ན། ས་ལ་རྫོགས་ལྡན་
བདེ་སྐྱིད་དགའ་སྟོན་གྱིས །ཁྱབ་ཅེས་མི་རྗེའི་དབང་པོར་བསྟོད་མི་བགྱི། །ཁྱོད་ནི་སྲས་བཅས་རྒྱལ་
བས་མགྲིན་གཅིག་ཏུ། །སྐྱེ་དགུའི་ཉོན་མོངས་བསྲུངས་ལ་བསྔགས་དེའི་ཕྱིར། །ཡང་ན།དད་བརྩོན་
བློ་གྲོས་མིག་ལྡན་ཞེས། །གཞོན་ནུར་བསྔགས་པ་སུ་ཞིག་སྒྲུབ། །ལེགས་བཤད་འབད་པས་དོན་
གཉེར་ན།།ཚུལ་དེ་ལས་གཞན་ཡོད་མ་ཡིན། །ཞེས་འགོག་རྒྱན་ཉི་ཤུ་རྩ་གསུམ་མོ།།
བདུན་པ་དོན་གཞན་བཀོད་པའི་རྒྱན་གྱི་མཚན་ཉིད་ནི། རྩ་བར། གང་ཞིག་དངོས་འགའ་
རབ་བཀོད་ནས། །ཞེས་སོགས་
རབ་བཀོད་ནས། །ཞེས་སོགས་ཀྱི་དོན། བརྗོད་བྱའི་དོན་གྱི་དངོས་པོ་འགའ་ཞིག་སྔོན་ལ་དམ་
བཅའ་ལྟར་སྒྲུབ་བྱར་བཀོད་ནས།དེའི་སྒྲུབ་བྱེད་དུ་འགྲོ་བའི་ཚིག་ནུས་པ་ཅན་ཕྱིས་ནས་འགོད་པར
བྱེད་པ་ལ་དོན་གཞན་བཀོད་པ་ཞེས་བྱ་སྟེ། དེ་ལ་དབྱེ་ན་བརྒྱད་ཡོད་པའི། དང་པོ་ཀུན་ཁྱབ་དོན་
གཞན་བཀོད་པ་ནི། རྩ་བར། ལེགས་ལྡན་འགྲོ་བ་རྣམས་ཀྱི་མིག །ཞེས་སོགས་ཀྱི་དོན། འགྲོ་བའི་
མིག་ཏུ་གྱུར་པ་ཉི་ཟླ་གཉིས་ནུབ་པ་ལ་ལྟོས་ཞེས་སྒྲུབ་བྱ་དང༌། དེའི་སྒྲུབ་བྱེད་ནུས་པ་ཅན་འདུས་
བྱས་ཀྱི་མཐའ་མི་རྟག་པ་ལ་སུས་ཀྱང་། འགོང་བར་མི་ནུས་ཞེས་སྤྱི་ལ་ཁྱབ་པར་སྟོན་པས་མཚོན་།
དཔེར་ན། ཤེས་གཞུང་ཐོས་དོན་བསམ་པས་དོན་གཉེར་བའི། །མགོན་དེ་མཆོད་པའི་ཡུལ་དུ་གྱུར་
ལ་ལྟོས།།བླང་དོར་མ་འཛོལ་རྒྱུ་འབྲས་མི་བསླུ་བའི།།ཐ་ཚིག་ལས་གཞན་རྒྱལ་བས་མ་གསུངས་སོ། །
405

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཉིས་པ་ཁྱད་པར་ལ་གནས་པའི་དོན་གཞན་བཀོད་པ་ནི། རྩ་བར།ཆུ་འཛིན་འདི་དག་
ལུས་ཅན་གྱི། །ཞེས་སོགས་ཀྱི་དོན། སྤྲིན་འཁྲིགས་པས་ལུས་ཅན་གྱི་ཚ་གདུང་འཕྲོག་པ་སྒྲུབ་བྱ་དང༌།
དེའི་སྒྲུབ་བྱེད་སྐྱེས་མཆོག་རྣམས་ཀྱི་མཚན་ཉིད་སྟོན་པ་ནི་ཁྱད་པར་ལ་གནས་པའི་དོན་གཞན་
བཀོད་པས་མཚོན་ཏེ། དཔེར་ན། ཕྱག་ན་པད་དཀར་བསིལ་ལྗོངས་གདུལ་དཀའི་འགྲོར། །རྗེས་
ཆགས་མཐའ་ཡས་མཛད་པས་ཕན་བདེ་སྤེལ།།གཞན་དོན་སྒྲུབ་ལ་སྤྲོ་བ་ལས་གཞན་པའི།།སྐྱོ་ངལ་
མི་འཛིན་དམ་པའི་རྣམ་ཐར་ཡིན། །ཡང་ན། རང་བདེའི་དཔལ་འབྱོར་ནམ་ཡང་མི་སེམས་ཤིང་། །
གཞན་ཕྱིར་གཏོང་ལ་སྙིང་གི་སྟོབས་ལྡན་པ །བཀྲེན་པས་སྒྲིབས་ལ་གཅེས་པའི་ལུས་སྲོག་ཀྱང་། །
འཕངས་མེད་གཏོང་བ་དམ་པའི་ཁྱད་ཆོས་ཡིན། །གསུམ་པ་སྦྱར་བའི་དོན་གཞན་བཀོད་པ་ནི། རྩ་
བར། མ་ལ་ཡ་ཡི་རླུང་གི་ནི། །ཞེས་སོགས་ཀྱི་དོན། །མ་ལ་ཡ་ཡི་རླུང་གི་འགྲོ་བ་ཀུན་དགའ་བ་
བསྐྱེད་པ་སྒྲུབ་བྱ་དང༌། དེའི་སྒྲུབ་བྱེད་སྒྲ་གཅིག་གི་དོན་མང་པོར་འཇུག་པས་སྒྲུབ་པ་སྟེ། དཔེར་ན།
ངག་གི་དབང་ཕྱུག་འཕགས་མ་དབྱངས་ཅན་མའི། །མཚན་དཔེའི་མཐོང་བས་འཇིག་རྟེན་ཀུན་
དགར་བྱེད། །ངོ་མཚར་འདོད་དགུའི་དཔལ་དང་འབྱོར་པའི་སྡེར། །མ་ཆགས་འགྲོ་བའི་དངོས་
འགའ་གཞན་ཡོད་མིན། །ཡང་ན། དབྱངས་ཅན་གདུལ་བྱ་ཀུན་ལ་རྗེས་བརྩེ་བ། །གཞན་དོན་སྒྲུབ་
ལ་དམ་བཅའ་བླངས་དེའི་ཕྱིར། །མཚོ་སྐྱེས་ལང་ཚོས་ཕྱོགས་ཀྱི་འཁོར་ལོའི་ཁྱོན། །རིས་མེད་ཀུན་
དགའི་དཔལ་ལ་སྦྱོར་མིན་ནམ། །བཞི་པ་འགལ་བའི་དོན་གཞན་བཀོད་པ་ནི།རྩ་བར།མཚན་མོར་
བྱེད་འདི་དྲི་མ་དང༌། །ཞེས་སོགས་ཀྱི་དོན། ཟླ་བ་དྲི་མ་དང་ལྡན་ཡང་དགའ་བ་བསྐྱེད་པ་འགལ་བའི་
སྒྲུབ་བྱ་དང༌། སྒྲུབ་བྱེད་བྲམ་ཟེ་སྐྱོན་ཅུང་ཟད་ཆགས་པས་ཀྱང་རིགས་བྱེད་སྟོན་པས་གདུལ་བྱ་རྗེས་
སུ་འཛིན་ནུས་ཞེས་ཁྱབ་ཆེ་བའི་སྒྲུབ་བྱེད་བཀོད་པས་མཚོན་ཏེ། དཔེར་ན། དམ་པ་རྣམས་ཀྱི་མཛད་
པ་ཕྲ་མོས་ཀྱང༌། །མཐའ་ཡས་གདུལ་བྱའི་ཕན་བདེའི་དཔག་མེད་སྤེལ། །ཆུང་ངུར་གྱུར་ཀྱང་རིང་
ཐུང་དང་བྲལ་བ། །ཡིད་བཞིན་ནོར་བུའི་ཁྱད་ཆོས་མ་ཡིན་ནམ། །ཡང་ན། གནམ་བསྐོས་མི་རྗེའི་
བཀའ་ཁྲིམས་ཁུར་ལྕི་བས །ལུས་ཅན་རྣམས་ལ་བདེ་སྐྱིད་ངལ་གསོ་སྟེར། །བཟོད་མེད་ཡིད་ལ་
སྐྲག་པ་སྐྱེད་བྱེད་ཀྱང༌། །ཟུག་རྔུ་འབྱིན་པ་དཔྱད་ཀྱི་ཁྱད་པར་ཡིན། །ཡང་ན།སྟོབས་འབྱོར་ལང་
406

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
ཚོའི་མདངས་དམན་མི་ལ་རྗེས། །འཇིག་རྟེན་ལྷ་མི་བཅས་ཀུན་ཟིལ་གྱིས་མནན། །རྟོག་པ་བྲལ་ཡང་
མུན་པའི་སྐབས་འཕྲོག་པ། །དྲི་ལེན་རྟ་ལྗང་དབང་པོའི་ཁྱད་པར་ཡིན། །ལྔ་པ་མི་འོས་པའི་དོན་
གཞན་བཀོད་པ་ནི། རྩ་བར། སྦྲང་རྩི་འཐུངས་བའི་མགྲིན་སྙན་ལས །ཞེས་སོགས་ཀྱི་དོན། བུང་
བའི་དབྱངས་སྙན་པས་རྣ་བར་རྩུབ་པ་མི་འོས་པའི་སྒྲུབ་བྱ་དང༌།དེའི་སྒྲུབ་བྱེད་འདོད་ལྡན་རྣམས་ཀྱི་
མྱོངས་གྱུར་གྱི་ལས་ནི་འདི་འདྲ་བོ་ཞེས་བཀོད་པས་མཚོན་ཏེ། དཔེར་ན། ཀུན་མཁྱེན་བླ་མས་དལ་
བའི་རྟེན་འདི་ལ། །ཟུང་འཇུག་སྐུ་བཞིའི་གོ་འཕང་མངོན་བྱེད་པའི། །ཟབ་དོན་བདུད་རྩིའི་བྱིན་
ལའང་ཕྲག་དོག་གིས། །ཟུག་རྔུ་སྐྱེད་པའི་སྐལ་དམན་སྡིག་འདི་འདྲ། །དྲུག་པ་འོས་པའི་དོན་གཞན་
བཀོད་པ་ནི། རྩ་བར། ཆུ་སྐྱེས་འདབ་མའི་མལ་གདན་འདིས། །ཞེས་སོགས་ཀྱི་དོན། པད་འདབ་
འཇམ་པས་འདོད་པ་བསྐྱེད་དེ་ཡིད་གདུང་འོས་པའི་སྒྲུབ་བྱ།དེའི་སྒྲུབ་བྱེད་ཁ་དོག་དམར་བ་མེ་དང་
འདྲ་བ་བརྗོད་པ་སྟེ། དཔེར་ན། སྤྲིན་བྲལ་སྟོན་ཟླའི་ལང་ཚོ་གསར་པ་ཡིས། །སྐྱེ་དགུའི་མིག་ལ་
བདུད་རྩི་ཅི་ཡང་བྱིན། །ཕུན་ཚོགས་ཡོན་ཏན་ཀུན་གྱི་དབང་ཕྱུག་གིས། །བྱེད་ཆོས་དེ་ལྟར་འོས་ཤིང་
རིག་པ་ཉིད། །ཡང་ན། སྟོབས་འབྱོར་ཁ་དྲག་སྲིད་པའི་ཕུན་ཚོགས་འདིས། །བདག་ཡིད་ཐར་པའི་
སྲོག་གི་གེགས་སུ་བྱས། །གཟུང་འཛིན་ཞེན་པ་དུག་གི་ཆུ་རྒྱུན་དང༌། །འདྲ་བས་དེ་ལྟར་རིགས་པ་མ་
ཡིན་ནམ།།
བདུན་པ་འོས་ཤིང་མི་འོས་པའི་དོན་གཞན་བཀོད་པ་ནི། རྩ་བར། བསིལ་ཟེར་ཅན་གྱི་
ཉམས་བྱེད་མོད། །ཞེས་སོགས་ཀྱི་དོན། བསིལ་ཟེར་ཅན་གྱི་ཉམས་པར་བྱེད་པ་སྒྲུབ་བྱ། དཔྱིད་
དུས་ས་གཞི་དག་པས་ཉམས་པར་བྱེད་པ་མི་འོས་པའི་སྒྲུབ་བྱ་དང༌། སྒྲུབ་བྱེད་ཀྱང་རིམ་བཞིན་
བཀོད་པ་སྟེ། དཔེར་ན།ཁྲོ་གཏུམ་ཚིག་གི་གཞན་རྒྱུད་དཀྲུག་བྱེད་མོད། །སྙན་པར་སྨྲ་བའི་ངག་གི་
ཚུལ་དེ་མིན། །དུག་རྒྱུན་འཐུངས་པས་སྲོག་གི་གེགས་བྱེད་པའི། །ལས་དེ་བདུད་རྩིས་བྱས་ན་ཅི་བྱར་
ཡོད། །བརྒྱད་པ་མི་འོས་ཤིང་འོས་པའི་དོན་གཞན་བཀོད་པ་ནི།རྩ་བར། ཀུ་མུད་ལྡན་ཡང་བསྲེག་
བྱེད་ན། །ཞེས་སོགས་ཀྱི་དོན། ཟླ་བ་བསིལ་བས་ལུས་བསྲེག་པ་མི་འོས་པའི་སྒྲུབ་བྱ་དང༌།ཉི་མ་ཚ་
བའི་རེག་བྱས་བསྲེག་པས་འོས་པའི་སྒྲུབ་བྱ།སྒྲུབ་བྱེད་ཀྱང་རིམ་བཞིན་ཀུ་མུ་དའི་འདབ་མ་འཇམ་
407

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པས་རྩུབ་མོར་བྱེད་ན་པདྨ་ཚེར་མ་ཅན་གྱི་རྩུབ་མོར་བྱས་པ་ཆོས་ཉིད་ཡིན་ཞེས་སྟོན་པ་སྟེ།དཔེར་ན།
འདོད་དོན་གཉེར་རྣམས་རྣམ་གཡེང་ལས་སྒྲུབ་ན། །གྲོང་ཁྱིམ་བྱིས་པ་རྩེད་འཇོར་ཅིས་མི་རོལ །རྒྱུ་
འབྲས་གོ་ཡང་མི་དགེའི་རྒྱུ་འགྲུབ་ན། །མ་རྟོགས་སྐྱེ་བོའི་ཚུལ་དེ་རིག་པ་ཉིད། །བརྒྱད་པ་བཟློག་པ་
ཅན་གྱི་རྒྱན་ལ་མཚན་ཉིད་ནི། །རྩ་བར། སྒྲ་འཇུག་པའམ་རྟོག་པ་ཡིས །ཞེས་སོགས་ཀྱི་དོན
མཚུངས་སྒྲས་དངོས་སུ་ཟིན་པའི་ཤུགས་ལ་རྟོགས་པ་གང་རུང་གི་དངོས་པོ་གཉིས་དཔེ་དོན་མཚུངས་
ཆོས་སུ་སྦྱར་ནས་སླར་ཡང་གཉིས་པོ་དེའི་ཁྱད་པར་གྱི་ཆོས་མི་འདྲ་བར་ཞིག་གི་སྒོ་ནས་ཕྱེ་བ་ལ་
བཟློག་པ་ཅན་གྱི་རྒྱན་ཞེས་བྱའོ། །དེ་ལ་བཅུ་ལས་དང་པོ་གཅིག་གི་ལྡོག་པ་ནི།རྩ་བར།བརྟན་དང་
ཆེ་བའི་བདག་ཉིད་དང་། །ཞེས་སོགས་ཀྱི་དོན། བརྟན་པ་དང་ཡངས་ཤིང་རྒྱ་ཆེ་བའི་བདག་ཉིད་ཡིན་
པ་དང༌། མཛེས་པ་དང་ཟབ་པ་སོགས་རྒྱལ་པོ་དང་རྒྱ་མཚོ་གཉིས་ཀ་མཚུངས་ཆོས་སུ་སྦྱར་ནས་
འབྱེད་བྱེད་ཀྱི་སྒྲ་ཁྱོད་ལུས་སྐྱེས་བུ་ཆེན་པོའི་མཚན་ཉིད་ཡིན་ཞེས་ཕྱེ་བ་སྟེ། དཔེར་ན། རབ་དཀར་
མིག་གི་དགའ་སྟོན་ཅི་ཡང་སྤེལ།།རེག་བྱ་བསིལ་ལྡན་གཡོན་མའི་མཚར་སྡུག་དང༌། །རི་བོང་འཛིན་
པ་མཚུངས་མོད་འབྱེད་པའི་ཆོས། །ཁྱོད་ལུས་ཡིད་འོང་སྒེག་པའི་རྣམ་འགྱུར་ལྡན། །གཉིས་པ་
གཉིས་ཀྱི་ལྡོག་པ་ཅན་། རྩ་བར།ཆུ་ཡི་ཕུང་པོ་དག་དང་ཁྱོད། །ཞེས་སོགས་ཀྱི་དོན། རྒྱ་མཚོ་དང་
རྒྱལ་པོ་གཉིས་ཀྱི་མཚུངས་ཆོས་མཚམས་ལས་མི་འདའ་བ་སོགས་ཐུན་མོང་དུ་བསྟན་ནས་འབྱེད་སྒྲ་
ཁ་ནག་དོག་སེར་གྱིས་ཕྱེ་བ་སྟེ། དཔེར་ན། དབྱངས་ཅན་སྐུ་དང་ས་བརྟོལ་ལྗོན་པ་ཟུང༌། །འདོད་
ཀུན་འབད་མེད་འཇོ་ལ་མཚུངས་མོད་ཀྱང༌། །ལྗོན་པའི་དབང་དེ་སྤྲིན་ཕུང་ཁ་དོག་དང༌། །ཁྱོད་སྐུ་
སྟོན་ཟླའི་ལང་ཚོ་གསར་པ་འཛིན།།
གསུམ་པ་སྦྱར་བའི་ལྡོག་པ་ལ་བཀོད་པ་ནི། རྩ་བར། ཁྱོད་དང་རྒྱ་མཚོ་དུམྦཱ་། །ཞེས་
སོགས་ཀྱི་དོན། སྦྱར་གཞི་རྒྱལ་པོ་དང་རྒྱ་མཚོ་གཉིས་ཀྱི་ཁྱད་ཆོས་སྒྲ་སྦྱར་བ་སྟེ། དཔེར་ན། གནམ་
བསྐོས་མི་རྗེའི་ཐུགས་དང་གཉིས་འཐུང་དབང༌། །སྟོབས་ལྡན་ཁུར་བཟོད་ཕྱིར་བརྒོལ་གཞོམ་ལ་
དཔའ། །གླང་པོའི་དབང་དེ་ལྗོན་པའི་ཚལ་ནང་དང༌། །མི་རྗེའི་ཐུགས་ཀྱི་རྒྱལ་བའི་བསྟན་པ་སྤེལ། །
བཞི་པ་འགོག་པ་ཅན་གྱི་ལྡོག་པ་ནི། རྩ་བར། ལུག་དང་ལྡན་ཞིང་བརྟན་པ་དང་། །ཞེས་སོགས་ཀྱི་
408

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
དོན།འཇིག་རྟེན་གྱི་ལུགས་བཟང་པོ་དང་ལྡན་པ་དང་བརྟན་པ་དང་རིན་པོ་ཆེའི་འབྱུང་ཁུང་ཡིན་པ་
རྒྱལ་པོ་དང་རྒྱ་མཚོ་མཚུངས་ཆོས་གཅིག་ཏུ་བསྟན་ནས་རྒྱ་མཚོ་ལ་བ་ཚྭའི་དྲི་མ་དང་ལྡན་པས་རྒྱལ་པོ་
ལ་འགྲན་ནུས་མིན་ཞེས་འགོག་པ་སྟེ། དཔེར་ན། དཀར་དམར་ལང་ཚོའི་མདངས་ལྡན་ཟེའུ་འབྲུས་
མཚན། །ཀུན་དགའི་མཛོད་ལྡན་རེག་འཇམ་འདབ་མ་ཅན། །བསྐྱེད་ཚལ་མཛེས་བྱེད་པད་མ་གཏམ་
མེད་མས། །དབྱངས་ཅན་སྣང་སྟོང་སྐུ་ལ་འགྲན་ནུས་མིན། །ལྔ་པ་གཏན་ཚིགས་ཅན་གྱི་ལྡོག་པ་ནི།
རྩ་བར། རི་གླིང་རྒྱ་མཚོར་བཅས་པ་ཡིས། །ཞེས་སོགས་ཀྱི་དོན། རི་གླིང་པ་བཞིར་བཅས་པ་བདག་
ཐོབ་ཏུ་བྱེད་པ་ལ་རྒྱལ་པོ་དང་ཀླུ་རྒྱལ་གཉིས་མཚུངས་ཀྱང་འབྱེད་བྱེད་ཀྱི་སྒྲས་ཀླུ་དུད་འགྲོ་རྒྱལ་པོ་
ཡིན་པས་གཏན་ཚིགས་བཀོད་པ་སྟེ། དཔེར་ན། མཛེས་ཤིང་ཡིད་འོང་ལྟ་ན་སྡུག །སྣང་བས་དམག་
རུམ་ཀུན་གཞོམ་ཡང༌། །སེམས་མེད་འཕེལ་ཟད་སྐྱོན་ལྡན་པ། །ཟླ་བ་དབྱངས་ཅན་སྐུ་ལས་དམན། །
དྲུག་པ་རྟེན་གྱི་དབྱེ་བའི་ལྡོག་པ་ཅན་ནི།རྩ་བར། ཁྱོད་ཀྱི་གདོང་དང་པདྨ་སྟེ། །ཞེས་སོགས་ཀྱི་དོན
འབྱེད་བྱེད་ཀྱི་སྒྲ་རྟེན་གྱི་དབྱེ་བ་བརྗོད་པའི་ཤུགས་ལས་ཆོས་རྟོགས་པ་སྟེ འཇིག་རྟེན་དབང་ཕྱུག་
དགྱེས་ཞལ་འཛུམ་མདངས་དང༌། །སྟོན་མཚན་ཟླ་བའི་དཀྱིལ་འཁོར་རྣམ་གཉིས་ཀྱི། །འབྱེད་ཆོས་
ཟླ་བ་དྭངས་པའི་ནམ་མཁའ་དང༌།།ཉིད་ཞལ་མཚན་དཔེས་སྤྲས་པའི་སྐུ་ལའོ། །
བདུན་པ་དཔེ་ལས་དཔེ་ཅན་ལྷག་པའི་ལྡོག་པ་ཅན་ནི། རྩ་བར། རི་དྭགས་མིག་ལ་སྨིན་
བ་ཅན་ལྷག
1།ཞེས་སོགས་ཀི་
སྒེག་དང༌། །ཞེས་སོགས་ཀྱི་དོན། རི་དྭགས་ཀྱི་མིག་ལ་མཛེས་སྡུག་གི་རྣམ་འགྱུར་དང་བྲལ་བ་དེ་
གཞོན་ནུའི་མིག་ལ་ཚང་བར་བརྗོད་ནས་འབྱེད་བྱེད་དང་མཚུངས་ཆོསཤུགས་ལ་སྟོན་པ་སྟེ། དཔེར་ན།
ཡིད་བཞིན་ནོར་བུ་མཛེས་སྡུག་རྣམ་འགྱུར་དང་། །མཚན་དཔེ་གསལ་བའི་དཔལ་གྱི་མཚན་པ་མེད། །
རྒྱལ་བའི་ཡུམ་གྱུར་འཕགས་མ་དབྱངས་ཅན་སྐུར། །ཕུན་ཚོགས་ཡོན་ཏན་དེ་དག་ཉིད་ཀྱིས་སྤྲས། །
བརྒྱད་པ་མཚུངས་ཆོས་དང་འབྱེད་བྱེད་གཉིས་ཀ་སྒྲས་ཟིན་པའི་ལྡོག་པ་ཅན་ནི། རྩ་བར། ཁྱོད་ཀྱི་
གདོང་དང་པདྨ་དཀར། །ཞེས་སོགས་ཀྱི། དཔེ་དོན་གཉིས་མཚུངས་ཆོས་དང་འབྱེད་བྱེད་གཉིས་ཀ་
སྒྲས་ཟིན་པ་སྟེ། དཔེར་ན།མཐོ་རིས་དབང་དང་གནམ་བསྐོས་མི་ཡིས་རྗེ། །རང་སྲིད་སྐྱོང་དང་མི་
མཐུན་ཕྱོགས་ཀུན་ལས། །རྣམ་རྒྱལ་བརྒྱ་བྱིན་འཆི་མེད་བདུན་པ་དང༌། །ས་ཡི་བདག་པོས་བསིལ་
409

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལྗོངས་གདུལ་བྱར་སྐྱོངས། །དགུ་པ་རྟེན་དང་རྟེན་ཅན་གཉིས་ཀའི་ལྡོག་པ་ནི། རྩ་བར་ཟླ་བ་འདི་ནི་
མཁའ་ཡི་རྒྱན།ཞེས་སོགས་ཀྱི་དོན། བརྟེན་པ་ཟླ་བ་དང་རྟེན་ནམ་མཁའ་བཞིན་དུ་ངང་པ་ཆུ་དེ་བཞི་
པོའི་མཚུངས་ཆོས་ཤུགས་དང་འབྱེད་བྱེད་ཀྱི་སྒྲས་དངོས་སུ་ཟིན་པ་སྟེ། དཔེར་ན། དབྱངས་ཅན་ལྷ་
མོ་མཁས་མང་མགྲིན་པ་དང༌། །གསར་སྐྱེས་པདྨ་སྐྱེས་ཚལ་མཛེས་པའི་རྒྱན །མཁས་པས་རྒྱལ་
བའི་བསྟན་པ་སྤེལ་བྱེད་ཅིང༌།སྐྱེས་ཚལ་ན་ཆུང་འཇོ་སྒེག་རོལ་པའི་ས། །བཅུ་པ་རིགས་མཐུན་
འབྱེད་པའི་ལྡོག་པ་ཅན་ནི། །རྩ་བར། རིན་ཆེན་སྣང་བས་མི་འཕྲོགས་ཤིང༌། ཞེས་སོགས་ཀྱི་དོན།
རིན་པོ་ཆེའི་འོད་དང་ཉི་མས་གསལ་མི་ཐུབ་པ་འབྱེད་དང་མིག་གི་མི་མཐོང་བ་ལ་ན་ཆུང་གི་ཆགས་
པས་མུན་པ་སྤྱིའི་མུན་པ་གཉིས་མཚུངས་ཆོས་ཤུགས་སྟོན་ཏེ། དཔེར་ན།ཉིན་བྱེད་འོད་བརྒྱའི་ཟིལ་
གྱིས་མི་མནོན་ཞིང༌། །སྒྲ་གཅན་རྐྱེན་གྱིས་ནམ་ཡང་སྒྲིབ་བྲལ་བ། །དབྱངས་ཅན་ཞལ་གྱི་ཟླ་བ་གང་
བ་ཡི། །བདག་ཡིད་དད་པས་ཀུ་མུད་ལང་ཚོ་བཞད། །ཡང་ན། མདའ་མདུང་རྩེ་མོ་ཅན་གྱིས་མི་
ཕུགས་ཤིང༌། །རྣོ་ངར་རལ་གྲིས་ཀྱང་ནི་ཆོད་མིན་པ། །བདག་ལུས་སྲ་འཁྲེགས་བཟོད་པའི་གོ་ཆ་
ཡིས། །བདུད་ཚོགས་སྙིང་ལ་མྱ་ངན་ཅི་ཡང་བྱིན། །དགུ་པ་སྲིད་པ་ཅན་གྱི་རྒྱན་ལ་མཚན་ཉིད་ནི།རྩ་
བར། རབ་ཏུ་གྲགས་པའི་རྒྱུ་ལྡོག་ནས། །ཞེས་སོགས་ཀྱི་དོན། འཇིག་རྟེན་ན་གྲགས་པའི་རྒྱུ་རྣམས་
བཀག་ནས་རྒྱུ་གཞན་སྟོན་དང་ནང་གིས་ལང་ཚོ་དང་གྲགས་མ་གྲགས་གཉིས་ཀ་ལ་མ་ལྟོས་པར་རང་
a
གི་ངོ་བོ་གྲུབ་འབྲས་སུ་སྟོན་པ་ལ་སྲིད་པ་ཅན་གྱི་རྒྱན་ཞེས་བྱའོ། །དབྱེ་ན་གསུམ་ལས། དང་པོ་ཕྱིའི་
རྒྱུ་ཅུང་ཟད་སྟོན་པའི་སྲིད་པ་ཅན་ནི། རྩ་བར། མ་འཐུངས་མྱོས་པའི་ཀ་དམ་པ། །ཞེས་སོགས་ཀྱི་
དོན། མ་འཐུངས་པར་མྱོས་པ་དང༌། མ་ཕྱིས་པར་དྲི་མ་མེད་པ་དང༌། དྲུངས་པར་མ་བྱས་ཀྱང་དྭངས་
པའི་ཆུ་ཞེས་འཇིག་རྟེན་ན་རབ་གྲགས་ཀྱི་རྒྱུ་བཀག་ནས་རྒྱུ་གཞན་སྟོན་གྱི་དུས་གོ་བ་སྟེ། དཔེར་ན།
མཐིང་བུའི་མཚོན་གྱི་མ་བྱུགས་སྔོ་བསངས་གདོང༌། །མ་རྒྱན་ན་ཡང་ཟླ་བའི་དཀྱིལ་འཁོར་གསལ། །
ཆད་དུ་མ་བཀྲམ་སྐར་ཚོགས་མཛེས་པ་བཀྲ །མ་སྤེལ་མདའ་ལྔའི་ལོངས་སྤྱོད་ཅི་ཡང་རྒྱས། །ནང་
ལང་ཚོ་ལ་སྦྱར་བའི་སྲིད་པ་ཅན་། རྩ་བར་སྨན་མ་བསྐུས་པར་དཀར་མིན་མིག །ཞེས་སོགས་ཀྱི་
དོན། མིག་སྨན་མ་བསྐུས་པར་ནག་པའི་མིག་སོགས་རབ་ཏུ་གྲགས་པའི་རྒྱུ་རྣམས་བཀག་ནས་རྒྱུ་
410

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
གཞན་ནང་གི་ལང་ཚོ་འཕེལ་བ་གོ་བ་སྟེ། དཔེར་ན། ཟླ་བ་ཞུན་མས་མ་བྱུགས་བཞིན་རས་དཀར། །
ལི་ཁྲིའི་ཐིག་ལེས་མ་གོས་འཁུར་བའི་མདངས། །མ་བཀུག་སྨིན་དཀྱུས་འཁྱོག་པོའི་གཞུ་ལྟར་གུག །
མ་བསྐུས་སྐྱེས་གཞོན་བུང་བའི་ལང་ཚོ་མ། །ཡང་ན། མ་བྲིས་གདོང་ལ་གཉེར་མའི་རི་མོ་གསལ། །
མཚོན་གྱི་མ་སྤེལ་མགོ་སྐྱེས་ཅོད་པན་དཀར། །མ་བཅད་ན་འང་ཡུལ་གྱི་འགྲོ་འདུ་ཀུན། །ཅིག་ཅར་
བསྡུས་པ་རྒན་པོའི་གནས་སྐབས་ཉིད །གྲགས་མ་གྲགས་གཉིས་ཀ་ལ་མ་ལྟོས་པར་འབྲས་བུ་རང་
གི་ངོ་བོ་ཉིད་སྟོན་པའི་སྲིད་པ་ཅན་ནི།རྩ་བར།བསྒོས་པ་མེད་པར་ཁ་དྲི་ཞིམ།།ཞེས་སོགས་ཀྱི་དོན།
ཁ་དྲི་ཞིམ་པ་དང་ལུས་པོ་མཛེས་པ་དང༌། ཟླ་བ་དགྲ། འདོད་པ་གྲོགས་སུ་ཁུགས་པ་སོགས་ཀྱི་རྒྱུ་
རྣམས་མ་བཀག་ཀྱང་འབྲས་བུ་རང་གི་ངོ་བོ་ཉིད་གྲུབ་པར་སྟོན་པ་སྟེ། དཔེར་ན། དཀར་དམར་
མཚོན་གྱི་མ་སྤེལ་ཁ་དོག་འཚེར། །མ་རྒྱན་ན་ཡང་མཚན་དཔེའི་དྲ་བས་མཛེས །མ་བསྐུལ་གདུལ་
བྱའི་དོན་དང་མ་གསོལ་ཡང༌། །འབད་མེད་ལེགས་བཤད་ཀུན་འཇོ་དབྱངས་ཅན་ལྷ། །ཡང་ན།ཆེད་
དུ་མ་སྲིངས་སྲིད་པའི་ཁྱོན་ཡངས་འདིར། །མ་བཅིངས་ན་ཡང་བདག་འཛིན་མདུད་པ་དམ། །མ་
དཀྲོལ་བླང་དོར་ཚུལ་ཀུན་རང་སར་ཞིག །མ་སྤེལ་ལས་ངན་ཉིན་བཞིན་འཕེལ་འདི་སྐྱོང་། །
བཅུ་པ་བསྡུས་བརྗོད་ཀྱི་རྒྱན་གྱི་མཚན་ཉིད་ནི། རྩ་བར། དངོས་པོ་འགའ་ལ་བསམ་བྱས་
ནས། །ཞེས་སོགས་ཀྱི་དོན།བརྗོད་བྱ་དོན་གྱི་དངོས་པོ་འགའ་ལ་བསམ་པར་བྱས་ནས་དེ་དང་
ཕྱོགས་མཐུན་གྱི་དཔེ་ཞིག་ལ་བརྗོད་དོན་བསྡུས་པའི་ཚུལ་གྱི་བརྗོད་པ་ལ་བསྡུས་བརྗོད་ཀྱི་སྒྲ་ཙམ་
གྱི་རྒྱན་ཡང་གྲགས་སོ། །དེ་ལ་དབྱེ་ན་བཞི་ལས། དང་པོ་སྤྱིའི་བསྡུས་བརྗོད་ནི།རྩ་བར།བུང་བ་ཇི་
ལྟར་འདོད་པ་བཞིན། །ཞེས་སོགས་ཀྱི་དོན། ཆགས་ལྡན་འགའ་ཞིག་ལང་ཚོ་མར་བརྩེ་གར་རོལ་
ནས་ཀྱང་མ་ཚིམ་པར་བུ་ཆུང་ངུ་ལ་ཡང་མི་ཚངས་སྤྱོད་སྟོན་པའི་ཚུལ་འདི་ཞེས་མ་རངས་པའོ །དེ་
བཞིན་དུ་འདིར་ཡང་མཁས་པ་རྣམས་ནི། མཁས་པའི་དབུས་ན་ལེགས་བཤད་སྒྲོག་ལ། བདག་ཀྱང་
རང་དང་སྐལ་སྙམ་ཁྲོད་ན་ཅུང་ཟད་གླེང་ངོ་ཞེས་པ་ལ། དཔེར་ན། རྨ་བྱ་རྒྱགས་པའི་གྲེ་འགྱུར་སྙན་
པའི་དབྱངས། །ཛ་ཏིའི་དྲི་བསུང་འཐུལ་བའི་ནགས་ན་སྙན། །འོན་ཏང་སྦྲང་རྩིའི་བཅུད་འཐུང་བུང་
བ་ཡང༌། །ལྡུམ་རའི་པད་གཞོན་ཁྲོད་ན་སྣང་གླུས་འགེངས། །ཡང་ན། ཐོས་པ་དང་ལྡན་པའི་མཁས་
411

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པ་མི་སེམས་པར་ཕྱི་དབྱིབས་ཙམ་ལ་མཁས་པར་སེམས་པའི་མི་རྣམས་འཁྲུལ་པ་ཡིན། ཞེས་པ་ལ
དཔེར་ན། འདབ་རྒྱས་ཡོངས་འདུའི་འཁྲི་ཤིང་རྩེར་སྨིན་པའི། །བཅུད་ལྡན་འབྲས་བུའི་དགའ་སྟོན་
མི་སེམས་པར །ཕང་ཕུང་ལོ་མས་དུད་ཅེས་ཆུ་ཤིང་གི། འདབ་རྩེར་ངལ་གསོ་བསྟན་པའི་བུང་བ་
འཁྲུལ། །གཉིས་པ་ཁྱད་གཞི་ཐ་དད་ལ་ཁྱད་ཆོས་མཚུངས་པའི་བསྡུས་བརྗོད་ནི།རྩ་བར།རྩ་བརྟན་
འབྲས་བུའི་ཁུར་གྱིས་ནི། །ཞེས་སོགས་ཀྱི་དོན། དཔག་བསམ་གྱི་ཤིང་དང་མི་དམ་པ་གཉིས་ཁྱད་
གཞི་ཐ་དད་ཀྱང༌། རྩ་བ་བརྟན་པ་དང་འབྲས་བུ་དང་སློང་བ་རྣམས་ཀྱི་རེ་བ་སྐོང་བ་དཔག་བསམ་གྱི་
ཤིང་དང་དམ་པ་གཉིས་ཀ་ལ་ཐུན་མོང་དུ་ཡོད་པ་སྟེ། དཔེར་ན། བཅུ་དྲུག་ཆ་ཤས་འཁོར་ལོ་ཀུན་
ནས་གང་། །འོད་ཟེར་དྲ་བས་མུན་པའི་གོ་སྐབས་འཕྲོག །རེག་བྱ་བསིལ་ལྡན་ཟླ་གཞོན་གསར་པའི་
དཔལ། །འདི་ཀོ་ཁོ་བོའི་བསོད་ནམས་བསྐལ་པས་རྙེད། །གསུམ་པ་ཁྱད་གཞི་ཐ་དད་ལ་ཁྱད་ཆོས་
མཚུངས་ཤིང་མི་མཚུངས་པའི་བསྡུས་བརྗོད་ནི། རྩ་བར། ཡལ་གའི་ཁྱོན་ནི་མི་ཆུང་ཞིང༌། །ཞེས་
སོགས་ཀྱི་དོན། ཡལ་ག་རྒྱ་ཁྱོན་མི་ཆུང་བ་དང་མེ་ཏོག་དང་འབྲས་བུ་ཅིག་ཅར་དུ་ཡོད་པ་ཤིང་གི་ཁྱད་
ཆོས་ལྷག་པ་དང༌། ཕན་བདེ་དམ་པའི་གྲིབ་བསིལ་དང་རྩ་བ་བརྟན་པ་དང༌། ལྡན་པ་གཉིས་ཀ་
མཚུངས་པར་ཡོད་པ་སྟེ།དཔེར་ན།སྤྲིན་སྔོན་འབྲུག་སྒྲས་མངལ་ཡི་སྙིང་འཛིན། །མགྲིན་པའི་སྤུ་
སྡུག་རྣམ་བཀྲའི་ཁ་དོག་ཅན། །སྙན་འཇེབས་དབྱངས་དང་ཡིད་འོང་ཟློས་གར་མཁན། །རྨ་བྱའི་ན་
ཆུང་མ་དེ་ཡང་ཡང་མཐོང༌།།བཞི་པ་སྔོན་མེད་བསྡུས་བརྗོད་ནི།རྩ་བར།སྦྲུལ་ངན་འགྲོགས་པ་དང་
བྲལ་ཞིང༌། །ཞེས་སོགས་ཀྱི་དོན། སྦྲུལ་ངན་དང་བ་ཚྭ་མེད་པ་ངང༌། །རང་བཞིན་གྱི་མངར་བ་ཞེས་
སྔོན་མེད་ཀྱི་རྒྱ་མཚོ་བརྗོད་ནས་བསམ་བྱ་སྐྱེས་བུ་ཁྱད་འཕགས་གོ་བ་སྟེ། དཔེར་ན། གདེངས་ཀ་
འཛིན་པའི་སྤྱི་བོར་མི་གནས་ཤིང༌། །དེད་དཔོན་ངལ་བས་ན་ཀྲའི་གྲོང་ཁྱེར་ལས། །མ་བླངས་ཡིད་ཀྱི་
རེ་བ་ཀུན་འཇོ་བའི། །བསམ་འཕེལ་དབང་འདི་མཆོད་པའི་ཡུལ་དུ་ཐོབ། །ཡང་ན། མཁའ་ལམ་གོ་
ལའི་ཚལ་དུ་མི་རྒྱུ་ཞིང༌། །འཕེལ་ཟད་རི་བོང་གཟུགས་ཀྱི་དྲི་མས་དབེན། །རྟག་པར་དཀྱིལ་འཁོར་
གང་ལྡན་བདུད་རྩིའི་ཟེར།།སྤྲོ་མཁས་ཟླ་དབང་གངས་ཅན་མཁའ་ལ་ཤར།།
བཅུ་གཅིག་པ་ཕུལ་བྱུང་གི་རྒྱན་གྱི་མཚན་ཉིད་ནི། །རྩ་བར། ཁྱད་པར་གྱིས་ནི་བརྗོད་
412

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
འདོད་གང་།།ཞེས་སོགས་ཀྱི་དོན།རང་བརྗོད་འདོད་ཀྱི་དངོས་པོ་གང་ཞིག་དེ་ཉིད་ཁྱད་འཕགས་སུ་
སྟོན་པ་ལ།འཇིག་རྟེན་གྱི་མཚམས་ལས་བརྒལ་བར་གྱུར་པའི་འུད་ཤིན་ཆེ་བའི་ཚིག་གི་སྦྱོར་བ
འགོད་པ་ལ་ཕུལ་བྱུང་གི་རྒྱན་ཞེས་བྱ་སྟེ། རྒྱན་ཐམས་ཅད་ཀྱི་ནང་ནས་དམ་པ་ཡིན་ཏེ།དེ་ལ་དབྱེ་ན་
བཞི་ལས།དང་པོ་ཁྱད་འཕགས་ཕུལ་བྱུང་ནི།རྩ་བར།མལླི་ཀ་ཡི་འཕྲེང་ཆོགས་ཅན། །ཞེས་སོགས་
ཀྱི་དོན། མཛེས་མའི་ལུས་དཀར་བའི་སྟེང་དུ་ཁྱད་ཆོས་རྣམས་ཀྱང་དཀར་བ་ཕུན་ཚོགས་སུ་བརྗོད་
ནས་དེ་ལྟ་བུ་དཀར་མཛེས་ཟླ་འོད་དང་འདྲེས་ནས་འདི་ཞེས་མཚོན་མི་ནུས་ཞེས་འུད་བརྗོད་པ་སྟེ།
དཔེར་ན། ཡིད་དུ་འོང་བའི་འཛུམ་དཀར་མདངས་གསལ་ཞིང༌། །མུ་ཏིག་དོག་པར་གྲོལ་བའི་ལན་
ཚར་ཅན། །བསིལ་འཇམ་རེག་བྱར་ལྡན་པ་གཡོན་མའི་གདོང༌། །སྟོན་ཟླའི་དཔལ་དང་འདི་ཞེས་
འབྱེད་ཆོས་མིན། །ཡང་ན། དཔའ་ཞིང་བརྟུལ་ཕོད་སྙིང་གི་སྟོབས་ཉིད་དུ །སོང་བས་མི་མཐུན་
ཕྱོགས་ལས་རྣམ་རྒྱལ་བ། །ནོར་འཛིན་སྐྱོང་དབང་རྣམ་དཔྱོད་མཆོག་འདི་ལ། །སྐབས་གསུམ་བདག་
པོས་ཀྱང་ནི་འགྲན་ཡོད་མིན། །གཉིས་པ་ཐེ་ཚོམ་ཕུལ་བྱུང་ནི།རྩ་བར། དགའ་མ་ཁྱོད་ཀྱི་ནུ་མ་དང༌། །
ཞེས་སོགས་ཀྱི་དོན། ནུ་མ་རྟེན་པའི་བྲང་དང་དཔྱིའི་བར་ན་སྐེད་པ་ཡོད་མེད་ཐེ་ཚོམ་ཟ་ཞེས་སྐེད་པ་
ཤིན་ཏུ་ཕྲ་བར་སྟོན་པ་ལ་འུད་བརྗོད་པ་སྟེ། དཔེར་ན། དབེན་པའི་གནས་སུ་བསྐྱེད་རྫོགས་ཟུང་
འཇུག་ངོར། །འབྱམས་ཀླས་མགོན་དེའི་འབྱུང་འདུས་སྙིགས་མིའི་ལྷག །ཡོད་དམ་མེད་ཅེས་བདག་
ཡིད་རྟོག་པའི་མཐའ །མ་ཆོད་སོམ་ཉིའི་དྲ་བ་ད་དུང་འཕྱངས། །ཡང་ན། བཅུད་ལྡན་ཟས་སྐོམ་
ལོངས་སྤྱོད་སྐལ་བས་དབེན། །དལ་མེད་ལས་སུ་བཀོལ་བུས་ཉམ་ཐག་པའི། །འཕངས་ཕལ་ལུས་
འདི་རྩ་རྒྱུས་པགས་པའམ། །རུས་གཟེབ་དྲ་བ་གང་ཡིན་སོམ་ཉིའི་ངང་། །གསུམ་པ་ངེས་པ་ཕུལ་བྱུང་ནི།
རྩ་བར།ནི་ཏམྦི་ནི་ཁྱད་ལ་ནི། །ཞེས་སོགས་ཀྱི་དོན།གཞོན་ནུའི་ལུས་ལ་སྐྱེད་པར་ཡོད་པར་ངེས་ཏེ་
ཇི་ལྟར་ན་ནུ་མ་འཛིན་པའི་ཁུར་དང་ལྡན་པའི་སྒོ་ནས་སྐེད་པ་དངོས་མ་མཐོང་ཡང་གཏན་ཚིགས་ཀྱི་
ངེས་པ་བརྗོད་པ་སྟེ། དཔེར་ན། འདྲེན་པ་ཁྱོད་སྐུ་མཚན་བཟང་དྲ་བ་ཅན། །མ་སྤངས་ཡོད་པར་ངེས་
མོད་གཞན་དུ་ན། །འགྲོ་འདི་འབད་པས་དངོས་འཕྱོར་ཕྲ་མོའི་རྫས། །འབུལ་དང་ཕྱག་བགྱིའི་ཚུལ་
འདི་གཞན་དུ་ཅི། །ཡང་ན། ཕྱག་བདར་ཁྲོད་པ་ཁྱོད་ཀྱི་ལུས་དེ་ལ། །ལྤགས་རུས་རྒྱུས་པའི་ཆུན་པོ་
413

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལས་གཞན་པའི །སྟོབས་འགའ་ཡོད་པར་ངེས་མོད་གཞན་དུ་ན། །དོན་མེད་ཅ་ཅོའི་སྒྲ་འདི་ག་ལ
ཡོད། །བཞི་པ་ཁྱད་འཕགས་ཕུལ་བྱུང་ནི།རྩ་བར།ཁྱོད་ཀྱི་གྲགས་པའི་ཕུང་ནི།།ཞེས་སོགས་ཀྱི་
དོན། རྒྱལ་པོ་དེའི་དཔའ་མཛངས་དེས་པ། དཔོག་དམ་པའི་མཛད་སྤྱོད་ཀྱི་གྲགས་པ་གང་གིའང་
མཚོན་མི་ནུས་པ་ཉིད་སྲིད་པ་གསུམ་དུ་ཤོང་པའི་སྣོད་འདི་ཡངས་སོ་ཞེས་འུད་བརྗོད་པ་སྟེ།དཔེར་ན།
སྲིད་དང་ཞི་བའི་ལེགས་བྱས་ཕུན་ཚོགས་མཐུས །མ་ལུས་བདག་གིར་བཞེས་པའི་འདྲེན་མཆོག་སྐུ
འདེགས་ནུས་རྒྱ་མཚོ་བཞི་ཡི་སྙན་ངག་ཅན། །ཆུ་གཏེར་ཀློང་དུ་མི་བྱིང་ངོ་མཚར་ཆེ། །
བཅུ་གཉིས་པ་རབ་རྟོག་གི་རྒྱན་གྱི་མཚན་ཉིད་ནི། རྩ་བར། སེམས་ལྡན་དག་གི་ཅིག་
ཤོས་ཀྱི། །ཞེས་སོགས་ཀྱི་དོན། སྒྲོ་གདགས་བྱའི་གཞི་སེམས་ལྡན་དག་གི་དེའི་ཅིག་ཤོས་སེམས་
མེད་དག་ཀྱང་རུང་གཉིས་པོ་དེ་རབ་རྟོག་གི་ས་བོན་དུ་བཀོད་ནས་དེས་མི་བྱེད་པའི་བྱ་བ་ཞིག་བྱེད་པ་
འདྲ་ཞེས་སྒྲོ་འདོགས་པ་ལ་རབ་རྟོགས་ཞེས་བྱ་སྟེ། དེ་ལ་དབྱེ་ན་དྲུག་ལས་སེམས་ལྡན་རབ་རྟོག་
སྙམ་སྒྲ་ཅན་ནི། དཔེར་ན། ཉིན་གུང་ཉི་མས་གདུང་པ་ཡི། །ཞེས་སོགས་ཀྱི་དོན།གླང་པོ་ཆེ་ཉི་མའི་
ཚ་བས་གདུང་པ་བསིལ་བའི་ཆེད་དུ་ཆུར་ཞུགས་པ་ལ་ཉི་མའི་ལན་པདྨ་ལ་ལེན་པ་ཡིན་ནམ་སྙམ་
ཞེས་སྙན་ངག་མཁན་གྱི་སྒྲོ་བཏགས་པ་སྟེ། དཔེར་ན།རྡོ་རྗེ་དབྱངས་ཀྱི་རྒྱལ་པོའི་ཕྱག་སོར་གྱིས། །
སྙན་འཇེབས་དྲི་ཟའི་རྒྱུད་མང་སྦྲེང་བ་འདིས། །རྒྱལ་གསུང་ཡན་ལག་དྲུག་ཅུའི་སྙན་པ་ཡང༌། །
འགོག་ཕྱིར་ངལ་མེད་འཁྲོལ་བ་ཡིན་ནམ་སྙམ། །ཡང་ན།རྒྱུ་འབྲས་ཁྱད་བསད་ཚུལ་མིན་སྤྱོད་པ་ལ། །
སྐྲག་པས་ཉེན་པའི་སྲས་བཅས་རྒྱལ་བ་ཀུན། །བདག་སྙིང་ཁང་བུར་བསམ་དང་སྦྱོར་བའི་མདངས། །
རབ་དཀར་ཟོལ་གྱི་བག་ཕབ་བཞུགས་བསམ་སྙམ། །གཉིས་པ་སེམས་མེད་རབ་རྟོག་འདྲ་སྒྲ་ཅན་ནི།
རྩ་བར། འདི་ནི་བདག་གི་རིང་བ་དང༌། །ཞེས་སོགས་ཀྱི་དོན།ཨུཏྤལ་ལ་རྣ་བའི་རྒྱན་དུ་བྱས་པ་ལ་
ཨུཏྤ་ལ་འདི་མིག་ཟུར་གྱི་མཛེས་པ་འགོག་ཕྱིར་དུ་འོངས་པ་འདྲའོ། །ཞེས་སྒྲོ་འདོགས་པ་སྟེ། དཔེར་ན།
རྒྱལ་ཁྱོད་མཚན་དཔེ་འབར་བའི་གཟི་བྱིན་གྱིས། །སྲིད་དང་ཞི་བའི་འོད་གཞན་ཟིལ་མནན་པའི། །
གྲགས་པ་མ་བཟོད་དྲི་ལེན་རྟ་ལྗང་ཅན།།གླིང་བཞི་སྣང་བའི་ཟོལ་གྱི་བ་འདྲ།གསུམ་པ་བཞིན་སྒྲ
ཅན་ནི། རྩ་བར། མུན་པ་ལུས་ལ་འཇུག་པ་བཞིན། །ཞེས་སོགས་ཀྱི་དོན། མཚན་མོ་ལུས་མི་མཐོང་
414

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
བ་ལ་སྐྱེས་བུའི་ལུས་ལ་མུན་པ་འབྱུག་པ་བཞིན་ཞེས་སོགས་སྒྲོ་འདོགས་པ་སྟེ། དཔེར་ན། མི་རྗེའི་
ལེགས་བྱས་དཔག་ཡས་མཛད་པའི་མཐའ། །གཞལ་འདོད་མཁའ་ལ་རྒྱུ་སྐར་རྒྱལ་པོ་ཟུང་། །རེས་
བཞིན་གླིང་བཞི་ཉུལ་ཡང་མ་རྙེད་པས །སྐྱེངས་ཏེ་ཆུ་འཛིན་ཕག་ཏུ་ཡིབ་པ་བཞིན། །འདིར་ལོག་
རྟོག་དགག་པ་དང་བཅས་མཐའ་གཅོད་དུ་གསུངས་པ་གཞུང་འགྲེལ་དུ་བལྟ་བར་བྱའོ། །བཞི་པ་
དོགས་སྒྲ་ཅན་ནི། རྒྱལ་བའི་དབང་པོའི་མཁྱེན་བརྩེ་ཡེ་ཤེས་ཀྱིས །སྣང་བས་སྲིད་ཞིའི་མུན་པ་
གསལ་མཐོང་ཚེ། །ཉི་ཟླ་རྣམ་གཉིས་བག་ཕབ་འཆར་ནུབ་ཟོལ། །རྟེན་ཏེ་གླིང་གཞན་མཁའ་ལ་
འབྲོས་ཀྱི་དོགས། །ལྔ་པ་ངེས་སྒྲ་ཅན་ནི། མི་རྗེའི་ཐུགས་ཀྱི་གསང་བའི་ཕུན་ཚོགས་ཀུན། །བརྐུས་
པའི་འཇིགས་པས་མནར་བའི་ཡིད་བཞིན་ནོར། །ཀླུ་དབང་ཕང་བར་གནས་ཀྱང་མ་བཟོད་པས། །
གདེངས་ཀ་མཛེས་པའི་ཟོལ་གྱིས་གནས་པར་ངེས། །དྲུག་པ་མིན་ནམ་སྒྲ་ཅན་ནི། གཟི་ལྡན་ཉིན་
མོར་བྱེད་པའི་འོད་ཟེར་གྱིས། །གནམ་སྔོན་བཞུ་བ་མིན་ནམ་དེང་གི་དུས། །ནོར་འཛིན་མ་འདི་
དབྱར་མཚོ་འཕེལ་བ་ཡི།།ཨིནྡྲ་ནཱི་ལའི་རླབས་ཕྲེང་གྱེན་དུ་འཕྱོ །
བཅུ་གསུམ་པ་རྒྱུའི་རྒྱན་ལ་མཚན་ཉིད་སྤྱིར་བསྟན་པ་ནི། རྩ་བར། རྒྱུ་ན་བྱེད་པོ་ཤེས་
བྱེད་དེ། །ཞེས་སོགས་ཀྱི་དོན།སྤྱིར་རྒྱུའི་རྒྱན་ནི་འབྲས་བུ་དངོས་ཤུགས་གང་རུང་གི་ལས་འགྲུབ
པར་བྱེད་པའི་བྱེད་པོ་ལ་རྒྱུའི་རྒྱན་ཞེས་བྱ་སྟེ དེ་ལ་དབྱེ་ན་བཅུ་དྲུག་ལས། དང་པོ་བསྐྱེད་བྱེད་
པལགྲུརརྒྱནཞེསབྱ ད་ལ་དབྱ་ན་བཅུ་དྲུག་ལས
འགྲུབ་པའི་རྒྱུ་ནི།རྩ་བར།མཱ་ལ་ཡ་ཡི་རླུང་གིས་ནི། །ཞེས་སོགས་ཀྱི་དོན།མཱ་ལ་ཡའི་རླུང་དེ་རྒྱུ་དང་
ཙནྡན་གྱི་ནགས་ཚལ་བསྐྱེད་པའི་དྲི་དེས་འཇིག་རྟེན་གྱི་ཡིད་ལ་ཀུན་དགར་བྱས་པས་འབྲས་བུའོ། །
དཔེར་ན། རྒྱལ་ཀུན་གསུང་གི་དབང་ཕྱུག་འཇམ་མགོན་ལྷ། །ལྔ་བདོའི་འགྲོ་ལ་རྗེས་ཆགས་གསང་
གསུམ་སྐུའི །སྒྱུ་འཕྲུལ་ལྷ་གཅིག་ཁྲི་སྲོང་ལྡེའུ་བཙན་གྱིས།།བསིལ་ལྗོངས་སྐྱེས་དགུའི་ཕན་བདེ་ཅི་
ཡོད་སྤེལ། །ཡང་ན། ཡིད་དུ་འོང་བའི་ལང་རབ་རྫོགས་མས། །རིན་ཆེན་དོ་ཤལ་རྒྱན་དང་འཛུམ་
སྒེག་གི། རྣམ་འགྱུར་ཟློས་པའི་གར་དང་གླུ་དབྱངས་ཀྱིས། །རོལ་པས་འཇིག་རྟེན་ཡིད་ལ་ཀུན་
དགར་བྱེད། །གཉིས་པ་ཉམས་བྱེད་འགྲུབ་པའི་རྒྱུ་ནི། རྩ་བར། མཱ་ལ་ཡ་ཡི་ཆུ་རྒྱུན་ལ །ཞེས་
སོགས་ཀྱི་དོན།མཱ་ལ་ཡའི་ཆུ་རྒྱུན་ལ་རེག་པ་དང་ཙནྡན་གྱི་ནགས་ཚལ་སྐྱོད་པའི་རླུང་དེ་དང་
415

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འབྲས་བུ་བུད་མེད་དང་བྲལ་བ་རྣམས་ཀྱི་དགའ་བ་ཉམས་པ་སྟོན་པ་སྟེ། དཔེར་ན། མགོན་དེས་ལོ་
པཎ་སྐྱེས་མཆོག་འགྲང་ཡས་ཀྱིས །ཞབས་རྡུལ་སྤྱི་བོར་བཀོད་ནས་གསུང་རབ་དོན། །བསྒྱུར་དང་
འཆད་ཉན་གླེགས་བམ་ལ་འགོད་པའི། །རྨད་བྱུང་མཛད་པས་བདུད་ཡིད་དགའ་བ་ཉམས། །གསུམ་
པ་རྣམ་འགྱུར་གྱི་ནི། རྩ་བར།ལོ་འདབ་གསར་འཁྲུངས་ནགས་ཚལ་དང༌། །ཞེས་སོགས་ཀྱི་དོན།
ནགས་ཚལ་དང་པདྨ་དང་ཟླ་བ་ཉ་གང་བ་གསུམ་མཐོང་བས་འདོད་པས་ཡིད་བསྒྱུར་ཏེ་དེ་གསུམ་
མིག་གི་ལྟ་བའི་ཡུལ་དུ་དུག་དུ་བྱས་ཞེས་སྟོན་པ་སྟེ།དཔེར་ན།སྒྱུ་རྩལ་གནས་ལ་མངོན་སྦྱང་གྲོགས་
པོ་དང༌། །སྨན་དང་མེ་ཏོག་བཀྲ་བའི་ནེའུ་གསིང་གཞི། །དགའ་མའི་འགྱུར་སྡེ་གསུམ་པོ་ཤེས་བྱའི་
གཞུང༌། །རྩོད་ལྡན་འགྲོ་ལ་བདུད་ཀྱི་ཞགས་པར་མཐོང༌། །བཞི་པ་ཐོབ་བྱེད་ཀྱི་རྒྱུ་།ཁེངས་པ་
གོམས་པར་བྱའོ་ཞེས། །ཞེས་སོགས་ཀྱི་། བྱ་བ་གང་ཡང་རུང་བ་ཞིག་བྱས་པས་འབྲས་བུ་ཐོབ་པ་སྟེ།
དཔེར་ན། བཤེས་གཉེན་དམ་པའི་ཞབས་རྡུལ་སྤྱི་བོར་བརྟེན །དེས་གསུང་ལེགས་བཤད་ཐོས་
འཛིན་རྒྱན་དུ་བླངས། །ཐོས་དོན་བསམ་དང་སྦྱོར་བའི་བརྩོན་འགྲུས་ཀྱིས། །བསྐྱངས་པའི་ཤེས་བྱ་
ཀུན་ལ་ཐོགས་མེད་གྱུར། །ལྔ་པ་ཕྱིའི་དུས་ཀྱི་ཤེས་བྱེད་ཀྱི་རྒྱུ་ནི།རྩ་བར། ཉི་མ་ནུབ་གྱུར་ཟླ་བ་
མཛེས་ཞེས་སོགས་ཀྱི་དོན། །ཉི་མ་ནུབ་པ་དང་ཟླ་འོད་གསལ་བ་དང༌། འདབ་ཆགས་རྣམས་ཚང་
གནས་འཚོལ་བ་སོགས་ཕྱིའི་རྟགས་བསམ་རྒྱུ་རྣམས་བརྗོད་པས་ཤུགས་བསྟན་མཚན་གྱི་དུས་གོ་
བས་མཚོན་།དཔེར་ན།དབང་ཕྱོགས་སྤོ་ལས་སྐྱ་རེངས་ཞགས་པ་འཕེན།།ཕྱོགས་ཀྱི་མུན་པའི་གོ་
སྐབས་ཕ་མཐར་འགྲོ། །འདབ་ཆགས་ཚོགས་རྣམས་ཅ་ཅོའི་སྒྲ་འབྱིན་དུས །བདག་ཀྱང་བསམ་
གཏན་ལས་ལ་བདེ་བར་ལྡང༌། །ཡང་ན། སྔོ་བསང་བུ་མོའི་བཞིན་རས་ལྷག་པར་གསལ། །བཟའ་
ཤིང་ལྗོན་པ་འབྲས་བུའི་མགོ་ལྕོག་ལྡེམ། །དྭངས་བསིལ་ཆུ་རྒྱུན་ཡན་ལག་བརྒྱད་ལྡན་དུ། །འགྱུར་
དུས་སློང་བས་འཚོ་རྣམས་ངལ་མེད་རྒྱུ།།
དྲུག་པ་ནང་ཤེས་བྱེད་ཀྱི་རྒྱུ་ནི། རྩ་བར། གྲོགས་མོ་འདོད་པས་གཟིར་བའི་ཡིད། །ཅེས་
སོགས་ཀྱི་དོན།སྐྱེས་བུའི་རྟགས་སམ་རྒྱུ་རྣམས་བརྗོད་པས་ནང་འདོད་མྱོས་ཀྱི་བསམ་པ་རྟོགས་པ་
དཔེར་ན། ཁྱོད་ཅག་བའི་ངག་ལ་མི་ཉན་པ། །མཆུ་གཡོ་མིག་ལྡོག་བཞིན་གྱི་མདངས་མི་གསལ། །
416

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
གཡོ་ལྡང་གང་ལའང་ཞི་ཞིང་མི་དུལ་བར། །ཤུགས་དྲག་གོམ་པའི་འདེགས་འཇོག་འདིས་ཀྱང་ཤེས། །
བདུན་པ་སྔ་ན་མེད་པའི་བྱེད་རྒྱུ་ནི།རྩ་བར།རིག་པ་རྣམས་ནི་མ་གོམས་དང༌། །ཞེས་སོགས་ཀྱི་དོན།
རིག་པའི་གནས་སོགས་ལ་མ་སྦྱངས་པར་དེ་རྒྱུ་སྔ་ན་མེད་པ་དང༌། དེས་འབྲས་བུ་སྔོན་མེད་གདུང་བ་
བསྐྱེད་པ་སྟེ།དཔེར་ན།ཚེ་འདིར་དམ་པའི་ཞབས་རྡུལ་མ་བསྙེན་ཞིང༌། །གསུང་རབ་དོན་ལ་འཇུག་
པའི་བློ་མ་སྐྱེས།།དབེན་པར་ཡང་དག་འཇོག་ལའང་མ་གོམས་པའི། །ངང་དེར་ངན་འགྲོའི་འཇིགས་
པ་ཡིད་འདིར་མནར། བརྒྱད་པ་ཞིག་ནས་མེད་པའི་བྱེད་རྒྱུ་ནི། རྩ་བར། འདོད་པའི་གཏམ་གྱིས་
མྱོས་པ་སོང༌། །ཞེས་སོགས་ཀྱི་དོན། སྔར་ཡོད་ཀྱི་རྒྱུ་གཞན་དུ་སོང་བ་རྒྱུ་ཞིག་པ་སྟེ། དཔེར་ན།
འདོད་ཡོན་སོགས་འཇོག་ཚུལ་ལ་ཞེན་པ་ལྡོག།ལང་ཚོའི་དུས་སུ་ཐོབ་པའི་སྒྱུ་རྩལ་ཉམས། །གསལ་
ཞིང་དངས་པའི་རིག་པའང་འགྲིབས་གྱུར་པས། །ད་ཀོང་ཕྱི་མའི་དོན་གཉེར་ཁོ་ན་སེམས། །དགུ་པ་
ཕན་ཚུན་མེད་པའི་བྱེད་རྒྱུ་ནི། རྩ་བར། ནགས་ཚལ་འདི་དག་ཁྱིམ་མ་ཡིན། །ཞེས་སོགས་ཀྱི་དོན་
ཁྱིམ་དང་ཆུང་མ་བུ་ཚ་སོགས་སྐྱོན་ནི་ནགས་ཚལ་དང་། ཆུ་ཀླུང་དང་རི་དྭགས་འདི་རྣམས་ལ་མེད་པ་
དེ་རྒྱུ་དང་། དེའི་ཚེ་ན་བདག་ནི་འཁོར་བའི་སྐྱོན་ཀྱི་མ་གོས་པར་ནགས་ན་སྤྱོད་པ་ནི་དགའོ་སྙམ་པ་
འབྲས་བུ་སྟེ།དཔེར་ན། ཕང་པར་གནས་པའི་གླེགས་བམ་ན་ཆུང་མིན། །བལྟས་ཀྱང་ངོམས་པ་མེད་
འདི་གོང་མ་ཡིན།།འབྲལ་མེད་ཡིད་ལ་འཆར་བའི་སྲེད་པའི་ངོར། །ཆགས་པས་མ་ཡིན་བོའི་ལས་
འདི་གོང་མ་ཡིན།།འབྲལ་མེད་
འདི་སྐྱིད། །བཅུ་པ་སྤངས་ནས་མེད་པའི་བྱེད་རྒྱུ་ནི། རྩ་བར། ཤིན་ཏུ་མ་རྟགས་སྤྱོད་པ་ནི། །ཞེས་
སོགས་ཀྱི་དོན། ཤིན་ཏུ་མ་རྟགས་པའི་སྤྱོད་པ་ནི་འཕགས་པ་རྣམས་ལ་ཡོད་པ་མ་ཡིན་པ་སྟེ་མེད་པ་
ནི་སྤངས་ནས་མེད་པའི་རྒྱུ་དངོས་མེད་དང༌།དེའི་ཚེ་ན་འབྲས་བུ་ཕུན་སུམ་ཚོགས་པ་ཐམས་ཅད་ངག་
གི་འཕེལ་བར་སྟོན་པ་སྟེ། དཔེར་ན། རྗེ་ལ་འཁང་དང་གྲོགས་ལ་གནོད་པའི་སེམས། །ངན་གཡོའི་
བསམ་སྦྱོར་རྫས་ལ་སྲེད་པའི་། །ཚུལ་མིན་ལས་དང་ནམ་ཡང་མ་འགྲོགས་པའི། །མི་དེ་འཇིག་
རྟེན་ཀུན་གྱི་ཡིད་གར་འོངས། །ཤེས་ཉོན་ཕྲ་མའི་བག་ཆགས་འཐུག་པོ་དྲིས། །དབྱངས་ཅན་ཐུགས་
ལ་ནམ་ཡང་གོས་མིན་པས །རྒྱུ་དེས་ཇི་སྙེད་ཤེས་བྱའི་གནས་ལུགས་ཀུན །མ་འདྲེས་ཡེ་ཤེས་
གཟིགས་པའི་ཡུལ་དུ་བཀྲ། །བཅུ་གཅིག་པ་ལྡོག་པ་བསྐྱེད་བྱེད་ཀྱི་ནི།རྩ་བར།བསྐྱེད་ཚལ་ས་ཧ་
417

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཀ་ར་རྣམས། །ཞེས་སོགས་ཀྱི་དོན་རྒྱུ་མ་ཡིན་དགག་དངོས་མེད་དེས་འབྲས་བུ་དངོས་མེད་མ་འོངས་
པ་དྲན་པ་ཉམས་པར་བསྟན་པ་སྟེ།དཔེར་ན།གཞོན་ནུ་ཁྱོད་ཅག་ལང་ཚོའི་གནས་སྐབས་སུ །ཤེས་
བྱའི་གཞུང་ལ་མ་སྦྱངས་པ་མིན་ན། །ཤེས་རློམ་དྲེག་པས་སྙིང་མྱོས་འགྲན་འདོད་འགའི། །མཐོན་
པོའི་ང་རྒྱལ་ཚུལ་དེ་ཞིག་པར་འགྱུར། །བཅུ་གཉིས་པ་རང་འབྲས་ཀྱི་ནི། རྩ་བར། ལུས་ཅན་ཁྱོད་
མིག་ཟུར་ཅེས་པ། །ཞེས་སོགས་ཀྱི་དོན། མིག་གང་ལ་འཕངས་པའི་དམིགས་ཡུལ་དེ་ཉིད་ཆགས་
པས་མྱོས་པར་མ་ཟད་གཞན་དག་ཀྱང་བཅོམ་པ་ཚར་བ་སྟོན་པ་ལྟ་བུ་སྟེ། དཔེར་ན། གནམ་བསྐོས་
པ་ཡི་ཚངས་ཆེན་དཔུང་ཚོགས་ཀྱིས། །མི་བསྲུན་གླགས་ལྟའི་རྒོལ་བ་ཀུན་བཅོམས་ཚེ། །རང་སྡེས་
འཚོ་བ་མཐའ་ཡས་རྒྱལ་ཕྲན་གྱི།།ཡིད་ཀྱང་བཟོད་མེད་འཇིགས་པའི་གདུང་བས་མནར།།
བཅུ་གསུམ་པ་རྒྱུ་འབྲས་ལྷན་ཅིག་པ་ནི། རྩ་བར། སྐྱེས་བུ་ལུས་སྐྱེས་ཀྱིས་མྱོས་པའི །
ཞེས་སོགས་ཀྱི་དོན སྐྱེས་བུ་འདོད་པས་མྱོས་པའི་རྣམ་པ་སྟོན་པ་རྒྱུ། དེ་དང་དུས་མཉམ་བུ་མོ་
གཞོན་ནུའི་གནས་སྐབས་ནུབ་སྟེ་འདོད་པ་རྟེན་རན་པ་སྐྱེས་པ་རྒྱུ་འབྲས་ལྷན་ཅིག་པས་མཚར་བ་སྟེ།
དཔེར་ན། རིན་ཐང་བྲལ་བ་ནོར་བུའི་དོ་ཤལ་དང༌། །རྣ་བ་མུ་ཏིག་དོག་པའི་ལན་ཚར་ཅན། །ན་ཆུང་
ལུས་ཀྱི་མཛེས་སྡུག་མཐོང་བ་དང་། །ལྷན་ཅིག་ཡིད་ལ་འགྱུར་བདེའི་སྲེད་པ་སྐྱེས། །ཡང་ན། མགོན་
དེས་ཟབ་དང་རྒྱ་ཆེའི་གསུང་རབ་དོན། །མ་འདྲེས་ལེགས་བཤད་བདག་བློར་སྦྱིན་པ་དང༌། །མཉམ་
དུ་རྒྱུ་འབྲས་བླང་དོར་ཕྲ་ཞིབ་ཚུལ།།ཁ་འདྲེས་འབྱེད་ལ་ཐོགས་པ་མེད་པར་བྱས། །བཅུ་གཉིས་པ་རྒྱུ་
ལས་འབྲས་བུ་སྔ་བ་ནི།རྩ་བར།སྔར་ཉིད་རི་དྭགས་མིག་ཅན་གྱི། །ཞེས་སོགས་ཀྱི་དོན།འབྲས་བུ་
ཆགས་པ་འཕེལ་བ་སྔོན་ལ་སྟོན་པ། དེའི་རྒྱུ་ཟླ་བ་ཉ་རྒྱས་པ་ཕྱིས་ནས་ཤར་རོ་ཞེས་རྒྱུ་འབྲས་སྔ་ཕྱི་
ཡིན་པ་ལ་འབྲས་བུ་སྔོན་ལ་སྐྱེས་པ་ལྟར་བྱུང་བ་མཚར་བ་སྟེ།དཔེར་ན།མིག་ཟུམ་སྙིམ་པའི་ཕྱག་རྒྱ་
སྤྱི་བོར་བཀོད། །མི་ཕྱེད་དད་པས་ཡིད་འདི་མྱོས་པ་དང༌། །ཕྱིས་ནས་མཚུངས་མེད་རྗེ་བཙུན་བླ་
མ་ཡི། །མཚན་དཔེའི་ཞལ་བཟང་མངོན་སུམ་མིག་གི་མཐོང༌།།
བཅོ་ལྔ་པ་རིགས་མིན་རྒྱུ་ནི།རྩ་བར། ལྷ་ཅིག་ཁྱོད་ཀྱི་ཞབས་གཉིས་པོ། །ཞེས་སོགས་ཀྱི་
དོན། རྒྱལ་པོའི་ཞབས་སེན་ཉི་མར་བཏགས་པའི་རྒྱུ་དེས་རྒྱལ་ཕྲན་གྱི་ལག་པའི་པདྨ་ཟུམ་ཞེས་ཉི་
418

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
མས་པདྨ་ཟུམ་པར་མི་རིགས་པས་མཚར་བར་བསྟན་པས་མཚོན་། དཔེར་ན། སྙན་སྒྲོག་སྙིང་ལ་
བབ་པ་དམ་པའི་གསུང་། །བླང་དོར་གསལ་བྱེད་ལེགས་བཤད་རིན་པོ་ཆེས། །ཡིད་བསྲུབས་སྡེར་
བཅས་སྙིང་ལ་མྱ་ངན་གྱིས། མི་བཟོད་གདུང་བ་བསྐྱེད་འདི་རིགས་སམ་ཅི། །བཅུ་དྲུག་པ་རིགས་
པའི་རྒྱུ་ནི། རྩ་བར། ཁྱོད་ཀྱི་ཞབས་སེན་ཟླ་བ་ཡི། །ཞེས་སོགས་ཀྱི་དོན། རྒྱལ་པོས་ཞབས་སེན་ཟླ་
བར་བཏགས་པས་རྒྱུ་འབྲས་བུ་རྒྱལ་ཕྲན་གཞན་གྱི་ལག་པའི་པདྨ་ཟུམ་པ་རིགས་རྒྱུར་བསྟན་པས་
མཚན་ཏེ། དཔེར་ན། ངག་གི་དབང་ཕྱུག་ཆོས་དཔལ་རྒྱ་མཚོའི་སྡེས། །ཕྲ་མའི་གནད་དོན་མ་འདྲེ་
འདི་སྟེ་ཞེས། །མན་ངག་གླེགས་བུར་བཀོད་པ་མཐོང་བའི་མོད། །མི་ཤེས་ཐེ་ཚོམ་འཆིང་བ་རང་སར་
ཞིག །
བཅུ་བདུན་པ་ཕྲ་མོའི་རྒྱན་གྱི་མཚན་ཉིད་ནི། །རྩ་བར། ཟུར་དང་རྣམ་པས་མཚོན་པའི་
དོན། །ཞེས་སོགས་ཀྱི་དོན། ལག་པའི་བརྡ་ཐབས་ལྟ་བུས་ནང་གི་སེམས་ཤེས་པ་དང་ཕྱིའི་རྣམ
འགྱུར་ལྟ་བུ་མཐོང་བས་ཕན་ཚུན་བླང་དོར་ལ་འཇུག་པ་ནི་ཤིན་ཏུ་ཕྲ་བའི་ཕྱིར་ཕྲ་མོའི་རྒྱན་ཞེས་བྱའོ། །
དཔེར་བརྗོད་ལ་གཉིས་ཡོད་པའི་དང་པོ་ཟུར་གྱི་ཕྲ་མོ་ནི། ནམ་ཞིག་འུ་ཅག་འགྲོགས་འགྱུར་ཞེས། །
ཞེས་སོགས་ཀྱི་དོན།སྐྱེས་བུ་ཞིག་གཞོན་ནུ་མ་ལ་རྩེ་དགའི་དུས་འདེབས་པ་ལ་བློ་མངོན་དུ་གྱུར་ཀྱང་
མི་མང་ཚོགས་སར་བརྗོད་མ་ནུས་པར་བུད་མེད་ཤེས་རབ་ཅན་དེས་རང་ལ་ཆགས་པ་ཤེས་ནས་ལུས་
ལ་བཏག་པའི་རྒྱན་གྱི་པདྨ་མཛུབ་མོས་ཟུམ་པར་བྱས་པ་ལ་མཛའ་བོས་ཀྱང་པད་མ་ཟུམ་དུས་མཚན་
མོ་འགྲོགས་པའི་བརྡར་གོ་བ་ཟུར་གྱི་ཕྲ་མོར་བསྟན་པས་མཚོན་ཏེ།དཔེར་ན།མཚན་མའི་ཆོས་ཀུན་
བདེན་མེད་སྒྱུ་མའི་དངོས། །ཡིན་ཞེས་བརྗོད་པ་ཚིག་ཏུ་མ་གསུང་ཡང༌། །ཞི་འཛུམ་ངང་ལ་བདུད་
དམག་བྱེ་བའི་མཚོན། །མེ་ཏོག་ཆར་དུ་འབབ་པའི་ངོ་མཚར་བསྟན། །གཉིས་པ་རྣམ་པའི་ཕྲ་མོ་ནི།
རྩ་བར།གླུ་ཡི་མདུན་སར་ཁྱོད་ལ་མིག །ཞེས་སོགས་ཀྱི་དོན། སྐྱེ་བོ་མང་པོས་གླུ་གར་བྱེད་པའི་སར་
ཆགས་ལྡན་ཞིག་གིས་གཞོན་ནུ་མའི་གདོང་ལ་མིག་འབུར་ཚུགས་སུ་བལྟས་པ་དེའི་གདོང་ལ་དམར་
ཞིང་གསལ་བའི་རྣམ་འཕྲུལ་དུ་མ་བྱུང་བ་ལ། གཞོན་ནུ་མ་དེས་དེའི་རྣམ་འཕྲུལ་དེ་ཉིད་རང་ལ་
ཆགས་པར་ཤེས་ནས་རྩེ་དགའི་བསམ་པ་བསྒྲུབས་པ་རྣམ་པའི་ཕྲ་མོར་བསྟན་པ་མཚོན་ཏེ། དཔེར་ན།
419

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལྷ་ཡི་སྲས་འགའ་ཁོ་བོའི་བཞིན་རས་ལ། །བལྟ་ཞིང་སྙན་སྒྲའི་སྦྱོར་བ་སྣ་ཚོགས་། །བརྩོམ་པ
མཐོང་བའི་མོད་ལ་ཞི་དྲག་ཟུང་། །བསྲེས་པའི་གཏམ་ཞེས་གཞན་བསྐུལ་ལན་འགའ་སྨྲས། །
བཅོ་ལྔ་པ་ཆའི་རྒྱན་གྱི་མཚན་ཉིད་ནི། རྩ་བར། ཆ་ནི་ཆ་ཡི་དངོས་པོ་ཡི། །ཞེས་སོགས་ཀྱི་
བརྗོད་དོན་མི་མཛེས་པ་ཉིད་སྒྲིབ་བྱེད་གཞན་ཞིག་གི་ཆ་ཡིས་སྒྲིབ་པ་སྟེ། དང་པོ་འོས་པའི་ཆ་ལ་
དཔེར་བརྗོད་ནི། རྩ་བར། རྒྱལ་པོའི་བུ་མོ་ལ་ཆགས་དག །ཞེས་སོགས་ཀྱི་དོན། རྒྱལ་པོའི་བུ་མོ་
ཉུག་རུམ་པའི་འཁོར་དང་ལྷན་ཅིག་སྐྱེད་ཚལ་དུ་འགྲོ་བ་མཐོང་བའི་སྐྱེས་བུ་ཞིག་དེ་ལ་ཆགས་ནས་
ལུས་ལ་འདོད་པས་སྤུ་ལོང་རྒྱས་པ་སྒྲིབ་བྱ་དང་། དེའི་སྒྲིབ་བྱེད་དུ་བསྐྱེད་ཚལ་བསིལ་བའི་རླུང་གི་
ལུས་ལ་སྤུ་ལོང་རྒྱས་ཞེས་སྨྲས་ཏེ་འདོད་པ་དང༌།རླུང་གཉིས་ཀ་སྤུ་ལོང་རྒྱས་པ་འོས་པར་བསྟན་པས་
མཚོན་། དཔེར་ན། ཆོས་སྲིད་ཟུང་འཇུག་ཁྲིམས་ཀྱིས་མནར་བའི་འགྲོ། །ཉེས་ཅན་དབེན་གནས་
ནགས་ཁྲོད་འགྲིམ་པ་ལ། །གཞན་དག་གིས་ངོར་ངན་འགྲོའི་གནས་ཚུལ་ལ། །འཇིགས་པས་འཁོར་
བར་རྒྱབ་ཀྱི་ཕྱོགས་ཞེས་གླེང༌། །གཉིས་པ་མི་འོས་པའི་ཆ་ནི། རྩ་བར།ཅི་ལྟར་བུ་མོ་མཐོང་ཉིད་ན། །
ཞེས་སོགས་ཀྱི་དོན།བུ་མོ་མཚར་སྡུག་མཐོང་བས་འདོད་པའི་དགའ་བས་མིག་ལ་མཆི་མ་འབྱུང་བ་
དགའ་བས་འཆི་མ་འབྲུབ་པར་མི་འོས་པའི་སྒྲིབ་བྱ་དང༌། དེའི་སྒྲིབ་བྱེད་དུ་རྡུལ་གྱི་མིག་ལ་བསུན་
ཕྱུངས་ཞེས་བརྗོད་པས་མཚོན་ཏེ། དཔེར་ན།ཁྱོད་ཅག་བཞེངས་བསྐུལ་ངག་ལ་དེ་སྟེ་ཞེས། །དང་བ་
མི་བསྟོད་མིག་ལྡོག་མཆུ་གཡོ་བ། །ཉམ་ཆུང་རྨོངས་པ་བདག་འདྲའི་གནས་ཚུལ་ཀུན། །དྲང་པོར་
གཟིགས་པས་ལགས་མོད་གཞན་དུ་ཅི། །ཡང་ན། ཐ་སྙད་ལམ་ལ་ཞུགས་ཤིང་འབད་པ་རྒྱས། །
སྦྱངས་ཀྱང་དྲན་དབང་མུན་པར་འབེལ་མཆིད་ངག །མ་ཐོན་ལྕེ་སྙིང་ལྷག་པའི་འདར་བ་ལ། །འབྱུང་
འཁྲུགས་ནད་ཀྱི་མནར་ཞེས་འཁུན་པོ་འབྱིན། །གསུམ་པ་ཆ་ལ་སྨད་པ་ནི། རྩ་བར། གང་ཡིད་
གཡུལ་གྱི་དགའ་སྟོན་ལ །ཞེས་སོགས་ཀྱི་དོན། རྒྱལ་པོའི་བུ་མོ་ཁྱོད་འདམ་པ་ལ་བློན་པོའི་ཡོན་
ཏན་བརྗོད་པ་ལྟར་གྱི་གཡུལ་འཁྲུགས་མི་དགེའི་ལས་ལ་བརྩོན་འགྲུས་ཆེ་བའི་སྐྱོན་བརྗོད་པས།
གཞོན་ནུ་མའི་བསམ་པ་ལྡོག་ནུས་པར་བསྟན་པས་མཚོན་ཏེ། དཔེར་ན། སློབ་གྲྭར་ཞུགས་ཀྱང་
འཆད་ཉན་དཀའ་ཐུབ་ཀྱི། །ངལ་བས་མི་བརྫི་བྱིས་བློར་ཉེར་འཁོའི་རྫས། །ཤིང་ཤོག་དབྱིབས་
420

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
མཚར་བཟོ་བའི་སྒྱུ་རྩལ་གྱིས། །བསྒྲུབ་འདྲར་མཁས་པ་ལྷ་སྲས་ཉིད་འདྲ་དཀོན། །ཆ་ལས་བསྟོད་པ་ནི
རྩ་བར།གནོད་པ་རབ་གཞིལ་ཉིད་ཀྱི་ཕྱིར། །ཞེས་སོགས་ཀྱི་དོན།རྣམ་པ་སྐྱོན་བརྗོད་པ་ལྟར་གྱི་
དོན་དུ་ངག་སྙན་པར་སྨྲ་ཞིང་དུལ་བ་སོགས་མཛའ་བའི་ཡོན་ཏན་གྱི་ཁྱད་པར་སྟོན་པས་མཚོན་།
དཔེར་ན།དོན་དུ་གཉེར་བྱའི་གསེར་དངུལ་རས་སུ་བོར། །འདོད་ཡོན་ལོངས་སྤྱོད་ཀུན་ལ་རྒྱབ་ཀྱི་
ཕྱོགས། །བཅུད་བྲལ་ལྷག་མའི་ཟས་དང་གོས་ཧྲུལ་ལ། །བརྟེན་པའི་དགེ་སྦྱོང་འདི་ཀོ་སྙིང་རྗེའི་ཡུལ། །
ཡང་ན། མཁོ་དགུའི་ལོངས་སྤྱོད་འདུ་འགོད་དང༌། །གཞན་ཡིད་འཁྲིད་པའི་གཡོ་སྒྱུ་སོགས །ཆོས་
བརྒྱད་ཡོངས་སུ་མི་ཤེས་པའི།།ཡོངས་འཛིན་ངན་པ་འདི་འདྲ་ཅི། །
བཅུ་དྲུག་པ་རིམ་པ་ཅན་གྱི་རྒྱན་གྱི་མཚན་ཉིད་ནི། རྩ་བར། དངོས་པོ་རབ་ཏུ་བསྟན་པ་
རྣམས། །ཞེས་སོགས་ཀྱི་དོན། བརྗོད་བྱ་གང་ཡིན་འདོར་བསྟན་ནས་དེ་རྗེས་དཔེ་ལ་སོགས་པས་
བརྗོད་དོན་གྱི་རིམ་པ་དང་མཐུན་པར་སྟོན་པ་ཞིག་སྟེ། དཔེར་བརྗོད་ནི། རྩ་བར། ཁྲུས་ལ་ཆུང་ནི་
རབ་ཞུགས་མ། །ཞེས་སོགས་ཀྱི་དོན། ཁྲུས་ཀྱི་ཆེད་དུ་ཆུར་ཞུགས་པའི་གཞོན་ནུ་མའི་འཛུམ་མིག་
གདོང་མཛེས་པ་གསུམ་མདོར་བསྟན་ནས་དེ་རྗེས་རིམ་པ་འཛོལ་བར། ཀུ་མུད་དང་། ཨུཏྤལ་དང་།
པདྨ་གསུམ་གྱིས་བརྐུས་པར་ངེས་སོ་ཞེས་སྦྱར་བས་མཚོན་ཏེ། དཔེར་ན། མཁའ་ཁྱབ་རྒྱལ་ཀུན་ཡེ་
ཤེས་སྒྱུ་མའི་འཕྲུལ།།གཏེར་ཆེན་བླ་མའི་མཁྱེན་བརྩེ་ནུས་གསུམ་གྱིས། །ཆོས་ཀུན་ཡོངས་གཟིགས་
སྐྱེ་དགུའི་ཕན་དང་བདེའི།།རབ་སྤེལ་བདུད་སྡེའི་གཡུལ་ལས་རྣམ་པར་རྒྱལ།།བཅུ་བདུན་པ་དགའ་
བའི་རྒྱན་གྱི་མཚན་ཉིད་ནི། རྩ་བར། དགའ་བ་མཆོག་ཏུ་དགའ་བར་བརྗོད། །ཞེས་སོགས་ཀྱི་དོན།
དགའ་བ་ནི་མཆོག་ཏུ་དགའ་བ་རྒྱས་པའི་ཚིག་བརྗོད་པ་སྟེ། དཔེར་བརྗོད་ལ་གཉིས་ཡོད་པའི་དང་
པོ་དངོས་ཐོབ་ཀྱི་དགའ་བ་ནི། གོ་བིནྡ་ཁྱོད་ཁྱིམ་འོངས་པ་ཞེས་སོགས་ཀྱི་དོན། གོ་བིནྡ་ནི་ཁྱབ་
འཇུག་སྟེ་དེ་ཉིད་སྒྲུབ་པ་པོ་རྒྱལ་པོ་བི་དུ་རས་ཁྱབ་འཇུག་ཁྱོད་བདག་གི་ཁྱིམ་འདིར་མངོན་སུམ་དུ་
འོངས་པའི་དགའ་བ་འདི་འདྲ་སླར་ཡང་ཁྱོད་རང་འོངས་ན་འབྱུང་གི་གཞན་ནི་མིན་ཞེས་ཁྱབ་
འཇུག་ལས་དངོས་སུ་ཐོབ་པའི་དགའ་བས་མཚོན་ཏེ། དཔེར་ན།ཚིག་དོན་ཟབ་མོའི་ཆ་ལ་འཁྲུལ་
མེད་ཀྱི། །མན་ངག་ལུང་དང་རིག་པའི་སྐབས་ཕྱེའི་སླད །རྣམ་གྲོལ་ལམ་སྟོན་བཤེས་ཁྱོད་བདག་
421

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མདུན་དུ། །མངོན་སུམ་བྱོན་པའི་དགའ་སྤྲོ་བསམ་ལས་འདས། །གཉིས་པ་གཟུགས་བརྙན་གྱི་
དགའ་བ་ནི། རྩ་བར། ཟླ་བ་ཉི་མ་རླུང་ས་མཁའ། །ཞེས་སོགས་ཀྱི་དོན། ཟླ་བ་ཉི་མ་སོགས་དབང་
ཕྱུག་གི་སྤྲུལ་པའི་གཟུགས་བརྙན་བརྒྱད་མཐོང་བས་ཀྱང་རྒྱལ་པོ་དགའ་བའི་གོ་ཆ་ཞེས་པ་ལ་དབང་
ཕྱུག་དངོས་སུ་མཐོང་བའི་དགའ་བ་ཁྱད་པར་ཅན་སྐྱེས་པས་མཚོན་ཏེ། དཔེར་ན། དབྱངས་ཅན་
གསང་གསུམ་བཀོད་པ་མི་ཟད་རྒྱན། །དབང་པོའི་སྤྱོད་ཡུལ་གྱུར་ན་སྨོས་ཅི་འཚལ །སྣང་བརྙན་
གླེགས་བུར་བཀོད་པའི་མཚར་ཙམ།།མཐོང་བས་དད་གུས་སྤྲོ་བ་བསམ་མི་ཁྱབ། །
བཅོ་བརྒྱད་པ་ཉམས་ལྡན་གྱི་རྒྱན་ལ་མཚན་ཉིད་ནི། རྩ་བར། ཉམས་ལྡན་ཡིད་འོངས་
ཉམས་དང་ལྡན །ཞེས་པ་སྟེ། ཉམས་ལྡན་ནི་སྒེག་སོགས་ཡིད་དུ་འོང་བའི་ཚིག་ཉམས་དང་ལྡན་
པར་བརྗོད་པ་། དཔེར་བརྗོད་ལ་བརྒྱད་ཡོད་པའི་དང་པོ་དགའ་བ་སྒེག་པའི་ཉམས་ནི། རྩ་བར།
ཤི་བ་ཞེས་པ་ཕ་རོལ་། །ཞེས་སོགས་ཀྱི་དོན། རྒྱལ་པོ་ཨུ་ད་ཡ་ནའི་བཙུན་མོ་ཤི་བ་ལྟར་བྱས་པས་
རྒྱལ་པོ་མྱ་ངན་གྱི་ནོན་པ་ལ་སླར་བཙུན་མོ་འཚོལ་ཞེས་གཏད་པས་ཤི་ཟིན་པར་ཐག་བཅད་པར་སླར་
ལོག་རྒྱུ་བྱུང་བས་དགའ་བའི་འགྱུར་བ་སྒེག་པའི་ཉམས་སུ་ཤར་བས་མཚོན་ཏེ།དཔེར་ན། སྒྲ་ཙམ་
ཉིད་ཀྱང་རྣ་བའི་སྤྱོད་ཡུལ་དུ །ཕལ་གྱི་ཐོས་དཀའ་གསང་བསྔགས་ཟབ་མོའི་ཆོས །མཚུངས་མེད་
དཔལ་ལྡན་བླ་མའི་བཀའ་དྲིན་གྱིས །མངོན་སུམ་མྱོང་བའི་སྐལ་བཟང་ཁོ་བོས་ཐོབ །གཉིས་པ་
དྲག་ཤུལ་གྱི་ཉམས་ནི། རྩ་བར། གང་གི་ནག་མོ་བདག་མདུན་ནས། །ཞེས་སོགས་ཀྱི་དོན། རྒྱལ་པོ་
འཇིགས་སྡེའི་ཆུང་མ་དགྲ་བོ་བརྟན་དཀས་བཙན་ཐབས་ཀྱི་འཕྲོགས་པ་ལ་སྙིང་ན་ནས་དྲག་ཤུལ་གྱི་
ཚིག་གིས་སྤྱོད་པས་མཚོན་ཏེ། དཔེར་ན། ཡེ་ནས་དག་པ་རང་སེམས་ཆོས་སྐུའི་རྩལ། །ཀུན་རྫོབ་
ལོག་པའི་ཆོས་སྐུ་བསྒྱུར་བྱེད་མཁན། །རྣམ་གསུམ་སྒྲིབ་པའི་གཤེད་དུ་ཕབ་པའི་སླད། །དཔའ་ངར་
ཤེས་རབ་མཚོན་ཆའི་འཁོར་ལོ་བསྐོར། །གསུམ་པ་དཔའ་བའི་ཉམས་ནི།རྩ་བར།མཚོར་བཅས་ས་
ལས་མ་རྒྱལ་ཞིང༌། །ཞེས་སོགས་ཀྱི་དོན།རྒྱ་མཚོར་བཅས་པའི་ས་གཞི་ལས་དཔུང་གིས་མ་རྒྱལ་བ་
སོགས་རྒྱལ་པོའི་སྒྲུབ་བྱེད་དུ་འགྲོ་བའི་ལས་མ་བགྱིས་ཀྱང་སྐད་ཅིག་ལ་རྒྱལ་སྲིད་ཐོབ་པ་རྨི་ལམ་མ་
ཡིན་ནམ་ཞེས་དཀའ་བ་མེད་པར་རྒྱལ་སྲིད་ཐོབ་སྙམ་པའི་ནང་གི་དཔའ་ཉམས་ཕྱི་རོལ་དུ་གསལ་
422

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
བས་མཚོན་ཏེ། དཔེར་ན། འབད་པས་མ་བསྒྲུབས་ལྷུན་གྲུབ་འདོད་ཡོན་རྫས། །སྙན་གྲགས་ཆེ་
སོགས་ཆོས་བརྒྱད་མ་འདྲེས་པར །དཀོན་མཆོག་ཆོས་དང་སྦྱིན་པའི་ཆར་འབེབས་པ །མི་རྗེའི་
མཛད་པ་འདི་ཀོ་གང་གི་མཐུ། །ཡང་ན།ཐོབ་དོན་བསམ་པས་སྒྲོ་འདོགས་མ་དཔྱད་ལ། །སྒོམ་པས་
ཉམས་བླངས་དཀའ་ཐུབ་མ་བསགས་པར། །ཨིནྡྲ་བོ་དྷིས་ཚེ་འདི་ཉིད་ཁོ་ནར། །ཟུང་འཇུག་མངོན་
གྱུར་མཛད་པ་འདི་ཅི་ཞིག །བཞི་པ་སྙིང་རྗེའི་ཉམས་ནི།རྩ་བར། ལུས་འཇམ་གང་ལ་པདྨ་ཡིས། །
ཞེས་སོགས་ཀྱི་དོན ལུས་འཇམ་པ་གང་ལ་པདྨའི་མལ་གདན་གྱིས་ཀྱང་གདུང་བར་བྱེད་པའི་
གཞོན་ནུ་མ་དེ་ཉིད་བདག་པོའི་རོ་དང་ལྷན་ཅིག་གསོན་བསྲེག་བྱེད་པ་མཐོང་བ་ལས་ནང་དུ་སྙིང་
རྗེའི་བསམ་པས་ཕྱི་རོལ་དུའང་སྙིང་རྗེའི་ཉམས་སྟོན་པས་མཚོན་ཏེ། དཔེར་ན།བཀྲེས་སྐོམས་
གདུང་བས་ལུས་མནར་སེར་སྐྱའི་མདོག །དབྱུག་ཕོར་ཕྱག་ཆས་མཚན་པའི་དམུས་ལོང་ཁྱུ། །འདར་
ཞིང་གཡོ་བའི་གོམ་འགྲོས་གང་འགར་བོར། །ཉམ་ཐག་ཆོ་ངེས་འབྱིན་འདི་ཀྱེ་མ་ཧུད། །ལྔ་པ་མི་
སྡུག་པའི་ཉམས་ནི། རྩ་བར། སྒྱུ་མས་བརྒྱན་པའི་སྲིན་པོ་རྣམས། །ཞེས་སོགས་ཀྱི་དོན།སྒྱུ་མས་
ན་པའི་སྲིན་པོ་མི་རོ་ཟ་བ་རྣམས་མགོ་མེད་པའི་རོ་དང་ལྷན་ཅིག་ཏུ་གནས་ཤིང་ཁྲག་ཞག་
ཚིལ་བུས་ལུས་ལ་བགོས་ཀྱང་ལོངས་སྤྱོད་པ་སོགས་མི་སྡུག་པའི་ཉམས་འགྱུར་སྟོན་པས་མཚོན་ཏེ།
དཔེར་ན།ཤིན་ཏུ་མི་ཟད་ངར་གྱུར་པ་ཡི། །མི་གཙང་རོ་མྱགས་འདམ་གྱི་གང་བའི་ཁྲོད། །བུང་བ་
1980
ཁྱོ་ཤུགས་རྩེ་དགའི་ཟློས་གར་དང༌།།དིར་དིར་སྙན་པའི་གླུ་བཅས་ལྷན་ཅིག་གནས།།
དྲུག་པ་བཞད་གད་ཀྱི་ཉམས་ནི། རྩ་བར གྲོགས་མོ་མེ་ཏོག་མ་རྙིང་ལ། །ཞེས་སོགས་ཀྱི་
དོན། མངོན་འདོད་ཀྱི་རྩེ་དགས་མེ་ཏོག་རྣམས་མོག་པོར་གྱུར་པ་ལ་མེ་ཏོག་མ་རྙིང་མ་ཞེས་ལྡོག་ཚིག་
བརྗོད་པས་ནང་དུ་དགོད་བྲོ་བས་ཕྱི་རོལ་ཏུ་བཞད་གད་ཀྱི་ཉམས་སྟོན་པས་མཚོན་ཏེ། དཔེར་ན།
ཉམས་བརྒྱད་རོ་དང་སྦྱར་ནས་ཐོགས་མེད་དུ། །བརྩམས་ལ་མཁས་པའི་སྙན་ངག་མཁན་ཁྱེད་ཅག །
གྲོང་ངན་དུལ་བུ་རེ་ཡང་དབུ་ཡོན་བརྒྱ །མཛད་པའི་ཚུལ་གང་ཐུགས་ཀྱི་གཡེལ་ལགས་བསམ། །
ཡང་ན།ཤེས་གཞུང་ཐོས་བསམ་སྦྱོར་བ་ལས་གཞན་པའི། །རྣམ་གཡེང་མི་སམ་བརྩོད་ལྡན་གཞོན་
ནུ་ཀྱེ། །གཎྜར་འདུག་པའི་རྟ་གླང་ཁང་ཁྱིམ་གཟུགས། །ཕྱག་སོར་འཕྲུལ་གྱི་མྱུར་ཏུ་ཕྱིན་པར་མཛོད། །
423

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བདུན་པ་རྨད་བྱུང་གི་ཉམས་ནི། རྩ་བར། དགའ་ཚལ་ལྗོན་པ་འདི་རྣམས་ཀྱི། །ཞེས་སོགས་ཀྱི་དོན།
སྔོན་མེད་པའི་དགའ་ཚལ་ཁྱད་པར་ཅན་དེ་མཐོང་བ་ལས་ནང་དུ་འབྱོར་བ་ཐོབ་པའི་ཉམས་རྨད་དུ་
བྱུང་བ་ཕྱི་རོལ་ཏུ་སྟོན་པས་མཚོན་ཏེ། དཔེར་ན། ཡིད་འོང་བཀོད་པ་ལྷ་ཡི་ཕོ་བྲང་ལྟར། །འཕན་
གདུགས་བླ་བྲེ་འཇའ་འོད་ཟེར་རང་བཞིན། །ཕྱོགས་མཚམས་ནོར་བུའི་དྲ་བ་དྲ་ཕྱེད་ཀྱིས། །ཡོངས་
ཁེབས་སྔོན་མེད་གནྡྷོ་ལ་རྨད་བྱུང་། །ཡང་ན།གཅིག་ཉིད་བརྒྱ་ཕྲག་དུ་མའི་མཚར་གྱི། །གཟུགས་
སུ་རྣམ་འཕྲུལ་ཡིད་འོང་ཟློས་པའི་གར། །བསྒྱུར་དང་སླར་ཡང་རང་གཟུགས་གསལ་བའི་ཚང༌། །
སྟོན་པ་སྒྱུ་མ་མཁན་གྱི་རོལ་རྩེད་མཐོང༌། །བརྒྱད་པ་འཇིགས་རུང་གི་ཉམས་ནི།རྩ་བར། རྩེ་མོ་དག་
ལ་མ་གནས་པ། །ཞེས་སོགས་ཀྱི་དོན། སྔོན་ལྷ་མིན་གྱི་དཔུང་རྨག་མེད་དུ་བཅོམ་པའི་བརྒྱ་བྱིན་རྡོ་
རྗེ་དེ་ཉིད་དྲན་པའི་ཚེ་ལྷ་མ་ཡིན་གྱི་བུད་མེད་བཙའ་མ་དྲན་པའང་འཇིགས་སྐྲག་གི་མངལ་ནས་
ལྷུང་ངོ༌། །ཞེས་ནང་དུ་འཇིགས་པའི་ཉམས་ཕྱི་རོལ་ཏུ་གསལ་བས་མཚོན་པ་སྟེ། དཔེར་ན། སྐད་
ཅིག་བདེ་བའི་སྐབས་བྲལ་མཆོག་བྱའི་ཆར། །རབ་འབེབས་ཟངས་ཞུན་ཁོལ་མ་ལྕགས་སྲེགས་
གཞིར། །བཟོད་མེད་སྡུག་བསྔལ་བརྒྱས་གཟིར་དམྱལ་བའི་གནས། །དྲན་ཚེ་འཇིགས་པས་སྙིང་ཡང་
དུམ་བུར་འགས། །ཡང་ན། ཁམ་ནས་སྐྲང་བརྫེས་སེར་སྐྱའི་ཁ་དོག་གདོང༌། །ཁ་མིག་འཇུག་མ་
མཐུར་སྤྲུབ་བུ་ག་གནས། །ཟས་སྐོམ་ལྟོར་བར་འཚིག་པའི་དམར་འོད་མེས། །རང་ལུས་བསྲེགས་པ་
ངན་འགྲོའི་གནས་ཚུལ་དྲན། །བཅུ་དགུ་པ་གཟི་བརྗིད་ཅན་གྱི་རྒྱན་གྱི་མཚན་ཉིད་ནི།རྩ་བར།གཟི་
བརྗིད་དང་ང་རྒྱལ་སྐྱེས་པའི་ཚིག་ཕྱིར་ཕ་རོལ་ཏུ་བརྗོད་པ་སྟེ། དཔེར་བརྗོད་ནི། རྩ་བར།བདག་ནི་
གནོད་པ་བྱེད་པོ་ཞེས །ཞེས་སོགས་ཀྱི་དོན། གཡུལ་དུ་བཟུང་བའི་དགྲ་བོ་རྣམས་གཏོང་བའི་ཚེ་
བདག་ནི་རལ་གྲི་འཛིན་པའི་དགྲ་བོ་རྣམས་གསོད་པ་མ་གཏོགས་ཉམ་ཐག་ཁྱོད་ཅག་གསོད་པ་མ་
ཡིན་ནོ། །ཞེས་རང་ཆེའི་ང་རྒྱལ་གྱི་ཚིག་འབྱིན་པས་མཚོན་ཏེ།དཔེར་ན།ཁོ་བོའི་འདྲེན་པ་རྣམ་པར་
རྒྱལ་བའི་སྡེས །རྨག་མེད་འཇོམས་ཞེས་ལྟས་ངན་འགྲོ་བའི་ཁྱུ། །འཇིགས་པར་མི་འོས་ལོག་ལྟའི་
ཡིད་བཏང་ནས། །དགེ་ལ་ཕྱོགས་ན་འདི་ཡིས་རྗེས་སུ་འཛིན། །ཡང་ན། མི་རྗེས་བསྟན་དགྲ་ཐལ་
བར་བརླག་པ་ཡིས། །གྲགས་པས་ཁྱོད་ཅག་སྙིང་ལ་འཇིགས་མ་བྱེད། །སྙིམ་པ་སྤྱི་བོར་བཀོད་ནས་
424

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ཅི་མགོའི་ལས། །བསྒྲུབས་རྣམས་འདི་ཡིས་ནམ་ཡང་གཞོམ་མི་འགྱུར། །ཉི་ཤུ་པ་རྣམ་གྲངས་བརྗོད་
པའི་རྒྱན་གྱི་མཚན་ཉིད་ནི། རྩ་བར། འདོད་དོན་དངོས་སུ་མ་བརྗོད་པར། །ཞེས་སོགས་ཀྱི་དོན།
འདོད་བ་ད
འདོད་བྱ་དངོས་སུ་མ་བརྗོད་པར་དེ་ཉིད་འགྲུབ་བྱེད་ཐབས་མཁས་གྱི་ཚིག་ཉམས་གཞན་ཞིག་ཏུ་ཁ་
བསྒྱུར་ནས་བརྗོད་པ་སྟེ། དཔེར་བརྗོད་ནི། རྩ་བར། ས་ཧ་ཀཱ་རའི་སྙེ་མ་རྣམས །ཞེས་སོགས་ཀྱི་
དོན། ལང་ཚོ་ཅན་གཉིས་རྩེ་དགའ་ལ་སྤྱོད་པའི་སར་གློ་བུར་འོངས་པའི་སྐྱེས་བུ་ཞིག་གིས་ཁོང་
གཉིས་ཀྱི་སྤྱོད་ཚུལ་རིག་ཀྱང་ཉིད་མ་བརྗོད་པའི་རྣམ་གྲངས་གཞན་ཁུ་བྱུག་ཟློག་པའི་ཟོལ་གྱིས་
སོང་པས་མཚོན་ཏེ། དཔེར་ན། ཁོ་བོ་ཐུར་ཤིང་རང་གྲིབ་འཛིན་དུས་འདིར། །ཉིན་གུང་ཁ་ཟས་ཕྱིར་
དུ་རང་གནས་འདིར། །དེ་སྲིད་ཁྱོད་ཅག་གནས་འདིར་བཞེད་དགོངས་དང༌། །མཐུན་པའི་སྦྱོར་བས་
བདེ་བར་བཞུགས་འཚལ་ལོ། །
ཉེར་གཅིག་པ་ཀུན་ཕན་གྱི་རྒྱན་གྱི་མཚན་ཉིད་ནི། རྩ་བར། བྱ་བ་འགའ་ཞིག་རྩོམ་པ་ལ། །
ཞེས་སོགས་ཀྱི་དོན། འདོད་བྱའི་དོན་གྱི་སྦྱོར་བ་འགའ་ཞིག་རྩོམ་པ་ལ་དེ་ལ་ཕན་པའི་གྲོགས་ཤིག་
གློ་བུར་དུ་བྱུང་བ་ཀུན་ཏུ་ཕན་པའི་བརྒྱན་ཏེ། དཔེར་བརྗོད་ནི། རྩ་བར།ཁེངས་པ་གཞོམ་ཕྱིར་དེ་
ཡི་ནི། །ཞེས་སོགས་ཀྱི་དོན།མཛའ་བོ་རང་ཉིད་བརྩེ་དགའི་བྱ་བ་རྩོམས་པ་ལ་གཞོན་ནུ་དེ་ལང་ཚོའི་
དྲེགས་པས་ཡིད་ཁེངས་པའི་ཚེ་མཛའ་བོའི་གྲོགས་སུ་ཕན་པ་ནམ་མཁའ་ལས་འབྲུག་སྒྲ་སྙན་པ་གློ་
བུར་དུ་བསྒྲགས་གཞོན་ནུའི་ཁེངས་པ་ཞི་ནས་བརྩེ་བའི་འདོད་དོན་ཐོབ་པས་མཚོན་ཏེ། དཔེར་ན།
ནོར་རྫས་འཛིན་ཡང་མ་ཞིག་ཆོས་ཕྱིར་དུ །བློ་འདི་མངོན་ཕྱོགས་སོམ་ཉི་འཕྱང་བའི་ཚེ། །སྐད་ཅིག་
འདྲེན་མཆོག་དམ་པའི་ངག་དབང་གིས། །འདོད་ལ་སྲེད་པ་འཛིན་པ་རང་སར་ཞིག །ཉེར་གཉིས་པ་
རྒྱ་ཆེ་བའི་རྒྱན་མཚན་ཉིད་ནི།རྩ་བར།བསམ་པའམ་ནི་འབྱོར་པ་ཡི།།ཞེས་སོགས་ཀྱི་དོན།བསམ་
པ་རྒྱ་ཆེ་བའམ་འབྱོར་པ་རྒྱ་ཆེ་བ་ནི་རྒྱ་ཆེ་བའི་རྒྱན་ཏེ། དཔེར་བརྗོད་ལ་གཉིས་ཀྱི་དང་པོ་བསམ་པ་
རྒྱ་ཆེ་བ་ནི། རྩ་བར། ར་མ་ཎ་ཡི་མགོ་གཅོད་པའི། །ཞེས་སོགས་ཀྱི་དོན། སྲིན་པོའི་རྒྱལ་པོ་ལངྐ་
མགྲིན་བཅུའི་མགོ་བོ་ཡང་གཅོད་ནུས་པའི་རྒྱལ་པོ་རཱ་མ་ཎ་དེ་ཉིད་བཙུན་མོའི་གཡོ་སྒྱུ་ལ་རྟེན་རང་གི་
ཡབ་ཤིང་རྟ་བཅུ་བས་བུའོ་རྒྱལ་སྲིད་ལ་བཞག་སྟེ་རཱ་མ་ཎ་ནགས་སུ་བསྐྲད་པའང་མི་མཚམས་པ་མི་
425

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ལྟ་བར་དཀའ་བཞིན་བསྒྲུབས་པས་མཚོན་ཏེ། དཔེར་ན། དཔའ་མཛངས་དེས་སོགས་སྟོབས་ལྡན་
སྲེད་མེད་བུ། །འགྲན་བཟོད་པ་བདག་གཙོ་བོ་དཔལ་གྱི་སྡེར། །ཉམ་ཐག་གཉིས་སྐྱེས་སློང་བའི་སྒྱུ་
འཕྲུལ་གྱིས། །མཚོ་སྟོས་གྲུངས་ཀྱང་གྲོ་བའི་དྲིས་མ་གོས། །ཡང་ན།བསྟན་དགྲ་མེ་ཏོག་མདའ་ཅན་
སྡེར་བཅས་ཀུན། །དུས་མིན་མཐར་བྱེད་མ་སྒོར་འཇུག་སྤོབས་ཀྱང༌། །སྙིང་རྗེའི་གཟིགས་པས་རྣམ་
འཁྲུགས་མི་བདག་གིས། །བདུད་རིགས་འགའ་ཞིག་གདུལ་བྱའི་ལྷག་མར་བཞག།གཉིས་པ་འབྱོར་
པ་རྒྱ་ཆེ་བ་ནི། རྩ་བར། རིན་ཆེན་རྩིགས་པ་ལས་འཕོས་པའི །ཞེས་སོགས་ཀྱི་དོན། རཱ་མ་ཎའི་
གཏམ་གྱི་སྦྱོར་བ་ལས་རྩམས་པ་སྟེ སྐབས་དོན་ཁང་པ་རིན་པོ་ཆེ་ལས་གྲུབ་པ་འབྱོར་པ་རྒྱ་ཆེ་བར་
སྟོན་པ་སྟེ། དཔེར་ན། བཀོད་ལེགས་ཡིད་དུ་འོང་བའི་ཕོ་བྲང་ནི། །འཕན་གདུགས་བླ་བྲེ་ཡོལ་བའི་
བྲེས་པའི་དབུས། །རིན་ཆེན་ནོར་བུའི་བ་གམ་འཐོར་བརྩེགས་ཁྲིར། །ཞབས་སོར་ལྷམ་མེར་བཀོད་
པ་མིའི་དབང་ཕྱུག །ཉེར་གསུམ་བསྙོན་དོར་གྱི་རྒྱན་ལ་མཚན་ཉིད་ནི། རྩ་བར། བསྙོན་དེར་དག་ནི་
བསྙོན་བྱས་ནས། །ཞེས་སོགས་ཀྱི་དོན། དངོས་པོའི་གནས་ཚུལ་དེ་ཡིན་པ་ལ་མ་ཡིན་ཞེས་བསྙོན་
བྱས་ནས་དོན་གཞན་ཆོས་དང་ཆོས་ཅན་གྱི་ངོ་བོ་ཅུང་ཟད་སྟོན་པ་སྟེ། དཔེར་བརྗོད་ལ་གསུམ་ཡོད་
པ་ལས་དང་པོ་ཆོས་ལ་བསྙོན་པ་ནི། རྩ་བར། འདོད་པ་དག་ནི་མདའ་ལྔ་པ། །ཞེས་སོགས་ཀྱི་དོན།
འདོད་ལྷས་འཕེན་པའི་ཆོས་མདའ་ལྔ་ཉིད་དུ་གྲངས་ངེས་པ་མིན་ནོ །ཞེས་བསྙོན་ནས་འདི་སྣང་
་ཕག་ཡོད་པོ
སྲིད་པ་གསུམ་ལས་རྒྱལ་བའི་ཕྱིར་སྒྲོ་ལྡན་གྱི་མདའ་སྟོང་ཕྲག་ཡོད་དོ་ཞེས་འདོད་ལྷའི་ཁྱད་ཆོས་
མདའ་ལྔ་བསྙོན་ནས་དེ་བས་གྲངས་མང་པ་སྟོན་པས་མཚོན་ཏེ། དཔེར་ན། པད་དཀར་འཛིན་པ་ཡེ་
ཤེས་སྒྱུ་མའི་འཕྲུལ །ཁྱོད་སྐུ་མཚན་དཔེའི་རང་བཞིན་གཅིག་ཁོ་ནར། །ངེས་མིན་མཐའ་ཡས་
གདུལ་བྱའི་མོས་པ་དང༌། །མཐུན་འཇུག་ཕྱིར་ན་ཐེར་འབུམ་གྲངས་ལས་འདས། །གཉིས་པ་ཡུལ་ལ་
བསྙོན་པ་ནི། རྩ་བར། ཙནྡན་ཟླ་འོད་དལ་བུ་ཡིས། །ཞེས་སོགས་ཀྱི་དོན། བསྙོན་བྱའི་ཡུལ་ཙནྡན་
དང་ཟླ་འོད་སོགས་ཆགས་ལྡན་གྱི་ངོར་མེའི་རང་བཞིན་སྤྲོ་བར་སྟོན་ཞིང༌།གཞན་གྱི་ངོར་ནི་བསིལ་
ཞེས་གྲགས་སོ་ཞེས་ཡུལ་ཅན་དབང་ཡུལ་གྱི་རེག་པས་ལྟོས་ནས་ཡུལ་བསིལ་བ་ལ་བསྙོན་པས་
མཚོན་། དཔེར་ན། ཤིང་བལ་པདྨའི་སྟན་དང་ཀུན་དའི་འདབ། །སྟོན་ཟླའི་ལང་ཚོ་སྲེད་ལྡན་ཡིད་
426

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ཀྱི་ངོར། །རྩུབ་མོའི་འཚེར་མ་ཉིད་དེ་གཞན་དག་འགྲོ། །ཡིད་ལ་བདེ་བ་སྟེར་བའི་དཔལ་ཞེས་
གྲགས། །ཡང་ན། བསིལ་འཇམ་ཡང་པ་ལྷ་ཡི་ཆུ་བོའི་རྒྱུན །བཞི་བརྒྱ་རྩ་བཞིའི་ནད་སེལ་
བདུད་རྩི་སྟེ །མྱོང་འགྱུར་ལས་ཀྱི་མནར་བའི་ངན་སོང་འགྲོར། །རྣག་ཁྲག་རྡོ་རྗེའི་ཆར་དུ་འབབ་པ་
མཐོང༌།།
གསུམ་པ་རང་བཞིན་ལ་བསྙོན་པ་ནི། རྩ་བར། བདུད་རྩི་ཟག་པའི་འོད་ཟེར་ཅན། །ཞེས་
སོགས་ཀྱི་དོན།བདུད་རྩིའི་རང་བཞིན་ཅན་གྱི་ཟླ་བ་ཉིད་མ་ཡིན་ཞེས་བསྙོན་ནས།དོན་གཞན་དུག་
ཟགས་པའི་ཟེར་ལྡན་དུ་བསྟན་སྟེ་ཟླ་བའི་རང་བཞིན་ཁོ་ན་ལ་བསྙོན་པས་མཚོན་ཏེ། དཔེར་ན།
ཐོགས་མེད་དུས་ནས་ཐུགས་བསྐྱེད་འདྲེན་མཆོག་ཁྱོད། །མཐའ་ཡས་འགྲོ་བའི་ཕན་བདེའི་བྱེད་པོ་
ཞེས། །དོན་གྱི་འདི་ནི་མེ་ཏོག་མདའ་ཅན་ཏེ། །རྨག་མེད་ཕྱེ་མར་འཐག་པའི་མཚོན་ཆ་ཉིད།།ཉེར་
བཞི་པ་སྦྱར་བའི་རྒྱན་ལ་སྤྱིའི་མཚན་ཉིད་ནི།རྩ་བར།སྦྱར་བ་གཟུགས་གཅིག་ལྡན་པའི་ཚིག །ཞེས་
སོགས་ཀྱི་དོན། སྦྱར་བའི་མཚན་ཉིད་ནི་བརྗོད་བྱེད་སྒྲའི་གཟུགས་གཅིག་ཉིད་བརྗོད་བྱ་གཉིས་ལ་
སོགས་པ་དུ་མའི་དོན་ཅན་དུ་འདོད་དེ་དཔེར་བརྗོད་ལ་དབྱེ་ན་དགུ་ཡོད་པའི་དང་པོ་ཚིག་གཅོད་
མཚམས་ཐ་དད་མིན་པའི་སྦྱར་བ་ནི།རྩ་བར།ཨུ་ད་ཡ་གནས་མཛེས་པ་ཅན། །ཞེས་སོགས་ཀྱི་དོན།
རྒྱ་དཔེར། རཱ་ཛ་ཞེས་པའི་སྒྲ་ཟླ་བ་དང་རྒྱལ་པོ་ལ་འཇུག་པ་ཁྱད་གཞི་དང་། དེ་གཉིས་ཀྱི་ཁྱད་ཆོས་
ཨུད་པའི་སྒྲ། ཆར་བ་དར་བ་རྒྱས་པ་སྐྱེ་བ་འབྱུང་བ་སོགས་ལ་འཇུག་པས་ཟླ་བ་ཆར་བ་ལ་གནས་
པའི་མཛེས་པ་ཅན་དང༌། རྒྱལ་པོ་རྒྱལ་སྲིད་ཀྱི་མངའ་ཐང་དར་བ་ལ་གནས་པའི་མཛེས་པ་ཅན་ཞེས་
སྒྲ་སྦྱར། རཀྟའི་སྒྲ་དམར་བ་དང་ཆགས་པ་ལ་འཇུག །མཎྜལ་དཀྱིལ་འཁོར་ལ་འཇུག་པས།ཟླ་བའི་
དཀྱིལ་འཁོར་ཐུན་མཚམས་ཀྱིས་དམར་བའམ་ཉ་གང་བའི་དཀྱིལ་འཁོར་ལ་ཆགས་པ་དང༌། རྒྱལ་
པོ་མིའི་དཀྱིལ་འཁོར་ལ་ཆགས་པའང་སྒྲ་སྦྱར། མྲྀ་དུཿཀརཿའི་སྒྲ་འཇམ་པའི་འོད་ཟེར་དང༌། འཇམ་
པའི་དཔྱ་གཉིས་ཀ་ལ་འཇུག་པས། ཟླ་བ་བདུད་རྩིའི་བདག་ཉིད་ཡིན་པའི་དོན་གྱི་འཇམ་པའི་དཔྱ་
ཁྲལ་འབངས་རྣམས་ཀྱི་སའི་དྲུག་ཆ་རན་པར་སྡུད་པའང་སྒྲ་སྦྱར་ཏེ། དེ་ལྟ་བུའི་ཟླ་བ་དང་རྒྱལ་པོ་
གཉིས་ཀས་འཇིག་རྟེན་གྱི་ཡིད་ནི་རབ་ཏུ་འཕྲོག་པར་བྱེད་དོ། །ཞེས་སྦྱར་གཞི་གཉིས་ཀྱི་སྦྱར་ཆོས་
427

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྒྲ་སྦྱར་ཞིང་གཅོད་མཚམས་ཐ་མི་དད་པར་གཅིག་པ་ལ་དོན་གཉིས་སུ་སྟོན་པས་མཚོན་ཏེ།དཔེར་།
གླིང་བཞིའི་དབང་ཕྱུག་གཟི་ལྡན་འོད་ཀྱི་ལུས། །བགྲང་ཡས་འགྲོ་ཚོགས་རྒྱ་མཚོའི་དབུས་ན་བརྩེ། །
འཇིག་རྟེན་མིག་གྱུར་མ་འདྲིས་མཛའ་བའི་བཤེས། །ཀུན་དགའི་དཔལ་གྱིས་བླང་དོར་གསལ་བྱེད་
ཡིན། །ཡང་ན། རྒྱ་མཚོ་ལས་སྐྱེས་བཅུ་དྲུག་འཁོར་ལོ་གང༌། །བདུད་རྩི་འོད་རྒྱས་ལུས་མེད་སྟོབས་
འཕྲོག་ཅིང༌། །གཉིས་སྐྱེས་རྣམས་ཀྱི་མཆོད་པའི་ཡུལ་གྱུར་པ། །སྐྱེ་དགུའི་མིག་གི་དགའ་བ་ཅི་ཡང་
བཞད། །
གཉིས་པ་ཐ་དད་ཚིག་འདྲའི་སྦྱར་བ་ནི། རྒྱ་དཔེ་གཅིག་ལ་གཅོད་ཚོམས་ཐ་དད་པའི
དབང་གི་དོན་གཉིས་སྟོན་པའི་འགྱུར་དང་། རྒྱལ་རིགས་ལམ་ལ་མི་གནས་པ །ཞེས་སོགས་ཀྱི་
དོན། རྒྱ་དཔེར། ནཀྵ་ཏྲས་ཐབ་རྟིནཱ་ཞེས་ཡོད་པའི། །ཀྵརྟ་རྒྱལ་རིགས་དང་། ས་ཐ་ནི་ལམ། བརྟེན་
རབ་ཏུ་གནས་པ་ལམ་འཇུག་པ། དེ་རྣམས་ཀྱི་སྔོན་དུ་མེད་མ་ཡིན་ཞེས་པའི་དོན་གྱི་དགག་སྒྲ་ན་ཉ་
བཞག་པའི་ཉ་རྗེས་འབྲེལ་ཕྱིས་ནས།ནཀྵརྟས་ཐབཏྟིནཱ་ཞེས་པ་ན་ཡར་བཅད་དེ་བཀླགས་པས་རྒྱལ་
རིགས་ལམ་ལ་མི་གནས་པ་ཞེས་སོ། །རཱཛྙ་ནི་རྒྱལ་པོ་ཥ་སྐྱོན། །ཨཱ་ཀར་འབྱུང་གནས་དེ་གཉིས་
མཚམས་སྦྱར་བས་ཥ་དཀར་ཞེས་འགྲུབ་པས། དེས་ན་འདིའི་དོན། རྒྱལ་རིགས་ཀྱི་ལམ་སྲོལ་
བཟང་པོ་ལ་མི་གནས་ཤིང་རྒྱལ་པོ་སྐྱོན་གྱི་འབྱུང་གནས་ཚུལ་མིན་ངན་པའི་སྤྱོད་པ་དང་འགྲོགས་
ཞས་ག་ར་རྒྱ་བ
བདག་ཅག་རྣམས་གདུང་བ་དྲག་པོས་མནར་། །ཞེས་དང༌། འགྱུར་གཉིས་པ།རྒྱུ་སྐར་ལམ་ལ་རབ་
གནས་པ། །ཞེས་སོགས་ཀྱི་དོན།ན་ཡིག་ཀྵ་དང་སྦྲེལ་ཏེ་ཀ་སྒྲ་ཐོན་པར་ཀློག་པས།ནཀྵཏྲ་ནི་རྒྱུ་སྐར་
ས་ཐལཾ། བཏྟི་རབ་ཏུ་གནས་པ་སྟེ། ནཀྵཏྟ་སཐབཏྟིནཱ་ཞེས་པ་རྒྱུ་སྐར་ལམ་ལ་རབ་གནས་པ་
ཞེས་སོ །ཡང༌། རཱ་ཛྙཱ་ནི་ཟླ་བ་དོཥ་མཚན་མོར་ཀར་ནི་བྱེད་པ་སྟེ། དེས་ན་རྒྱུ་སྐར་གྱི་ལམ་ནམ་
མཁའ་ལ་རབ་ཏུ་གནས་པ་མཚན་མོར་བྱེད་པ་སྟེ་ཟླ་བ་འདིས་ནི་སྲོད་དུས་ཀྱི་བྱ་བ་དང་སྡོངས་ནས་
བྲལ་བའི་ཉེན་པ་བདག་འདོད་གདུངས་ཀྱི་ཚོར་བ་རྩུབ་མོས་ཅིས་མ་མནར་ཏེ་མན་རོ་ཞེས་ཚིག་ཐ་
དད་དུ་བསྒྲུབས་ཀྱང་མཚམས་སྦྱར་བས་གཟུགས་གཅིག་པ་ལ་གཅོད་མཚམས་གོང་དུ་བཤད་པ་
བཞིན་བྱས་པས་དོན་ཤིན་ཏུ་ཐ་དད་པ་གཉིས་སྟོན་པ་ལྟ་བུས་མཚོན་ཏེ།དཔེར་ན།རྟག་པར་འབྲལ་
428

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
མེད་སྙིང་ལ་རབ་བཀོད་ནས །རྗེས་ཆགས་སྙན་པར་སྨྲ་བའི་གཏམ་གྱིས་བསུ། །འདོད་དོན་སྦྱོར་བ
ལས་གཞན་མི་སེམས་པའི །མཚན་ལྡན་འདི་ཀོ་བདག་གི་མ་མ་ཡིན། །ཞེས་པ་སྟེ། འདིར་བཀོད་
པའི་ཚིགས་བཅད་ཀྱི་དོན།འདོད་དོན་སྦྱོར་བ་ཞེས་ཡར་བཅད།བདག་གི་མ་མ་ཡིན།ཞེས་སྦྲེལ་ན།
འདོད་དོན་སྒྲུབ་པ་ལ་མཁས་པའི་མཚན་ཉིད་དང་ལྡན་པ་འདི་བདག་གི་ཨ་མ་མ་ཡིན་ནོ་ཞེས་པར་གོ་
བ་དང༌། ཡང་ན། འདོད་དོན་སྦྱོར་བ་ལས་ཞེས་སྦྲེལ་བདག་གི་མ་མ་ཡིན། ཞེས་གཅོད་མཚམས་
བྱས་ནས་འདོད་ཆགས་ཀྱི་སྦྱོར་བ་ལས་གཞན་མི་སེམས་ཤིང་མཚན་མ་དང་ལྡན་པ་འདི་བདག་གི་མ་
མ་ཡིན་ཏེ་ཆུང་མ་ཡིན་ཞེས་གོ་བ་རྣམས་གསལ་གྱི་དཔེར་བཀོད་པ་འདིས་མཚོན་།།
གསུམ་པ་བྱ་བ་ཐ་དད་མིན་པའི་སྦྱར་བ་ནི། རྩ་བར། འཁྱོག་ཅིང་ཡིད་འོང་རང་བཞིན་
ཅན།།ཞེས་སོགས་ཀྱི་དོན།མཛེས་མ་སྟེ་དཔཽན་མོའི་མིག་ཟུར་དང་། དེའི་ཉ་མོ་གཉིས་ལ་སྦྱར་བ་
བྱ་སྟེ། ཇི་ལྟར་ན། དཔོན་མོ་འཛའ་བོར་ཆགས་པའི་མིག་ཟུར་འཁྱོག་པོར་བལྟ་བ་དང༌། ཕོ་ཉ་མོའི་
བསམ་པ་དང་ངག་འཁྱོག་པ་སྒྲ་སྦྱར། དེ་གཉིས་ཀ་སྐྱེ་བོའི་ཡིད་དུ་འོང་བའི། རང་བཞིན་ཅན་ལས་
མཐུན་ཡིན་པས་དོན་སྦྱར། རཱག་ཞེས་པའི་སྒྲ་དམར་པ་དང་བཅས། ཆགས་པ་གཉིས་ཀ་ལ་འཇུག་
པས། དཔོན་མོའི་མིག་འདོད་མྱོས་ཀྱི་དམར་བ་དང༌།ཕོ་ཉ་མོས་དཔོན་མོའི་ཆགས་པ་གསལ་བར་
བྱེད་པའི་ངག་གི་རྣམ་འགྱུར་མཛའ་བོར་སྟོན་པའང་སྒྲ་སྦྱར་ནས་དེ་ལྟ་བུའི་མཛེས་མ་དང་ཉ་མོ་
གཉིས་ཀས་མཛའ་བོ་འགུགས་པའི་བྱ་བ་གཅིག་པར་བསྟན་པས་མཚོན་ཏེ། དཔེར་ན། རེག་འཇམ་
དཀར་དམར་མདངས་མཚར་དྲི་བཟང་འཕྲོ། །ཡིད་འོང་སྙན་པའི་སྒྲ་ལྡན་ཀུན་དགའི་མཛོད། །
བསྐྱེད་ཚལ་མཛེས་བྱེད་འདམ་སྐྱེས་གསར་པ་དང༌། །བཅུ་དྲུག་ལང་ཚོ་མས་ཀྱང་བདག་ཡིད་
འགུགས། །བཞི་པ་བྱ་བ་འགལ་མིན་གྱི་སྦྱར་བ་ནི། རྩ་བར།ཡིད་འོང་ཆགས་པ་འཕེལ་བར་བྱེད། །
ཅེས་སོགས་ཀྱི་དོན། ཁུ་བྱུག་དང་མཛེས་མ་གཉིས་ཀ་སྐྱེ་བོ་ཀུན་གྱི་ཡིད་དུ་འོང་ཞིང་ཆགས་པ་འཕེལ་
བར་བྱེད་པ་དང༌། འཇམ་ཞིང་མྱོས་པའི་གདངས་སྙན་པོ་དང་ལྡན་པ་ཅན་གཉིས་ཀ་ལ་སྦྱར་ནས་དེ་
ལྟ་བུའི་ཁུ་བྱུག་གི་སྒྲ་སྙན་རྣ་བར་ཐོས་པས་འདོད་པ་འཕེལ་བའི་སྐྱོན་བྱས་ཏེ་དཀར་མིན་ཏེ་ཨུཏྤ་ལའི་
མིག་ཅན་གཞོན་ནུ་མ་ལ་འཁྱུད་པར་བྱས་སོ་ཞེས།སྒྲ་སྙན་པར་རྣ་བར་ཐོས་པས་འདོད་པ་འཕེལ་
429

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ནས་བརྩེ་དགའ་ལ་ཞུགས་པ་བྱ་བ་མི་འགལ་བར་སྟོན་པས་མཚོན་ཏེ། དཔེར་ན། སྤྲིན་བྲལ་དག་
པའི་དབྱིངས་ན་རོལ་ཞིང་སྒེག །ནག་པོའི་གཤེད་གྱུར་བདུད་རྩིའི་འོད་ཟེར་འཕྲོ། །ཉ་རྫོགས་སྟོན་
ཟླའི་ངོ་མཚར་མཐོང་བ་དང༌། །སྒྲ་དབྱངས་ལྷ་མོའི་གསང་གསུམ་བཀོད་པ་དྲན། །ཡང་ན། སེན་
འདེབས་རྩེ་དགས་སྙན་པའི་དབྱངས་འབྱིན་མཁན། །མཆོག་དམན་ཀུན་གྱི་འཕང་འགྲོ་ཡིད་འོང་
ཅན། །དྲི་ཟའི་རྒྱུད་མང་འཇེབས་གསུང་ཐོས་པའི་མོད། །རེག་འཇམ་ན་ཆུང་ལུས་ལ་འཁྱུད་པར་
བྱས །ལྔ་པ་འགལ་བའི་ལས་ཅན་གྱི་སྦྱར་བ་ནི། རྩ་བར། ཆུང་མ་དང་སྦྱར་འཕེལ་བ་ཡི། །ཞེས་
སོགས་ཀྱི་དོན།ཆུ་ལ་ནི་ནུབ་ཕྱོགས་ཆུ་ལྷ་དང༌།མོ་དབང་གཉིས་ལ་འཇུག་པ་སྒྲ་སྦྱར། རཱ་གའི་སྒྲ།
དམར་བ་དང་། ཆགས་པ་ལ་འཇུག་པས ནུབ་ཕྱོགས་ཀྱི་རི་བོར་ལྷུང་དུ་འཆའ་བའི་ཉི་མ་ཐུན་
མཚམས་ཀྱི་དམར་བ་སྟོན་པ་དང་། མོ་དབང་ལ་ལྟོས་ནས་འདོད་པའི་རྣམ་པ་ཕྱི་རོལ་ཏུ་སྟོན་པ་སྦྱར།
འགལ་བ་ཇི་ལྟ་བུ་ཞེ་ན།དེ་ལྟའི་ཚ་ཟེར་ཅན་ཉི་མ་ནུབ་པར་གྱུར་ཅིང་ལུས་སྐྱེས་འདོད་པའི་འཁྲིག་པ་
རྒྱས་སོ་ཞེས་ནུབ་པ་དང་རྒྱས་པ་འགལ་བར་སྟོན་པས་མཚོན་ཏེ། དཔེར་ན། དག་པའི་ཤེལ་ལས་
ཡོངས་གྲུབ་འདོད་ཀྱི་ལུས །རྒྱུ་སྐར་འཁོར་ལོར་བརྩེ་ཞིང་འཆར་ནུབ་ཅན། །ཉིན་བྱེད་འོད་བརྒྱའི་
སྣང་བས་པད་དཀར་ཚལ། །བཞད་ཅིང་ཟླ་བའི་ཟེར་གྱིས་ཟླུམ་པར་བྱས།།
དྲུག་པ་ངེས་པ་ཅན་གྱི་སྒྲ་སྦྱར་བ་ནི། རྩ་བར། རལ་གྲི་ཉིད་ལ་ནིསྐྲྀ་ཞེས་སོགས་ཀྱི་
༧གྲོཕྱིརབན།ནྱ
དོན། ནིསྐྲྀ་ཤའི་སྒྲ་རལ་གྲི་དང་ཁྲོ་བ་ལ་འཇུགའཁྱོག་པོའི་སྒྲ་གཞུ་དང་དྲང་པོར་མི་གནས་པའི་གཡོ་
ཅན་ལ་འཇུགམཱརྒ་ཎའི་སྒྲ་མདའ་དང་སློང་མོ་བར་འཇུག་པས།ཁྱད་གཞི་མིའི་བདག་པོ་ལ་ཡོད་པའི་
ཁྱད་ཆོས་རྣམས་སྒྲ་རེས་དེ་དོན་གཉིས་ཏེ་སྟོན་པའི། མི་བདག་ཁྱོད་ནི་ཁྲོ་བ་དང་སེམས་འཁྱོག་པ་
དང་སློང་མོ་སོགས་ལ་མི་དོགས་པས། གོང་གི་སྒྲ་དེ་རྣམས་ཁྱོད་ཀྱི་ཕྱག་མཚན་རལ་གྲི་གཞུ། མདའ་
རྣམས་ཉིད་ལ་གནས་པ་ཡིན་ནོ་ཞེས་ངེས་བཟུང་བརྗོད་པས་མཚོན་ཏེ། དཔེར་ན། མི་འཇིགས་
སྟོབས་ལྡན་ནོར་བུའི་དྲ་བ་ཅན།།ཕུན་ཚོགས་ཡན་ལག་བདུན་ལྡན་ས་ལ་སྤྱོད།།ཁྱུ་མཆོག་ས་བསྲུང་
དབང་པོའི་ངོ་མཚར་ཕུལ། །མི་རྗེའི་ཐུགས་རྒྱུད་འདི་ལ་ངེས་པར་ཚང༌། །བདུན་པ་ངེས་པ་འགོག་
པའི་སྦྱར་བ་ནི། རྩ་བར། ཁྱོད་ཀྱི་གསུང་ལ་འཚེར་མ་ནི། ཞེས་སོགས་ཀྱི་དོན། ཀཎྜ་ཀའི་སྒྲ་ཚེར་མ་
430

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
དང་།སེམས་ཅན་ངན་པ་མ་རུངས་པ་དང༌། པདྨའི་ཡུ་བ་ལ་གནས་པའི་སྤུ་དང་ལུས་ཀྱི་བ་སྤུ་ལྡང་བ་
ལ་འཇུག་པས ཁྱོད་ཀྱི་སྲུངས་བའི་ས་གཞིའི་ཁྱོན་འདི་ལ་བདག་འགྲས་ངན་པ་སེམས་ཅན་མ་
རུངས་པའི་སྤྱོད་པ་སོགས་མེད་པས་རྩུབ་པའི་ཚེར་མ་ནི་པདྨའི་ཡུ་བ་ལ་ཡོད་པའི་སྤུ་ཙམ་ཉིད་ལ་
མཐོང་ངོ་ཞེས་ངེས་བརྗོད་ནས་སླར་ཡང་དེ་འགོག་པ་ལ་འོན་ཀྱང་། དེ་གཅིག་པུར་མ་ངེས་ཏེ་ཆགས་
ལྡན་ཕོ་མོ་འཁྲིག་པ་ལ་ཞུགས་ནས་འབྱུང་ཐོས་ཀྱི་ལུས་ལའང་བ་སྤུ་གཡོ་བ་མཐོང་ངོ་ཞེས་འགོག
པར་བྱེད་པ་མཚོན་ཏེ། དཔེར་ན། དབྱངས་ཅན་ཡེ་ཤེས་སྒྱུ་མའི་སྐུར་གསོལ་བའི། །སྒྲིབ་བྲལ་ན་
བཟའ་པཉྩ་ལི་ཀ་ཉིད། །འོན་ཀྱང་སྣང་ལ་རང་བཞིན་མ་གྲུབ་པ། །དབང་པོའི་གཞི་རིགས་དག་
གིའང་འཁྱུད་པ་མཐོང་། །བརྒྱད་པ་འགལ་མེད་ཀྱི་སྦྱར་བ་ནི། རྩ་བར། ས་འཛིན་ཀ་ཊ་ཀ་མང་ཞིང༌། །
ཞེས་སོགས་ཀྱི་དོན། ཁྱད་གཞི་ས་འཛིན་ནི་རི་དང་རྒྱལ་པོ་དེ་གཉིས་ཀྱི་ཁྱད་ཆོས་ཀ་ཊ་ཀ་མང་བ་ནི
རི་ལ་རི་ཕྲན་ནམ་རི་ཞོལ་གྱི་འཁོར་འདབ་མང༌། རྒྱལ་པོ་ལ་རྒྱལ་ཕྲན་ནམ་ཕོ་བྲང་གི་འཁོར་འདབ་
མང་བ་སྒྲ་སྦྱར།ཡང༌།ཁྱད་གཞི་གཟི་བརྗིད་ལྡན་པ་ཉི་མ་དང་རྒྱལ་པོ་སྟེ་སྒྲ་སྦྱར། དེ་གཉིས་ཀྱི་ཁྱད་
ཆོས་ནི་ཡ་ཏོད་ཡའི་སྒྲ་ངེས་པར་འཆར་བ་དང༌།ངེས་པར་དར་བ་ཞེས་འཇུག་པས།ཉི་མ་འཆར་བའི་
ངེས་པར་དར་བ་ནི་འོད་ཟེར་རྒྱས་པ་དང་རྒྱལ་པོ་ལ་རྒྱལ་སྲིད་ཀྱི་མངའ་ཐང་ངེས་པར་དར་བའང་སྒྲ་
སྦྱར། ཡང༌། ཁྱད་གཞི་སྐྱེས་སོ་ཅོག་ཐམས་ཅད་ཀྱི་བདག་པོ་བྱུང་བ་ནི་ཚངས་པ་དང་རྒྱལ་པོ་སྟེ་སྒྲ་
སྦྱར། དེ་གཉིས་ཀྱི་ཁྱད་ཆོས་རིག་བྱེད་མཁས་པའང་སྒྲ་སྦྱར ཡང༌། ཁྱད་གཞི་རྗེ་བོ་ནི་སྨིན་དྲུག་གི་
བུ་དང་། རྒྱལ་པོ་ལ་འཇུག་པ་སྒྲ་སྦྱར། དེ་གཉིས་ཀྱི་ཁྱད་ཆོས་ཤཀྟི་ཧ་ར་ནི། སྨིག་དྲུག་ལྷའི་དམག་
དཔོན་ཡིན་པའི་དོན་གྱིས་མཚོན་ཆ་མདུང་ཐུང་འཛིན་པ་དང༌།རྒྱལ་པོ་ལ་ལྟོས་ནས་སྟོབས་ཀྱི་ནུས་
པ་འཛིན་པའང་སྒྲ་སྦྱར། དེ་ལྟར་སྒྲ་སྦྱར་རྒྱལ་པོ་གཅིག་པུ་ལ། སྦྱར་གཞི་རི་བོ་ཉི་མ། ཚངས་པ།
སྨིན་དྲུག་གི་བུ་སོགས་དང་སྦྱར་ནས་ཁྱད་གཞི་གཉིས་ལ་བརྗོད་བྱེད་སྒྲ་རེས་དོན་གཉིས་རེས་སྟོན་པ་
དང་ཁྱད་ཆོས་ཀྱང་སྒྲ་རེས་དོན་གཉིས་རེས་སྟོན་པ་སྦྱར་ནས་ཁྱད་གཞི་དང་ཁྱད་ཆོས་གཉིས་ཀ་མི་
འགལ་བར་བསྟན་པས་མཚོན་ཏེ། དཔེར་ན། སྲིད་པའི་མིག་ཅིག་ལུས་མེད་ཕྱོགས་ལས་རྒྱལ །
མཁའ་འགྲོའི་དབང་ཕྱུག་དུག་ཅན་གྲོང་ཁྱེར་འཇོམས། །ཀུན་ཁྱབ་དཔག་ཡས་སྤྲུལ་པའི་ཟློས་གར་
431

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གྱིས། །ས་གསུམ་ཕན་བདེའི་བྱེད་པོ་ཁྱོད་ཅིག་གྲང་། །
དགུ་པ་འགལ་བ་ཅན་གྱི་སྦྱར་བ་ནི།རྩ་བར། ཉམས་མེད་ཡིན་ཡང་ཆོས་གཅོད་མིན། །
ཞེས་སོགས་ཀྱི་། ཁྱད་གཞི་སྦྱོར་ལུགས་གོང་དུ་བཤད་མ་ཐག་པ་ལྟར་ལས་ཁྱད་ཆོས་
འགལ་བ་ཞིག་དགོས་པས། ཁྱད་གཞི་ཁྱབ་འཇུག་དང་རྒྱལ་པོ་གཉིས་ཀ་ཉམས་མེད་ཡིན་ཡང་།དེ་
གཉིས་ཁྱད་ཆོས་བྲྀཥའི་སྒྲ་ཁྱུ་མཆོག་དང༌། ཆོས་ལ་འཇུག་པས། ཁྱབ་འཇུག་གི་གླང་ཟོས་པར་
གྲགས་པས་ཆོས་མི་གཅོད་པ་འགལ་ཞིང་ཆོས་མིན་གྱི་བྱ་བ་བྱེད་པ་དང་། རྒྱལ་པོ་ཆོས་མིན་གྱི་བྱ་བ་
ལས་ལྡོག་ཏེ་བསོད་ནམས་རྒྱུན་མི་གཅོད་པ་མི་འགལ་ཡང༌། ཁྱད་གཞི་ཟླ་བ་གཉིས་སྐྱེས་རྒྱལ་པོ་
དང་ས་སྤྱོད་མིའི་རྒྱལ་པོ་སྟེ་གཉིས་ཀ་རྒྱལ་པོ་ཡིན་ཡང༌། དེ་གཉིས་ཀྱི་སྦྱར་ཆོས ཨཀྵ་ཡའི་སྒྲ་ལས་
ང་མི་ཚེས་པ་དང་
ཟད་མི་ཤེས་པ་དང༌། མི་འཁྲུགས་པ་གཉིས་ཀ་ལ་འཇུག་པས། ཟླ་བ་མར་ངོར་ཆ་ཤས་འཛད་འགྲོ་
བས་ཟད་མི་ཤེས་འགལ་ཞིང༌། རྒྱལ་པོ་རྒྱལ་སྲིད་ཀྱི་སྟོབས་འབྱོར་ཟད་མི་ཤེས་པའམ་སྐྱེ་དགུའི་ཉོན་
མོངས་བསྲུང་བ་ལ་ཡིད་མི་འཁྲུགས་པ་མི་འགལ། ཡང་། ཁྱད་གཞི་དབང་ཕྱུག་དང་རྒྱལ་པོ་གཉིས་
ཀ་བདེ་བྱེད་ཡིན་ཡང་། དེ་གཉིས་ཀྱི་ཁྱད་ཆོས་དབང་ཕྱུག་ལ་སྦྲུལ་རྒྱན་མེད་པ་འགལ་ཞིང་། སྦྲུལ་
རྒྱན་འཆང་བ་དང་རྒྱལ་པོ་སྦྲུལ་རྒྱན་ནམ་སྐྱེ་བོ་ངན་པ་དང་མི་འགྲོགས་པས་མི་འགལ། ཡང་། ཁྱད་
གཞི་ལྷའི་འགྲོ་བ་དང་རྒྱལ་པོ་གཉིས་ཀ་དང་ལྷ་ཉིད་ཡིན་ཡང་། དེ་གཉིས་ཀྱི་ཁྱད་ཆོས་ལྷ་རྣམས་ལ་
་གཉིད་མེད་པ་འགལ་ཞིང༌།རྒྱལ་པོ་ལ་གཉིད་ཡོད་པས་རྣམ་སད་དང་མིན་པ་མི་འགལ་
བ་སྟེ། དེ་ལྟར་ཁྱད་གཞི་དང་ཁྱད་ཆོས་གཉིས་ཀ་སྒྲ་སྦྱར་ནས་ཁྱད་གཞི་མི་འགལ་ཡང་ཁྱད་ཆོས་
རྣམས་འགལ་བར་བསྟན་ནས་སྦྱར་བྱ་རྒྱལ་པོ་གཅིག་ལ། སྦྱར་གཞི་ཁྱབ་འཇུག་ཟླ་བ་དབང་
ཕྱུགལྷའི་འགྲོ་བ་རྣམས་བཀོད་དེ་ཁྱད་ཆོས། གཅིག་ཤོས་ལ་འགལ་ཡང་། གཅིག་ཤོས་ལ་མི་འགལ་
བ།ཆོས་གཅོད་ཡིན་མིན་ཟད་མི་ཤེས། སྦྲུལ་རྒྱན་ཡོད་མེད། གཉིད་ཡོད་མེད་སོགས་འགལ་བར་
བསྟན་པས་མཚོན་ཏེ། དཔེར་ན། ཟླ་ཕྱེད་ཅོད་པན་ལྡན་ཡང་མགྲིན་སྔོན་མེད། །ཟུར་མིག་འཁྱོག་
ཀྱང་འདོད་ལ་ཆགས་སོགས་སྤང༌། །ངག་གི་དབང་པོ་ཡིན་ཡང་མྱོས་བུམ་མཐོ། །མཚོ་བྱུང་ཉིད་དེ་
འགྲོ་ལ་ལྷག་པར་བརྩེ། །ཉེར་ལྔ་པ་ཁྱད་པར་བརྗོད་པའི་རྒྱན་གྱི་མཚན་ཉིད་ནི།རྩ་བར། ཁྱད་པར་
432

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
རབ་ཏུ་བསྟན་པའི་ཕྱིར། །ཞེས་སོགས་ཀྱི་དོན། བརྗོད་ཡུལ་དེ་ཉིད་གཞན་ལས་ཁྱད་པར་དུ་གྱུར་པ་
བསྟན་པའི་ཕྱིར། རྒྱུ་དེ་ལ་ཡོན་ཏན་དང་རིགས་ཀྱི་ཁྱད་པར་དང༌། བྱ་བ་དང་སོགས་ཁོངས་ནས་
རྫས་ཀྱི་ཁྱད་པར་དང་རྒྱུའི་ཁྱད་པར་འགའ་ཞིག་མ་ཚང་བ་ཉིད་ཡིན་ཡང་ཚང་བ་ལས་ཀྱང་འཕགས་
པའི་འབྲས་བུ་སྟོན་པར་བྱེད་པ་ལ་ཁྱད་པར་བརྗོད་རྒྱན་ཞེས་བྱ་སྟེ་དཔེར་བརྗོད་ལ་ལྔ་ཡོད་པའི་དང་
པོ་ཡོན་ཏན་མ་ཚང་བའི་ཁྱད་པར་བརྗོད་པ་ནི། རྩ་བར། མེ་ཏོག་གཞུ་ཅན་དག་གི་མཚོན། །ཞེས་
སོགས་ཀྱི་དོན། མེ་ཏོག་གཞུ་ཅན་འདོད་ལྷས་འཕེན་པའི་མཚོན་ཆ་ལ་རྩུབ་མོའི་ཡོན་ཏན་མ་ཚང་
ཡང་ཚང་བ་ལས་ཀྱང་ལྷག་པ་ས་གསུམ་ལས་རྒྱལ་བར་བསྟན་པས་མཚོན་། དཔེར་ན། མི་སྡུག་
བཞིན་ལ་དམར་བའི་མདངས་གསལ་ཞིང༌། །ཁྲོ་ལྡན་ཚིག་རྩུབ་མཚོན་ཆར་ངར་དབལ། །མི་ལྡན་
ན་ཡང་བདག་སྲོག་ཟུངས་འཛིན་པའི། །སྙིང་འདི་མི་བཟོད་ཟུག་རྔུས་ལན་མང་རྔུབས། །ཡང་ན།
འཕགས་ཡུལ་མཁས་མཆོག་གསུང་གསང་ལུང་རིགས་མཚོན། །རབ་རྩུབ་ངར་དབལ་སོགས་མི་
ལྡན་མོད། །དེ་ལྟ་ན་ཡང་རྒྱལ་བསྟན་ལ་འཁུ་བའི། །བན་ངན་གྲུབ་མཐའི་དཔུང་ཚོགས་ཕྱེ་མར་བྱས། །
གཉིས་པ་རིགས་མ་ཚང་བའི་ཁྱད་པར་བརྗོད་པ་ནི། རྩ་བར། འདི་དག་ལྷ་ཡི་བུ་མོ་མིན། །ཞེས་
སོགས་ཀྱི་དོན། ཡིད་དུ་འོང་བ་འདི་ནི་ལྷ་དང་དྲི་ཟ་སྟེ་མཛེས་པའི་རིགས་དེ་དག་ལས་བྱུང་བ་མིན་
ཡང་རིགས་དེ་དག་ཚང་བ་དང་མཉམ་པ་མཛེས་མ་འདི་ནི་ཆགས་བྲལ་ཚངས་པ་ཆེན་པོའི་དཀའ་ཐུབ་
ཀྱང་བཟློག་པར་ནུས་སོ་ཞེས་བསྟན་པས་འཚོལ་ཏེ། དཔེར་ན། མགོན་ཁྱོད་འོ་མ་ཅན་མཚོར་པད་
སྡོང་དང༌། །སྒྱུ་འཕྲུལ་ལྷ་མོའི་དྲུང་དུ་འཁྲུངས་མིན་ཡང༌། །དཔག་ཡས་ཤེས་བྱའི་ཚིག་དོན་མ་འདྲེས་
མཐའ །མཁྱེན་པའི་ཡེ་ཤེས་གཅིག་གི་ས་ལེགས་གཟིགས། །གསུམ་པ་བྱ་བ་མ་ཚང་པའི་ཁྱད་པར་
བརྗོད་པ་ནི།རྩ་བར།ཁྲོ་གཉེར་དག་ནི་མ་བསྡུས་ཤིང༌། །ཞེས་སོགས་ཀྱི་དོན།དཔའ་བོ་ཁྱོད་ཀྱི་ཕ་
རོལ་འཇོམས་པའི་བྱ་བ་བཞིན་ལ་ཁྲོ་གཉེར་དང་མཆུ་གཡོ་བ་དང༌། མིག་དམར་པོར་བལྟ་བ་སོགས་
ཁྲོ་བའི་རྣམ་འགྱུར་མ་བསྟན་ནའང་དགྲའི་རིགས་རྣམས་ནི་རྩ་བ་ནས་ཉམས་པར་བསྟན་པས་མཚོན་ཏེ།
དཔེར་ན།ཤུབ་བུའི་གཏམ་སྨྲ་ཟུར་མིག་འཁྱོག་པར་འཕེན། །སེན་འདེབས་འཇོ་སྒེག་རོལ་པའི་རྣམ་
འགྱུར་མང༌། །མ་བསྟན་ན་ཡང་ཉེ་བར་འཁོད་ཙམ་གྱིས། །བདག་ཡིད་དབང་མེད་འཕྲོག་པའི་གྲོང་
433

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཁྱེར་མ། །བཞི་པ་རྫས་མ་ཚང་པའི་ཁྱད་པར་བརྗོད་པ་ནི། རྩ་བར། ཤིང་རྟ་མེད་ཅིང་གླང་པོ་འང་
མེད།ཅེས་སོགས་ཀྱི་དོན།དཔུང་ལས་རྒྱལ་བའི་རྫས། ཤིང་རྟ་དང༌། གླང་པོ་དང་། རྟ་དང༌། རྐང་
ཐང་སྟེ། ཡན་ལག་བཞི་པའི་དཔུང་གི་རྫས་གང་ཡང་མ་ཚང་བ་དེ་ལྟ་ནའང་ཚང་བ་ལས་ལྷག་པ་ཟུར་
མིག་ཙམ་གྱིས་བུད་མེད་འགྲོ་བ་སྲིད་པ་གསུམ་ལས་རྒྱལ་བར་བསྟན་པས་མཚོན་ཏེ། དཔེར་ན།
མདའ་མདུང་རལ་གྲི་མཚོན་ཆའི་འཁོར་ལོ་ཅན། །རྟ་རྨིག་རྡུལ་གྱིས་གནམ་ས་འགྲིབས་འདྲའི་
དཔུང༌། །མི་ལྡན་ན་ཡང་བྱམས་པའི་ཏིང་འཛིན་གྱིས། །མི་ཡི་སེང་གེ་བདུད་བཞིའི་གཡུལ་ལས་
རྒྱལ། །
ལྔ་པ་རྒྱུའི་ཁྱད་པར་བརྗོད་པ་ནི། རྩ་བར། ཤིང་རྟ་འཁོར་ལོ་གཅིག་པ་དང༌། །ཞེས་
སོགས་ཀྱི་དོན།ཉི་མ་འདྲེན་པའི་ཤིང་རྟ་འཁོར་ལོ་གཅིག་ལས་མེད་པ་དང༌། དེའི་ཁ་ལོ་པ་ཡན་ལག་
ཉམས་པ་དང༌། འདྲེན་བྱེད་ཀྱི་རྟ་བདུན་ལས་མེད་པས་དེ་ལྟར་དགོས་དོན་འགྲུབ་བྱེད་ཀྱི་རྐྱེན་རྣམས་
ཆ་མ་ཚང་བ་སོགས་སྐྱོན་ཅན་དེ་ལྟ་ནའང་ཉི་མ་རང་གི་སྣང་བ་ཐམས་ཅད་ཀྱི་བདག་པོ་གཟི་བྱིན་ཅན་
ཡིན་པས་རྐྱེན་གཞན་ལ་མ་ལྟོས་པར་འགྲོ་བ་གསུམ་པོ་ཟིལ་གྱིས་མནན་པར་བརྗོད་པས་གཞན་
ལས་འཕགས་པ་རྒྱུའི་ཁྱད་པར་བསྟན་པས་མཚོན་ཏེ།དཔེར་ན།བཟང་པོའི་མདངས་དམན་འགལ་
དུམ་ཡལ་གར་བསྟེན། །མཛེས་སྡུག་ལྟ་ཅི་བགྲོད་པའི་སྟོབས་གཞན་ཡང་། །དྲང་པོའི་གཏམ་གྱི་བླང་
དོར་གསལ་བྱེད་པའི། །རྒན་བུས་ཡིད་དབང་མ་ཕྲོག་གཞན་ཡོད་མིན། །ཉེར་དྲུག་པ་མཚུངས་སྦྱོར་
གྱི་རྒྱན་གྱི་མཚན་ཉིད་།རྩ་བར།བརྗོད་འདོད་ཡོན་ཏན་ཁྱད་འཕགས་དང༌། །ཞེས་སོགས་ཀྱི་དོན།
བརྗོད་འདོད་ཀྱི་དཔེ་ལྷག་པར་འཇིག་རྟེན་ན་གྲགས་ཆེ་བ་ཞིག་དང་དོན་མི་མཚུངས་ཀྱང་བསྟོད་པ་
དང་སྨད་པའི་དོན་དུ་མཚུངས་པ་ལྟར་བྱས་ནས་སྦྱོར་བ་ལ་མཚུངས་སྦྱོར་གྱི་རྒྱན་ཞེས་བྱ་སྟེ། དཔེར་
བརྗོད་ལ་བསྟོད་སྨད་གཉིས་ལས། དང་པོ་བསྟོད་པའི་མཚུངས་སྦྱོར་ནི། རྩ་བར གཤིན་རྗེ་ལུས་
ངན་ཆུ་ལྷ་དང༌།།ཞེས་སོགས་ཀྱི་དོན།ལྷོ་ཕྱོགས་ཀྱི་བདག་པོ་གཤིན་རྗེ་དང༌།བྱང་ཕྱོགས་ཀྱི་བདག་
པོ་ལུས་ངན་དང༌། ནུབ་ཕྱོགས་ཀྱི་བདག་པོ་ཆུ་ལྷ་དང༌།ཤར་ཕྱོགས་ཀྱི་བདག་པོ་མིག་སྟོང་པ་སྟེ
ཕྱོགས་བཞི་སྐྱོང་བའི་ཆེན་པོ་དེ་རྣམས་དང་བརྗོད་ཡུལ་གྱི་རྒྱལ་པོ་ཁྱོད་རྣམས་འཇིག་རྟེན་སྐྱོང་བ་
434

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ཞེས་པའི་སྒྲ་ནི་གཞན་ལ་འཇུག་ཡུལ་མེད་པར་ཁྱོད་རྣམས་ཀྱི་རྣམ་པར་འཛིན་ཞེས་འཇིག་རྟེན་སྐྱོང་
བ་ཞེས་པའི་སྒྲ་ཙམ་གྱི་རང་བསྟོད་ཡུལ་གྱི་རྒྱལ་།ཕྱོགས་བཞིའི་བདག་པོ་རྣམས་དང་འདྲ་བར་
བསྟན་པས་མཚོན་། དཔེར་ན། སྔོན་བྱོན་འཕགས་པའི་ཡུལ་དུ་མྱ་ངན་མེད། །ལྗོངས་འདིར་ཆོས་
རྒྱལ་ཚངས་པ་ལྷའི་མེ་ཏོག །ད་ལྟ་དེ་ཡི་བསྟན་ལ་མི་རྗེའི་ཞབས །རྣམ་གསུམ་ཆོས་ཀྱི་རྒྱལ་པོའི་
གྲགས་པ་གསལ། །གཉིས་པ་སྨད་པའི་མཚུངས་སྦྱོར་ནི། རྩ་བར། རི་དྭགས་མིག་དང་འགྲོགས་པ་
དང་། །ཞེས་སོགས་ཀྱི་དོན། རི་དྭགས་མིག་ཅན་གཞོན་ནུ་མ་དང་འགྲོགས་པའི་བདེ་བ་མི་རྟག་པའི་
དཔེ།གློག་དང་སྤྲིན་རྣམས་བསྟན་ནས་སྐད་ཅིག་ལས།།མི་རྟག་འགྱུར་བའི་ཆོས་ལ་སུ་ཡིད་བརྟོན།།
ཉེར་བདུན་པ་འགལ་བའི་རྒྱན་གྱི་མཚན་ཉིད་ནི། རྩ་བར། འགལ་ཟླ་སྒྲུབ་བྱེད་སླད་དུ་ནི། །
ཞེས་སོགས་ཀྱི་དོན། འགལ་ཟླ་སྒྲུབ་བྱེད་ཀྱི་སླད་དུ་ཚིག་སྦྱོར་གང་དུ་དངོས་པོ་བྱ་བ་དང་ཡོན་ཏན་
སོགས་འགལ་བ་རྣམས་སྦྱོར་བའི་ཡུལ་གཅིག་ལ་འགྲོགས་པ་མི་འགལ་བར་བསྟན་པ་ནི་འགལ་
རྒྱན་ཞེས་བྱ་སྟེ། དཔེར་བརྗོད་ལ་དྲུག་ཡོད་པའི་དང་པོ་གཞི་ཐ་དད་པའི་བྱ་བ་འགལ་བ་ནི། རྩ་བར།
ངང་པའི་རྒྱལ་པོ་རྣམ་དག་ནི། །ཞེས་སོགས་ཀྱི་དོན། སྟོན་དུས་ངང་པ་དགའ་བའི་ཅ་ཅོ་འཕེལ་བ་
དང༌།དུས་དེ་ལ་ཆར་སྤྲིན་དང་བྲལ་བས་རྨ་བྱ་རྣམས་ཀྱི་ཡིད་དུ་འོང་བའི་སྒྲ་འབྱིན་པ་ཉམས་སོ་ཞེས།
གཞི་ངང་པ་དང་རྨ་བྱ་གཉིས་ཐ་དད་ལ་བྱ་བ་སྒྲ་འཕེལ་ཉམས་ཀྱི་འགལ་བ་སྟོན་དུས་ཀྱི་གཞི་གཅིག་
ལ་འགྲོགས་པར་བསྟན་པས་མཚོན་ཏེ།དཔེར་ན།ལུས་མེད་སྙིང་ལ་ཞགས་པའི་དྲེགས་ལྡན་འགས། །
བསྟན་འགྲོའི་བདེ་སྐྱིད་དར་དྲག་ཉམས་པ་དང་། །གནམ་སྐོས་བསོད་ནམས་སྟོབས་རྒྱས་མི་ཡི་ལྷས། །
མི་མཐུན་ལས་སྐྱབས་ཕན་བདེ་ཅི་ཡང་སྤེལ། །
གཉིས་པ་ཡོན་ཏན་འགལ་རྒྱན་ནི། རྩ་བར། དབྱར་སྐྱེས་ཆུ་འཛིན་དག་གིས་ནི། །ཞེས་
སོགས་ཀྱི་དོན།གཞི་སྤྲིན་གཅིག་གིས་ཉིན་མོའི་སྣང་བ་སྒྲིབ་པས་ཡིད་མི་འོང་བས་ཆགས་པ་ཞིག་
ཡང་སྤྲིན་དེས་སིལ་བས་ཆགས་པ་རྒྱས་ཏེ། གཞི་སྤྲིན་གཅིག་གི་སྟེང་དུ་ཆགས་པ་ཞིག་དང༌།
ཆགས་པ་རྒྱས་པའི་ཡོན་ཏན་འགལ་བར་འགྲོགས་པ་བསྟན་པས་མཚོན་ཏེ། དཔེར་ན། གསུང་གི་
དབང་ཕྱུག་རྗེ་སྒྲ་ལྡན་མའི། །འཛུམ་ཟེར་སྣང་བས་སྐལ་བཟང་འགྲོ་ཀུན་གྱི།།ཤེས་བྱར་བལྟ་བའི་
435

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བློ་གྲོས་རྒྱས་པ་དང༌། །མ་རིག་རྨོངས་པའི་ཚོགས་ཀུན་ཉམས་པར་བྱས། །ཡང་ན། འདྲེན་མཆོག་
རྣམ་དཀར་མཛད་པའི་འཕྲིན་ལས་ཀྱིས། །འགྲོ་ཀུན་རྫོགས་ལྡན་དཔལ་གྱི་འཚོ་བ་དང༌། །ལུས་མེད་
ནག་པོའི་ཕྱོགས་གྱུར་སྡེར་བཅས་ཀུན། །མི་བཟོད་མྱ་ངན་མུན་པ་ཁེབས་པར་གྱུར། །ཡང་ན། བཅུ་
དྲུག་ལང་ཚོ་རྫོགས་པ་ཟླ་བཞིན་མའི། །རེག་བྱ་སྲེད་ལྡན་འཁོར་བའི་མངལ་དུ་བཅིངས། །ངེས་དོན་
ཐེག་མཆོག་ལམ་ཞུགས་སྐལ་ལྡན་ལ། །དགའ་བཞིའི་འགྲོས་ཀྱི་ཟག་བཅས་འཛིན་པ་བཀྲོལ། །
གསུམ་པ་རྫས་འགལ་བ་། སྐེད་པ་ཕྲ་ཞིང་རོ་སྨད་སྦོམ། །ཅེས་སོགས་ཀྱི་དོན། གཞི་བུད་མེད་
གཅིག་པུ་ལ་ཡོད་པའི་རྫས་སྐེད་པ་ཕྲ་བ་དང་རོ་སྨད་སྦོམ་པ་འགལ། མཆུ་དམར་བ་དང་མིག་ནག་པ་
འགལ། ལྟེ༌བ༌དམའ༌བ༌དང༌ནུ༌མ༌མཐོ་བ་འགལ་བ་རྣམས་བུད་མེད་ཀྱི་ལུས་གཅིག་གི་སྟེང་དུ་
འགྲོགས་པར་བསྟན་པའི་མཚོན་ཏེ། དཔེར་ན། བགྲོད་པའི་སྟབས་མཛེས་རྣམ་གསུམ་བླ་གོས་ཧྲུལ། །
ཞི་མཛུམ་མདངས་དཀར་དབུ་སྐྱེས་ཅོད་པན་ནག།བསམ་གཏན་ལ་གནས་སྤྱན་ཟུར་འགྲོ་ལ་གཡོ།།
གསུང་འཇམ་ལུང་རིགས་ལྡན་དགེ་བའི་བཤེས། །
བཞི་པ་རྫས་དང་ལས་འགལ་བ་ནི། རྩ་བར། པད་རྩའི་ལག་པ་ཆུ་ཤིང་བརླ །ཞེས་
སོགས་ཀྱི་དོན པདྨའི་རྩ་བ་ལྟར་མཉེན་ཞིང་འཇམ་པའི་ལག་པ་སོགས་བུད་མེད་ཀྱི་ལུས་ལ་ཡོད
པའི་ཁྱད་ཆོས་སམ་རྫས་བསིལ་བ་ཚོགས་པས་བྱེད་ལས་ཀྱང་བསིལ་བ་ཞིག་དགོས་རྒྱུ་ལ་གདུང་བ་
བསྐྱེད་པ་འགལ་བར་བསྟན་པས་མཚོན་ཏེ།དཔེར་ན། ཟླ་བའི་བཞིན་ལ་མིག་ཟུང་བུང་བའི་དཔལ། །
སྨིན་འཁྱོག་ཨུཏྤལ་ནགས་དང་མཛུམ་པའི་མདངས། །པད་གཞོན་ལང་ཕྱེ་འདྲ་ཡིད་འོང་མས། །
བདག་ཡིད་འདོད་གདུང་མེ་ཡིས་བསྲེགས་པར་བྱས། །ལྔ་པ་གཞི་གཅིག་གི་བྱ་བ་འགལ་བ་ནི།རྩ་
བར། བསྐྱེད་ཚལ་རླུང་གིས་རབ་སྐྱོད་པས། །ཞེས་སོགས་ཀྱི་དོན། སྐྱེད་མོས་ཚལ་རླུང་གིས་བསྐྱོད་
པའི་མེ་ཏོག་གི་རྡུལ་གྱིས་མིག་ལ་མ་རེག་ཀྱང་བྲལ་བའི་ཉེན་པ་རྣམས་ཀྱི་མིག་ལས་མཆི་མ་ཟག་
པར་བྱེད་། །ཞེས་རྡུལ་གྱི་མིག་ལ་རེག་པའི་བྱ་བ་བཀག་ནས་མིག་ཆུ་ཟག་པས་འགལ་བར་བསྟན་
པས་མཚོན་ཏེ། དཔེར་ན།དོན་ཆུང་གཡེང་བས་མནར་མིན་རང་གནས་སུ། །འཁོད་བྱས་ཐོས་དོན་
བསམ་པའི་སྒྲོ་འདོགས་མཐའ །བཅད་པས་མ་བསྐུལ་ན་ཡང་གཞོན་ནུའི་ཚོགས། །སྡིག་པ་དོན་
436

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
གཉེར་བློ་ཡིས་གནས་འདིར་ལྷགས །ཡང་ན།བསམ་དང་སྦྱོར་བའི་རི་མོ་རྣམ་འཁྱོག་པའི། །གནོད་
སེམས་དུག་གི་ངར་ལྡན་ཚིག་རྩུབ་མཚོན། །བཏབ་པ་མིན་ཡང་ཚུལ་མིན་སྐྱེ་བོ་འགའི། །སྙིང་ལ་
བཟོད་མེད་གདུང་བ་དྲག་པོས་མནར། །དྲུག་པ་སྦྱར་བའི་འགལ་བ་ནི། རྩ་བའི་རྒྱ་དཔེ་གཅིག་ལ་
འགྱུར་གཉིས་སྟོན་པའི་འགྱུར་དང་པོ།སྙན་པར་གྲོགས་མ་ཁྱོད་ཀྱི་མིག །ཅེས་སོགས་ཀྱི་དོན།སྙན་
པར་སྒྲོག་མ་ཞེས་བོས་ནས། ཁྱོད་ཀྱི་མིག་འབྲས་ཀྲྀཥྞ་སྟེ་ནག་པ། ཨརྫུ་ན་དཀར་བ་ལ། ཨ་ནུ་རཀྟ་
ནི་རྗེས་སུ་དམར་བ་ལ་འཇུག་པས་དེའི་རྗེས་སུ་དམར་བ་ཅན།ཀཪྵ་ནི་རྣ་བ་ལ་འཇུག་པས་རྣ་བ་
གཉིས་ཀྱི་བར་དག་ལ་བསྟེན་པ་ནི་སུའི་ཡིད་བརྟན་ཉིད་དུ་འགྱུར་ཏེ་མི་འགྱུར་རོ་ཞེས་མིག་ནི་ནག་
དཀར་དམར་བའི་ཁ་དོག་འགལ་བར་བསྟན་པ་དང༌། འཇུག་པས་དེའི་ཐ་དཀར་བ། ཡང་འགྱུར་
གཉིས་པ། ནག་མོ་སྙན་སྒྲོག་ཁྱོད་ཀྱི་མིག །ཅེས་སོགས་ཀྱི་དོན།ཡང་ཀྲྀཥྞ་ཞེས་པ་སྲིད་སྒྲུབ་ཀྱི་ཆུང་
མ་ནག་མོ་ལ་འཇུག་པས་ནག་མོ་སྙན་པར་སྒྲོག་མ་ཁྱོད་ཀྱི་མིག་གཉིས་པོ་ནི། ཨ་རྫུ་ན་སྲིད་སྒྲུབ་ལ་
འཇུག་པས་རང་གི་བདག་པོ་སྲིད་སྒྲུབ་ལ་ཨ་ནུ་རཀྟ་ཏེ་རྗེས་སུ་ཆགས་པ་ཞེས་པའི་དོན་ལ་འཇུག་
པས་རྗེས་སུ་ཆགས་པས་བལྟ་བར་བྱེད་ཀྱང༌།ཀཀྞི་ནི་རྒྱལ་པོ་རྣ་བ་ཅན་ལ་ཡང་འཇུག་པས།དེ་དགྲ་
བོ་རྣ་བ་ཅན་ལ་ཡང་ལྟ་བར་བྱེད་ཅིང་བསྟེན་པ་ནི་སྐྱེ་བོ་སུ་ཞིག་ཡིད་ཆེས་པའི་གནས་སུ་འགྱུར་ཏེ
ཡིད་མི་ཆེས་སོ་ཞེས་དགྲ་ཟླ་གཉིས་ཀ་བསྟེན་པ་འགལ་ཞིང༌། འདིར་གོང་གི་སྒྲ་དོན་རྣམས་རེ་རེས་
དོན་མཚན་མི་འདྲ་བ་གཉིས་རེ་སྟོན་པའི་རྒྱུ་མཚན་གྱིས་སྒྲ་སྦྱར་བས་སྦྱར་བའི་འགལ་རྒྱན་ནོ། །
དཔེར་ན།དཔལ་ལྡན་མཁྱེན་པའི་དབང་ཕྱུག་ཁྱོད་ཀྱི་སྤྱན།།དཀར་ནག་འབྲས་བུ་གཡོ་བ་མེད་པའི་
དངོས། །མ་འདྲེས་དཔལ་གྱི་མཛེས་པའི་ཚུལ་གཟིགས་ནས། །བླང་དོར་གསལ་བྱེད་དོན་ལ་སུ་མི་
རྟོག །ཉེར་བརྒྱད་པ་སྐབས་མིན་སྟོན་པའི་རྒྱན་གྱི་མཚན་ཉིད་ནི། རྩ་བར།སྐབས་མིན་འདོད་པས་
བསྟོད་པ་ནི། །ཞེས་སོགས་ཀྱི་དོན། བསྟོད་པའི་ཡུལ་དུད་འགྲོ་ལྟ་བུའི་སྐབས་སུ་མ་བབ་པ་ཞིག་ལ་
རང་འདོད་ཀྱིས་བསྟོད་པའི་ཡུལ་དུད་འགྲོ་ལྟ་བུ་སྐབས་སུ་མ་བབས་པ་ཞིག་ལ་རང་འདོད་ཀྱིས་
བསྟོད་པ་ནི་སྐབས་མིན་བསྟོད་པའི་རྒྱན་དུ་བཞེད་ཏེ་དཔེར་བརྗོད་ནི། རྩ་བར། གཞན་མིང་བསྟེན་
པའི་རི་དྭགས་རྣམས །ཞེས་སོགས་ཀྱི་དོན། གཞན་མིང་འཛིན་དང་རེ་བཅས་ལ་ལྟོས་མི་དགོས་
437

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པར་འབད་མེད་དུ་བསྙེད་པ་སླ་བའི་ནོར་ཆུ་དང་རྩའི་མྱུ་གུ་སོགས་ཀྱིས་ནགས་རྣམས་སུ་བདེ་བར་
འཚོ་ཞིང་བདེ་བར་སྤྱོད་པའི་རི་དྭགས་འདི་རྣམས་སྐྱིད་དོ་ཞེས།རྟེན་མིའི་འགྲོ་བས་བདག་མེད་ཀྱི་རི་
དྭགས་འདི་རྣམས་སྐྱིད་དོ་ཞེས།རྟེན་མིའི་འགྲོ་བས་བདག་མེད་ཀྱི་རི་དྭགས་ལ་བསྟོད་པ་སྐབས་སུ་
མ་བབས་ཀྱང་སྐྱེས་བུའི་བྱེ་བྲག་ཀུན་སློང་དང༌།ཉོན་མོངས་ཀྱི་གདུང་བ་ལ་བརྟེན་པ་དེ་སྐད་ཅེས་
བསྟོད་པ་ལས་སྐབས་མིན་བསྟོད་པའི་རྒྱན་དུ་སྟོན་པས་མཚོན་ཏེ། དཔེར་ན།ཕྲ་མོའི་གནས་སྟོན་མ་
རྟོགས་སོམ་ཉིའི་བློ། །ཟིང་ལོང་མང་པོའི་གདུང་བ་མི་དགོས་པར། །རང་རང་ཡིད་མཐུན་མཛའ་
གྲོགས་དག་དང་ནི། །བག་ཡངས་ཟོལ་བདེར་གནས་པ་འདི་རྣམས་སྐྱིད། །ཡང་ན། མཐོ་བསྟོད་
དམན་ལ་འཁུ་སོགས་གྱི་ནའི་ལས །ཅུང་ཟད་མི་དགོས་ཉིན་རེ་ཟས་ཀྱིས་འཚོ། །གང་འདོད་གནས་
སུ་གཤེགས་པའི་རང་དབང་ཅན། །གཉིས་སྐྱེས་གཞོན་ནུའི་ཁྱུ་ཚོགས་འདི་རྣམས་བདེ། །ཉེར་དགུ་
པ་ཟོལ་བསྟོད་ཀྱི་རྒྱན་གྱི་མཚན་ཉིད་ནི། རྩ་བར།གལ་ཏེ་སྨད་པ་བཞིན་བསྟོད་ནས། །ཞེས་སོགས་
ཀྱི་དོན། བརྗོད་བྱ་དེ་ལ་རྣམ་པ་སྐྱོན་བརྗོད་པ་ལྟར་གྱི་དོན་ལ་བསྟོད་པའི་ཕུལ་བསྐྱེད་པའི་སྒོ་ནས་
སྟོན་གྱི་ཆེ་བ་ཉིད་སྟོན་པ་ལ་ཟོལ་བསྟོད་ཀྱི་རྒྱན་ཞེས་ཏེ།དཔེར་བརྗོད་ལ་གསུམ་ཡོད་པའི་དང་པོ་
མཐུ་ཕུན་ཚོགས་ཀྱི་ཟོལ་བསྟོད་ནི། རྩ་བར། རྭ་མ་དཀའ་ཐུབ་པ་ཡིས་ཀྱང༌། །ཞེས་སོགས་ཀྱི་དོན
རྒྱལ་པོ་ར་མ་ཎ་ནགས་སུ་དཀའ་ཐུབ་ལ་གནས་པ་རང་ཉིད་གཅིག་པུས་ཀྱང་ས་གཞིའི་ཁྱོན་འདི་ལ་
དབང༌། བསྒྱུར་བར་བྱེད་ན་རྒྱལ་པོ་ཁྱོད་དཔུང་ཚོགས་ཡན་ལག་བཞིའི་སྦྱོར་བས་གཞི་འདི་ལ་
བདག་ཏུ་བྱས་པ་ས་ལ་མཚར་ཅི་ཆེ་སྟེ་ང་རྒྱལ་མཛད་མི་རིགས་ཞེས། དམད་པ་ལྟར་བྱས་ནས་མཐུ་
ཆེ་བ་རཱ་མ་ཎ་དང་འདྲ་བར་སྟོན་པས་མཚོན་ཏེ།དཔེར་ན།ཨིནྡྲ་བོ་དྷིས་འདོད་ཡོན་མ་སྤངས་པར། །
ཚེ་འདི་ཉིད་ལ་ཟུང་འཇུག་མངོན་མཛད་ན། །རྟོག་པའི་འགྲོ་འདུ་ཀུན་བཅད་མི་ལ་རྗེས། །དེ་ཉིད་
མངོན་དུ་གྱུར་ལ་ངོ་མཚར་ཅི། །ཡང་ན། འདྲེན་པ་མཆོག་ཁྱོད་ཟབ་རྒྱས་གདམས་པ་ཡིས། །བདག་
བློའི་འཆིང་བ་གྲོལ་འདི་ངོ་མཚར་ཅི། །འཕགས་མའི་གསང་གསུམ་བཀོད་པ་དྲན་ཙམ་གྱིས། །
མཐའ་ཡས་ཤེས་བྱའི་ཚིག་དོན་རྟོགས་པ་མཚར། །
གཉིས་པ་དཔའ་བ་ཕུན་ཚོགས་ཀྱི་ཟོལ་བསྟོད་ནི།རྩ་བར། སྔོན་གྱི་སྐྱེས་བུ་ལས་བཅད་
438

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
ནས། ཞེས་སོགས་ཀྱི་དོན། སྔོན་གྱི་སྐྱེས་བུ་ནི་ཁྱབ་འཇུག་སྟེ་དེས་བདག་ཏུ་བྱེད་པའི་ས་གཞི་ལས་
ཀྱང་ཕྲོགས་ནས་ས་གཞི་དཔལ་འབྱོར་འདི་ནི་ཁྱོད་ཀྱི་ལོངས་སུ་སྤྱད་པར་བྱེད་མོད། རྒྱལ་པོ་བུ་རཾ་
ཤིང་པའི་རྒྱུད་པ་ཁྱོད་ཀྱི་ནི་མ་བྱིན་ལེན་གྱི་བྱ་བ་འདི་འདྲ་མཛད་རིགས་བསམ་ཞེས་སྨད་པ་ལྟར་གྱི་
སྒོ་ནས་མཐུ་བོ་ཆེ་ཁྱབ་འཇུག་ལས་ཀྱང་ཕྲོགས་ནུས་ན་གཞན་རྣམས་ནི་དེ་བས་ཀྱང་ལྟ་ཅི་སྨོས་པར་
བསྟན་པ་དཔའ་བ་ཕུན་སུམ་ཚོགས་ཀྱི་ཟོམ་བསྟོད་དེ། དཔེར་ན། ཤེས་བྱ་ཀུན་གྱི་དབང་ཕྱུག་
འཕགས་པ་ལྷས །སྲིད་ན་མཁས་རློམ་ཕྱིར་རྒོལ་སྡེར་བཅས་ཀུན། །བཅོམ་ནས་སྨྲ་བཅད་རྟུལ་
ཞུགས་ལ་སྦྱར་བས །སྙིང་རྗེའི་གཟིགས་པ་དམན་དེར་ཁེངས་ཅི་ཚལ །གསུམ་པ་སྟོབས་ཕུན་
ཚོགས་ཀྱི་སྦྱར་བའི་ཟོལ་བསྟོད་ནི། རྩ་བར། ཁྱོད་ཀྱི་བཙུན་མོའི་ས་གཞི་ནི། །ཞེས་སོགས་ཀྱི་དོན།
རྒྱལ་པོ་ཁྱོད་ཀྱི་ལོངས་སུ་སྤྱད་བྱ་བཙུན་མོ་དང་ས་གཞི་ནི་ལག་འགྲོ་ནི་གླུ་དང་སྐྱེ་བོ་ངན་བྱོལ་སོང་
རྣམས་ལ་འཇུག་པས དེ་ལྟ་བུའི་ལོངས་སྤྱོད་ལ་ཆགས་པས རྒྱུ་མཚན་དེས་ན་བདག་ཁྱད་པར་
འཕགས་སོ་སྙམ་པའི་ང་རྒྱལ་མཛད་མི་རིགས་ཞེས ང་རྒྱལ་བྱ་རིང་མི་ཆོག་པར་སྨད་པ་ལྟར་གྱིས།
བཙུན་མོ་ཀླུའི་ལོངས་སྤྱོད་ནོར་བུའི་རྒྱན་འཛིན་པ་དང་ས་གཞི་ཀླུའི་ལོངས་སྤྱོད་རྒྱ་མཚོ་ལ་ཆགས་པ་
རྒྱ་ཆེ་བའི་དོན་ཏེ་སྟོབས་དང་ལོངས་སྤྱོད་ཐམས་ཅད་ཀྱི་བདག་པོ་ཡིན་པར་ཟོལ་གྱི་བསྟོད་པས་
མཚོན་ཏེ།དཔེར་ན།མགོན་ཁྱོད་ཞབས་ཟུང་བསྙེན་པས་བློ་ཚོགས་ཀུན། །དལ་བ་མི་ཐོན་སློབ་པའི་
ཁུར་གྱི་རྣོན། །ཕྲ་ཞིབ་དོན་མ་རྟོགས་པའི་ངལ་བ་ཡིས །རྟག་ཏུ་ལུས་སེམས་གཉིས་ཀ་ཤིན་ཏུ་
མནར།།
སུམ་ཅུ་པ་ངེས་བསྟན་གྱི་རྒྱན་ལ་མཚན་ཉིད་ནི།རྩ་བར། གལ་ཏེ་དོན་གཞན་འཇུག་པ་
ཡིས། །ཞེས་སོགས་ཀྱི་དོན།རང་བརྗོད་འདོད་ཀྱི་བསྟན་བྱའི་དོན་དེ་ཉིད། །སྟོན་བྱེད་དཔེའི་འཇུག་
པ་ཞིག་གི་བསྟན་བྱ་དེ་ཡང་དེ་དང་མཚུངས་པར་གོ་བའི་ངག་ཞིག་ངེས་བསྟན་གྱི་རྒྱན་ཞེས་བྱ་སྟེ་
དཔེར་བརྗོད་ལ་མཆོག་དམན་གཉིས་ལས། དང་པོ་མཆོག་གི་ངེས་བསྟན་ནི། རྩ་བར། ཉི་མ་འཆར་
བ་ཉིད་ཀྱིས་ནི། །ཞེས་སོགས་ཀྱི་དོན།ཉི་མ་འཆར་བ་ཉིད་ཀྱིས་པདྨ་རྣམས་རྗེས་བཟུང་ནས་མཛེས་
པའི་དཔལ་སྟེར་བར་བྱེད་ཅེས་པ་ནི་ངེས་པ་བསྟན་བྱེད་ཀྱི་དཔེ་དང་།བསྟན་བྱ་ནི།ཕུན་སུམ་ཚོགས་
439

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པའི་དངོས་པོ་འབྲས་བུར་གྲུབ་པོའི་དམ་པས་གདུལ་བྱ་རྣམས་གྲོགས་བཟང་པོ་ལྟར་ཕན་པས་རྗེས
སུ་འཛིན་པར་བསྟན་པའི་ཕྱིར་ཡིན་ནོ་ཞེས་བསྟན་པས་མཚོན་ཏེ། ཡང་ན། དག་པའི་ཤེལ་ལས་
ཡོངས་གྲུབ་མེ་ལོང་ངོས །བརྒྱ་ཕྲག་གཟུགས་བརྙན་འགོག་པ་མེད་འཆར་བ། །འདྲེན་མཆོག་
གཟིགས་པའི་ཡུལ་དུ་ཤེས་བྱའི་ཆོས། །མཐའ་ཡས་ཚིག་དོན་མ་འདྲེས་གསལ་བ་མཚོན། །དཔེར་ན།
སྤྲིན་བྲལ་སྟོན་གྱི་མཁའ་དབྱིངས་དྭངས་པ་ལ །རྟ་རྒྱས་བདུད་རྩིའི་ཟེར་གྱི་གང་བའི་དངོས། །
འཆར་འདི་འགྲོ་ལ་དམ་པའི་མཁྱེན་བརྩེའི་འཕྲིན། །ལས་རྣམས་བཞི་ཡི་འཇུག་པ་དཀར་བ་མཚོན། །
གཉིས་པ་མཆོག་མིན་ངེས་བསྟན་ནི། རྩ་བར། ཟླ་བའི་ཟེར་གྱིས་རེག་པ་ན། །ཞེས་སོགས་ཀྱི་དོན།
ཟླ་བའི་ཟེར་གྱི་རེག་པ་སྟེ་ཕོག་པ་ཙམ་གྱིས་མུན་པའི་འཕྲེང་བ་མཐའ་དག་ནུབ་པ་ནི་སྟོན་བྱེད་ཀྱི་
དཔེ་དང་། བསྟན་བྱ་བྲལ་བ་རྒྱལ་པོའི་ལུགས་དང་འགལ་བ་རྣམས་ལ་གསོད་པ་སོགས་ངན་པའི་
མཐར་གྱུར་པ་གསལ་བར་བྱེད་ཞེས། སྐྱེ་བོ་ངན་པས་ལས་ཀྱི་མཐའ་སྟོན་པས་མཚོན་། དཔེར་ན།
ཉིན་མོའི་སྣང་བ་མི་གསལ་མཁའ་དབྱིངས་ཁྱོན། །སྟུག་པོའི་སྤྲིན་གྱིས་ཕྱོགས་མཚམས་ཀུན་
ཁེབས་པ། །རང་བཞིན་འོད་གསལ་བདེ་གཤེགས་སྙིང་པོའི་ཁམས། །ལྷན་སྐྱེས་མ་རིག་འཐིབས་
བུས་སྒྲིབས་པ་མཚོན། །ཡང་ན། རྒྱན་གོས་རྣམ་བཀྲས་ཀླུབས་པའི་གྲོང་ཁྱེར་ལས། །མཛེས་སྡུག་
ཡན་ལག་བཟློས་པའི་གར་བསྒྱུར་བ། །གང་གི་དབང་གྱུར་འདོད་ལ་མངོན་ཆགས་འགྲོ། །མཛའ་བ་
མི་བརྟན་འགྱུར་བ་ངེས་པར་མཚོན།།
སོ་གཅིག་པ་ལྷན་ཅིག་བརྗོད་པའི་རྒྱན་གྱི་མཚན་ཉིད་ནི། རྩ་བར།ཡོན་ཏན་ལས་རྣམས་
ལྷན་ཅིག་གི། ཞེས་སོགས་ཀྱི་དོན། བརྗོད་བྱའི་དངོས་པོ་གཉིས་ཀྱི་ཡོན་ཏན་དང་ལས་ལ་སོགས་པ་
གང་རུང་ལྷན་ཅིག་ཉིད་དུ་བསྟན་པ་ནི་ལྷན་ཅིག་བརྗོད་པའི་རྒྱན་ཞེས་བྱ་སྟེ།དཔེར་བརྗོད་ལ་གསུམ་
ཡོད་པའི་དང་པོ་ཡོན་ཏན་ལྷན་ཅིག་བརྗོད་པ་ནི། རྩ་བར། ད་ནི་མཚན་མོ་འདི་རྣམས་དང་། །ཅེས་
སོགས་ཀྱི་དོན། མཚན་མོའི་ཐུན་གསུམ་པོ་འདི་ནི་བདག་དགའ་མ་དགུག་སྡོད་ཀྱི་དབུགས་ཤུགས་
རིང་འབྱིན་པ་དང་ལྷན་ཅིག་རིང་། །དེ་བཞིན་ཟླ་བའི་རྒྱན་དང་ལྡན་པ་ནམ་མཁའ་སྔོ་སངས་མའི་
ཁྱོན་འདི་རྣམས་ཀྱང་། བདག་འདོད་མྱོས་ཀྱི་ཚོར་བས་གདུངས་པའི་ལུས་དང་ལྷན་ཅིག་ཏུ་སྐྱ་སེང་
440

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
སེང་པོར་གྱུར་ཏོ །ཞེས་རིང་བ་དང་སྐྱ་བ་ཡོན་ཏན་ལྷན་ཅིག་ཏུ་བསྟན་པས་མཚོན་ཏེ།དཔེར་ན།ཉ་
རྒྱས་སྟོན་མཚན་ཟླ་བའི་དཀྱིལ་འཁོར་དང༌། །རྡོ་རྗེ་སྒྲ་མའི་འཛུམ་ཞལ་ལྷན་ཅིག་དཀར། །མཐོན་
མཐིང་རི་བོའི་གཟུགས་ཀྱི་མཚན་མ་དང༌། །རྣམ་པར་འཕྲུལ་བའི་སྤྱན་ཟུང་ལྷན་ཅིག་བཀྲ། ཡང་ན།
ཡིད་འོང་ཆུ་སྐྱེས་བཞད་པའི་ཚལ་ནང་དུ། །རྐང་དྲུག་སྦྲང་རྩིས་མྱོས་པའི་གྲེ་འགྱུར་དང༌། །བལྟ་ན་
སྙིང་དུ་སྡུག་པ་ན་ཆུང་མའི། །མགྲིན་སྒྲ་སིལ་བའི་དབྱངས་འདི་ལྷན་ཅིག་སྙན། །གཉིས་པ་ལས་ལྷན་
ཅིག་བརྗོད་པ་ནི། རྩ་བར། མགྲོན་པོ་རྣམས་ཀྱི་རྨོངས་པ་དང༌། །ཞེས་སོགས་ཀྱི་དོན། མགྲོན་པོ་
བྲལ་བས་ཉེན་པ་རྣམས་ཆགས་པའི་རྨོངས་པ་རྒྱས་པ་དང་ལྷན་ཅིག་ཤིང་ཙུ་ཏའི་སྙེ་མ་རྣམས་ཀྱང་
རྒྱས་། །ཆགས་པས་མིག་ལ་འཆི་མ་འབབ་པ་དང་ལྷན་ཅིག་མ་ལ་ཡའི་རླུང་དག་ཀྱང་འབབ་
ཞེས་རྒྱས་པ་དང་འབབ་པའི་ལས་ལྷན་ཅིག་ཏུ་བསྟན་པས་མཚོན་།དཔེར་ན།མཚུངས་མེད་རྗེ་
བཙུན་བླ་མའི་ཐུགས་རྗེ་དང༌།།ལྷན་ཅིག་གདུལ་བྱའི་བློ་ལ་དད་པ་འཕེལ།།མོས་སེམས་གདུང་བས་
མིག་ལ་མཆི་མ་དང༌། །ལྷན་ཅིག་བླ་མའི་བྱིན་རླབས་སྙིང་ལ་འབབ། །ཡང་ན།བདག་འཛིན་རྫས་ལ་
ཆགས་པའི་ཞེན་པ་དང༌། །ལྷན་ཅིག་རྣམ་གཡེང་ཚོགས་ནི་ཉིན་བཞིན་འཕེལ། །རྒྱུ་དེས་དགེ་ལ་
གཞོལ་བའི་བྱ་བ་དང༌། །རྣམ་བཀྲ་དབང་པོའི་གཞུ་རིས་ལྷན་ཅིག་ཡལ། །གསུམ་པ་བྱ་བ་གཅིག་
པའི་ལྷན་ཅིག་བརྗོད་པ་ནི།རྩ་བར།ཁུ་བྱུག་སྒྲོག་པའི་སྐད་བཟང་དང༌།།ནགས་ཀྱི་རླུང་ནི་དྲི་བཟང་
དང༌། །དཔྱིད་དུས་ཀྱི་ཉིན་མོའི་ཚེ་སྐྱེ་བོ་ཡིད་ལ་ཀུན་དགའ་བསྐྱེད་པ་གསུམ་པོ་འདི་ནི་མཉམ་དུ་
འཕེལ་བར་འགྱུར།ཞེས་བསྟན་པས་མཚོན་ཏེ། དཔེར་ན།རྒྱལ་ཡུམ་ངག་གི་ལྷ་མོའི་ཐུགས་རྗེ་དང་། །
ཤེས་བྱའི་གནད་དོན་མ་འདྲེས་བརྟོག་པའི་བློ། །ཡེངས་མེད་འབད་པས་སྒྲུབ་པའི་བརྩོན་འགྲུས་
མཐུ། །གསུམ་པོ་འདི་ནི་ལྷན་ཅིག་འཕེལ་བར་འགྱུར། །སོ་གཉིས་པ་ཡོངས་རྗེས་ཀྱི་རྒྱན་གྱི་མཚན་
ཉིད་ནི། རྩ་བར། དོན་རྣམས་བསྣོལ་བ་གང་ཡིན་པ། །ཞེས་སོགས་ཀྱི་དོན། ཡོན་ཏན་དང་ལས་ལ་
སོགས་པ་བསྣོལ་བ་སྟེ་ཕན་ཚུན་བརྗེས་པ་ལྟ་བུ་ནི་ཡོངས་རྗེས་ཀྱི་རྒྱན་ཞེས་བྱ་སྟེ།དཔེར་བརྗོད་ནི་
རྩ་བར། ས་སྤྱོད་རྣམས་ལ་མཚོན་བསྣུན་པ། །ཞེས་སོགས་ཀྱི་དོན། དགྲ་ཟླའི་ས་སྤྱོད་རྣམས་ལ་
མཚོན་བསྣུན་ནས་འཆི་བའི་འཇིགས་པ་སྟེར་བར་བྱེད་པ་ལས་དང༌། བསད་བྱ་དེའི་གཡུལ་དུ་དཔའ་
441

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
བའི་གྲགས་པ་ཡུན་རིང་དུ་བསྒྲུབས་པའི་ཡོན་ཏན་ཕྲོགས་པ་ཡོངས་སུ་བརྗེས་པར་བསྟན་པའི་
མཚོན། དཔེར་ན། ཕྱག་ན་པད་དཀར་ཡེ་ཤེས་སྒྱུ་མའི་འཕྲུལ། །རྒྱལ་དབང་བདུན་པ་འགྲོ་ལ་ཕན་
པའི་དཔལ། །སྦྱིན་ནས་དེ་ཀུན་ཡིད་ཀྱི་དབང་པོ་ནི། །ལྷག་མེད་རང་གི་ལོངས་སུ་སྤྱད་བྱར་མཛད། །
ཡང་ན། དད་གུས་བསམ་སྦྱོར་ཚོན་རིས་མ་ཉམས་པས། །འདྲེན་མཆོག་ཐུགས་ཀྱི་རེ་བ་ཡོངས་
བཀང་བས། །མགོན་དེས་གསུང་རབ་ཟབ་རྒྱས་གདམས་པ་དང༌། །བྱིན་རླབས་ཐུགས་རྗེའི་འཇུག་
པ་བདག་ལ་སྩལ། །
སོ་གསུམ་པ་ཤིས་བརྗོད་ཀྱི་རྒྱན་ལ་མཚན་ཉིད་ནི།རྩ་བར། མངོན་པར་འདོད་པའི་དངོས་
པོ་ལ། །ཞེས་སོགས་ཀྱི་དོན།དོན་དུ་གཉེར་བྱ་འགའ་ལ་སྨོན་པ་ནི་ཤིས་བརྗོད་ཅེས་བྱ་སྟེ། དཔེར་
བརྗོད་ནི། རྩ་བར། ངག་ཡིད་སྤྱོད་ཡུལ་མ་ཡིན་པའི། །ཞེས་སོགས་ཀྱི་དོན། ངག་དང་ཡིད་ཀྱི་དྲག་
བྱའི་སྤྱོད་ཡུལ་ཙམ་མ་ཡིན་པར་ཡེ་ཤེས་ཀྱི་སྣང་བ་དམ་པས་ཁྱོད་ལ་རྟག་ཏུ་བསྲུངས་ཤིག་ཅེས་བསྟན
པས་མཚོན་ཏེ། དཔེར་ན། མཁའ་ཁྱབ་རྒྱལ་ཀུན་ཡེ་ཤེས་སྒྱུ་མའི་དངོས། །མཚན་དཔེའི་ལང་ཚོ་
རྫོགས་པ་འཇམ་མགོན་ལྷའི །སྙན་པས་ཁམས་གསུམ་འགྲོ་འདིའི་དབུགས་དབྱུང་བ། །གང་དེས་
ལྷ་ཡི་སྲས་ཁྱོད་རྟག་ཏུ་བསྲུངས །སོ་བཞི་པ་རབ་སྤེལ་གྱི་རྒྱན་གྱི་མཚན་ཉིད་ནི། རྩ་བར། ཐ་དད་
རྒྱན་རྣམས་བསྲེས་པ་ནི། །ཞེས་སོགས་ཀྱི་དོན། ཐ་དད་པའི་རྒྱན་མི་འདྲ་བ་གསུམ་ལ་སོགས་པ་
བསྲེས་ཏེ་ཚིག་སྦྱོར་གཅིག་ལ་གནས་པ་ནི་སྤེལ་མའི་རྒྱན་ཞེས་བྱ་སྟེ དེ་ལ་དབྱེ་ན། རྩ་བར། ཡན་
ལག་ཡན་ལག་ཅན་དངོས་ཀྱི། །ཞེས་སོགས་ཀྱི་དོན། ཡན་ལག་ཅན་བསྒྲུབ་བྱ་དཔེ་རྒྱན་ལྟ་བུར་
བཀོད་ནས། དེའི་བསྒྲུབ་བྱེད་ཡན་ལག་དོན་གཞན་བཀོད་པ་ལ་སོགས་པས་བསྒྲུབ་སྟེ་ཕན་ཚུན་
ལྟོས་པ་དང་བཅས་པའི་སྐབས་དང༌། ཡང་། བསྲེ་བྱའི་རྒྱན་རྣམས་རང་དབང་ལྟར་ཕན་ཚུན་ལྟོས་
རེས་མེད་པར་སྟོབས་མཚུངས་སུ་བསྲེ་བ་སྟེ་དཔེར་བརྗོད་གཉིས་ཡོད་པའི། དང་པོ་བསྒྲུབ་བྱེད་
འབྲེལ་མཚུངས་ཀྱི་རབ་སྤེལ་ནི།རྩ་བར།མཛེས་མ་ཁྱོད་ཀྱི་བཞིན་གྱི་དཔལ། །ཞེས་སོགས་ཀྱི་དོན།
མཛེས་མའི་གདོང་ནི་མཛེས་སྡུག་གི་པདྨ་དག་གི་འགོག་པར་བྱེད་དོ་ཞེས་པ་དཔེ་རྒྱན་ཏེ་བསྒྲུབ་བྱ།
དེའི་སྒྲུབ་བྱེད་ཀོ་ཥའི་སྒྲ་པདྨའི་སྙིང་པོ་དང་། བང་མཛོད་གཉིས་ཀ་ལ་འཇུགདཎྜི་སྒྲ་པདྨའི་ཡུ་བ་དང༌།
442

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌
དམག་གི་དཔུང་ལ་འཇུག་ཅེས་པས།དེས་ན་འདི་ནི་སྒྲ་སྦྱར་ཞིང༌།པདྨའི་སྙིང་པོ་ཡུ་བར་བཅས་པའི་
མཛེས་སྡུག་ཕུན་སུམ་ཚོགས་པས་བུད་མེད་ཀྱི་གདོང་ལ་འགྲན་ནུས་པ་ལ་བྱ་དཀའ་བ་ཅི་ཞིག་ཡོད་
ཅེས་དོན་གཞན་བཀོད་པ་སྟེ། དེ་ལྟར་གཞུང་འདིར་སྒྲུབ་བྱ་ཡན་ལག་ཅན་དུ་གནས་པ་དཔེ་རྒྱན་དང་
དེའི་སྒྲུབ་བྱེད་སྦྱར་རྒྱན་དག་དོན་གཞན་བཀོད་པ་སྟེ་རྒྱན་གསུམ་ཚང་བས་མཚོན་ཏེ། དཔེར་ན། ཟླ་
ཤེལ་ལྟར་དྭངས་འཕགས་མའི་གསང་གསུམ་སྐུ། །མ་བྲིས་མཚན་དཔེའི་རི་མོ་གསལ་རྫོགས་པས། །
འགྲོ་ཡིད་འགུགས་འདི་པད་གཞོན་ལང་ཚོ་ལ། །ཕྱོགས་བྲལ་བུང་བའི་སྤྲིན་ཕུང་འདུ་བས་མཚོན།།
གཉིས་པ་སྟོབས་མཚུངས་དཔེ་བརྗོད་གཞུང་དུ་མི་འབྱུང་ཡང་། འདི་ལྟར། དགྱེས་ཞལ་དྲི་
བཟང་ཁང་པ་བྱེད་དབུས་ལ། །ལེགས་བཤད་དྲི་ཟའི་རྒྱུད་མང་ལྟར་སྙན་པས། །ཡིད་དང་རྣ་བའི་
དབང་པོ་ཅིག་ཅར་དུ། །འཕྲོག་མཁས་རྗེ་བཙུན་རཏྣ་བི་ཛའི་ཞབས །ཞེས་པ་ལྟ་བུའོ །སོ་ལྔ་པ་
དགོངས་པ་ཅན་གྱི་རྒྱན་ནི།རྩ་བར།སྙན་ངག་མཁན་གྱི་དགོངས་པ་སྟེ། །ཞེས་སོགས་ཀྱི་དོན།སྙན་
ངག་མཁན་གྱི་བསམ་པས་སྙན་ངག་བརྩམ་འདོད་ཀྱི་རྟོག་པ་ནི་དགོངས་པ་སྟེ།དེས་ཀུན་ནས་བླངས་
པའི་བརྩམ་བྱའི་སྙན་ངག་དེ་ཉིད་འགོ་བརྩམས་ནས་གྲུབ་པར་མ་གྱུར་གྱི་བར་ཚིག་སྦྱོར་གང་ལ་
གནས་པའི་རྒྱུན་ལུས་བཅད་ལྷུག་སྤེལ་མ་གསུམ་གྱི་ཡུལ་ལ་ཡོད་པའི་ཡོན་ཏན་ཁྱད་ཆོས་བཞི་ལྡན་
ཏེ་དེ་གང་ཞེ་ན། སྙན་ངག་གི་ཚིག་རྣམས་གཅིག་གི་གཅིག་ལ་ཕན་ཚུན་འབྲེལ་ཆགས་ཤིང་ཕན་པར་
སཕནཀུན།
ཚིག་གི་སྤངས་།བྱེད་པ་དང༌། དགོས་དོན་དང་བྲལ་བའི་ཚིག་གི་སྤངས་པ།མཆོག་དམན་ལ་མ་ལྟོས་པར་གནས་སུ་
མངགས་ཤེས་པ། བརྗོད་པའི་ཤུགས་ལས་བརྗོད་བྱའི་དོན་ཟབ་ཡང་བདེ་བླག་ཏུ་རྟོགས་ནུས་པ་སྟེ
དེ་རྣམས་ནི་ནང་བསམ་པའམ་དགོངས་པའི་དབང་དུ་གྱུར་པའི་ཕྱིར་དགོངས་པ་ཅན་ཞེས་པའི་རྒྱན་
དུ་འདོད་དེ། དཔང་ལོའི་འགྲེལ་པར། འདི་ནི་རྒྱན་ཐམས་ཅད་ཀྱི་རྒྱན་དུ་གྱུར་པ་སྟེ། དང་པོ་དང་
བར་དང་ཐ་མ་རྣམས་སུ་རྒྱུན་ལ་རྗེས་སུ་འཇུག་གོ་ཞེས་གསུངས་པའི་དོན་ཁོང་དུ་ཆུད་ཅིང་རྟོགས་
པར་བྱ།ལེའུ་གཉིས་པ་བཤད་ཟིན་། །
གྲུབ་པའི་མཐའ་ལ་མ་རྨོངས་རྣམ་དཔྱོད་ཀྱིས། །གོམ་སྟབས་ལྷོད་པོར་རྒྱུ་བས་ཤེས་བྱའི་
དོན། །མ་འདྲེས་མཁྱེན་པའི་དབང་ཕྱུག་དནྜི་ཞེས། །དྲན་དབང་ཀུན་གྱི་ཕུད་དེ་སླར་ཡང་བསྔགས། །
443

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
༡གང་གསུང་སྙན་ངག་ཁ་བའི་ས་འཛིན་དབང༌། །བསིལ་ལྗོངས་མཁས་མང་མཁྱེན་པའི་ཉི་གཞོན་
རྒྱས། །བཞུ་བའི་ལེགས་བཤད་ཡན་ལག་བརྒྱད་ལྡན་རྒྱུན། །རིས་མེད་གདུལ་བྱའི་ཡོལ་ཀོར་བཅུད་
དུ་འཁྱིལ། །༢དཔྱད་གསུམ་དག་པའི་ལུས་རྫོགས་སྤེལ་ལེགས་གོས །སྒྲ་དོན་རྒྱན་མང་མངོན་
བརྗོད་ཕྲ་ཚོམ་ཅན། །ཉམས་བརྒྱད་གར་དང་བསྲེས་པའི་གླུ་དབྱངས་མཁན། །དཔེར་བརྗོད་མཐོ་
རིས་སྒེག་མོའི་ཟུར་མིག་གིས། །༣བློ་གསལ་ལྷ་བུའི་ཡིད་ག་དབང་མེད་དུ། །ཕྲོགས་ན་བདག་ལྟ་
ཀུན་རྨོངས་མུན་པ་དང་། །འགྲོགས་པའི་གྲོང་ཚིག་འཕྲེང་བར་སྡེབ་འདུན་གང༌། །སྣག་ཤོག་གྲོན་
དང་རང་ཉིད་ངལ་བ་སྙམ། ། ༤བཏང་སྙོམས་མལ་དུ་བདེ་བར་མནལ་བྱས་ཀྱང༌། །སྨོན་ལམ་ཤེལ་
གྱི་སྲད་བུས་མཚམས་སྦྱར་བའི། །གཞན་དབང་རྐྱེན་གྱིས་བསྐུལ་བ་མ་བཟོད་པས །ངལ་བའི་ཁུར་
པོར་མགྲིན་པ་མཐོར་བཏེག་ནས། །མཁས་པའི་ལུགས་བཞིན་གཞུང་དོན་རྒྱ་མཚོ་ཆེ། །རིག་བྱེད་
ཡན་ལག་སྟོང་གི་ཀླུང་འབབ་པ། །རྣམ་དཔྱོད་གསེར་གྱི་ཡོལ་གོར་བསྐྱིལ་བ་ཡི །སྤོབས་པ་རྡུལ་
ཙམ་བདག་གི་མ་རྙེད་ཀྱང་། །རྩ་བའི་གཞུང་དང་དེ་འགྲེལ་ཡན་ལག་བཅས། །མཁས་པའི་གསུང་ལ་
ཞིབ་མོའི་བློས་དཔྱད་ནས། །རང་བཟོས་མ་བསླད་ཟབ་རླིང་རྟོགས་དཀའི་གནད། །འབའ་ཞིག་ཐེ་
ཚོམ་ལམ་དུ་མ་བཞག་པར། །ཞིབ་མོའི་འབྲུ་བསྣན་གཞུང་བཟང་སྙིང་པོའི་དོན།།བློ་གསལ་ཡིད་ཀྱི་
ཀུན་དགའ་སྐྱེད་བྱེད་པ། །དཔེར་བརྗོད་དཎྜིའི་ཞལ་ལུང་ཚུལ་འདི་བཀོད།།བློ་མིག་ལྡོངས་པས་རྣམ་
དཔྱོད་གོམ་པའི་སྟོབས། །འཁྱོར་ཡང་ལྷག་བསམ་དཀར་བ་ལ་བརྟེན་ནས། །རང་ནུས་སྤོབས་པ་
གང་ཡོད་མཐུ་བསྐྱེད་དེ། །གཞན་ལ་ཕན་འདོད་རི་མོ་དཀར་བ་ལས། །ཆོས་བརྒྱད་བ་ཀུ་ལའི་ཤིང་མེ་
ཏོག་ཁ། །འགྲན་སེམས་སྒེག་མོའི་ཆང་གིས་ཕྱེ་བའི་གཏམ། །གྲགས་འདོད་ཅ་ཅོས་རང་ཆེ་
འབྱིན་པ་ཡི། །གཞན་ཡིད་བསླུ་བའི་ཐབས་སུ་འདིར་མ་བསྟན། །སྙན་ངག་རྒྱ་མཚོ་ཆེར་ཞུགས་
ལེགས་བཤད་ནོར། །ལེན་འདོད་རེ་བ་སྙིང་ལ་བཀོད་པ་ཡི། །བློ་གྲོས་རབ་གསལ་དེད་དཔོན་
གཞོན་ནུ་ལ། །དང་པོའི་ལམ་གྱི་ས་མཁན་བྱེད་ཕྱིར་ཡིན། །འདི་ལ་ཉེས་བཤད་ཚིག་གི་ཐུན་པའི་
ཁྲོད། །གཞུང་དོན་སྙིང་པོ་གར་སོང་མ་དམིགས་ན། །བྱམས་ལྡན་མཁྱེན་པའི་སྤྱན་རས་སྟོང་
གཡོས་ལ། །སླར་ཡང་དཔྱད་གསུམ་དྭངས་བས་སྒྲུང་དུ་གསོལ། །འདིར་འབད་དགེ་ཚོགས་ཟླ་
444

སྙན་ངག་མེ་ལོང་ལེའུ་གཉིས་པའི་གཞུང་དོན་གསལ་བྱེད་དཔེར་བརྗོད་དང་བཅས་པ་དཎྜིའི་ཞལ་ལུང༌།
གཞོན་འབུམ་ཕྲག་གིས། །རིག་གནས་བསྟན་པའི་རྒྱ་མཚོ་ཆེར་རྒྱས་ཏེ། །རྒྱལ་བསྟན་འདོད་དགུའི་
འབྱུང་གནས་བསམ་འཕེལ་དབང༌། །བཤད་སྒྲུབ་རྒྱལ་མཚན་རྩེ་མོར་མཆོད་གྱུར་ཅིག།
དེ་ལྟར་སྙན་ངག་མཁན་དབང་ཐམས་ཅད་ཀྱི་གཙུག་གི་ནོར་བུ་ཕྱི་ནང་གི་གྲུབ་པའི་མཐའ་
ལ་མ་རྨོངས་པའི་པཎྜི་ཏ་ཆེན་པོ་ངག་གི་དབང་ཕྱུག་དབྱུག་པ་ཅན་ཞེས་མཚན་ཡོངས་སུ་གྲགས་པ་དེ་
ཉིད་ཀྱིས་མཛད་པའི་སྙན་ངག་གི་བསྟན་བཅོས་མེ་ལོང་མ་འདི་ཉིད་ལ་འགྲེལ་བཤད་དང་དཔེར་
བརྗོད་པ་སོགས་མཐའ་གཅིག་ཏུ་མ་བཀག་པས་འཛིན་མའི་ཁྱོན་འདི་ཡོངས་སུ་གང་བ་ལྟ་བུ་མཛད་
དུ་ཟིན་པས། དཔེར་བརྗོད་དམ་དུམ་ལ་རྟེན་པའི་རེ་དོགས་བགྱིད་མ་དགོས་ཀྱང༌། ལྷ་རིགས་ཀྱི་མྱུ་
གུ་མདའ་སྲས་དངོས་གྲུབ་རྣམ་རྒྱལ་ལམ་འདིར་གསན་སྦྱོངས་གནང་སྐབས་སྔོན་ཆད་མཁས་པས་
མཛད་པའི་དཔེར་བ ་དང་འགེལ་བས་བོ་དམ
མཛད་པའི་དཔེར་བརྗོད་པ་རྣམས་ནི་འགའ་རེ་ནང་དོན་དང་འགྲེལ་བས་བློ་དམན་རྣམས་ཀྱི་གོ་
དཀའ་བར་འདུག་པས། ཁྱོད་ཀྱི་གཞུང་དོན་དང་འབྱོར་བའི་གོ་ཤིན་ཏུ་བདེ་བ་ཞིག་གི་དཔེར་བརྗོད་
དང་བཅས་བགྱིས་ཤིག་ཅེས་ལན་མང་གསུང་གི་བསྐུལ་བ་ལྡོག་པར་མ་ནུས་པས འདི་ལྟར་བགྱིས་
པའི་སྤོབས་པ་རྡུལ་ཕྲན་ཙམ་མ་ཕྱིས་ཀྱང་སྒོ་གསུམ་གྱི་ངལ་བ་ཁྱད་དུ་བསད་ནས།རྩ་བའི་གཞུང་ལ་
གཞི་བྱས ཚད་ལྡན་གྱི་མཁས་པས་མཛད་པའི་འགྲེལ་པ་དང་དཔེར་བརྗོད་ལ་རྟོག་པ་ཞིབ་མོར
བཅུག་སྟེ། དཔེ་རྒྱན་སོགས་གོ་སླ་བ་རྣམས་ལ་འགོར་མཚན་ཉིད་ཙམ་བཟུང༌། གཞན་ལ་དཀའ་
གནད་རྣམས་གཞུང་དོན་དྲང་པོར་བསྲངས་ནས་གོ་བདེ་བས་ངག་གིས་བཀྲོལ་པ་དཔེར་བརྗོད་དང་
བཅས་པ་འདི་ནི་རིགས་འདུས་རྗེ་བཙུན་བླ་མ་འགྱུར་མེད་རིན་ཆེན་རྣམ་པར་རྒྱལ་བའི་ཞབས་རྟུལ་
རིགས་ཀྱི་ཅོད་པན་དུ་བཅིངས་ཏེ་གསུང་གི་བདུད་རྩི་ལ་ལོངས་སུ་སྤྱོད་པའི་བསྐལ་བ་ཅུང་ཟད་རྙེད་
པ་སྨར་གྱི་རིགས་པས་སྐྱེས་པའི་སྙོམས་ལས་མཁན་ཚངས་སྲས་དགྱེས་པའི་བློ་ལྡན་ཞེས་མིང་དུ་
བསྙད་པས་རང་ལོ་སོ་བཞི་པ་ས་ཕོ་རྟའི་ལོ་ཐ་སྐར་ཟླ་བའི་དམར་ཕྱོགས་རྒྱལ་བ་གཉིས་པའི་ཚེས་ལ་
བླ་བྲང་ཆོས་འཁོར་ལྷུན་པོའི་གཟིམས་ཆུང་ཀུན་གཟིགས་སུ་གྲུབ་པར་བགྱིས་པ་འདིས་ཀྱང་རང་དང་
བསྐལ་སྙམ་འགའ་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིགམངྒལཾ།། །།དགེ་ལེགས་འཕེལ
ལན་ཅིག་ཞུས།
445

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
༄༅། །སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་
ཀུན་ཏུ་དགའ་བའི་རོལ་མཚོ་ཞེས་བྱ་བ་བཞུགས་སོ། །
བློ་བཟང་པད་དཀར་དགེ་ལེགས།
མཉམ་པ་མེད་པའི་མཛེས་སྡུག་རི་མོ་ཚོགས་གཉིས་བྱེད་པོས་ལེགས་བྲིས་པའི །ཆོས་
འོད་སྣང་བ་རབ་བཀྲམ་འགྱེད་བརྩོན་ཟླ་བའི་སྲིང་མོ་སྙིང་སྡུག་ཏུ། །བྱས་པའི་བློ་གྲོས་མཐུ་ཆེན་
ཐོགས་མེད་དཔལ་ལྡན་དཎྜི་དེ་ཡི་ཡང་། །ཞབས་སེན་ནོར་བུའི་བྱི་དོར་བགྱིད་ལ་བདག་གི་ཟུར་ཕུད་
ཉེ་བར་སྦྱོར། །རྣམ་དཔྱོད་གཡས་སུ་འཁྱིལ་པའི་དུང་དཀར་པོས། །ལེགས་བཤད་འཛིན་ཁྲིའི་བ་
ཕུག་ནས་སླར། །མཚུངས་མེད་མཁས་པའི་གཞུང་ལུགས་དབྱངས་སྒྲོགས་མཁན། །སྔོན་བྱོན་ལོ་
པཎ་རྣམས་ལ་དད་ཕྱག་འཚལ། །ཇི་ལྟར་མ་ལ་ཡའི་མྱུ་གུ། །ཕྲ་བས་ཚ་གདུང་ལ་ཇི་བཞིན། །ལང་
གསར་པ་ཅན་གྱི་ཚིག །མ་རིག་གཤེད་དུ་འབེབ་པའང་སྣང་། །འདིར་རིག་པའི་བསྟན་བཅོས་ཆེན་
པོ་སྙན་ངག་གི་གཞུང་ལས་ལེའུ་ཐོག་མཐའ་བར་དུ་དགེ་བས་ལེགས་པར་བསྟན་པའི་རྒྱན་གྱི་ཁྱད་
པར་དཔེ་བརྗོད་གསལ་བར་བྱའོ།།
དེ་ལ་ཐོག་མར་ལམ་རྣམ་པར་དབྱེ་བའི་སརྒ་ནས་བཤད་པའི་རྒྱན་དངོས་ལྷོ་ཕྱོགས་པ་དང༌།
ལྡོག་པ་ཤར་ཕྱོགས་ཀྱི་ལུགས་གཉིས་སུ་ཕྱེ་བའི་ཡོན་ཏན་རྣམ་པ་བཅུ་བསྟན་། གཞུང་ལས། སྦྱར་
བ་རབ་དྭངས་མཉམ་ཉིད་དང༌། །སྙན་པ་ཤིན་ཏུ་གཞོན་པ་དང་། །དོན་གསལ་བ་དང་རྒྱ་དང༌། །
བརྗིད་དང་མཛེས་དང་ཏིང་ངེ་འཛིན། །ཞེས་གསུངས་པ་ལ། དང་པོ་སྦྱར་བའི་ཡོན་ཏན་ལ།མ་ཡིག་
བསྐོར་བའི་རྗེས་ཁྲིད་བློས། ཤར་ཕྱོགས་པ་འདོད་པའི་སྦྱར་བའི་ཡོན་ཏན། པད་མའི་འདབ་མ་ལྟར་
446

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ།
མཛེས་དབྱངས་ཅན་མ། །མ་རིག་མུན་པ་དག་བྱེད་ཉི་མ་སྟེ། །མ་འདྲིས་འགྲོ་ལ་མ་ལྟར་བརྩེ་བ་མོ །
མ་ལ་མ་དག་ཡིད་ཅན་མ་ལུས་སྐྱོངས །སྦྱོར་བ་ལྕི་བ་ལྷོ་ཕྱོགས་པ་འདོད་པའི་སྦྱར་བའི་ཡོན་ཏན།
མཚུངས་མེད་མཁས་པས་ལེགས་བརྩམས་བྷ་ཥཱི་ཏ། །ཚིག་དོན་ཕ་མཐའ་མི་མཚོན་རྒྱ་མཚོ་ནས། །
ངེས་གསང་ས་མཆོག་ཐོབ་པའི་བསོད་ནམས་ནི། །མཆོད་སྦྱིན་ལ་ཞུགས་ཀཽ་ཀ་བཞིན། །བེ་དརྦྷའི་
རབ་དང་གི་ཡོན་ཏན། མཐིལ་སྡིངས་ཤང་གཤོང་མཚོ་ཆེན་བཀོད་ལེགས་ལྗོངས །ཉེར་འཚེ་ཀུན་
བྲལ་བདེ་བར་བག་རྐྱང་གནས། །སོ་ཆེན་རང་བཞིན་མཛེས་པའི་ཕུན་ཚོགས་ནི། །ལྷ་དང་དྲང་སྲོང་
དགའ་བའི་ལྟད་མོར་ཆེ། །གཽ་ཌ་བའི་རབ་དང་གི་ཡོན་ཏན། དཀར་མིན་ས་སྐྱེས་གཞོན་ནུའི་དཔལ་
འཛིན་པའི། །ཡིད་འཕྲོག་མིག་ཞགས་འཕེན་དེའི་ཟློས་པའི་གར། །མེ་ཏོག་འབར་བའི་ཚལ་ནང་དུ་
བསྒྱུར་ཚེ། །ཀུན་གྱི་ཡིད་ལ་བདུད་རྩིའི་ཆར་རྒྱུན་ཕབ།།བེ་དརྦྷའི་མཉམ་ཉིད་ཀྱི་ཡོན་ཏན། །ག་པུར་
ཅན་དང་རྣམ་བཀྲའི་ཆུ་སྐྱེས་སྟེ། །མཛེས་པའི་ཞབས་སེན་འགོད་པའི་དཔལ་ཡོན་ཅན། །རྒྱལ་བའི་
སྒྱུ་འཕྲུལ་རབ་སྒེག་སྒྲ་དབྱངས་ལྷ། །སྒྲིབ་པའི་དྲི་མ་བསྒྲུངས་མཁས་འགྲོ་བློའི་གཉེན། །གཽ་ཌ་བའི་
མཉམ་ཉིད་ཀྱི་ཡོན་ཏན། བནྡྷུ་ཛི་ཀའི་འཁྲི་ཤིང་མཉེན་ལྕུག་རྩེར། །རབ་དམར་མེ་ཏོག་རྒོད་པ་ལ་
དགའ་བས། །སྦྲང་རྩིའི་དབྱངས་ལྡན་སྙན་པའི་སྒྲ་འབྱིན་པས། །དཔྱིད་ཀྱི་དཔལ་མོའི་དགའ་སྟོན་
བདག་གིས་མཐོང༌། །སྙན་པ་བེ་དརྦྷའི་སྒྲ་ཉམས་ལས་ཚིགས་མཚུངས་ཉེ་བའི་ཉམས། སྲིད་པའི་ར་
བར་སྲེད་ཅིང་ཁ་བསག་མཁན། །ལང་ཤོར་ལས་ལམ་མིན་ལ་ངང་གིས་འཇུག །ང་རྒྱལ་རྒྱགས་དང་
གཡོ་སྒྱུས་བ་ཡི། །སྙིགས་མའི་ཡིད་ཅན་འདི་དག་རྣམ་པར་འཁྱམས། །ཞེས་དང༌། ཁྲོ་དང་རླང་
པོར་སྨྲ་བའི་ཁ་བོ་ཆེ། །ངོ་ཟུམ་སྤྲིན་ནག་ནང་ནས་གློག་ལྟར་གཡོ། །གཅོང་རོང་རི་བྲག་ཅན་གྱི་ས་
གཞི་ལྟར། །སྙེམས་མིན་ཁེངས་ཤིང་ཞུམ་པའི་བློ་ཅན་ཁྱོད། །རྐང་པ་ལ་བསྐོར་བའི་རྗེས་ཁྲིད།
དཔག་མེད་ཚོགས་གཉིས་ལས་འཁྲུངས་མཁྱེན་བརྩེའི་གཏེར། །དཔལ་ལྡན་གུར་ཀུམ་གཞོན་ནུའི་
རྒྱལ་མཚན་ཅན། །དཔེ་མེད་འདུས་པའི་དབུས་ན་མངོན་མཐོ་བ། །དཔལ་གྱི་འབྱུང་གནས་དེ་ནི་
བསྔགས་པར་འོས། །ཚིག་ལ་བསྐོར་བའི་རྗེས་ཁྲིད། རབ་དྭངས་ནམ་མཁའི་དོ་རར་དལ་བུ་ཡིས། །
ནང་རེར་རྒྱུ་བའི་སྣང་བྱེད་ཡིད་བཞིན་ནོར། །རང་བཞིན་འོད་རྒྱས་སྨག་རུམ་སྟུག་པོ་རུ། །ལམ་ལོག་
447

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཕྱན་པའི་ལོང་བ་ཡོངས་སུ་སྐྱོབས །ཡི་གེ་རིང་པོར་བསྐོར་བའི་རྗེས་ཁྲིད། རྨད་བྱུང་འབྱོར་ལྡན་
གྲོང་དང་ནོར་གྱི་དཔྱ།།ལུས་དང་འཚོ་སྲོག་གཞན་པའི་མཛའ་ན་མོ། །ཅི་དགར་གཏོང་བའི་བྱང་ཆེན་
བརྟུལ་བཞུགས་ཀྱི། །སྙིང་སྟོབས་པདྨ་ས་སྐྱོང་དཔལ་གྱི་སྡེ།།གཽ་ཌ་བ་འདོད་པའི་རྗེས་ཁྲིད།རིལ་བ་
རབ་སྦྲེངས་བྲམ་ཟེ་ནགས་ཁྲོད་བརྟེན། །སྦྲང་རྩིས་དྲེགས་བསྒྲོད་བྲྀངྒི་ཚལ་ན་རྒྱུ། །རྨོངས་བློའི་སྐྱེ་བོ་
འདོད་ལྡན་གྲོང་འགྲོ་ལ། །གྲོལ་བ་ཐོབ་འདོད་སོ་སོར་བས་མཐའ་བསྙོག །དོན་གྱིས་ཉམས་ལ་གྲོང་
པའི་ཚིག་ཞུགས་པའི་སྐྱོན། རབ་ཏུ་མཛེས་པའི་བུད་མེད་གཞོན་ནུ་མ། །མཐོང་བ་ཙམ་གྱིས་འདོད་
ཆགས་ཆེར་འཕེལ་བ། །ཡན་ལག་དམ་པོར་འཁྱུད་སོགས་འཁྲིག་པ་ལ། །བྱུང་བའི་དགའ་བ་དེ་འདྲ་
ཅིས་མི་སྦྱོར །སྐྱོན་དེ་སྒྲིབ་བྱེད་ཀྱི་ཉམས།མཚར་སྡུག་ཟླ་རིས་རྫོགས་དེའི་འཛུམ་དཀར་འོད། །
སྙིང་ལ་ཕོག་པས་ཡིད་སྲུབས་ལང་ཚོའི་དཔྱིད།།རེག་བྱ་ཕུལ་ཏུ་ཕྱིན་པས་ཀུན་དགའི་རོ །ལོངས་སུ་
སྤྱོད་ལ་སྤྲོ་བ་ཅིས་མི་འཕེལ །གཅོད་མཚམས་ཀྱི་སྒྲས་གྲོང་ཚིག་གི་སྐྱོན།ཡིད་ཀྱི་བདུད་རྩིར་གྱུར་
པའི་དཔལ་མོ་མཚན། །བཟང་པོ་འབྱེད་པའི་ཆོས་ཅན་འདྲེན་པའི་ཁམས། །དཀར་པོའི་ཡོན་ཏན་
འཛིན་བྱེད་དེ་ཁོ་ནར། །སྤྲོ་བའི་བསམ་པ་དག་པས་བསྔགས་པར་རིགས། །ངག་ཚིག་ལ་གྲོང་པ་
ཞུགས་པའི་སྐྱོན། རབ་དམར་བཞིན་ངོས་རྔུལ་ཐིགས་ཀྱིས་བྲན་ཞིང༌། །སྲ་ཞིང་འཁྲེགས་པའི་རྡོ་རྗེ་
ཆེན་པོ་ཡིས །གཞན་ལ་དྲག་པོར་བསྣུན་པ་ལ་མ་བཟོད་པ། །འདར་ཞིང་འཁུན་ཏེ་དྲན་པ་ཉམས་
པར་གྱུར། །དམིགས་བསལ་སྐྱོན་མེད། འགྲོ་བ་ཀུན་ལ་ཆེར་ཆགས་རྡོ་རྗེའི་ཐུགས། །ཀུན་ཏུ་མི་
ཤིགས་མཉམ་པར་སྦྱོར་བ་ལ། །ཞུགས་ཀྱང་དམིགས་མེད་བརྩེ་བས་གདུལ་བྱའི་དོན། །སྤྱོད་འདི་
རྒྱལ་བ་རྣམས་ཀྱི་མཚན་མ་ཉིད།།ལྷོ་ཕྱོགས་པའི་ཤིན་ཏུ་གཞོན་པའི་ཉམས། སྔོ་ལྗང་ལོ་མའི་ཚལ་དུ་
གཙུག་ཕུད་ཅན། །འདབ་མ་བསྐྱོད་པའི་ཟློས་གར་དང་ལྡན་ཅིག །འཇའ་རིས་པ་ཊར་འཁྱིལ་བའི་
གདུགས་མཚར་པོ། །དལ་བུས་བསྐོར་བའི་ལྟད་མོ་ཅི་ཡང་མཐོང༌། །ཤར་ཕྱོགས་པ་འདོད་པ་བརྗོད་
དཀའ་བ། འབྲས་བཟང་ཕྲེང་དཀྲིས་དྲི་ཞིམ་ཚོམ་བུ་རུ །བསྒྲིགས་པའི་ས་གཞི་སྒྲ་སྒྲོགས་ཁམས་
འགོངས་པའི། །འཕྲོ་འདུའི་འོད་སྣང་ཁྲག་ཁྲིག་འགྲེམས་པ་ཡང་། །ཁ་བའི་དུམ་བུ་འདྲ་བའི་ནཀྵ་ཏྲ། །
ཤར་ལྷོ་འདོད་མཐུན་དོན་གསལ་གྱི་ཡོན་ཏན། མཆོད་སྦྱིན་འགྲུབ་པས་ཆེར་སྙེམས་རང་གི་བུར། །
448

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ།
བརྩེ་བ་སྤངས་ལ་རྗེས་ཁྲེལ་དཔལ་གྱི་ལག།སེངྒེའི་གཟུགས་བསྒྱུར་སྡེར་མཚོན་འཁོར་ལོ་ཆེས། །ལྔ་
བའི་མགྲོན་དུ་གཏང་བ་གསེར་ཅན་དེའོ། །ཤར་པ་སྐབས་འགར་འདོད་པ། བག་མེད་སྤྱོད་པར་
མངོན་ཕྱོགས་སྦྱིན་སྐྱེས་ལ། །རབ་ཁྲོས་གཟུགས་གཞན་སྤྲུལ་པའི་ཐབས་བཅས །སྐད་ཅིག་ཙམ་
གྱིས་ཉེར་ལེན་འཚོ་སྲོག་དང༌། །འཕྲལ་བའི་སྐབས་སུ་དབང་ཕྱུག་སྲེད་མེད་བུ། །བེ་དརྦྷའི་རྒྱ་ཆེ་བའི་
ཡོན་ཏན། ཀུན་མཁྱེན་པདྨ་དཀར་པོའི་གསུང་གི་གསང༌། །ལེགས་བཤད་ཡང་དག་ཕུལ་གྱི་ཆ་ཙམ་
ཡང་། །དད་པའི་སྣོད་དུ་ལྷུང་བས་ལྔ་རིག་པ། །ཕལ་གྱི་བཞེད་གཞུང་ཟོད་དུ་སྣང་བར་རིག །གཽ་ཌ་
བའི་རྒྱ་ཆེ་བའི་ཡོན་ཏན། འོད་ལྡན་རལ་གྲི་ནོར་བུའི་མཆིལ་ལྷམ་དང༌། །རིན་ཆེན་ཤིང་གི་སྐྱེད་ཚལ་
གཞལ་མེད་ཁང་། །རྣམ་བཀྲའི་གོས་དང་ཚལ་འཇམ་མལ་སྟན་སོགས། །ས་སྤྱོད་ཡོ་བྱད་མཆོག་ཏུ་
གྲུབ་འདི་མཚར།།གཽ་ཌ་བརྗིད་པའི་ཡོན་ཏན། སརྦ↑་ཛཱི↑་ཀ1་L་ཎཱ↑་གི↑་ཏི1།མཱ↑་
གཿ ↑ཏ↑་ར↑་སྱེ1་སཱ↑་ལྱl་ཝl།ཙནྡྲ↑དྷེ་རེེ↑་ཀུ↑་མཱ↑་ར↑་སྟི 1།
ས↑ཏྲེl་ལོ↑་ཀ↑ཤྭ1་རེ↑་ཛl་ཡཱ↑།བཻ་དརྦྷའི་བརྗིད་པའི་ཡོན་ཏན།ཟླè་
གཞོན↑་ཀཔྤཱl་རl་རྡུལ↑་འཛེགས↑་པl། །བདུད↑་རྩི↑་འཕྱུར↑་བའི↑་
རྒྱཟེ་མཚོ↑་ཇི་བཞིན↑། །མཁྱེན↑་པl་རབ↑་རྒྱས↑་སྭl་རl་སྭ↑་སྟི། །
འགྲོ↑་ལl་བརྩེ↑་བl་ཅི↑་ཡང↑་མི་འགོག↑ །ལྷོ་ཕྱོགས་པའི་མཛེས་པའི་ཡོན་
ཏན་ལ་སྦྱར་བ།རྒྱལ་བའི་ཐུགས་རྗེ་ལས་འཁྲུངས་རྣམས་འདྲེན་རྗེའི། །འཁོར་ལོས་མཚན་པའི་ཕྱག་
མཐིལ་མཉྫུཀའི། །རྡུལ་གྱི་ལན་བརྒྱར་རེག་པའི་སྤྱི་བོའི་ཁྱིམ། །ཚངས་པའི་གནས་ཞེས་འཁྱོག་པོ་
མིན་པར་བརྗོད། །བེེ་དརྦྷའི་མཛེས་པའི་ཡོན་ཏན་བསྔགས་པ་ལ་སྦྱར་བ། མཛེས་སྡུག་ལང་ཚོ་ཕྱུར་
བ་ལུས་ཕྲ་མའི། །ཀུན་ཡིད་འཕྲོག་བྱེད་མཐོན་མཐིང་འོད་ཅན་གྱི། །མིག་ཟུར་རིང་པོར་སྐྱོང་བའི་གོ་
སྐབས་ཀུན། །རབ་རྒྱས་བཞིན་གྱི་རྒྱ་དོག་པོར་སྣང༌། །ཤར་ཕྱོགས་པའི་མཛེས་པ་གཏམ་ལ་སྦྱར་བ
མཁྱེན་དང་བརྩེ་བའི་གཏེར་གྱུར་ཨ་ཏི་ཤའི། །ཞབས་སེན་ཆུ་སྐྱེས་བཀོད་པས་དགེ་ལེགས་སུ །
མཛད་པའི་བསིལ་ལྗོངས་འཛིན་མའི་ཡོན་ཏན་ཕུལ། །མི་བསྐྱོད་ཞིང་གི་ཡོན་ཏན་དེ་ལྟ་བུ། །གཽ་ཌ་
པའི་མཛེས་པ་བསྔགས་པ་ལ་སྦྱར་བ། །མཛེས་ལྡན་མ་ཀྱེ་བཞིན་རས་དཀྱིལ་འཁོར་ངོགས། །ཨིནྡྲ་
449

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ནི་ལ་གཅག་འདྲའི་མིག་ཞགས་ཟུང༌། །འཕྲོ་མའི་ངང་ཚུལ་མ་བརྟགས་གདོང་བཞི་པས། །བར་སྣང་
ཆུང་ངུར་སྤྲུལ་ཞེས་ཤེས་ལྡན་སྒྲོག །ཏིང་ངེ་འཛིན་གྱི་ཡོན་ཏན་སྤྱིར་བརྗོད་པ། ཚ་ཟེར་གཟི་བྱིན་མ་
བཟོད་ཀུནྡའི་མིག །སྨིག་རྒྱུའི་དྲ་བ་འཐུག་པོས་དཀྲིགས་པའི་ཚེ། །བདུད་རྩིའི་འོད་རིས་ག་བུར་
གྱིས་བསིལ་བའི། །ཐུར་མ་དག་གི་དལ་བུར་འབྱེད་འདི་མཚར། །བྱེ་བྲག་ཆོས་གཅིག་བཀོད་པའི་
ཏིང་ངེ་འཛིན། །ཀཻ་ལ་ཤ་ཡི་སྦྱིན་པའི་འབབ་ཆུའི་རྒྱུན། །འཐུངས་པས་ཚིམས་པའི་ལྡུམ་བུའི་ར་བ་ནི། །
མེ་ཏོག་མཛེས་པའི་ཕུན་ཚོགས་ཡིད་ཅན་ལ། །སྦྱིན་པས་རྟག་ཏུ་བྲེལ་བར་བྱེད་པ་ཉིད། །ཆོས་དུ་མ་
བཀོད་པའི་ཏིང་ངེ་འཛིན། ཉི་མའི་འོད་ཟེར་རྣོན་པོས་ཀ་མ་ལའི། །འཆིང་བྱེད་སྐུད་པ་བཅད་ཚེ་
བྷིངྒ་ར། །སྲེད་ལྡན་ཡིད་ཀྱིས་འཇམ་མཉེན་འདབ་མའི་སྦུབས། །ཉལ་ཞིང་སྦྲང་རྩིའི་རོལ་རྩེད་ལྷུར་
ལེན་།ཞེས་བྱ་བ་ནི་སྙན་ངག་མེ་ལོང་གཞུང་གི་དཔེར་བརྗོད་དབྱངས་ཅན་ཀུན་ཏུ་དགའ་བའི་
རོལ་མཚོ་ལས་ལམ་རྣམ་པར་དབྱེ་བའི་སྐབས་གསལ་བར་བྱས་པའི་ལེའུ་སྟེ་དང་པོའོ །།
གཉིས་པ་དོན་གྱི་རྒྱན་ཡོངས་སུ་བཤད་པ་ལས་བྱུང་བའི་བྱེ་བྲག་སུམ་ཅུ་རྩ་ལྔ་སྟེ་གཞུང་
ལས། རང་བཞིན་བརྗོད་དང་དཔེ་དང་ནི། །གཟུགས་ཅན་གསལ་བྱེད་བསྐོར་བ་དང་། །འགོག་དང་
དོན་གཞན་བཀོད་པ་དང༌། །ལྡོག་པ་ཅན་དང་སྲིད་པ་ཅན། །བསྡུས་དང་ཕུལ་བྱུང་རབ་བཏགས་
དང༌། །རྒྱུ་དང་ཕྲ་མོ་ཆ་དང་རིམ།།དགའ་དང་ཉམས་ལྡན་གཟི་བརྗིད་ཅན།།རྣམ་གྲངས་བརྗོད་དང་
ཀུན་ཏུ་ཕན། །རྒྱ་ཆེ་བསྙོན་དོར་སྦྱར་བ་དང༌། །ཁྱད་པར་མཚུངས་པར་སྦྱོར་བ་དང༌། །འགལ་དང་
སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་པ་དང༌། །ལྷན་ཅིག་བརྗོད་དང་ཡོངས་
བརྗེས་ཤིས། །རབ་སྤེལ་དེ་ནས་དགོངས་པ་ཅན། ། ཞེས་གསུངས་པ་ལྟར་ལས དང་པོ་རིགས་ཀྱི་
རང་བཞིན་བརྗོད་པ་ནི། གང་སྐུ་མཐོང་ན་མི་མཐུན་ཡོངས་བྲལ་ཞིང་། །གསུང་གསང་རབ་ཞི་དམ་
པའི་ཆོས་སྒྲ་ཅན། །ཟབ་ཐུགས་མཁྱེན་དང་བརྩེ་བའི་ཐུགས་མངའ་བའི །རྣམ་པར་འདྲེན་མཛད་མ་
ལུས་ཕྱག་གི་གནས། །གཉིས་པ་བྱ་བའི་རང་བཞིན་བརྗོད་པ་ནི། རིན་ཆེན་བྱང་ཆུབ་སེམས་ལ་
གོམས་པའི་མཐུས །ནམ་མཁའི་མཐའ་ཀླས་འགྲོ་དོན་མངོན་གྲུབ་ཅིང༌། །སྲིད་ཞིར་མི་གནས་མྱ་
ངན་འདས་པའི་སར། །ཡོངས་སུ་གཞོལ་བ་རྒྱལ་སྲས་ཆེན་པོའི་ཚུལ །བཞི་པ་རྫས་ཀྱི་རང་བཞིན་
450

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
བརྗོད་པ་ནི། ཕྱག་ན་པདྨ་ཀུན་དའི་དྲི་བསུང་ཅན། །རྣམ་པར་བཞད་ཅིང་མཐིང་མཛེས་ཟུར་ཕུད་
བཅིངས། །སྣ་ཚོགས་རིན་ཆེན་རྒྱན་གོས་གཡང་གཞི་ཡིས། །མཛེས་པར་ཀླུབས་འདི་ལྷ་མཆོག་ཁྱོད་
ཀྱི་དཔལ།།
གཉིས་པ་དཔེ་རྒྱན་སུམ་ཅུ་རྩ་གཉིས་ལས་དང་པོ་ཆོས་དཔེ། ངག་གི་དབང་ཕྱུག་ཡོངས་ཀྱི་
རྗེར་གྱུར་པ། །འཇམ་མགོན་ཞབས་མཐིལ་བཻཌཱུརྱ་དམར་པོ། །ཇི་བཞིན་ཀུན་ལ་ཕན་བདེ་སྩོལ་བའི་
དཔལ། །ཡིད་ལ་ཆགས་པའི་རྩེ་དགའ་ཉམས་སུ་མྱོང༌། །གཉིས་པ་དངོས་པོའི་དཔེ་ནི། རྡུལ་བྲལ་
མཁའ་ལྟར་དྭངས་པ་ཁྱོད་སྐུ་སྟེ། །ཕྱག་རྒྱ་མཛེས་བྱེད་རྡོ་རྗེ་འབར་བའི་མཚོན། །དགོངས་པ་སྣ་
ཚོགས་རྣམ་རོལ་ཏིང་འཛིན་ལྟར། །གཞལ་བྱས་དབེན་པའི་མཐུ་ལྡན་གསང་བའི་བདག །བཟློག་
པའི་དཔེ། དུལ་བའི་བརྟུལ་ཞུགས་ལ་གནས་ངུར་སྨྲིག་གི །བླ་གོས་འཇེབས་པར་ཀླུབས་པའི་དགྲ་
བཅོམ་ཚོགས། །ཇི་བཞིན་ཡིད་གར་འོང་བའི་གོམས་སྟབས་ཀྱིས །རྣམ་པར་རོལ་པ་ངུར་པའི་ཁྱུ་
དག་མཛེས། །ཕན་ཚུན་དཔེ་ནི། སྣ་ཚོགས་རྙོག་བྲལ་ཆུ་ལ་ཟླ་བརྙན་ལྟར། །མོས་པའི་རྗེས་སོང་
དཀྱིལ་འཁོར་འཁོར་ལོ་སྟེ། །གཅིག་པུ་དུ་མར་ཤར་བའི་ལྷ་ཚོགས་བཞིན། །འགག་པ་མེད་པ་ཆུ་
ཟླའི་རོལ་རྩེད་མཚར། །ངེས་པ་ཉིད་ཀྱི་དཔེ།ཐོགས་མེད་འདོད་པ་ཀུན་གྱི་ཡོན་ཏན་གྱི། །གཞིར་
གྱུར་མཁའ་འགྲོ་དྲ་བ་སྡོམ་པའི་དཔལ། །ཡིད་བཞིན་དབང་གི་རྒྱལ་པོ་ཉིད་མཚུངས་ཀྱི། །དཔེར་བྱ་
གཞན་པས་དམིགས་སུ་ཡོད་མ་ཡིན། །ངེས་མེད་དཔེ། རྒྱལ་ཀུན་བསྐྱེད་མཛད་བཅོམ་ལྡན་ཝཱ་ར་ཧི། །
བསྒྲུབ་ལ་མཆོག་གི་དངོས་གྲུབ་ཆད་མེད་རྒྱུན། །སྩོལ་འདི་རེ་ཞིག་ཡ་མུ་ན་ཀླུང་དང༌། །མཚུངས་མོད་
གཞན་པའི་དཔེ་ཟླ་ཡོད་ཀྱང་སྦྱོར། །བསྡུས་པའི་དཔེ། བསྟན་བསྲུངས་རྡོ་རྗེ་སྲིན་པོའི་ཡེ་ཤེས་གཟི། །
ཀུན་ཏུ་འཚོར་བ་ཁོ་ནས་དུས་མཐའི་མེར། །མཚུངས་པ་མ་ཡིན་སྟོབས་ལྡན་སྲིད་པའི་སྡེ །མ་ལུས་
སྲེག་པའི་མཐུ་དང་ལྡན་པས་ཀྱང་། །ཕུལ་བྱུང་དཔེ། རབ་བརྗིད་མཐིང་ནག་མགྲིན་པ་ཁྱོད་ཉིད་དང༌། །
མཐོན་ཀ་ཆེན་པོ་རྒྱ་མཚོའི་ཀློང་ན་མཐོང༌། །ཐ་དད་དེ་ལས་གཞན་དུ་རྣམ་དབྱེ་བའི། །ཆོས་འགའ་
དམིགས་པ་མ་ཡིན་རི་ཁྲོད་པ། །རབ་བཏགས་དཔེ། ཚངས་པའི་གཟི་བྱིན་ལྡན་པ་བདག་ཉིད་ཅེས། །
རྡོ་རྗེའི་རི་ཁྱོད་དྲེགས་འོས་མིན་ཏེ་འདིར། །སྣང་བྱེད་བདག་པོའི་འོད་ཀྱི་ཕུན་ཚོགས་ལའང་། །ཆོས་
451

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འདི་བདག་གིས་མངོན་སུམ་མཐོང་ཕྱིར་རོ། །རྨད་བྱུང་དཔེ།གང་ཞིག་མིག་སྨན་རི་བོ་རིན་པོ་ཆེའི། །
རྒྱན་འཆང་འཇུག་པ་བཅུ་ཡི་དཀའ་ཐུབ་ལ། །གཞོལ་བའི་མཐུ་དང་ལྡན་ན་སྐབས་གསུམ་བདག །
མཁའ་ལྡིང་ཤིང་རྟ་དེ་ཡི་རྗེས་སུ་འཆིང༌། །རྨོངས་དཔེ། མཆོག་སྦྱིན་ཕྱག་རྒྱ་ནོར་བུའི་འཁྲི་ཤིང་ཞེས། །
གཏགས་དེས་རབ་འཁྲུལ་གརྒའི་བུ་ཁྱོད་ལས། །གྲུབ་པའི་འདོད་དགུ་ལེན་ལ་ཕྱོགས་པའི་བློས། །
རིན་ཆེན་ལྗོན་པའི་འདབ་ཏུ་བསྒུག་ཅིང་གནས། །ཐེ་ཚོམ་དཔེ། ཀུན་ཏུ་གཡོ་བའི་ཆུ་རླབས་ཆེར་
འཕོས་པའི །འཇའ་རིས་སྣང་བརྙན་འཛུམ་འཕྲེང་འཁྲུགས་པའམ། །ལུས་མེད་སྙིང་ལ་ཉལ་བའི་
བདེ་བའི་གཟུགས། །རྣམ་པར་བཀྲ་བ་གང་ཡིན་འཕྱང་མོ་ཉུག །གཏན་ཕེབས་དཔེ།ཀུན་གྱི་ཡིད་ཀ་
འགུགས་པའི་སྲིད་པ་བ། །མ་ལུས་དབང་དུ་བྱེད་འདིས་བྱིས་པ་དག །མཚར་བ་འཛིན་པའི་འཇའ་
རིས་མ་ཡིན་ཏེ། །དེ་བས་སྦྲང་རྩིར་བྱེད་པ་དེ་ཁོ་ན། །སྦྱར་བའི་དཔེ།དྲི་མ་ཡོངས་དག་ཉིན་མོར་བྱེད་
པའི་ཟླ། །ཀུན་གྱི་བླ་ན་མངོན་པར་འཕགས་པའི་དཔྱིད། །འདོད་ཆེན་སྙིང་ལ་བརྣག་དཀའི་གདུང་
བྱེད་མཁན། །བདེ་སོགས་བདག་པོ་ཟླ་བའི་དཔལ་ཡོན་བཞིན། །མཉམ་ཉིད་དཔེ།སྨྲ་བའི་གཉེན་
གྱུར་སྒྲ་དབྱངས་ལྷ་མོ་ནི། །མཛེས་ལྡན་ངང་པའི་བུ་མོ་གཞོན་ནུ་བཞིན། །ཀུན་དགའ་སྐྱེད་བྱེད་
དཔལ་མོ་དེ་ཡི་མཚོར། །རྣམ་པར་རྩེན་པའི་ངོ་མཚར་དཔག་པར་དཀའ། །སྨད་པའི་དཔེ། འཛིན་
མའི་དཀྱིལ་འཁོར་རྣམ་རིག་རྟོག་པ་བྲལ། །ཧ་རི་ཙནྡན་འདབ་ཡངས་ལང་ཚོ་འཛད། །དེ་དག་ཉིད་
དང་མི་དབང་ཁྱོད་ཚུལ་ནི།།འཐུན་པ་ལས་ཀྱང་མངོན་པར་འཕགས་པར་གྱུར།།བསྔགས་པའི་དཔེ།
ས་ནི་རྒྱུ་དང་མི་ཀུན་གྱི་རྟེན། །ཙནྡན་ཡིས་ནི་འཇིག་རྟེན་དགའ་བ་བསྐྱེད། །འདི་དག་གནམ་གྱི་
མོང་འཛིན་ཁྱོད་དང༌། །རིགས་མཐུན་ཉིད་ཅེས་བློ་ཆེན་གཏམ་དུ་གླེང་། །བརྗོད་འདོད་དཔེ། གང་
ཞིག་ཡོན་ཏན་མཆོག་གི་མཛེས་པའམ། །ཅི་སྟེ་སྐྱོན་གྱི་ཕྱོགས་སུ་ལྷུང་ཡང་རུང༌། །ས་སྐྱོང་ཁྱོད་དང་
དཔལ་གྱི་དུམ་བུ་གཉིས །མཚུངས་ཞེས་བདག་ནི་ཀུན་ཏུ་བརྗོད་པར་འདོད། །འགལ་བའི་དཔེ།
ཡིད་འོང་ཀསྤུ་ར་ཡི་རྡུལ་བརྩེགས་དང༌། །ཀུན་ཏུ་གཡོ་བ་ཆུ་འཛིན་གསར་པའི་ཕྲེང༌། །གྲོགས་ཁྱོད་
མིང་གི་སྙིང་ག་ལ་རེག་པའི། །བསིལ་བ་འདི་རྣམས་ཕུན་ཚོགས་རྣམ་པར་འགལ། །དགག་པའི་དཔེ།
རབ་གསལ་སྐྱེ་མཆེད་དག་ཀྱང་མ་རྫོགས་ལ །རྡུལ་མང་བླུན་པོའི་ངང་ཚུལ་འདབ་བརྒྱ་པར། །
452

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
མཛེས་མ་ཁྱོད་བཞིན་མཚར་པོར་འགྲན་གཟུགས་པའི། །ཆ་ཙམ་ནུས་པར་ལྡན་པ་མ་ཡིན་། །ངོ་
བསྟོད་དཔེ། དགའ་བསྐྱེད་ཚལ་ཡངས་ཨུཏྤལ་སྟོང་བུས་མཚན། །ཁྱོད་བཞིན་ཨིནྡྲ་བ་རིའི་འདབ་
ཡངས་མིག །འཛིན་པས་ཀུན་དགར་བྱེད་པ་དེ་མཚུངས་ཀྱི། །ཁྱད་པར་འཕགས་པ་མིན་ཞེས་བདག་
སྨྲའོ། །དེ་ཉིད་བརྗོད་པའི་དཔེ།འདི་ནི་ཁྱོད་ཀྱི་ཤེས་བྱ་ཟབ་མོའི་ཀློང༌། །ཁོ་ན་ཉིད་དེ་འཆི་མེད་ལམ་
ཆེན་མིན། །དབྱར་སྐྱེས་རྔ་གསང་གྲག་པ་མ་ཡིན་གྱི། །ལེགས་བཤད་དབྱངས་སུ་འདོམས་པའི་རང་
སྒྲའོ།།ཐུན་མོང་མིན་པའི་དཔེ།གསེར་རི་ཉིན་བྱེད་སྣང་བའི་དཔལ་ཡོན་ལས། །ཀུན་ཏུ་འགོངས་པ་
ངལ་གསོས་དགེ་བ་འམ། །བརྗིད་མཛེས་མཚན་བཟང་མཚོན་ཟླ་བྲལ་དེ་ཕྱིར། །བདག་ཉིད་དཔེ་བྱ་
བསྟན་པ་ཉིད་ཅེས་བྱ། །འབྱུང་མིན་དཔེ། རྣམ་པར་དབྱེ་བ་དགུ་ཡི་བི་ཥ་ནི། །མ་ལུས་གཅིག་ཏུ་
བསྡུས་པ་ཇི་བཞིན་དུ །ཀུན་ལ་མི་བསྲུན་སྡུག་བསྔལ་བརྒྱ་འགྱེད་པའི། །ངན་པའི་བདག་ཉིད་
གྲོགས་པོ་ཁྱོད་ཀྱི་ཚུལ། །སྲིད་མིན་དཔེ།རབ་འབར་མེ་ལས་གྲང་བའི་རེག་བྱ་དང༌། །ཀཻ་ལ་ཤ་ལས་
ཞུགས་ཆེན་འཕྲེང་བ་བཞིན། །རང་བཞིན་དགེ་བ་ཁྱོད་ཀྱི་སྤྱོད་ཚུལ་ལས། །གཞན་ལ་གནོད་པའི་གོ་
སྐབས་ཅང་སྲིད་དམ། །མང་བའི་དཔེ།ལྷ་ཡི་བདུད་རྩི་ཡིད་བཞིན་དབང་གི་རྒྱལ། །ཡོངས་འདུའི་
འཁྲི་ཤིང་ཇི་བཞིན་ཕན་བཞེད་ཀྱི། །གསུང་གི་གསང་བ་གང་དག་རྣ་བའི་དཔྱིད། །ལོན་པའི་སྐྱེས་བུ
དེ་དག་སྐལ་བ་བཟང༌། །རྣམ་འགྱུར་དཔེ། རྒན་པོ་ཁྱོད་ཀྱི་བཞིན་ངོགས་ནག་ནོག་ཅན། །གཤང་
བའི་སེང་ལྡན་ཚལ་ནས་བྱུང་བ་བཞིན། །རབ་དཀར་སྐྲ་དང་ཁ་སྤུ་རིང་པོ་འདི། །ཀུ་མུད་འདབ་མའི་
སྦུགས་ལས་ཐོན་པ་ལྟ། །འཕྲེང་བའི་དཔེ། མཚོ་ཆེན་གྱིས་ནི་འདབ་བརྒྱའི་ལང་ཚོ་བཞིན། །དེ་ཡི་
སྦྲང་རྩིའི་བཅུད་དཔེ་རྐང་དྲུག་བཞིན། །རྣམ་པར་འདྲེན་པ་ཁྱོད་ཀྱི་འཕྲིན་ལས་ནི། །འགྲོ་བའི་ཕན་
བདེའི་རྩ་ལག་ཉིད་དུ་བརྟེན། །ངག་དོན་ལས་བཞིན་སྒྲ་གཅིག་པའི་དཔེ།ཆོག་ཤེས་ཡོངས་བྲལ་
ཐར་པའི་གཤེད་མ་སྟེ། །ལུས་ངག་སྡིག་སྦྱོར་ནོར་རྫས་སྲེད་པ་ཅན། །རོ་ལ་སྐམ་པའི་ཟླ་བྱེད་འཆིལ་
པས་བཞིན། །རྒྱུན་མི་ཆད་པའི་སྡུག་བསྔལ་ཉམས་སུ་བསྟར། །བཞིན་སྒྲ་མང་པོའི་དཔེ། བར་སྣང་
ཇི་བཞིན་ཀུན་གཞིའི་རྣམ་ཤེས་ཀློང༌། །ཆུ་འཛིན་གཡོ་བཞིན་རྣམ་པར་རྟོག་པའི་འཕྲུལ། །ཆར་རྒྱུན་
འབབ་བཞིན་དགེ་སྡིག་འདྲེས་མ་གསུམ། །སྣ་ཚོགས་ལས་ལ་སྤྱོད་ཅིང་སྤྱོད་ཅིང་འཁོར། །ཟླ་བོ་
453

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དངོས་པོའི་དཔེ། སྣ་ཚོགས་ཐེག་པའི་འཇུག་སྒོ་གྲངས་མང་ཡང༌། །ངེས་གསང་རྡོ་རྗེ་ཐེག་པར་
འགྲན་བཟོད་ཅི། །ཡུལ་གྱུར་དབང་བྱེད་ས་བདག་མང་པོའི་དབུས། །གསེར་གྱི་འཁོར་ལོས་བསྒྱུར་
བའི་རྒྱལ་འདྲ་མེད། །སྦྱོར་བའི་དཔེ།རྡོ་རྗེ་འཆང་དབང་སྟུག་པོ་བཀོད་ཞིང་དང༌། །རྣམ་འདྲེན་ཁྱོད་
ནི་ས་འདིར་ཆོས་འཁོར་བསྐོར །དེ་ཡིས་རྒྱལ་སྲས་ཐུ་བོའི་འཁོར་ལོ་དང་། །ཁྱོད་ཀྱིས་ཐར་འདོད་
མི་རྣམས་བསྐལ་བཟང་བྱེད། །རྒྱུ་དཔེ། ཁྱོད་ལུས་ཡིད་འོང་མུ་ཏིག་འཁྲི་ཤིང་སྟེ། །ངག་འཇམ་
འཇེབས་པས་ཀ་ལ་པིངྒའི་གླུ། །གང་ཡིད་གསལ་ལ་མི་གཡོ་གཙོ་སྦྱངས་ཀྱི། །གསེར་གྱི་ལྷུན་པོའི་
རྗེས་སུ་རྐང་པ་འཇོག །དཔེའི་སྐྱོན་གསལ་ལས། རྟགས་ཐ་དད་ཀྱང་སྐྱོན་མེད་པ། ངག་ལ་དབང་
ཐོབ་མཁས་པའི་དབང་པོ་ཉིད། །ཚངས་སྲས་ལྷ་མོའི་རྗེས་སུ་འཇུག་པ་སྟེ། །ཛ་ཧཱུའི་བུ་མོའི་རྒྱུན་
བཞིན་མི་འཆད་པའི །ཁྱོད་གསུངས་ལས་སྐྱེས་རིགས་སྨྲ་སློབ་བུའི་སྡེ། །ཚིག་ཐ་དད་ཀྱང་སྐྱོན་མེད་པ།
སྨིན་ལེགས་མ་ཁྱོད་སྐབས་གསུམ་ཡུལ་འཁོར་གྱི། །མཛེས་མ་རྣམས་དང་ངང་ཚུལ་མཐུན་པ་ཉིད། །
ཀུན་ཡིད་འཕྲོག་པའི་གླུ་ཡི་འགྱུར་བ་བརྒྱ། །རབ་དགའི་པི་ཝང་བསྒྲེང་བ་དེ་ལྟ་བུ། །དཔེ་དོན་མཆོག་
དམན་བྱུང་ཡང་སྐྱོན་མེད་པ། བཞིན་བཟང་ཉིད་ཀྱི་མངོན་མཐོའི་གཟི་བྱིན་ལྟར། །མཆོད་སྦྱིན་བརྒྱ་
བའི་ཕུན་ཚོགས་ཆེར་མཐོ་ལ། །འོད་ཡངས་ཚ་བོའི་དབྱིག་གི་འབྱོར་བ་ཡངས། །ཁྱིམ་བདག་དཔལ
གྱིས་རྣམ་པར་གནོན་པར་བྱེད། །སྦྱོར་མ་ཤེས་ན་དེ་དག་སྐྱོན་དུ་འགྱུར་བ། བུད་མེད་དང་མཚུངས་
འཁོར་ལོ་བསྒྱུར་རྒྱལ་མཛེས། །པདྨ་རྣམས་བཞིན་ཉི་འོད་རྣམ་པར་གསལ། །ཤུགས་འགྲོའི་ཕ་
བཞིན་རྣམ་འདྲེན་ལ་གུས་ཏེ།།ལྷུན་པོ་བཞིན་དུ་བུང་བ་རྣམ་པར་བརྗིད། །
གསུམ་པ་གཟུགས་ཅན་ལ་རྒྱན་གྱི་ནང་ཚན་ཉི་ཡོད་པ་ལས། དང་པོ་བསྡུས་པའི་
གཟུགས་ཅན་ནི། རིང་ནས་ཡོངས་གོམས་ཐུགས་བསྐྱེད་རྩ་བ་བརྟན །བྱམས་བརྩེ་འདབ་བཞད་
མཁྱེན་ཡངས་མེ་ཏོག་མཚར། །མཐུ་སྟོབས་འབྲས་བུ་ཀུན་ཏུ་ལྕིད་པ་ཅན། །པདྨ་གཱ་ར་ཡོངས་འདུའི་
ལྗོན་དེས་སྐྱོངས། །མ་བསྡུས་གཟུགས་ཅན།ངེས་པར་འབྱུང་བའི་ཆུ་རྒྱུན་རང་གང་ཞིང༌། །ཟག་མེད་
ཚུལ་ཁྲིམས་མཆོག་གི་ལྦུ་འཕྲེང་བཞད། །བདག་བློའི་གདུང་བ་ཞི་མཛད་གཅུན་པ་ཡི། །དྲི་མེད་ལྷ་ཡི་
རྫིང་བུ་ཡིད་ལ་ཞེན། །བསྡུས་ཤིང་མ་བསྡུས་པའི་གཟུགས་ཅན་ནི། མང་དུ་ཐོས་པ་སྐྱེད་མོས་ཚལ་
454

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
ཡངས་པོར། །ལེགས་འཁྲུངས་ཚིག་གི་འདབ་མ་རྣམ་པར་རྒོད། །དོན་བཟང་དྲི་བསུང་འཐུལ་བ་
མཁས་པ་ཡི །ལེགས་པར་བཤད་པའི་པདྨ་དཀར་པོ་མཐོང༌། །མཐའ་དག་གཟུགས་ཅན། མཚར་
སྡུག་ཡོངས་རྫོགས་རྣམ་བཀྲའི་དཀྱིལ་འཁོར་རྒྱས། །ཟབ་ཡངས་ཆོས་ཀྱི་ཀཔྤཱ་ར་རྡུལ་འགྱེད། །ལང་
ཚོའི་བཅུ་དྲུག་ཡོངས་རྫོགས་ཚངས་སྲས་མོའི །ཟླ་བ་གསར་པ་སྨྲ་བའི་ཡིད་མཁར་རོལ། །ཆ་ཤས་
གཟུགས་ཅན།རིན་ཆེན་པི་ཝང་རྒྱུད་སྟོང་ལྕུག་ཕྲན་རྩེར། །ཕྲ་མཛེས་གདུབ་ལྡན་སོར་མོའི་བྱའི་གར་
མཁན། །དབང་གཞུའི་མདངས་འཛིན་དལ་གྱིས་འབབ་པ་ཡི། །མཚར་བ་འདི་སྟེ་མིག་གི་བཅུད་
ལེན་ཉིད། །ཆ་ཤས་ཅན་གྱི་གཟུགས་ཅན། རྒྱན་གྱི་ཁྱད་པར་རིན་ཆེན་འཕྲེང་བ་ཡིས། །རབ་མཛེས་
ཐོག་མཐའ་བར་དུ་དགེ་བའི་ལུས། །གསལ་བྱེད་གཞུང་ལུགས་མཁས་པའི་མགྲིན་པ་ལས། །རྒྱུ་བའི་
སྙན་ངག་སྙིང་ལ་རེག་ན་བདེ། །ཡན་ལག་གཅིག་གི་གཟུགས་ཅན། མཚན་མའི་རྐྱེན་གྱི་མི་གཡོ་
མགོན་དེའི་ཕྱག །གླང་པོའི་སྣ་མཛེས་ཤེས་རབ་རལ་གྲི་འཆང༌། །གང་ཞིག་མཁྱེན་པས་འགྲོ་ཀུན་
སྒྲིབ་པ་ཡི། །དྲི་མ་ཅིག་ཅར་གཞོལ་བའི་དཔལ་ལ་འགོད། །ལྡན་པའི་གཟུགས་ཅན། རིག་པའི་
བསྟན་བཅོས་སྨན་གྱི་རི་ལྗོངས་ངོས །ལེགས་བཤད་འབབ་ཆུའི་རྒྱུན་བཟང་རྟག་འབབ་སྟེ །ཤེས་
འདོད་རི་སྐྱེས་བུ་མོ་གཞོན་ནུའི་ཚོགས། །བག་ཕེབས་དགའ་བས་རྩེ་ཞིང་རྒྱུན་དུ་བརྟེན། །ལྡན་མིན་
གྱི་གཟུགས་ཅན། ཁྱོད་གདུང་རབ་མཛེས་ཟླ་གཞོན་རྩེར་འཛེགས་པའི། །ཐོར་ཅོག་ཡོན་པོ་མུན་པའི་
འཁོར་བ་ལ། །རིན་ཆེན་པྲོག་ཞུའི་མེ་འཕྲེང་གིས་འཁྱུད་པའི། །མཚར་བ་འདི་ལྟ་སུ་ཡི་འགོག་པར་
ནུས། །
མི་མཉམ་གཟུགས་ཅན་ནི། ལང་རབ་དར་སྐེད་སྐབས་ཕྲ་མཛེས་ལྡེམ། །ནོར་བུའི་
ཤལ་རྒན་པོའི་ཤིང་བལ་བཀྲ །ཁྱོད་ལུས་ཡིད་འཕྲོག་ཟླ་བའི་འཁྲི་ཤིང་གིས། །ཡིད་ལ་གདུང་བ་
སྟེར་བའི་གྲོགས་མོ་ཀྱེ། །ཁྱད་པར་ཅན་གྱི་གཟུགས་ནི།སྟོབས་བཅུ་མངའ་བའི་ཞབས་འཐིལ་མཉྫུཀ །
ཉོན་མོངས་དགྲ་བཅོམ་གཙུག་ཏོར་རྩེར་བཀོད་ནས། །སྲིད་པ་ཕམ་བྱས་རྣམ་པར་གྲོལ་བ་ཡི། །རྒྱ་
ཆེན་སྐྱེ་དགུའི་བསོད་ནམས་རྩེ་མོར་བསྐྲུན། །འགལ་བའི་གཟུགས་ཅན་། སྒྲ་ཡི་མགྲིན་སྔོན་ཅན་
རྣམས་བསིལ་བྱེད་མིན། །ཀུན་གསལ་འཕང་པར་དལ་གྱི་མི་རྒྱུ་བ། །གང་གི་ཡོན་ཏན་ཆུ་འཛིན་
455

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གསར་པ་ཡིས། །བདག་གི་ཡིད་དབང་ངང་གིས་འཕྲོག་པར་འགྱུར། །རྒྱུའི་གཟུགས་ནི། མི་དབང་
ཁྱོད་སྐུ་མཚར་བས་ལྷ་མཆོག་སྟེ། །འདོད་པ་རབ་སྦྱིན་གཏེར་གྱི་བུམ་པ་ཉིད། །བློ་གྲོས་ཀུན་བརྟན་
པས་རྒྱ་མཚོ་ཡི །འོག་པག་ཅན་ཁྱོད་འཇིག་རྟེན་ཀུན་གྱི་གཉེན། །སྦྱར་བའི་གཟུགས་ནི། དཔལ་
མོའི་མཛེས་པ་བསིལ་ཕྱེད་འཁྲི་ཤིང་ནི། །མཉེན་ལྕུག་ཡིད་ལ་འབབ་པའི་འདབ་ཡངས་ཅན། །འདོད་
ལྡན་སྐྱེ་བོ་དགའ་བའི་སྤྱོད་ཡུལ་ཏེ། །དྲི་ཞིབ་ཀྲིཥྞ་ས་རའི་ཉེར་སྤྱད་འོས། །དཔེའི་གཟུགས་ནི།ཞི་
བའི་རྟགས་འཕོས་ལི་ཁྲིའི་གོས་བཟང་གིས།།འཁྱུད་པ་རྣམ་འདྲེན་མཚམས་སྤྲིན་གཞོན་ནུ་འདི། །ཉི་
འོད་ཕྱོགས་སུ་ལྷུང་བའི་སྣང་བ་ནི། །ཀུན་ཏུ་མཛེས་པའི་ཆུ་འཛིན་དག་ལ་འགྲན། །བཟློག་པའི་
གཟུགས་ནི། གཙུག་ཕུད་ཅན་རྣམས་མཁའ་ཡི་གླང་དེ་དང༌། །བདག་གི་རྣམ་འདྲེན་ཁྱོད་སྐུའི་ཆུ་
འཛིན་འཐང་
།སྤྲིན་གཞོན་དེ་ནི་རྟག་མེད་གྱ་གྱུ་མཁན། །ཉིད་སྐུ་བྱང་ཆུབ་སེམས་དང་རྟག་ཏུ
འགྲོགས། །འགོག་པའི་གཟུགས་ཅན་ནི། འཇིག་རྟེན་འདྲེན་པ་ཀྱ་སེངྒེ་ཡིས །འགྲོ་ལ་བྱམས་
བརྩེའི་ཆུ་རྒྱུན་རྟག་འབབ་དེས། །མུ་སྟེགས་བྱེད་པའི་སྟོན་པ་རྣམས་ཀྱི་ཡིད། །བསྲེག་ཕྱིར་བསིལ་
ལྡན་མ་རུ་ཇི་ལྟར་བརྗོད། །མཉམ་འཇོག་གཟུགས་ཅན་ནི། མཁས་པའི་ལེགས་བཤད་ཟླ་བའི་འོད་
འཕྲེང་གིས། །ཕ་རོལ་ཡིད་དབང་ཀུན་བསྲེག་བྱེད་པར། །རིགས་མིན་འོན་ཏང་ཀུན་སློང་ངན་པ་ནི། །
དེ་ཡི་ཞེ་ལ་བརྣག་པ་ཉིད་ཀྱིའང་སྐྱོན །གཟུགས་ཅན་གྱི་གཟུགས་ཅན་། ཞི་གནས་ཏིང་འཛིན་
དབྱིག་ལྡན་རྒྱ་མཚོའི་དབྱིངས། །ཤེས་རབ་མཆོག་གི་ལྗོན་ཤིང་ནོར་བུའི་གླིང༌། །རྣམ་དཔྱོད་འདབ་
བཞད་གཟི་བྱིན་མཐར་འཕྲོ་བ། །དེ་ལྟའི་ངོ་མཚར་བློ་ཡི་དཔག་པར་དཀའ། །བསྙོན་དོར་གཟུགས་
ཅན་ནི། འདི་ནི་ཟབ་ཐུགས་མ་ཡིན་རོལ་པའི་མཚོ །མཛེས་སྐུ་མ་ཡིན་གསེར་གྱི་རི་ཉིད་དོ། །སྙན་འཇེབས་
གསུངས་མིན་གདེངས་ཅན་དབང་པོའི་གླུ།།རྣམ་པར་འདྲེན་མཛད་ཉིད་མིན་ཁོར་ཡུག་རྒྱ།།
བཞི་པ་གསལ་བྱེད་ལ་བཅུ་གཉིས་ལས་རིགས་ཐོག་མའི་གསལ་བྱེད་ནི། སྣ་མའི་མེ་ཏོག་
གསར་པའི་འཕྲེང་བ་ཡི །སྒེག་མོའི་མཐོང་ཀ་མཛེས་པའི་དཔལ་ལ་གནས། །མཛེས་ལྡན་རྐང་པ་
དྲུག་པའི་ཚོགས་དག་ཀྱང༌། །སྦྲང་རྩིའི་དགའ་སྟོན་མཆོག་ལ་སྦྱོར་བར་ནུས །བྱ་བ་ཐོག་མའི་
གསལ་བྱེད་ནི། བསྣུན་པར་བྱས་སོ་རི་སྐྱེས་བུ་མོའི་ལུས། །མི་བསྲུན་ཤྭ་བ་རི་པའི་མཚོན་ཆས་ཏེ། །
456

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
སྙིགས་དུས་སྐྱེ་བོ་ངན་པའི་སྙིང་ག་ལ། །མེ་ཏོག་གཞུ་ལས་དྲངས་པའི་མདའ་དེས་སོ །ཡོན་ཏན་
ཐོག་མའི་གསལ་བྱེད་ནི། དཀར་གསལ་ཉིད་དོ་བར་སྣང་ཁྱོན་ཡངས་པོ། །རི་དྭགས་རྟགས་ཅན་
གང་བའི་བརྗིད་ཀྱིས་ཏེ། །བདག་ཡིད་རྣམ་པ་རིག་བྱེད་ཡུལ་ཅན་ཡང༌། །ཕན་འདོད་ལྷག་བསམ་དྲི་
མ་བྲལ་བས་། །རྫས་ཐོག་མའི་གསལ་བྱེད་ནི། རྒྱལ་བ་དེ་ནི་ཆོས་འཁོར་ཐོག་མ་དང༌། །བར་དང་
ཐ་མར་དགེ་བས་ཡོངས་བསྐོར་བས། །ངན་སོང་གསུམ་པའི་གོ་འཕང་རྣམས་བཤིག་ཅིང༌། །མཐོ་
རིས་ཞི་བའི་ཕུན་ཚོགས་འཕེལ་བར་བྱས། །རིགས་བར་གྱི་གསལ་བྱེད་ནི། སྣ་ཚོགས་མེ་ཏོག་བཞད་
པའི་ཚལ་ནང་དུ། །དགའ་བའི་རྩལ་ཅན་ངང་མོ་གཞོན་ནུ་སྟེ། །ཀུན་ཏུ་སྙན་པར་གྲགས་པའི་གླུ་
དང་ནི། །སྦྱར་བ་འདབ་མ་བསྐྱོད་པའི་གར་བསྒྱུར་བྱེད། །བྱ་བ་བར་གསལ་བྱེད། མྱ་ངན་མེད་པའི་
མེ་ཏོག་གཤིན་རྗེའི་བཞིན། །ཟླ་བའི་དཀྱིལ་འཁོར་མཚོན་ཆ་འཁོར་ལོ་སྣང༌། །རི་དྭགས་མིག་
མཛེས་དུག་གི་གར་བུ་རུ །མཐོང་བ་གང་དེ་གཞོན་ནུ་ནོར་བུ་བཟང༌། །ཡོན་ཏན་བར་གསལ་བྱེད།
གཟུགས་ཀྱི་ཡུལ་ཆོས་འབྱེད་པར་ནུས་མིན་པའི །ལིང་ཐོག་བས་དཀྲིས་པའི་སྐྱེ་བའི་མིག །རབ་
རིབ་ཉིད་དོ་ཐོས་པས་འཕོངས་པ་ཡི། །བླུན་པོ་རིག་པའི་གཞུང་ལུགས་སོགས་རྣམས་ཀྱང་། །རྫས་
བར་གསལ་བྱེད།དྲི་ཞིམ་འཐུལ་བྱེད་སྤོས་ཀྱི་བྱེ་བྲག་སྟེ། །ལུས་ཕྲ་མ་ཡི་རྣ་བའི་མཛེས་བྱེད་ཀྱང༌། །
ཨུཏྤ་ལ་ཉིད་ཆང་གི་དགའ་སྟོན་སར། །ཁྲིམས་བྱེད་གཤེད་དུ་འབེབས་པའང་དེ་ཁོ་ན། །རིགས་
མཐའ་གསལ་བྱེད། ལེགས་བཤད་རྒྱ་ཆེར་འདོམས་ལ་ངལ་མེད་དང་། །ཕྱིར་རྒོལ་ལོག་རྟོག་སྤོབས་
པ་ཀུན་གཞིག་ཅིང༌། །གཞུང་ལུགས་རྩོམ་པ་མཁས་པའི་ལས་གསུམ་པོ། །རྣམ་འདྲེན་ཁྱོད་ཀྱི་ཡོན་
ཏན་རྒྱན་དུ་མཛེས། །བྱ་བ་མཐའ་གསལ་བྱེད། གང་ཁྱོད་ཆོས་འཆད་ཕྱག་རྒྱ་བཅས་པ་དང་། །སྲས་
བཅས་རྒྱལ་བའི་ཐུགས་རྗེས་བྱིན་བརླབ་ལ། །ཐར་འདོད་དོན་གཉེར་ཆོས་ཀྱི་དགའ་སྟོན་ཆེར། །
གཞོལ་བ་འདི་ལྟར་གསུམ་པོ་མཉམ་དུ་བྱས། །འཕྲེང་བའི་གསལ་བྱེད། མ་རིག་དབང་གིས་དངོས་
པོའི་བག་ཆགས་ཏེ། །དེ་ཡི་བདག་ལྟ་བ་འཕེལ་བྱེད་ཅིང༌། །གང་དེས་སྲིད་པའི་འཁོར་ལོ་དེ་ཡིས་
ཀྱང༌། །མར་གྱུར་ལུས་ཅན་སྡུག་བསྔལ་གསུམ་ལ་སྦྱོར། །
འགལ་བའི་གསལ་བྱེད་།བཤད་དང་སྒྲུབ་པ་ཀུན་གྱི་སྤྱོད་ཡུལ་དུ། །གྱུར་པ་ལུང་རྟོགས་
457

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དམ་པའི་ཆོས་ཀྱི་སྡེ །གཞན་འཕྲུལ་དབང་བྱེད་བདག་པོ་གདུང་བྱེད་མཁན། །འཁོར་བ་པ་ཡི་
གདུང་སེལ་ཉིད་དུ་འབར། །དོན་གཅིག་གསལ་བྱེད་།དྲི་བཟང་ཁང་པ་དཀར་པོའི་བསུང་གིས། །
བུང་བ་རྣམས་འགུག་ངང་མོ་གཞོན་ནུ་ཡི།།ཡིད་འཕྲོག་སྦྲང་རྩིའི་དོག་པ་འཛིན་འདི་ནི། །བདག་ཉིད་
འཁོར་བའི་ཆོས་ལ་སྐྱོ་བར་བྱེད། །སྦྱར་བའི་གསལ་བྱེད། རྣམ་གྲངས་མང་པོའི་མིང་ཅན་གང་དང་
གང༌། །མཚར་བས་བློ་བྲིད་ཟུག་རྔུ་སྐྱེད་བྱེད་པ། །མི་བཟད་དུག་སྦྲུལ་ནགས་ཚལ་ཀློང་དུ་སྟེ། །ཟས་
ནོར་འདི་དག་སྐྱེ་བོའི་ཁྱིམ་ན་རྒྱུ། །ལྔ་པ་སྐོར་བའི་རྒྱན་ལ་གསུམ་ལས་དང་པོ་དོན་སྐོར་ནི། འཁོར་
ལོའི་ཡན་ལག་ཀུན་ཏུ་དགའ་བས་རྩེན། །གཤོག་ལྗང་ཚོགས་རྣམས་ཡོངས་སུ་རྒྱུ་བྱེད་ལ། །ཙ་ར་ཀ་
ཡི་འཕུར་ལྡིང་རྣམ་པར་གཡོ །དཔྱིད་ཀྱི་ཕོ་ཉའི་འདོད་པའི་གར་བསྒྱུར་རོ། །ཚིག་སྐོར་ནི། མི་
བཟོད་བཀྲེས་སྐོམ་ནད་མཚོན་སྡུག་བསྔལ་གྱི། །སྙིགས་མའི་ལུས་ཅན་ཀུན་ཡིད་སྐྱོ་བར་བྱེད། །
འཁོར་བའི་ཕུན་ཚོགས་འདོད་པའི་བདེ་བས་ཀྱང༌། །ཞི་བ་འདོད་པ་ངང་གིས་སྐྱོང་བར་བྱེད། །
གཉིས་ཀ་བསྐོར་བ། ཀུན་དཀྲིས་ཞེ་སྡང་གིས་སྒྲིབས་སྡིག་སྤྱོད་ཁྱོད། །མི་འདོད་ཐོག་ཏུ་འབབས་པ་
ཀུན་ཏུ་མནར། །སྲོག་གི་བཏང་བའི་སྡིག་པའི་ཟླ་བོ་དེའང༌། །ལྕགས་བསྲེགས་ས་གཞི་འབར་བར་
ཀུན་ཏུ་མནར།།
དྲུག་པ་འགོག་རྒྱན་ལ་ཉི་རྩ་གསུམ་ལས་དང་པོ་བྱུང་བའི་འགོག་པ་ནི། འདི་ལྟར་བླ་
ངེན་ས་ལ་དཀྲི་བར་ཧཱུྃ་
མའི་མོས་གུས་འབའ་ཞིག་པས །རྣམ་འདྲེན་ས་ལ་དཀྲི་བར་གཅོད་༼བྱེད༽ཅེས་པའི། །ལུང་རིགས་
ཡིད་ལ་བརྣགས་དཀའ་འོན་ཀྱང་། །གང་གི་ནུས་སྟོབས་བསམ་མི་ཁྱབ་ཞེས་ངེས །ད་ལྟར་འགོག་
པ་ནི། ལེགས་པར་སྨྲ་བ་ཁྱོད་ཀྱི་ཕྱག་མཐིལ་ནི། །གསུང་རབ་པུསྟ་ཀ་ཡི་མཚན་འདིས་ཅི། །རབ་
འབྱམས་ཤེས་བྱའི་རྣམ་པ་ཇི་སྙེད་ཀུན། །ཉིད་ཀྱི་ཐུགས་ལ་སྙོམས་པར་ཞུགས་མིན་ནམ། །འབྱུང་
འགྱུར་འགོག་པ། བདག་ནི་འདི་ན་རྗེ་བོ་གཞན་དག་གི །རྐང་སེན་རྡུལ་གྱི་རེག་པའི་ཟེའུ་ཁས། །
རྣམ་འདྲེན་རྒྱལ་པོ་ཉིད་ཀྱི་ཞབས་བརྟན་དུ། །འདུད་པའི་གོ་སྐབས་ནམ་ཡང་དམིགས་མ་ལགས། །
ཆོས་འགོག་པ། དབྱངས་ཅན་ལྷ་མོའི་མཛེས་སྡུག་ཆོས་འདི་དག །ཀུན་དགའི་གཉེན་དུ་བཤད་པ
གཅམ་བུའི་ངག །ངེས་པར་བདེན་ན་བདག་སྙིང་ལ་ཉལ་བའི། །ནག་པོའི་ཕྱོགས་ཀུན་ཅི་སྟེ་རྩད་
458

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
ནས་གཅོད། །ཅེས་དང་། སྤྱད་པ་སྤྱོད་ལ་རབ་ཞུགས་བྱང་ཆུབ་སེམས །སྙིང་རྗེ་ཆེན་པོར་གྲགས་པ་
མི་རིགས་ཏེ། །ངེས་པ་ཉིད་དུ་བྱམས་པའི་རྒྱུན་ལྡན་ན། །ལུས་ཅན་མཚོན་གྱི་ལས་ལ་ཅི་སྟེ་སྦྱོར། །
ཆོས་ཅན་འགོག་པ། དེ་ཡི་བརྗོད་པ་རྫོགས་སམ་མ་རྫོགས་པའི། །རྣམ་པར་སྤྱོད་པ་འདི་ལྟ་ཅི་ཞིག་
འགྱུ། །དེར་ནི་ཡན་ལག་དྲུག་ཅུ་དབྱངས་ཀྱི་འགྱུར། །ཆ་ཙམ་ཐོས་ཀྱི་བརྗོད་དོན་ཡོངས་རྫོགས་ཡིན། །
རྒྱུ་འགོག་པ་ནི། མི་བསྲུན་མཆེ་བ་གཙིགས་ཤིང་མིག་རྩ་འཁྲུག །རྣོ་ངར་མཚོན་ཆ་འཇིགས་འཇིགས་
ལྟར་བསྲེགས་ཀྱང༌། །ངན་སེམས་ཀྱིས་བསླད་གནོད་པའི་ལས་ཞུགས་པའི །ཉེས་པ་མེད་ཕྱིར་
བདག་བློ་ཅི་ལ་ཞུམ།།འབྲས་བུ་འགོག་པ།དྲི་ཞིམ་རླུང་ལྡང་རྒྱུ་བར་འཕྲེང་བ་གསལ།།ཟླ་བའི་འོད་
ཀྱི་རྦ་རླབས་འཛུམ་པའི་དུས །གྲོགས་དེ་མཐོང་ཐོས་ཡུལ་ལས་འདས་ཀྱང་བདག །འཆི་བར་མི་
འགྱུར་སྲོག་འདི་ཅི་ཞིག་ཡིན། །རྗེས་གནང་འགོག་པ།རྣལ་འབྱོར་དཔའ་བོ་ཆེ་ཁྱོད་ཉེར་བཞིའི་སར། །
བརྟུལ་ཞུགས་སྤྱོད་ལ་གཤེགས་བཞེད་དེ་བཞིན་མཛོད། །བདག་ཅག་གང་གི་གསུང་འཛིན་སློབ་བུ་
རྣམས །མྱ་ངན་ཚོར་བས་ཡུན་རིང་གཟིར་མི་འགྱུར། །དབང་གིས་འགོག་པ། ཁྱོད་ནི་ལམ་ཞུགས་
ཆོམ་རྐུན་གཅན་སོགས་ཀྱི། །འཇིགས་པ་མེད་ཅིང་རྙེད་དཀའི་ནོར་མང་ལོན། །ནད་ཀྱི་འཚེ་བའང་
འབྱུང་བར་མི་འགྱུར་མོད། །དེ་ལྟ་ནའང་འགྲོ་བའི་བློ་ངོར་བཞུགས། །མ་གུས་པས་འགོག་པ། ཁོ་
བོས་རྒྱལ་པོའི་བཀའ་ཁྲིམས་གཙོར་སེམས་ལ།།མ་དག་ནོར་ལ་བརྣབ་པའི་བསམ་ལྡན་མིན།།ཁྱེད་
བས་རྒྱལ་པའ་བ
གཞན་རྫས་ལ་བརྐུའམ་མི་བརྐུ་ཡང༌། །བདག་རང་ཉིད་ཀྱི་ངང་ཚུལ་སྨྲེང་བ་ཙམ། །ཤིས་བརྗོད་
འགོག་པ། རྗེ་ཉིད་དབེན་པའི་རི་ལ་བསམ་གཏན་གྱིས། །འཚོ་བར་བཞེད་ན་དགྱེས་དགུ་འགྲུབ་
གྱུར་ཅིག །བདག་སོགས་རྗེས་སུ་འཇུག་པ་ཐམས་ཅད་ཀྱང༌། །ཁྱོད་ཞབས་ག་ལ་བ་དེར་སྐྱེ་བར་
སྨོན། །རྩུབ་མོས་འགོག་པ། གཉིད་དང་རྣམ་གཡེང་དབང་སོང་དམ་ཆོས་ལ། །མི་བརྩོན་ཁྱོད་རང་
སློབ་དཔོན་གཞན་འགའ་ཚོལ། །བདག་ནི་ལོང་མེད་ཚེ་འདིར་ཐོས་བསམ་། །དོན་མཆོག་སྒོམ་
ཕྱིར་ཞི་བའི་ནགས་སུ་འགྲོ། །གྲོགས་ཀྱིས་འགོག་པ། གྲོགས་པོ་ཡིད་མི་བདེ་ན་མཐོང་ཚད་ལ། །
དོན་མེད་ཁྲོས་ནས་བསྙོན་ཚིག་སྤྱོ་བར་མཛོད། །བཟེ་རེ་ཆེ་བ་གང་ཞིག་འཁྲུགས་པ་ཡི །བརྡེག་
འཚོགས་ཟུག་རྔུ་ཉམས་སུ་བཞེས་པར་འགྱུར། །འབད་པས་འགོག་པ། འདོད་བདེ་སྤྱོད་ཅེས་ཁྱོད་
459

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དགའ་སྨྲ་འདོད་ཀྱང༌། །འདུལ་ཁྲིམས་བཙན་པས་ཁ་ན་མ་ཐོ་བ། །སྤོང་ཞེས་རང་གི་སྙིང་ག་བསིམ་
པའི་ཚིག །ཐལ་བ་དེ་ལ་སླར་ལྡོག་ག་ལ་ཡོད། །གཞན་དབང་གིས་འགོག་། ཐོས་བསམ་བསྒོམ་
པའི་གེགས་ཆེན་བྱེད་ཅེས་། །གཉིས་ལའང་སྡང་བས་ཁྲོ་བ་བརྩོན་འགྲུས་ལ། །དགའ་རབ་དབང་
ཕྱུག་ཁྱོད་ཉིད་དམ་པའི་ཆོས། །སྤོང་བར་གདམས་ཤིག་བདག་དེ་ཡི་དབང༌། །ཐབས་ཀྱིས་འགོག་པ།
རེ་ཞིག་གང་གི་ངག་བཞིན་དགེ་བའི་ལས། །ལེ་ལོའི་དབང་དུ་གྱུར་པ་བཟོད་པར་བགྱི། །འོན་ཏང་
ཟོས་པ་ཙམ་གྱི་འཁོར་བའི་རྒྱུ། །ཅིག་ཅར་གཞོམ་ནུས་སྨན་མཆོག་ཐུན་གཅིག་སྩོལ། །ཁྲོས་པས་
འགོག་པ། ད་ནི་གྲོགས་ཀྱི་འབྲེལ་པ་གཅོད་དོ་ཞེས། །ཁེངས་པའི་ཚིག་གིས་ལན་བརྒྱར་སུན་འབྱིན་
མོད། །རང་བཞིན་ངན་ལ་མགུ་དཀའ་འཁང་སླ་བ། །ཁྱོད་འདྲས་འབྲེལ་འདོགས་མ་བཏང་ན་
ཡང་ཅི། །མྱ་ངན་གྱིས་འགོག་པ།དྲི་ཡི་གཙང་མ་མཛེས་པར་མ་བྱས་ལ། །བློ་གསལ་རིགས་ལམ་མ་
བཙུད་མཆོད་སྤྲིན་གྱི། །མ་བརྡར་གསུང་རབ་སྙོམས་ཞུགས་པུསྟ་ཀ ། སྡིག་གྲོགས་མདུན་སར་དྲི་
མའི་བཀུར་སྟི་བརྟེན། །འགྱོད་པས་འགོག་པ།རིག་པའི་གནས་ལྔ་དག་ལ་མ་སྦྱངས་ཤིང༌། །འཁོར་
ལོ་ལྷ་ཡི་གསང་སྔགས་མ་གྲུབ་ལ། །ཉམས་རྟོགས་ཡོན་ཏན་མི་ལྡན་དོན་མེད་དུ། །མི་ཚེ་ཡོལ་བ་
བདག་འདྲ་སུ་ལ་སྐྱབས། །
ཐེ་ཚོམ་གྱིས་འགོག་པ།ཅི་སྟེ་འདི་ནི་པད་མའི་འཁྲི་ཤིང་ངམ། །མིན་ན་གཟུགས་མཛེས་
ལང་ཚོ་བདེ་བ་གཞན། །རིན་ཆེན་རྒྱན་ལྡན་བསིལ་བསིལ་སྒྲ་འབྱིན་པ། །ཐོས་པས་འདི་ཉིད་ངེས་
པར་རྩིབས་ལྡན་མིན། །སྦྱར་བའི་འགོག་པ།སྣང་བ་ཀུན་འགྱེད་རབ་རིབ་དྲུང་འབྱིན་ལ། །བསིལ་
ཟེར་ཅན་གྱི་ཁེངས་པ་ཐུང་ངུར་བྱེད། །ཀུན་གྱི་དཔྱིད་གྱུར་རྣམ་འདྲེན་ཉིན་བྱེད་འདི། །ཡོད་ཕྱིར་རྟ་
བདུན་འདྲེན་པ་དེས་ཅི་བྱ། །དོན་གཞན་འགོག་པ། འགྲོ་ལ་མ་ལྟར་དགོངས་ཀྱང་རྣམ་འདྲེན་རྗེ། །
ཀུན་ཏུ་ཐུགས་བསྐྱེད་ནང་བཞིན་མཛད་འདི་ཅི། །དེ་ལྟ་ནའང་ཏོག་གི་བློ་གྲོས་ནོར། །འདོད་དགུ་
སྦྱིན་ལ་ཚིམ་པ་ཅང་མ་མཐོང༌། །རྒྱུས་འགོག་པ། གནས་ལྔ་རིག་པའི་པཎྜི་ཏ་ཁྱོད་ལ །ཐོས་པ་
མཆོག་གི་བསྔགས་པ་སུ་ཞིག་བརྗོད། །རྣམ་པར་དཔྱོད་པའི་བློ་གྲོས་མ་ལུས་པ །ཤེས་བྱ་ཀུན་གྱི་
རང་གིར་བྱས་དེ་ཕྱིར།།
460

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ།
བདུན་པ་དོན་གཞན་བཀོད་པ་ལ་བརྒྱད་ལས་ཀུན་ཁྱབ་དོན་གཞན་བཀོད་པ་ནི། ཇི་ལྟར་
སྐྱེ་དང་འཆི་བའི་ཆོས་ཉིད་ཀྱིས། །མ་བཟུང་དེ་ལྟའི་དངོས་པོ་དངོས་མ་ཡིན། །ཁམས་གསུམ་འདི་ན་
རྒྱུ་དང་མི་རྒྱུའི་བརྟེན། །འཇིག་རྟེན་གསུམ་གྱི་ཆགས་འཇིག་དེ་ཚུལ་ལྟོས། །ཁྱད་པར་ལ་གནས་པའི་
དོན་གཞན་བཀོད་པ་ནི། མ་འདྲིས་འགྲོ་ལ་བརྩེ་བའི་ཐུགས་རྗེ་ཅན། །འདོད་པ་ཀུན་རྩོལ་ལྷན་སྐྱེས་
རང་བཞིན་ཉིད། །རྣམ་རིག་བྲལ་བ་ཆུ་ཡིས་ལང་ཚོས་ཀྱང༌། །བྲྀངྒར་རྣམས་འཚིམ་པར་མི་བྱེད་དམ། །
སྦྱར་བ་ཅན་གྱི་དོན་གཞན་བཀོད་པ་ནི། །ཆུ་སྐྱེས་འཛིན་པའི་ལྷ་དེས་འགྲོ་བ་ཀུན། །བདེ་བར་
དབུགས་མི་འབྱིན་པ་དེ་གང་ཞིག །པདྨ་ཅན་གྱི་རང་བཞིན་དེ་དག་གིས། །སྐྱེད་དགུའི་སྙིང་ལ
བསམ་པ་སྐྱེད་པར་བྱེད། །འགལ་བ་ཅན་གྱི་དོན་གཞན་བཀོད་པ་ལས་རྒྱུ་འགལ་བ་ནི། མ་ལི་ཀ་ཡི་
དོགས་པར་རྡུལ་གྱི་དྲིས །རེག་ཀྱང་ལུས་ཕྲ་མ་ཡི་རྒྱན་དུ་མཛེས། །ལང་ཚོ་རྒས་པས་ཟིལ་གནོན་
དེད་དཔོན་གྱིས། །གཟིངས་ལ་གཞོན་པའི་སྐྱེད་དགུ་བདེ་བྱེད་ནུས། །མི་འོས་པའི་དོན་གཞན་བཀོད་
པ་ནི། འདི་དང་ཕྱི་མར་སྨན་པའི་དོན་བཟང་པོ། །འཇམ་པའི་ངག་གིས་དལ་བུར་བསྙད་པ་ཡང་། །
རྣ་བར་རྩུབ་པས་ཤས་རེ་ཁྲོ་བ་ཡི། །དཀོར་ཆུས་མྱོས་པ་རྣམས་ཀྱི་སྡིག་འདི་འདྲ། །འོས་པའི་དོན
གཞན་བཀོད་པ། རྒྱལ་བའི་སྐྱེས་རབས་ཡོན་ཏན་དཔག་དཀའི་གཏམ། །ཐོས་པས་སེམས་གདུང་
མིག་ལ་མཆི་མ་བཀུ། །ཚོར་བའི་རང་བཞིན་འདོད་པའི་བདེ་བ་ལ། །འཁུ་བས་དེ་ལྟའི་ངང་ཚུལ་
རིགས་པ་ཉིད། །འོས་པ་དང་མི་འོས་པའི་དོན་གཞན་བཀོད་པ།མི་བསྲུན་སྐྱེ་བོས་གྱི་ནར་འཚེ་བྱེད་
མོད། །རང་བཞིན་དགེ་བའི་སེམས་དང་ལྡན་པས་མིན། །དག་པ་མིན་པའི་ཀུན་ཏུ་སྤྱོད་པ་ནི། །
ཡོངས་སུ་དག་པ་རྣམས་ཀྱི་བྱར་འོས་སམ། །མི་འོས་ཤིང་འོས་པའི་དོན་གཞན་བཀོད་པ། ཉེས་པར་
བཤད་པ་གཞུང་ལུགས་མཁས་པ་ཡི། །ཞལ་ལས་རྒྱུ་ན་བླུན་པོས་འཆད་འོས་ཉིད། །མིག་ལྡན་མ་
མྱོས་གཡང་སར་གོམས་འདོར་ན། །དམིག་བུ་མེད་པའི་ལོང་བ་སྨོས་ཅི་དགོས། །
བརྒྱད་པ་ལྡོག་པ་ཅན་ལ་བཅུ་ལས།གཅིག་གི་ལྡོག་པ་ཅན་ནི། མཛེས་པ་ཕུལ་དུ་ཕྱིན་དང་
དཔལ་ཀྱི་ཆང༌། །གང་བ་སོགས་ཀྱི་མཛེས་མ་ཁྱོད་ཀྱི་ཟླ། །མཚུངས་ལས་ཐ་དད་ཆོས་ནི་ཕྲ་མཛེས་
དང༌། །འཇམ་གཉེན་ཡན་ལག་ཡིད་འོང་ལྡན་འདིའོ། །གཉིས་ཀ་ལྡོག་པ་ཅན།དཔལ་གྱི་ལྗོན་དང་
461

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
རྣམ་འདྲེན་ཁྱོད་ཀྱི་སྐུ། །དྲི་བཟང་འགྱེད་བརྩོན་འདབ་ཡངས་ཀུན་དགའ་ཅན། །འདི་ནི་ནེའུ་གསིང་
འདྲེས་པ་ཁ་དོག་སྟེ། །རྗེ་ཁྱོད་གུར་ཀུམ་གཞོན་ནུའི་མདངས་ལྟར་མཛེས། །སྦྱར་བའི་ལྡོག་པ་ཅན་ནི།
དྲི་མས་ཡོངས་བཏང་ཡོན་ཏན་བརྒྱད་ལྡན་ཏེ། །གཉིས་སྐྱེས་ཀྱི་ནི་རྣམ་པར་རོལ་པ་ཅན། །འོན་ཏང་
ཁྲུས་ཀྱི་རྫིང་བུ་རིག་མེད་དེ། །ཁྱོད་ནི་རྣམ་པར་སྤྱོད་ལ་མཁས་པ་ཉིད། །འགོག་པ་ཅན་གྱི་ལྡོག་པ།
ཤིན་ཏུ་མི་གཡོ་མཐའ་དང་གཏིང་བྲལ་ཞིང༌། །ཀུན་ལ་སྙོམས་པར་འཇུག་པ་ཉིད་ནའང་། །བླུན་པའི་
མཚན་ཉིད་སྒྲིབ་པའི་དབང་འགྱུར་ཕྱིར། །ལྷ་ལམ་འདིས་ནི་ཁྱོད་ཐུགས་མཚོན་ནུས་མིན། གཏན་
ཚིགས་ཅན་ཀྱི་ལྡོག་པ། ཀུན་ཀྱི་བསྟོད་བཀུར་བསྔགས་པའི་གནས་གྱུར་ཅིང་། །ཡོན་ཏན་རྣམས་
ཀྱིས་མཛེས་པ་ཡིན་ཡང་ཀྭའི། །འདོད་འཇོའི་ནུས་པ་དཔག་ཚད་ཙམ་ཉིད་ཀྱི། །གཞལ་ཕྱིར་བཻཌུརྻ་
ནི་ཁྱོད་ལས་དམན། །དཔེ་དང་དཔེ་ཅན་གྱི་ལྡོག་པ་ཅན། བཞད་པ་རྡོ་རྗེ་དེ་དང་ཚེ་རིང་བྱ། །མཁའ་
ལ་རྒྱུ་ཞིང་ཤིས་པ་བསྒྲུབ་པ་སྟེ། །འདབ་ཆགས་དབང་པོ་འཆི་མེད་སྐྱེད་ཚལ་དང༌། །རྡོ་རྗེའི་གར་
མཁན་དེ་ནི་དབེན་པ་བརྟེན། །དཔེ་ལས་དཔེ་ཅན་ལྷག་པ། ལག་ལྡན་རྣ་ཞགས་ཕྲ་མཉེན་སོར་མོ་
དང་། །རིན་ཆེན་སོར་གདུབ་བཀྲ་བས་མཛེས་པ་མེད། །གཞོན་ནུ་མ་ཡི་ལང་ཚོ་ལས་ཐོན་པའི། །
ཡིད་འཕྲོག་ཡན་ལག་ཁྱད་ཆོས་འདི་དང་ལྡན། །མཚུངས་ཆོས་འབྱེད་བྱེད་གཉིས་ཀ་ཅན་ནི།སྤོས་ཀྱི་
གླང་པོ་ཆེ་དང་ནམ་མཁའི་ཏོག །སྔོ་སངས་ཁ་ཏོག་གསལ་ཞིང་ཡིད་རབ་འཕྲོག །ཆུ་སྤྲིན་ལས་ནི་ཆུ་
ཡི་ཟེགས་མ་འབབ། །གཉིས་འབྱུང་ལུས་ལ་གིའུ་ཝང་ཟར་བུ་ཆགས། །འབྱེད་བྱེད་ནི། ས་བརྟོལ་
ལྗོན་ཤིང་འཆི་མེད་གནས་ཀྱི་རྒྱན། །རིན་ཆེན་སྣ་བདུན་འཁོར་ལོ་བསྒྱུར་བའི་རྒྱན། །གསུམ་རྩེན་
གནས་ནི་འདོད་ཡོན་འབྱུང་བ་སྟེ། །མི་ཡི་བདག་པོས་གླིང་བཞི་ཆོས་བཞིན་སྐྱོང་། །རིགས་མཐུན་
ལྡོག་པ་ཅན། རིགས་སྔགས་འཕྲུལ་དུ་བསྐོར་བས་མི་བཤིགས་ཤིང༌། །སྨན་མཆོག་སྦྱོར་བས་
གཞོམས་པར་མི་ནུས་པའི། །ཉོན་མོངས་བདག་ཏུ་ལྟ་བའི་གཉན་ནད་ཀྱིས། །མནར་བས་ཐར་པ་
བསྒྲུབས་པ་ཀུན་ཏུ་འགོགས །
དགུ་པ་སྲིད་པ་ཅན་གྱི་རྒྱན་ལ་གསུམ་ལས། དང་པོ་རབ་བརྟགས་འགོག་པའི་ཕྱི་ལ་སྦྱར་བ།
གྲེ་འགྱུར་མ་སྦྱངས་སྐད་སྙན་ཀལྤིང་ཀ ། མ་བསྡུས་འབྱོར་པ་ཡོངས་ཚངས་རྒྱ་མཚོའི་གླིང༌། །མ་
462

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
བཀྲུས་དགའ་བའི་ཁམས་མཛེས་ནོར་བུའི་བྲག །ལུས་ཅན་ཡིད་ཀྱི་མཛའ་གཅུགས་གསར་པ་བཞིན། །
ནང་ལ་སྦྱར་བ། གསེར་གྱི་མ་བཀུས་པགས་པའི་མདོག་བཟང་མ། །མ་བྲིས་རྣམ་བཀྲ་འཁོར་ལོ་
མཚན་ལྡན་པའི། །མ་སྦྲེལ་ཕྱག་སོར་དྲ་བས་འབྲེལ་བ་ཅན། །མིག་གི་དགའ་སྟོན་མཛད་པ་ཤཱཀྱའི་
ཏོག །རྒྱུ་མེད་པ། གནོན་པ་མེད་ཀྱང་དམན་པར་རིམ་གྱི་གཞོལ། །བསྒྱུར་བ་མེད་ཀྱང་རང་བཞིན་
ངན་པར་འཇུག །རྒྱུ་མཚན་མེད་པར་ཆོས་ལྡན་དགྲར་བལྟ་ཞིང༌། །རྒྱུ་མེད་སྡིག་པའི་གྲོགས་པོ་ངང་
གིས་བསྟེན།།
བཅུ་པ་བསྡུས་བརྗོད་ལ་སྤྱིའི་དཔེར་བརྗོད་ནི། སྲིད་ལྡན་རང་དབང་ཉིད་བཞིན་དྭངས་
བའི་རྫིང༌། །ཡན་ལག་བརྒྱད་ལྡན་བཏུང་བ་ལོངས་སྤྱོད་མོད། །རྟོག་བྲལ་རོ་མཆོག་ལྡན་པ་མིན་ཡང་
འདིར། །བ་ཚྭའི་ཁྲོན་པར་འཁྱིལ་བའི་ཆུ་ལ་འཁོར །བྱེ་བྲག་བཞི་ལས་ཁྱད་ཆོས་གཅིག་པའི་བསྡུས་
བརྗོད། ཀུན་ཏུ་མི་གཡོ་བརྟན་པའི་ཡིད་ཅན་མ། །འདོད་པ་སྦྱིན་བྱེད་བསིལ་བའི་རྒྱུན་འབབ་པ། །
ལྷུན་སྟུག་ཡིད་དུ་མཆིས་པའི་རྡུལ་བརྩེགས་པའི། །བདག་གི་སྐལ་བ་ཉིད་ལས་བསྐྲུན་པར་གྱུར།།ཐ་
དད་མིན་པའི་བསྡུས་བརྗོད།ཤུགས་འཆང་བ་དན་གཡོ་བའི་འཁྲུལ་འཁོར་གྱི། །བདེ་བ་དོན་གཉེར་
སྐྱེ་བོ་རྒྱ་མཚོ་ཆེར། །གེགས་མེད་སྒྲོལ་ལ་མི་སྙེངས་གྲུ་རྫིང་མཆོག །འདི་སྟེ་ཉེ་བར་སྤྱད་བྱ་མཆོག་
གྲུབ། །སྔོན་མེད་བསྡུས་བརྗོད། འཕེལ་འགྲིབ་ཕྱོགས་ཀྱི་དབང་དུ་མི་འགྲོ་ཞིང༌། །དྲག་ཏུ་གཡོ་མེད་
ནམདབསྡུས
ཡིད་དང་མཐུན་འཇུག་པའི །ལང་ཚོ་གང་བའི་ཟླ་བ་དུས་མེ་ཡིས། །སྤྱོད་དུ་ཉེ་བའི་སྣང་ཚུལ་མཐོང་
འདིས་སྐྱོང༌།།
བཅུ་གཅིག་པ་ཕུལ་བྱུང་གི་རྒྱན་ལ་བཞི་ལས་དང་པོ་ཁྱད་པར་ཕུལ་བྱུང་ནི། རིན་ཆེན་
ཁམས་ལས་ལེགས་གྲུབ་ནོར་བུ་ཡི། །དྲ་བ་དྲ་ཕྱེད་མཚམས་དཔྱངས་བ་ཀུ་ལིས། །མཐོན་པོར་
འཕགས་པའི་གཞལ་མེད་ཁང་བཟང་འདི། །ལྷུན་པོའི་གཟི་བྱིན་གྱིས་ཀྱང་མཚོན་མ་ཡིན། །ཐེ་ཚོམ་
ཕུལ་བྱུང་། རྒྱལ་པོ་ཉིད་ཀྱི་བཀའ་དྲིན་ཕྱག་རྒྱ་ཡིས། །མ་བཏབ་ས་ཆེན་འདི་ན་དངོས་པོ་འགའ། །
ཡོད་དམ་འོན་ཏེ་མེད་ཅེས་བདག་གི་ཡིད། །སེམས་ཉིད་འཕྱན་པ་ད་དུང་ལྡོག་མ་གྱུར། །ངེས་པའི་
ཕུལ་བྱུང་ནི། གང་གི་སྲིད་ལས་ཕྱིར་གྱུར་འགའ་ཞིག་སྟེ། །ཡོད་ཅེས་འདི་ན་ཁ་ཚོན་གཅོད་པར་ནུས། །
463

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
སྟོབས་ལྡན་ཡན་ལག་བཞི་པའི་དཔུང་གི་ཚོགས། །བཤམས་འདི་ཕ་རོལ་མེད་ན་ག་ལ་སྲིད། །
གྲགས་པ་ཕུལ་བྱུང་ནི།གང་གི་སྐུ་གསུང་ཐུགས་ཀྱི་ཡོན་ཏན་ལས །རྣམ་པར་འཕྲོས་པའི་སྙན་པ་མི་
ཟད་གཏེར། །རྒྱ་ཡིས་འཛིན་པར་བཟོད་པའི་དབྱིག་ལྡན་ཁྱོན། །མུ་མཐའ་བྲལ་བ་ཉིད་ཅེས་རྣམ་
རིག་བྱེད།།
བཅུ་གཉིས་པ་རབ་བརྟགས་ལ་དྲུག་ལས། དང་པོ་སྙམ་སྒྲ་ཅན་ནི། རིན་ཆེན་རི་ཕྲན་
མཚར་སྡུག་གཟི་འབར་བས། །རང་རང་ཡུལ་འཁོར་ཟིལ་ཀྱིས་མནན་མཐོང་ནས། །ཕན་ཚུན་མ་
བཟོད་གྲུ་གཟིངས་སྦྱོར་བ་རྣམས། །ནོར་བུའི་དགེ་མཚན་དབྲོག་པར་ཆས་པ་སྙམ། །དོགས་སྒྲ་ཅན།
ལོ་འདབ་རྣམ་རྒྱས་སྤོས་ཀྱི་མྱུ་གུ་ལས། །ལེགས་མཐོང་མེ་ཏོག་མཚར་པོ་ཚ་ཟེར་གྱིས །བསྲེགས་
དོགས་དེ་དག་བཞོན་པའི་རླུང་ལྡང་བས། །ཆུ་འཛིན་འཐུག་པོ་དཀྲི་བའི་ལས་ལ་འཇུག །ངེས་སྒྲ
ཅན། དགུན་གྱི་གྲང་རེག་གིས་རྩུབ་ས་གཞི་ཡི །མཛེས་པ་ཉམས་དེའི་དགའ་བྱེད་མཛའ་
གཅུགས་སུ། །དབྱར་གྱི་ལང་ཚོ་སྔོ་ལྗང་གཞོན་ནུ་མ། །འགུགས་ཕྱིར་ཁུ་བྱུག་དབྱངས་སྙན་སྒྲོག་པར་
ངེས། །འདྲ་སྒྲ་ཅན།ཀུན་དགའི་ཕུན་ཚོགས་རང་ལུས་དཀར་མདངས་ཀྱི། །དྲེགས་ནུས་གཞན་ལ་ཁྲོ་
བས་འཛུམ་གནགས་པ། །ཟླ་གཞོན་འོད་རིས་གསར་པ་རེག་མ་ཐག །རིགས་མཐུན་ཉིད་ཅེས་
བཞད་ཅིང་འབར་བ་འདྲ། །མིན་ནམ་སྒྲ་ཅན། ལྕང་ལོ་ཅན་གྱི་ཕོ་བྲང་ལ་སྤྱོད་པའི། །གོས་སྔོན་
འཆང་བའི་མཐུ་སྟོབས་རྡོ་རྗེའི་གཟིས། །ལྷུན་པོ་ཧྲུལ་པོར་བྱེད་ཅིང་ས་འཛིན་དབང༌། །དྲག་ཏུ་འཁྱུད་
པའི་བརྟེན་སར་བྱེད་མིན་ནམ། །བཞིན་སྒྲ་ཅན་ནི། ལུས་ཕྲ་མ་དེའི་བཞིན་རས་མཛེས་བྱེད་མིག །
འགྲན་ཟླས་དབེན་ཞེས་སྒྲོག་ལ་མཐུན་ཞུགས་ཚེ། །ཨུཏྤལ་གཞོན་ནུ་སྙེམས་པ་དང་ལྡན་པས །རྣ་
བའི་ཕྲག་གར་འཛེགས་ཏེ་གནས་པ་བཞིན།།
བཅུ་གསུམ་པ་རྒྱུའི་རྒྱན་ལ་བཅུ་དྲུག་ལས། དང་པོ་སྐྱེད་བྱེད་རྒྱུ་ནི། ཞི་སྐུ་མཚན་དཔེའི་
བྱིན་ལྡན་ངུར་སྨྲིག་གི །ཆོས་གོས་རྣམ་གསུམ་འཇེབས་པར་མནབས་པའི་སྐུ། །འདྲེན་བྱེད་བཅུད་དུ་
རྔབས་པར་
བླངས་པ་གང་དང་གང༌། །དེ་དེའི་སྙིང་ལ་ཕན་བདེའི་ཤིས་པ་སྒྲུབ། །ཉམས་བྱེད་རྒྱུ་། སྒྲིབ་པ་ཀུན་
གྱི་ཡོངས་བཏང་སྔོ་སངས་གདོང༌། །རི་དྭགས་རྟགས་ཅན་དཀྱིལ་འཁོར་ཀསྤུ་རའི། །རྡུལ་གྱི་བརྒྱན་
464

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
འདི་མཛའ་བོས་དང་བྲལ་བའི། །གཞོན་ནུ་མ་ཡི་བརྟན་པ་ཉམས་པའི་རྒྱུ། །རྣམ་འགྱུར་རྒྱུ། ས་གཞི་
གཙང་མ་རྨ་བྱའི་མགྲིན་འདྲ་ལ། །པདྨ་འབར་བའི་རྫིང་བུ་ལྗོན་པའི་ནགས། །དགའ་བས་ཟློས་གར་
རྩེ་བའི་སྐྱེད་ཚལ་ཡང༌། །འདྲེས་དང་གཡོ་བའི་ཀེང་རུས་ཅན་དུ་མཐོང༌། །ཐོབ་བྱེད་། གྲོགས་ངན་
འདུན་སར་རང་ཉིད་ཚུགས་ཐུབ་པར། །གྱིས་ཞེས་གདམས་ཀྱང་དེ་དང་ལྷན་ཅིག་ཏུ། །མིག་ཟུར་
གཡོ་ཞིང་ཤུབ་བུའི་ངག་འདྲེས་པའི །འཛུམ་དང་བཟའ་བཏུང་གིས་ཀྱང་དེ་ལ་བཀུར །ཕྱི་དུས་ཤེས་བྱེད།
ངུར་བའི་འདབ་ལྟར་རྣམ་བཀྲའི་ནོར་འཛིན་དོགས། །སྙེ་མས་དུད་པའི་མྱུ་གུ་མགོ་ལྕོག་ལྡེམ། །
འབྲས་ལྡན་ལྕུག་ཕྲན་གཞོན་ནུའི་ལྡིང་ཁང་ན། །ངང་པའི་བུ་མོ་འགྲིན་རྔ་བརྡུང་བའི་དུས། །ནང་
སེམས་ཤེས་བྱེད།འདི་ནི་རང་བཞིན་མི་བརྟན་རྒྱུ་མེད་དུ། །སྨྲ་ལ་དགའ་ཞིང་གྱ་གྱུའི་བྱེད་པོ་ཞེས། །
ནམབརྟནརྒྱུམེད
རྟོགས་པར་སླ་རེ་སྐད་ཅིག་རེ་རེར་ཡང༌། །འགྱུར་ཞིང་སྨྲ་བའི་རྒྱུ་ཆེན་འདི་ཡིས་།སྔ་ན་མེད་པའི་རྒྱུ
ཟང་ཟིང་ཚོགས་ཀྱི་བཀུར་བར་མ་བྱས་དང༌། །འཇམ་པར་སྨྲ་བས་བག་ཕེབས་སྒྲུབ་མ་ཡིན། །ལུས་
ཀྱི་བསྙེན་བཀུར་དག་ཀྱང་མི་ཤེས་པས། །ནམ་ཞིག་དེ་ཡིས་བདག་ལ་སྡུག་བསྔལ་སྟེར། །ཞིག་ནས་
མེད་པའི་བྱེད་རྒྱུ། རེག་པ་རྣམ་པར་འགྱུར་བའི་གནས་སྐབས་འགྲིབས། །སྟོབས་ཀྱི་ཕ་རོལ་གནོན་
པའི་བྱ་བ་ཞེས། །འདོད་ལ་སྲེད་པའང་བཏང་སྙོམས་ལམ་འཕོས་ཤིང༌། །དགེ་བའི་འབྲས་བུར་ཡིད་
བརྟན་བྱེད་ཅིང་འདུག །ཕན་ཚན་མེད་པའི་རྒྱུ། ལྷུན་སྡུག་གོར་མའི་སྐྱིབས་འདི་ཁང་ཁྱིམ་མིན། །
མད་པའི་རྒྱུ
པུས་འཁྱུད་སྒོམ་ཐག་སྡིག་གྲོགས་མ་ཡིན་ལ། །བྱ་དང་རི་དྭགས་མི་བསྲུན་འཁོར་མ་ཡིན། །མཉམ་
པར་འཇོག་འདི་རྣམ་གཡེང་མིན་པས་དགའ། །སྤངས་ནས་མེད་པའི་བྱེད་རྒྱུ། རྣམ་པར་དག་པའི་
སྤྱད་པ་ལེགས་སྤྱོད་པ།།བདུད་ཀྱི་དབང་གྱུར་རྣམས་ལ་ཡོད་མ་ཡིན།།དེ་ཕྱིར་གནས་སྐབས་དག་ནི་
ཐམས་ཅད་དུ། །བདེ་བའི་འབྲས་བུ་ཐོབ་པའང་རྣམ་པར་སྤངས། །༼འདི་འགྲེལ་ཚུལ་མི་གཅིག་པ་མང་ཡང་རིན་
སྤུངས་པའི་བཞེད་རྗེས་འབྲང་།༽རྒྱུ་མེད་པས་འབྲས་མེད་བྱེད་རྒྱུ། མགྲོན་པོ་གང་དག་མི་བསྲུན་ཆོམ་རྐུན་
གྱིས། །ཉོན་མོངས་དབང་དུ་གྱུར་མིན་མ་ཡིན་ལ། །དེ་དག་ཤུལ་དུ་གནས་པའི་མཛའ་ན་མོ། །རྣམས་
ཀྱང་ལྔ་པའི་ཆོས་ཉིད་ལམ་དུ་གྱུར །རིང་འབྲས་རྒྱུ་ནི། ཀུན་མཁྱེན་ཁྱོད་ཀྱི་ལེགས་བཤད་མཐུ་
ཆེན་པོ། །འཇམ་མགོན་མཁྱེན་རབ་རལ་གྲིས་སློབ་ཚོགས་ཀྱི །སྒྲིབ་པའི་གཤེད་དུ་ཕབ་དེས་
465

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཇིགས་ཚོགས་ལ། །ལྟ་བའི་རི་དག་ཀྱང་དུམ་བུར་འཐོར།།ལྷན་ཅིག་པའི་ནི།ཟབ་མོའི་ལམ་
གྱི་སྤྱོད་པས་མ་རིག་པའི །སྒྲིབ་གཉིས་ཀུན་ཏུ་སྲབས་པ་དེ་ཡི་ཚེ །ཚོགས་གཉིས་མཐར་སོན་
དཔལ་ལྡན་བདེ་གཤེགས་ཀྱི། །ཆོས་ཀྱི་སྐུ་མཆོག་དག་པའི་མིག་གིས་མཐོང་། །རྒྱུ་ལས་འབྲས་བུ་སྔ་བ།
བུར་གྱུར་དཔའ་ཞིང་བརྟུལ་ཕོད་གཟོ་སྦྱངས་པ། །རྣམས་ཀྱི་བྱ་བའི་འཁོར་ལོ་དབང་བསྒྱུར་ཕྱིར །
ཡབ་རྗེ་རང་གི་དགའ་མར་འདོད་པ་ཡིས། །བརྩེ་དགའ་ལ་བརྟེན་བག་རྐྱང་བདེ་བར་གནས། །
རིགས་མིན་།རྗེ་བོ་གང་གི་ཞབས་རྡུལ་ཉི་འོད་ཀྱིས།།རྣམ་མང་འགྲོ་བའི་ཐོར་ལྕོག་མུན་པའི་རི། །
འགྱུར་མེད་བརྣག་པ་ཉིད་ཀྱི་མཛེས་བྱེད་དུ།།རྒྱུ་བ་འདི་ལྟ་ཅི་ཞེས་རྟོགས་པར་བྱེད།།རིགས་པའི་རྒྱུ།
ཁྱོད་ཞབས་ཟླ་བ་གསར་པས་རེག་ཙམ་གྱིས།།ཟུར་ཕུད་མཛེས་བྱེད་ཆུ་ཤེལ་གྱིས་སྤྲས་པའི། །བདུད་
རྩིས་ལོག་གར་བལྟ་བ་དྲི་མའི་ཁམས། །བཀྲུ་བའི་ཆོ་གར་བརྩོན་འདི་ཤིན་ཏུ་རིགས། །
བཅུ་བཞི་པ་ཕྲ་མོའི་རྒྱན་ལ་གཉིས་ལས། དང་པོ་ཟུར་གྱི་ཕྲ་མོ། འདུས་པའི་ནང་ན་ཆགས་
ཅན་དགའ་བ་ཡི། །དགའ་སྟོན་འདོད་པས་གདུངས་པ་དེ་ཡི་ཚུལ། །རིག་ནས་གཞོན་ནུ་མ་དེའི་མིག་
བཙུམ་དང༌། །འཛུབ་མོའི་སྐྱེད་རྒུས་མཚོན་པའི་བརྡའ་ཡིས་འགུགས། །རྣམ་པའི་ཕྲ་མོ། མགོན་ཁྱོད་
ཡོན་ཏན་ཁྱད་པར་སྒྲ་འཛིན་གྱི། །བཅུད་དུ་སོན་པའི་སྐྱེ་བོ་གང་གང༌།དེ་ཡིས་མིག་ནས་མཆི་མའི་
ཐིག་འཕྲེང་གིས། །བཞིན་དོགས་དག་པར་བྱེད་པའི་ཆོ་ག་བཞིན།།
ལ་བཞི་ལས་འོས་པའི་ཆ་ནི།འཇབ་
བཅོ་ལྔ་པ་ཆ་ལ་བཞི་ལས་འོས་པའི་ཆ་ནི།འཇབ་བུས་བླང་པའི་གཞན་གྱི་ནོར་རྫས་དག།
འཕངས་དུ་བཅངས་ཏེ་གཞན་དོར་དངུལ་གཟན་གོས།ཟླུམ་པོར་བགོས་ནས་རང་བཞིན་ལ་གནས་
ཞེས། །ལུས་ནད་བསྲུང་བའི་ངང་ཚུལ་དག་ལ་གཞོལ། །མི་འོས་པའི་ཆ་ནི།རོ་ཚ་ཀུན་ཏུ་དང་ལྡན་གེ་
སར་གྱིས།།དུད་པ་འཐུལ་བའི་དྲི་མ་ཟར་ཆས་དེ།།དགུན་དུས་གྲང་བས་ཉེན་དེ་བསྲེག་ཟ་ཡི། །འོད་
ལ་བརྟེན་པར་རྒྱུ་བ་ཡིན་ཞེས་གྲག །སྨད་པའི་ཆ། ལུས་ངག་ཡིད་ཀྱི་རྣམ་པར་གཡེང་བ་སྤངས །ཞི་
གནས་རིན་ཆེན་མཆོག་ལ་མཉམ་པར་འཇོག །འབྲེལ་ཚད་དོན་ལྡན་རྣལ་འབྱོར་དབང་ཕྱུག་འདི། །
རྣམ་འདྲེན་མཆོག་ཏུ་བཀུར་བར་འོས་པ་ཡིན།།བསྟོད་པའི་ཆ།རིག་པའི་གནས་ལྔ་སྨྲ་ལ་དབང་གྱུར་
ཁྱོད། །ཐོས་པ་ཙམ་གྱིས་ཚིམ་པར་འཛིན་མི་འཚལ། །མཉམ་མེད་ཐུབ་པས་དམུས་ལོང་རི་མོ་མཁན། །
466

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ།
ཇི་བཞིན་ཡང་དག་རྟོགས་པ་མེད་པར་གསུངས། །
བཅུ་དྲུག་པ་རིམ་པ་ཅན་གྱི་རྒྱན་ནི། པདྨ་གཞོན་ནུའི་ལྡིང་ཁང་ལ་རྩེན་པའི། །ངག་དབང་
ལྷ་མཆོག་འཛུམ་པའི་ཚེམས་དཀར་དང་། །སྤྱན་ཟུང་ཞལ་རྒྱས་གེ་སར་བུང་བ་སྟེ། །ཀུནྡ་བཞད་པ་
རྣམས་ཀྱི་བརྒྱན་པ་བཞིན། །བཅུ་བདུན་པ་དགའ་བའི་རྒྱན་ལ་གཉིས་ལས་དངོས་ཐོབ་དགའ་བ།
དག་པའི་ཉམས་སུ་གྲུབ་པ་དཀྱིལ་འཁོར་ལྷའི། །ཟློས་གར་མིག་གི་བདུད་རྩིར་ཐོབ་པ་ཡིས། །སྙིང་
ལ་ཕན་བདེར་བྱེད་དེ་ད་དུང་ཡང་། །མཐོང་ན་དགའ་བ་གསར་པ་ཅིས་མི་གཡོ། །གཟུགས་བརྙན་གྱི་
དགའ་བ།བཟོ་དང་སྐྱེ་བའི་སྤྲུལ་པ་སྣ་ཚོགས་ཀྱི། །རང་མོས་ཡིད་ཀྱི་འདོད་པ་འཇོ་བ་ལས།།འདས་
ནས་འོག་མིན་སྟོན་པ་ཉིད་འཇལ་བའི། །གོ་སྐབས་བདག་ཅག་ཉམས་མྱོང་སྐལ་བ་ཅི།།
བཅོ་བརྒྱད་པ་ཉམས་ལྡན་གྱི་རྒྱན་ལ་བརྒྱད་ལས་དང་པོ་དགའ་བ་སྒེག་ཉམས། ལུས་དང་
ནོར་ལ་མ་ལྟོས་རེ་བའི་གནས །༼མ༽སྦྱངས་མཁས་པའི་ས་ལ་འཛེག་སྙམས་ཀྱང༌། །བླ་མའི་བྱིན་
རླབས་འཕོས་པའི་ཤེས་རབ་ཀྱི། །མི་གཅིག་ཆོས་ཚུལ་ཀུན་ལ་འཇུག་པ་ཐོབ། །དྲག་ཤུལ་ཉམས།ཁྲོ་
གཉེར་ཕོན་པོར་བཅིང་པའི་བཞིན་རས་སོགས། །དྲག་པོའི་ཞལ་གདངས་མཆེ་གཙིགས་རྡོ་རྗེ་ཡི། །
ཚྭ་ཚྭ་འཁྲུག་ཅིང་འཕྲོ་བ་ཁྲོ་བོའི་མདུན། །དགྲ་སྲོག་གཞོམ་ཀྱང་དམིགས་སུ་འགྱུར་མ་ཡིན། །དཔའ་
བའི་ཉམས དབང་དུ་བྱེད་པའི་རིག་སྔགས་མ་བསྒྲུབས་ཤིང་། །རྒྱལ་པོའི་ཁྲི་ལ་ཅོད་པན་བཅིངས་
པའང་མིན། །དྲིན་གྱི་ཀུན་ཏུ་མ་བསྐྱངས་ནའང་འདིར། །གཞན་གྱི་གུས་པས་འདུད་འདི་གང་གིས་
ཡིན། །སྙིང་རྗེ་བའི་ཉམས། འདི་ན་བཟའ་དང་བཏུང་བའི་བྱེ་བྲག་ནི། །ཅུང་ཟད་ངན་ལའང་བཞིན་
བསྡུས་འཁུན་བུ་དེངས །ལྕགས་སྲེགས་ས་གཞིར་ཚིར་ཚིར་བསྲེག་བཞིན་དུ།།ཁྲོ་ཆུ་མེ་ལྕེ་འབར་བ་
ཇི་ལྟར་འཐུངས །སྐྱུག་བྲོ་བའི་ཉམས།རུལ་ཞིང་མྱགས་པའི་བམ་ཆེན་ལྟོ་ཕྲལ་བའི །རྣག་ཁྲག་
བམ་པོར་འདྲིལ་བའི་ལག་པ་དག །མགོ་འཕྲེང་འཛིན་པ་བསྲུན་སྲིན་པོའི་གཟུགས། །མི་གཙང་
འདམ་དུ་རྒྱུག་ཅིང་རྒྱུག་ཅིང་རོལ། །བཞད་གད་ཀྱི་ཉམས། རྣམ་དག་དགེ་སློང་ཁྱོད་ཉིད་ཕམ་
ལྷག་གི། །ལྟུང་བ་ཕྲ་མོས་རེག་པ་མེད་མོད་ཀྱི། །འོན་ཀྱང་འཁོར་ལོར་འཕྲུལ་བའི་རྡུལ་ཐིགས་ཀྱི། །
རེ་ཁཱ་སྣམ་ཕྲན་མུན་པས་སྒྲིབ་པར་མཛོད། །རྨད་བྱུང་གི་ཉམས། ས་གཞི་ནོར་བུའི་མལ་སྟན་ཆེན་
467

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
པོ་ལ། །ལྗོན་ཤིང་ཟློས་གར་བསྒྱུར་བྱེད་དགའ་མ་རྩེན། །དྲི་གཞོན་ནོར་བུའི་རྔ་ཡབ་དལ་བུ་རུ། །
གཡོབ་ཅིང་ཕྱོགས་ཀྱི་གསལ་བྱེད་མཛེས་འདི་མཚར། །འཇིགས་རུང་གི་ཉམས། མིག་སྨན་རི་བོ་
བསྐལ་བའི་མེ་དཔུང་གི །མཚོན་པ་ལྟར་བརྗིད་སྲིད་གསུམ་ཟིལ་གནོན་པའི། །གར་གྱི་རོལ་པ་རྡོ་རྗེ་
སྲིན་པོའི་། །མཐོང་བས་དྲེགས་པའི་ཙིཏྟ་ལྐོག་མར་འཚངས། །བཅུ་དགུ་པ་གཟི་བརྗིད་ཅན་གྱི
རྒྱན་ནི། འདི་ན་ཁོ་བོས་ཚར་གཅོད་འགྱུར་ཞེས། །འཇིགས་པས་ཞུམ་ཞིང་གནས་པར་མི་བྱ་སྟེ། །
ཇི་བཞིན་རིགས་པར་སྤྱོད་པའི་སྐྱེས་བུ་རྣམས།།འཇོམས་པར་བྱ་བའི་བསམ་པ་ནམ་ཡང་མེད།།
ཉི་པ་རྣམ་གྲངས་བརྗོད་པའི་རྒྱན་ནི། བདག་ནི་རེ་ཞིག་རྣམ་པར་གཡེང་བ་ཡིས །
དབེན་པའི་གནས་སུ་རྡོ་རྗེའི་སྒོ་གླེགས་སྡོམ། །འདིར་ཚོགས་ཤུལ་འཁོད་སློབ་མ་གཞོན་ནུའི་སྡེ། །
རང་རང་ཡིད་བཞིན་བག་ཕེབ་བཞུགས་པར་མཛོད། །ཉེར་གཅིག་པ་ཀུན་ཕན་གྱི་རྒྱན་ནི།རྒྱལ་ངན་
སྲི་ཞུ་བརྒྱ་ཕྲག་གིས་བསྙེན་ཀྱང༌།།དྲེགས་པ་ཆོས་སྤྱོད་རང་དབང་མི་སྟེར་བ།།གང་དེར་འཁོར་ལོས་
བསྒྱུར་བའི་བཀའ་ལུང་གིས། །ཡུལ་འཁོར་ཆོས་ཀྱི་སྐྱོང་བའི་འཇའ་ས་བསྒྲགས། །
ཉེར་གཉིས་པ་རྒྱ་ཆེ་བའི་རྒྱན་ལ་གཉིས་ལས་དང་པོ་བསམ་པ་རྒྱ་ཆེ་བ། སློབ་དཔོན་ངག་
གི་ལུས་ངག་རྡུལ་ཕྲན་དུ། །བཤིག་པའི་ཚིག་ཀྱང་བདུད་རྩིས་བྲན་པ་ལྟར། །བསམ་ནས་བརྣག་
དཀའི་སྤྱོད་པ་བཅུ་གཉིས་ལ། །རབ་ཞུགས་སྨྲ་བའི་སེངྒེ་ནཱ་རོ་ཏ། །འབྱོར་པ་རྒྱ་ཆེ་བ། གཞལ་མེད་
ཁང་བཟང་འདོད་ཡོན་རྣམ་པ་ལྔའི། །བདེ་བས་འཚོ་བ་མཆོད་སྦྱིན་མྱང་པའི་དཔལ། །རིན་ཆེན་
རྗེའི་རྩིག་པས་སྒྲིབ་མེད་དུ །མཐོང་བས་ཕྱི་རོལ་པ་རྣམས་ཀུན་ཏུ་སྨོན། །ཉེར་གསུམ་པ་སྙོན་དོར་
ལ་གསུམ་ལས་ཆོས་ལ་སྙོན་པ། ཁ་ཅིག་ངག་ལས་འབབ་པའི་ལུང་རིགས་ནི། །གང་དུ་བདེ་ཆེན་
ཞེས་བྱ་གཅིག་པུ་ཉིད། །མ་ཡིན་བདེ་བའི་དངོས་པོ་ཡུལ་ཚོར་གྱི། །སྦྱོར་བ་རྣམས་ཀྱི་རྗེས་སོགས་
དཔག་པར་དཀའ། །ཡུལ་ལ་སྙོན་པ། མགོན་པོ་དང་བྲལ་བདག་ཅག་གིས་མཐོང་བའི །གུར་ཀུམ་
གེ་སར་ལྷ་ཚོགས་བཞོན་དང༌། །ཆུ་ཤེལ་ཕུང་པོ་ཀུན་ཏུ་སྲེག་བྱེད་དེ། །སྙན་ངག་སྨྲ་རྣམས་བསིལ་
བའི་དཔེ་རུ་སྦྱོར། །རང་བཞིན་ལ་སྙོན་པ།ཡིད་འོང་ཀུན་ཏུ་དགའ་བྱེད་རྒྱུ་མཚན་གྱིས། །གྲོགས་པོ་
ཞེས་པའི་མིང་དུ་བདག་ཅག་འདོད། །ཡིད་ལ་གདུང་ཞིང་ལུས་ངག་ངལ་བ་ཡིས། །བྲན་དུ་བཀོལ་
468

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
བྱེད་འདི་ནི་མ་རུང་དགྲ། །
ཉེར་བཞི་པ་སྦྱར་བའི་རྒྱན་ལ་དགུ་ལས།ཐ་དད་མིན་པའི་སྦྱར་བ་ཀུན་གྱི་གཙུག་ཏུ་བཀུར་
བས་མངོན་འཕགས་པ། །མཁའ་ལ་བ་རྣམས་ཀྱི་བརྟེན་པ་ཅན། །སྣང་བ་རབ་བཀྲམ་འགྱེད་ལ་མི་
གཡེལ་བ། །འཇིག་རྟེན་འདྲེན་པ་འདི་སྟེ་བསྔགས་པར་འོས། །ཐ་དད་ཚིག་འདྲའི་སྦྱར་བ།སྟོབས་
ལྡན་མི་བསྲུན་གཞན་སྡེ་ཐུབ་དཀའ་བའི། །སེངྒེ་མོ་ཡི་བུ་མཆོག་ཁྲོས་པའི་གཟིས། །ཟླ་བ་གཞོན་ནུ་
བཟུང་སྟེ་འཇིགས་འཇིགས་ལྟར། །རྒྱུ་འདི་ལས་ཀྱི་མཐུ་ཆེན་ཁོ་ནའོ། །བྱ་བ་ཐ་དད་མིན་པ།སྔོ་ལྗང་
འདབ་མ་རྣམ་བཀྲ་མཆོག་ཏུ་རྒྱས། །ཟློས་གར་བསྒྱུར་ཞིང་ཤུགས་གླུ་སྙན་འབྱིན་པ། །ནི་ཙུ་ལ་ཡི་འཁྲི་
ཤིང་གཞོན་ནུ་དང༌། །སྦྲང་རྩིའི་སྒྲས་ཀྱང་འདོད་པ་བསྐུལ་བར་བྱེད། །འགལ་བ་མིན་པའི་སྦྱར་བ། །
བདག་མེད་ལྟ་བ་ཡང་དག་དོན་སྒོམས་དང་། །དམ་པའི་སྤྱོད་པ་རྣམས་ཀྱི་ཡུལ་གྱུར་པ། །ཉན་རང་
ཐེག་པའི་ལམ་དུ་དབུགས་བྱུང་ནས། །བཟོད་ཀྱི་བྱང་ཆུབ་སེམས་དཔའི་ཐེག་པར་བཞུགས །
འགལ་བའི་ལས་ཅན་གྱི་སྦྱར་བ། བདེ་བའི་རོ་ལྡན་སྣང་བ་རབ་འབྱམས་ཀྱི། །ཀུན་ཏུ་དགའ་བྱེད་
གསལ་བའི་བདག་ཉིད་ཅན། །རི་བོང་འཛིན་པ་དེ་ནི་ཡོངས་ནུབ་ལ། །ཏིང་འཛིན་མཆོག་ནི་གཡོ་
མེད་འཕེལ་བར་འགྱུར། །ངེས་ཅན་གྱི་སྦྱར་བ། གསེར་ལྡན་མ་ནི་དབང་བསྒྱུར་ས་གཞི་སྟེ། །རབ་ཏུ་
དགའ་བྱེད་གང་གི་མཛའ་ན་མོ། །སྣང་བྱེད་ནོར་བུའི་སྒྲོན་མེར་ངེས་གནས་པའི། །ས་སྐྱོང་ཁྱོད་ནི་
དཔལ་གྱི་འབྱུང་བ་ཉིད། །ངེས་པ་འགོག་པའི་སྦྱར་བ། བཀའ་ཡིས་ཆོས་བཞིན་སྐྱོང་འདིས་འ
ལོ་༼སྦྲུལ༽ཅན གྲོས་ལ་འདུ་བའི་འདུན་ཁང་ཉིད་དུ་མཐོང་། །འོན་ཀྱང་ཁྱོད་ཉིད་དགའ་བའི་སྐྱེད་
ཚལ་དུ །བསྐྱོད་པ་སྒྱུར་བྱེད་༼ཤིང་༽བརྟེན་པ་དེའང་མཐོང༌། །འགལ་མེད་ཀྱི་སྦྱར་བ། སྙིང་སྟོབས་
ལྡན་པ་༼སྦྱར་གཞི་རྒྱལ་པོ་སྦྱོར་ཆོས་མཚུངས་པ་འགྲོ་བའི་ལེགས་བྱས་དཔལ། མིག་ཡངས་ཀུན་ཏུ་སྟོབས་
ལྡན་གཟུགས་ཀྱི་བྱིན། །ཚོགས་ཀྱི་མཆོག་༼རྒྱལ་པོ་དང་ཚོགས་བདག་༽རྗེས་ནུས་པ་འཆང་བ་སྟེ། དགའ་
བའི་བདག་པོ་༼རྒྱལ་པོ་དང་ལུས་མེད་༽འདོད་པའི་ཏོག་ཀྱང་སྟེ། །འགལ་བ་ཅན་གྱི་སྦྱར་བ། ལྷ་ཡི་རིགས་
ཉིད་ཡིན་ཡང་མཁར་ཉལ་མིན། །སྐྱེས་མཆོག་ཡིན་ཡང་པད་དཀར་མིག་མི་ལྡན། །འབྱུང་པོ་འཛིན་
ཏེ་དུག་གི་མགྲིན་པ་མེད། །མི་དབང་ཉིད་ཀྱང་ལག་ན་རྡོ་རྗེ་མིན། །
469

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ
ཉེར་ལྔ་པ་ཁྱད་པར་བརྗོད་པའི་རྒྱན་ལྔ་ལས་ཡོན་ཏན་ཁྱད་པར་བརྗོད་པ་ནི། རིག་པའི་
གནས་ལ་མཁས་པའི་སྒྱུ་རྩལ་ནི །དྲུག་ཅུ་རྩ་བཞིར་མ་སྦྱངས་སྟོབས་ལྡན་མིན། །དེ་ལྟར་མོད་ཀྱི་
རྒྱལ་སྲས་གཞོན་ནུ་གང༌། །ཆབ་སྲིད་རྣམས་ཀྱི་གཙུག་གི་བཀུར་སྟི་བྱེད། །རིགས་མ་ཚང་བའི་ཁྱད་
པར་བརྗོད་པ་ནི། མི་བདག་རྒྱལ་པོའི་རིགས་སུ་མ་སྐྱེས་ཤིང༌། །འབྲེལ་རྩ་ལག་གྱུར་པ་མ་ཡིན་
ཡང༌། །འདི་ནི་ངུར་སྨྲིག་འཛིན་པ་ཕལ་མོ་ཆེ། །འཇིག་རྟེན་ཆོས་བརྒྱད་བདག་གི་རང་གིར་བཟུང་། །
བྱ་བ་མ་ཚང་བ། བུད་ཤིང་ཚོགས་ཀྱི་ཡོངས་སུ་མ་བརྡར་ལ། །ཞུན་གྱིས་མ་བཏབ་མེ་ལྕེ་མ་གསོས་
པར། །བདེ་འབྱུང་མིག་ལས་སྤྲོས་པའི་ཞུགས་ཆེན་གྱིས །གྲོང་ཁྱེར་གསུམ་དང་འདོད་ལྷའི་ལུས་
ཀྱང་བསྲེགས །རྫས་མ་ཚང་བ།ཡན་ལག་བཞི་པའི་དཔུང་གི་ཚོགས་མེད་ཅིང༌། །འཕྲུལ་དུ་བསྐོར་
བའི་མཚོན་ཆ་མི་ལྡན་ཡང༌། །ཤིང་གི་རྡོ་རྗེས་མི་བསྲུན་དམག་ཟློག་མཁན། །བརྟུལ་ཞུགས་སྤྱོད་པ་
བཛྲ་པཱ་ཎི་ནི། །རྒྱུ་མ་ཚང་བ།ཐོས་པ་མེད་ཅིང་བརྩོན་འགྲུས་རྩོམ་པའང་བྲལ། །ཚོགས་རབ་མ་
བསགས་སྐྱེ་བ་བླུན་པོ་ཡིས །ཕྱག་རྒྱ་ཆེ་འདི་སྒོམ་ན་དབུ་མའི་དོན། །ཚེགས་མེད་རྟོགས་ཞེས་
མཁས་པའི་བཤད་སྲོལ་དར། །
ཉེར་དྲུག་པ་མཚུངས་སྦྱོར་ཀྱི་རྒྱན་ལ་གཉིས་ཀྱི་དང་པོ་སྟོབས་མཚུངས་ནི།རྡོ་རྗེ་འཆང་
དབང་མཉམ་མེད་ཤཱཀྱའི་ཏོག །སྐྱབས་ཀྱི་དམ་པ་གང་དེ་རྣམ་གསུམ་ལས །གཞན་དུ་སྟོན་ཞེས་བྱ་
བའི་སྙན་ངག་གིས། །ཤིས་བརྗོད་ཡུལ་སྐབས་འགོག་པ་རྣམ་པར་འཛིན། །སྨད་མཚུངས་ནི། ལུང་
རིགས་མི་ཤེས་ཤེས་པར་སྨྲ་བ་དང༌། །གྲོགས་ཀྱིས་བཟུང་བའི་སྐྱེ་བོ་རྨོངས་པ་ཅན། །ཆུར་འཇུག་
བའི་ཁ་བསྒྱུར་ཅན་གྱི་ཤེལ། །རང་རང་ངང་ཚུལ་སྟོན་ལ་རིངས་པ་ལྟ། །འགལ་རྒྱན་ལ་དྲུག་ལས་དང་
པོ་གཞི་ཐ་དད་པའི་འགལ་བ། ཡིད་འོང་ཨུཏྤལ་དཀར་པོ་འདབ་ཡངས་ཀྱིས། །དྲི་ཞིམ་ཕྱོགས་མྱུར་
འགྲེམ་ཞིང་ཀུན་ཏུ་རྒྱས། །ལོ་མ་སྟོང་ལྡན་ཟིལ་མངར་རྒྱར་བཅིངས་ཏེ། །གྲང་རེག་གིས་བཏབ་
མཛེས་པ་ཉམས་པར་འགྱུར །གཞི་གཅིག་པའི་ཡོན་ཏན་འགལ་བ། །བདེ་བར་གནས་པ་འདོད་
པའི་ཡོན་ཏན་ལ། །སྲེད་པ་གཏན་ཉམས་འཁོར་བ་ཟག་བཅས་དང༌། །འགྱུར་བའི་སྡུག་བསྔལ་
གསུམ་གྱི་རང་བཞིན་དུ། །ངེས་ནས་ཞེན་ལོག་ཕྱིར་ཕྱིར་འཕེལ་བར་བྱེད། །རྫས་འགལ་བ། དམར་
470

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
སེར་མཛེས་སྐུ་ཟུར་ཕུད་མཐོན་མཐིང་ཅན། །སྨིན་མ་དམའ་ཞིང་ཤངས་ཀྱི་གཟེངས་མཐོ་བ། །དགའ་
སྐྱེད་ཨུཏྤལ་འབར་བའི་རལ་གྲིས་མཚན། །རྒན་པོ་བྱིས་པའི་སྐུ་འཆང་འཇམ་དཔལ་དབྱངས།།རྫས་
དང་ལས་འགལ་བ། འོ་མཚོའི་ཞལ་དཀྱིལ་ཨུཏྤ་ལ་ཡི་སྤྱན། །ཟླ་ཚེས་ཚེམས་དཀར་མ་གཅིག་
དབྱངས་ལྷ་མོས། །ལུས་ཅན་སྙིང་ལ་ཉལ་བའི་སྡིག་ལྟུང་དྲི། །ཅིག་ཆར་གཞོམ་པར་ནུས་པ་མ་ཡིན་
ནམ། །བྱ་བ་འགལ་བའི་རྒྱན། ཁོ་བོ་བདེ་གཤེགས་བགྲོད་པ་གཅིག་པ་ཡི། །ལམ་དུ་རྩེ་གཅིག་
ཞུགས་པས་ངན་སེམས་ཀྱིས། །འཚེ་བ་བྱས་པ་མིན་ཡང་ཞམ་རིང་དག །བཞིན་གནགས་ཁྲོ་གཉེར་
ཞགས་པ་གསུམ་རིམ་འཆིང༌། །སྦྱར་བའི་འགལ་བ་ཅན། མཛེས་ལྡན་ངང་པའི་བུ་མོ་གཞོན་ནུ་མ། །
ཆུ་ཡི་༼པདྨ་༽རྒྱན་ལ་རྟག་པར་དགའ་བྱེད་ཅིང་། །དཀར་བའི་འདབ་མ་༼ཀུ་མུད)དག་ལ་བརྟེན་པ་འདིས། །
གཞན་ཀྱི་ཡིད་བརྟན་ཤེས་པར་བྱེད་པ་བཞིན །ཉེར་བརྒྱད་པ་སྐབས་མིན་བསྟོད་པ་ནི།སྐྱེད་ཚལ་
སཱ་ཧ་ཀ་རའི་འབྲས་བུ་ལ། །ཟ་ཞིང་གཤོག་པ་བརྐྱང་བསྐུམ་རོལ་པས་རྩེན །ལོ་མའི་ལྡིང་ཁང་
མཐོན་པོར་ཅོང་ཅོང་གླུ། །ལེན་པ་དཔྱིད་ཀྱི་ཕོ་ཉ་འདི་དག་བདེ། །ཉེར་དགུ་པ་ཟོལ་བསྟོད་ལས་མཐུ་
ཕུན་ཚོགས་ཀྱི་ཟོལ་བསྟོད།སྦྲང་རྩིར་བྱེད་པ་ལུས་ཀྱི་རྟེན་བྲལ་ཞིང༌། །འཇམ་པའི་མཚོན་ཆ་ཅན་
དེས་ལུས་ཅན་རྣམས། །དབང་དུ་བྱས་གང་སྟོབས་ལྡན་རྒྱལ་པོས་ཀྱང༌། །བཟུང་བ་འདི་ལ་སྙེམས་པ་
ཅི་སྟེ་རིགས །དཔའ་བ་ཕུན་ཚོགས་ཀྱི་ཟོལ་བསྟོད།ཚངས་སོགས་རྗེས་འཇུག་རྟོག་གེ་སྨྲ་བ་ཡི། །
ཚུ་བཟང་རྣམས་ཀྱི་ཡོངས་སྐྱོད་པའི།
རིང་ལུགས་བཅོ་བརྒྱད་རྣམས་ཀྱི་ཡོངས་སྤྱོད་པའི། །གླིང་འདིར་རང་གིར་མཛད་ནས་འགྲོ་རྣམས་
ཀྱང༌། །རྗེས་སུ་ཞུགས་འདི་རིགས་སམ་ཟས་གཙང་སྲས། །སྟོབས་ཕུན་ཚོགས་ཀྱི་ཟོལ་བསྟོད།ཡེ་
ཤེས་རྡོ་རྗེའི་བསྟན་དང་སློབ་མའི་སྡེ། །སྒྲ་སྒྲོགས་བླུན་པོའི་འཇུག་པ་དང་འབྲེལ་ཕྱིར། །ཀུན་གྱི་སྲི་
ཞུར་འོས་ཞེས་རིག་འཛིན་རྣམས །སྙེམས་པ་སྤོབས་པའི་རྩེ་མོར་ཅི་སྟེ་འཆིང༌། །སུམ་ཅུ་པ་ངེས་
བསྟན་ལ་གཉིས་ལས་མཆོག་ངེས་བསྟན་ནི། མི་ཡི་བདག་པོའི་འདུན་པ་ལ་རྩེན་པ། །འདོད་དགུ་
ལེན་པའི་ལག་སྦྲེལ་གོ་བྱེད་། །སྒྲ་མི་སྙན་པའི་སྐྱེ་བོ་དཔག་བསམ་གྱི། །འཁྲི་ཤིང་གམ་དུ་གནས་པ་
རྣམ་ཤེས་བྱ། །མཆོག་མིན་ངེས་བསྟན། བདག་ནི་ཟིན་མེད་རྣམ་གཡེངས་འཁོར་ལོ་ལ། །སྤྱོད་པའི་
ངང་ནས་དབང་མེད་འཆི་བའི་ཚུལ། །སྟོན་ཕྱིར་རྨི་ལམ་ཟླ་བའི་ལྡུམ་ར་ཡིས། །མེ་ཏོག་རྣམས་ནི་བ་
471

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མོའི་ཕྱག་རྒྱས་བཏབ། །སོ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ལས། དང་པོ་ཡོན་ཏན་
ལྷན་ཅིག་བརྗོད་པ།མཛེས་ལྡན་མཐོ་བ་ཀཻ་ལ་ཤ་རི་འདི། །རྡོ་རྗེའི་སྐྱིལ་མོ་ཀྲུང་དང་ལྷན་ཅིག་བརྟན།
།འགུལ་པ་མཛེས་བྱེད་ན་བུན་གཞོན་ནུ་ཡང༌། །ཏིང་འཛིན་མཆོག་དང་རྟག་པར་འཁྱུད༼ཚེག་བར་གཉིས་
ཆད།༽། །བྱ་བ་ལྷན་ཅིག་བརྗོད་པ། སྲོག་ཐུར་རྣམ་པར་འགོག་པའི་སྦྱོར་བ་དང་། །ལྷན་ཅིག་འབབ་
ལྡན་གཞོལ་བའི་རྫིང་བུ་གང༌། །རང་བཞིན་ཉམས་ཀྱི་སྣང་བ་སྣ་ཚོགས་དང༌། །མཉམ་དུ་དྲི་ཡི་
བཞོན་པ་དལ་བུར་ལྡང༌། །རྫས་ལྷན་ཅིག་བརྗོད་པ།ཕྱོགས་རྣམས་གསལ་བྱེད་ཉིན་མོའི་འོད་སྣང་
དང༌། །འདབ་ཆགས་སྐད་སྙན་བསྒྱུར་བའི་རྩེད་འཇོ་དག །རྣམ་གཡེངས་སྤང་ནས་ནང་དུ་ཡང་དག་
པར། །འཇོག་པའི་བདེ་བ་ཆེ་དང་ལྷན་ཅིག་འཕེལ། །སོ་གཉིས་པ་ཡོངས་རྗེས་ཀྱི་རྒྱན་ནི། ཁྱོད་ཉིད་
བྱང་ཆུབ་ཕྱིར་ཞུགས་བསྣགས་ཀའི་ནོར། །འཕངས་མེད་ལྷུག་པར་སྦྱིན་ལ་མི་སྐྱོ་བའི། །ངང་ཚུལ་དེ་
དེས་བློ་ཆེན་བརྒྱ་ཕྲག་གི །ཡིད་ཀྱི་དབང་པོ་ཅིག་ཅར་དེར་ཡང་འཕྲོགས །སོ་གསུམ་པ་ཤིས་བརྗོད་
ཀྱི་རྒྱན་ནི ཐོས་པས་མི་རྟོགས་བསམ་པས་མི་ཤེས་ཤིང༌། །འཇིག་རྟེན་གོམས་པའི་སྤྱོད་ཡུལ་མ་
ཡིན་པ། །དག་པའི་རྗེར་གྲུབ་པའི་ཏིང་འཛིན་གྱི། །སྣང་བ་ཟབ་མོ་དེ་ཡིས་ཁྱོད་ལ་བསྲུངས། །སོ་
བཞི་པ་རབ་སྤེལ་ཀྱི་རྒྱན་ནི། །བདག་ལུས་ཀེང་ཀ་ཡི་འཁྲི་ཤིང་ལས། །ངག་ཚིག་བཤད་པའི་རྒྱ་
སྐྱེགས་ཞུན་མ་དག །བློ་གསལ་བུང་བའི་མགྲིན་པ་མཛེས་བྱེད་དུ །སྦྱིན་པས་ལྷག་བསམ་ཟླ་བས་
གལཤུནམ
མཚོན་མ་ཡིན། །སོ་ལྔ་པ་ནི། གང་རྩོམ་པར་བྱ་བའི་སྙན་ངག་གི་ཚིག་རྣམ་པར་བ
ཕན་ཚུན་ཕན་པར་བྱེད་པ་དང་ལྡནཞིང༌། དོན་དང་བྲལ་བ་སོགས་སྐྱོན་རྣམས་མ་བརྗོད་ལ།
གནས་རྣམས་སུ་ཡོངས་སུ་བསྔགས་པ་ཅན ། བརྗོད་རིམ་གྱི་སྟོབས་ལས་དང་པོ་གཞན། ཟབ་མོ་
དག་ཀྱང་གསལ་ནུས་པ། །དེ་དག་དགོངས་པའི་ཁྱད་པར་གྱི་དབང་དུ་གྱུར་པས་དགོངས་པ་ཅན་དུ་
བཞེད་དོ། །ཞེས་བྱ་བ་ནི་སྙན་ངག་མེ་ལོང་གཞུང་གི་དཔེར་བརྗོད་དབྱངས་ཀུན་ཏུ་དགའ་བའི་རོལ་
མཚོ་ཞེས་བྱ་བ་ལས།དོན་གྱི་རྒྱན་གསལ་བར་བྱས་པའི་ལེའུ་སྟེ་གཉིས་པའོ །།
གསུམ་པ་སྒྲའི་རྒྱན་རྣམ་པར་བཤད་པ་ལ། གསུམ་གྱི་དང་པོ་གཞུང་ལས།བར་མ་ཆོད་
དང་བར་ཆོད་དག །ཡི་གེས་ཚོགས་པར་བསྐོར་བ་ནི། །ཟུང་ལྡན་དེ་ཡང་རྐང་པ་ཡིས། །དང་པོ་བར་
472

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
མཐའ་སྤྱོད་ཡུལ་ཅན། །གཅིག་གཉིས་གསུམ་བཞི་རྐང་པ་ཡི། །ཟུང་ལྡན་རྣམས་ཀྱི་རྣམ་རིག་ནི། །
ཐོག་མ་བར་མཐའ་བར་མ་དང་། །བར་མ་ཐོག་མ་ཐོག་མཐའ་ཀུན། །ཞེས་སོགས་ལྟར་ལས། ཐོག་
མར་རྐང་པ་དང་པོ་ལ་ཡོད་པའི་ཟུང་ལྡན་གྱི་དབྱེ་བ་སུམ་ཅུ་རྩ་གཅིག་ལས།དང་པོ་ཐོག་མའི་བར་མ་
ཆོད་རྐང་པ་དང་པོར།མཚར་མཚར་ཡིད་ཀྱིས་བྲིས་པའི་མཛེས་སྐུ་ནི། །རིན་ཆེན་རྒྱུད་སྟོང་འཕང་
པར་སོན་འདེབས་ཤིང༌། །དབྱངས་བདུན་རྫོགས་པ་རྒྱ་ཆེན་ཆོས་ཀྱི་གླུ། །རྣ་བ་དོན་ལྡན་མཛད་
དབྱངས་ཅན་མ། །རྐང་པ་གཉིས་པར། ངག་ལ་དབང་བའི་ལེགས་བཤད་གཟུགས་གསར་པ། །
གསལ་གསལ་བློ་ཡི་མེ་ལོང་དུ་བཅིངས་པས །གཞུང་ལུགས་མ་འདྲེས་འབྱེད་པའི་གོ་འཕང་ལ། །
རྣམ་པར་སྤྱོད་པའི་རོལ་མོ་བརྒྱ་ཕྲག་རྩེན། །རྐང་པ་གསུམ་པར། རྣམ་པར་འདྲེན་པ་ཁྱོད་ཀྱི་ཞབས་
སེན་ནི། །དྲེགས་ལྡན་འགྲོ་བའི་ཟུར་ཕུད་རྩེ་མོ་ཡིས། །ཡང་ཡང་ཕྱིས་པའི་དམར་འོད་དེ་དག་ལ། །
སྤོབས་པ་སྟེར་བའི་མཐུ་དང་འདྲེས་པ་བཞིན། །རྐང་པ་བཞི་པར། ལྷ་ལམ་མཐོང་ཀ་ཡངས་པའི་
མཛེས་བྱེད་དུ །ཀུན་ཏུ་འོངས་པ་མཁའ་ཡི་གླང་པོ་ནི། །རྒྱགས་པའི་རྔུལ་ཐིགས་ཟེགས་མ་རབ་
འཐོར་བ། །ཟིམ་ཟིམ་ནོར་འཛིན་དཔལ་མོ་ཚིམ་བྱེད་ཉིད། །གཉིས་ཀྱི་བར་མ་ཆོད་པ་ལས་དང་པོ་
གཉིས་ལ་ཡོད་པ། མཛེས་མཛེས་རིན་ཆེན་ཕུང་པོར་ཕྱུར་པ་ལྟའི། །ཟིང་ཟིང་གོར་མ་བརྩེགས་པ་
རྗེའི་མཁར། །མངོན་པར་མཐོ་ལ་རྗེས་ཆགས་གླིང་ལྡན་མ། །མུ་ཏིག་དོ་ཤལ་འཆང་ཞིང་དལ་བུར་
བསྐོར། །དང་པོ་དང་གསུམ་པ།ལ་ལ་འདབ་མ་བསྒྱུར་བའི་ཟློས་གར་གྱི། །རྩེད་འཇོ་རོལ་བ་འདབ་
ལྡན་གཞོན་ནུའི་ཁྱུ། །སོ་སོ་གླུ་ཡི་འགྱུར་བཅས་བསམ་གཏན་པའི། །གྲགས་སྙན་ཕྱོགས་ཀྱི་ནོར་
བུར་འཕྲིན་པ་བཞིན། །དང་པོ་དང་བཞི་པར། ལྡེམ་ལྡེམ་ལྕུག་ཕྲན་གཞོན་ནུའི་འགྲམ་པ་ལ། །
འཕྲུལ་ཞིང་ཆགས་པ་བ་མོའི་ཆུ་ཐིགས་ནི། །འོད་ཀྱི་དམ་བུར་འཁྱིལ་བ་འདུས་བྱས་ཀྱི །འགྱུར་
འགྱུར་ཆོས་ལ་འཐིང་སླད་མཆོག་སྦྱིན་འགྱེད། །གཉིས་པ་དང་གསུམ་པར། སྒེག་པ་ཀུན་བྲལ་ཁྲུས་
ཀྱི་རྫིང་བུའི་ནང་། །འཛུམ་འཛུམ་ཆུ་ཡིས་གསར་པའི་ཟེའུ་འབྲུ་འབུལ། །འཁོར་འཁོར་བདེ་བའི་
སྣང་གླུས་རྟག་རོལ་པའི། །མཛེས་ལྡན་རྐང་པ་དྲུག་པའི་དགའ་སྟོན་སྩོལ། །གཉིས་པ་དང་བཞི་པར།
སྔོ་ལྗང་ལྗོན་ཤིང་ཚལ་པས་སྒྱིད་ལུགས་ཏེ། །ལྡེམ་ལྡེམ་གཉིད་ཀྱི་མྱོས་པའི་མགོ་ཕྱོགས་དང༌། །རབ་
473

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མཚར་མྱ་ངན་མེད་པའི་མེ་ཏོག་ཀྱང༌། །འགྲིག་འགྲིག་སོ་འཕྲེང་ངོམ་ཞིང་བྲུལ་བའི་དུས། །གསུམ་པ་
དང་བཞི་པར།ཉི་མའི་འོད་ཟེར་རྦ་རླབས་ཕྱོགས་འཁོར་བའི །བརླན་གཤེར་དང་འདྲེས་འཇའ་འོད་
ཐིག་ལེ་རུ །འཁྱིལ་འཁྱིལ་འཕོས་པ་རྣམ་བཀྲའི་མེ་ཏོག་རྣམས། །མཛེས་མཛེས་ཀུན་ཏུ་རྒོད་པའི་
ལང་ཚོ་དར། །གསུམ་གྱི་བར་མ་ཆོད་ལས་དང་པོ་གསུམ།ལྡེམ་ལྡེམ་སྤོས་ཀྱི་གུ་གསར་པ་ལས། །
ཡང་ཡང་བརྡོས་ནས་འོང་པའི་དྲི་བཟང་། །ཐུལ་ཐུལ་ཀུན་དགར་དགྱེས་པའི་རླུང་གཞོན་གྱིས། །
སྙིང་ལ་སིམ་པ་བསྐྱེད་པའི་ཆོ་ག་སྒྲུབ། །དང་པོ་གཉིས་དང་བཞི་པར། འཇམ་འཇམ་རྨ་བྱའི་མགྲིན་
པའི་སྤུ་ལྟ་བུའི །མཛེས་མཛེས་རྩྭ་ཡི་ལྕུག་མ་ཟླུམ་པོ་རུ །འཁྱིལ་བས་ཕྱུར་པོར་གཏམས་པའི་ལྡིང་
ཁང་ན། །འཛུམ་འཛུམ་ལྷ་ཡི་དྲང་སྲོང་བསམ་གཏན་གནས། །དང་པོ་དང་ཕྱི་མ་གཉིས་ལ།མང་མང་
སྨན་གྱི་རི་ལྗོངས་ལས་འོང་པའི །ཟློས་གར་ཀུན་ཏུ་སྦྱང་པའི་བསིལ་སྦྱིན་མ། །ཟིར་ཟིར་བསིལ་
མའི་མེ་ཏོག་འཐོར་བཞིན་དུ །ལྷུང་ལྷུང་སྭ་སྟིའི་གླུ་ཡིས་ཤིས་པ་བརྗོད། །ཕྱི་མ་གསུམ་ལ། རྣམ
གཡེང་འཁྲུལ་པའི་འཁོར་ལོ་མི་གཡོ་ཞིང༌། །གསལ་གསལ་ཏིང་འཛིན་བདེ་བའི་འདི་ལྟ། །མཛེས་
མཛེས་བདེ་སོགས་ལྷ་མོའི་བཞིན་རས་ལ། །ཟིམ་ཟིམ་ལྟ་བའི་བརྒྱ་བྱིན་དེ་ལའང་མེད། །བཞི་ཀའི་
ཐོག་མར།འཁྱིལ་འཁྱིལ་མི་གཡོ་བསམ་གཏན་མཆོག་གི་དབྱིངས། །རིག་རིག་རྣམ་པར་སྤྱོད་པའི་
ཤེས་རབ་ཀྱི །མང་མང་སྣ་ཚོགས་སྣང་བའི་དངོས་པོ་ཀུན། །མཚར་མཚར་ཆོས་ཀྱི་དབྱིངས་ལ་
སྙོམས་པར་འཇུག །བར་དུ་ཆོད་པའི་ཟུང་ལྡན་ལས་རྐང་པ་དང་པོ་གཉིས། ཡིད་འཕྲོག་ཆུ་སྐྱེས་ལང་
ཚོ་ཆེར་བདོ་བ། །ཡིད་འོང་ཟླ་བའི་ཟེར་གྱིས་མ་འཇོམས་པས། །མ་ཉམས་ཡོངས་སུ་རྫོགས་པའི་
དཀྱིལ་འཁོར་ནི། །རྣམ་པར་གནོན་པར་སེམས་ཤིང་གནས་པའི་སྟེང་། །དང་པོ་དང་གསུམ་པར།
རབ་མཛེས་སྲིད་ཞིའི་མཚར་སྡུག་གཟུགས་ཅན་དུ། །སྣང་བ་ལྷག་པའི་ལྷ་མཆོག་དབྱངས་ལྷ་མོས། །
རབ་སྙན་གླུ་དང་འགྲོགས་པའི་ཏམྦུ་ར། །སྐལ་བཟང་རྣ་བར་བྲན་པའི་བདུད་རྩི་བཞིན། །དང་པོ་དང་
བཞི་པར། སྙན་ངག་བུ་མོ་དངོས་དང་ཟློག་པའི་ལམ། །རྣམ་པར་དབྱེ་བའི་ཐོད་བཅིངས་དོན་གྱི་རྒྱན། །
འཆང་ཞིང་འཇེབས་པའི་སྒྲ་ལྡན་སྐྱོན་སྤངས་བ། །སྙན་ཚིག་སྨྲ་བ་རྣམས་ཀྱི་སྙིང་ཁར་འགྲིམ། །བར་
མ་གཉིས། རྒྱུ་གསུམ་རྣམ་པར་དག་པའི་བློ་གྲོས་ཀྱིས། །ཀུན་དགའི་ལེགས་བཤད་གསར་པའི་
474

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
གཞུང་གི་དོན། །ཀུན་ཏུ་མ་འདྲེས་འབྱེད་པར་བཟོད་པ་ཡི། །སྤོབས་པ་འཇིག་རྟེན་བྱེད་པོ་གཉིས་པ་
ཞིག །གཉིས་བཞིར། རིག་པའི་ཡེ་ཤེས་འཕེལ་བྱེད་གཞུང་ལུགས་འདི །མངོན་པར་རྫོགས་སངས་
རྒྱ་བའི་ཐབས་ཀྱི་མཆོག །ཡིན་ཡང་ཁ་བཤད་སྐམ་པོར་དཀའ་སྐྱོན་པའི། །མངོན་པའི་ང་རྒྱལ་འཛིན་
པའི་ཐུགས་དམ་པ།།ཕྱི་མ་གཉིས་ལ།ལེགས་བཤད་སྨྲ་བ་སྡང་བའི་བླུན་སྒོམ་དང༌། །ངེས་པའི་དོན་
ལ་སྨད་པའི་རྟོག་གེ་པ། །མི་བཟད་ཆོས་སྤོངས་ལས་ལ་མཉམ་བཞུགས་ན། །མི་བཟད་ངན་འགྲོའི་
གཡང་སར་འཆོངས་ལ་རིངས །གསུམ་གྱི་བར་ཆོད་དང་པོ་གསུམ་ལ ཤེས་བྱའི་ཕ་མཐའ་ཇི་
བཞིན་གཞལ་བཟོད་པ། །ཤེས་རབ་ལྷ་མཆོག་མཁྱེན་པའི་ཡེ་ཤེས་དང་། །ཤེས་ལྡན་མཁས་པ་ཁྱོད་
ཀྱི་བློ་གྲོས་ལས །གཞན་པའི་གོ་སྐབས་ནམ་ཡང་ཕྱེད་མ་གྱུར། །དང་པོ་དང་གསུམ་བཞིར། བློ་
གྲོས་ངན་པའི་མུན་པ་ཀུན་ཟོས་པས། །རྣམ་པ་ཀུན་མཁྱེན་ལང་ཆེར་བདོ་བའི། །བློ་གྲོས་གསལ་
བའི་ཉི་མ་འཇམ་དཔལ་དབྱངས། །བློ་གྲོས་ཆེན་པོའི་གཙུག་ན་མངོན་པར་འགྱིང༌། །ཕྱི་མ་གསུམ་ལ།
ཀུན་རྟོག་འཁྲུལ་བའི་རི་མོ་བརྒྱ་བཞད་པའི། །མཚར་ལྡན་སྲིད་པའི་རང་བཞིན་ཕུན་ཚོགས་ལ། །
མཚར་ལྡན་མཛེས་པའི་ཕམ་པ་སྟེར་བའི་ལྷ། །མཚར་ལྡན་རྒྱལ་བའི་ཡེ་ཤེས་སྒྱུ་མ་ལ། །བཞི་ཀའི་
ཐོག་མ་ལ ཀུན་གྱི་བསྟོད་བཀུར་བསྔགས་པའི་ཡུལ་གྱུར་ཅིང༌། །ཀུན་ཏུ་འདོད་དགུ་སྦྱིན་ལ་མི
གཡེལ་བས། །ཀུན་དགའ་མཛད་པ་རྒྱལ་རྣམས་འདུས་པའི་ཞལ། །ཀུན་ནས་རྣམ་གྲོལ་མགོན་པོ་དེ་
ལ་སྐྱབས། །བཞི་ལ་ཆ་གཉིས་ལས།དང་པོ་གཉིས་དང་ཕྱི་མ་གཉིས་མཚུངས།སྙན་འཇེབས་གསུང་
གི་གསང་བ་ལས་བྱུང་བའི། །སྙན་འགྱུར་ཆོས་ཚུལ་འཇུག་པ་གཅིག་པའི་ལམ། །བདག་ཅག་ཡིད་ཀྱི་
བཅུད་དུ་བླངས་མ་ཐག །བདག་དང་རང་གིར་འཛིན་པའི་ལྟ་བ་བཟློག །དང་གསུམ་དང་གཉིས་
བཞིར། བསོད་ནམས་མངོན་པར་མཐོ་བའི་ཆོ་རིགས་ལས །ལེགས་འཁྲུངས་རྣམ་དཔྱོད་བློ་གྲོས་
མཆོག་གི་གཏེར། །བསོད་ནམས་ཆེན་པོའི་སྐྱེ་བོའི་རྩ་ལག་ཏུ། །ལེགས་བྱས་འགོག་པ་མེད་པས་ས་
སྐྱོང་རྒྱལ། །ཐོག་མཐའ་དང་བར་འདྲ།ངེས་པ་དོན་གྱི་ཡང་སྙིང་འཆི་མེད་ཀྱི། །བདུད་རྩིའི་ཡོངས་སུ་
ཐོག་པའི་སྐལ་ལྡན་རྣམས། །བདུད་བཞི་བཅོམ་ནས་འགྲོ་ལ་ཆོས་འཁོར་བསྐོར། །ངེས་ལེགས་བདེ་
བ་ཆེ་ལ་དབང་འབྱོར་གྱུར། །ཆོད་ཅིང་མ་ཆོད་པ་ལས། སྔ་མ་གཉིས་དང་ཕྱི་མ་གཉིས་འདྲ་བར།
475

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འཁོར་འཁོར་པདྨའི་མཚོ་ནང་བུང་བ་བཞིན། །འཁོར་འཁོར་སྲིད་པར་འཕྱན་པའི་འགྲོ་བ་ལ། །དུང་
དུང་བརྩེ་བའི་སྤྱན་གྱི་མི་བསྐྱུར་པའི། །དུང་དུང་དད་པའི་ཞིང་གྱུར་རྣམ་འདྲེན་རྗེ། །ཐོག་མཐའ་བར་
འདྲ། གསལ་གསལ་ངུར་སྨྲིག་མདངས་འཛིན་བླ་གོས་ཀྱིས །མཚར་མཚར་འཁྱུད་པ་གཟུགས་སྐུའི་
དཔལ་ཡོན་དང༌། །མཚར་མཚར་ཤེས་བྱ་ཇི་སྙེད་རང་བཞིན་གྱི། །གསལ་གསལ་ཟག་མེད་ཐུགས་ལ་
མཉམ་པར་སྦྱོར། །བཞི་ཀའི་ཐོག་མ། སྙན་སྙན་བཻཌཱུར་དཀར་པོའི་རྒྱུད་མངས་ལ །སྙན་སྙན་
འཁྲིལ་བའི་གདངས་དང་ཆབས་ཅིག་པའི། །སྙན་སྙན་གླུ་ཡི་འགྱུར་བ་དང་འགྲོགས་པ། །སྙན་སྙན་
དོན་དང་ཚིག་འབྲུ་བཟང་པོའི་ཆོས། །གཉིས་པ་གཞན་ན་ཡོད་པ་བཅུ་གཉིས་ལས་དང་པོ།བཞི་ཀའི་
དབུས་ཀྱི་ཆོད་ཅིང་མ་ཆོད་པ། ངག་དབང་ལྷ་མཆོག་མཆོག་གི་སྤོབས་པ་ནི། །སྨྲ་བ་མཁས་མཆོག་
མཆོག་ཏུ་སིམ་བྱེད་ལ། །དགྱེས་པའི་འཛུམ་ཆོག་མཆོག་གི་ཡོངས་ཕྱེད་ནས། །སྩོལ་བའི་སྤྱད་མཆོག་
མཆོག་ཏུ་སྤྱོད་ལ་བཞུགས། །བཞི་ཀའི་དབུས་ཀྱི་ཆོད་པ། བཞིན་མཛེས་གསལ་ཞིང་གསལ་བའི་རི་
མོ་མཚར།།གཞན་དགའ་གསལ་བའི་གསལ་བྱེད་རིན་པོ་ཆེ། །རྒྱན་འཕྲེང་གསལ་ཀྱང་གསལ་བ་མི་
སྒྲིབ་པའི །ཁྱོད་ལུས་གསལ་འདིས་གསལ་བའི་ཡི་ག་འགུགས། །བཞིའི་མཐའ་ཆོད་པ། སྒྲིབ་པའི་
གོ་འཕང་འཇིག་པའི་མཐིང་སླད་མཁན།།སྣང་བ་ཅིག་ཆར་འགྱེད་པའི་གསལ་བྱེད་མཁན།།ལེགས་
བཤད་སྨྲ་བ་རྣམས་ཀྱི་དགའ་བསྐྱེད་མཁན། །ཡེ་ཤེས་འབྱམས་སུ་ཀླས་པའི་སྒྱུ་མ་མཁན། །བཞིའི་
མཐའ་ཆོད་ཅིང་མ་ཆོད་པ།སྤྲིན་གཞོན་གྱིས་གཏེར་ཆར་རླབས་འཁྱིལ་འཁྱིལ། །མགྲིན་སྔོན་ཅན་
རྣམས་ཟློས་པའི་གར་འཁྱིལ་འཁྱིལ། །འཇའ་འོད་ཐིག་ལེར་འཛུམ་པའི་གདུགས་འཁྱིལ་འཁྱིལ། །
སེམས་པ་སྙིང་ལ་རེག་པའི་བདེ་འཁྱིལ་འཁྱིལ། །བར་མཐའ་ཆོད་པ། ཆོས་ཚུལ་རྣམ་འབྱེད་སྣང་བ་
ཤེས་བྱར་སྣང༌། །ཀུན་རྟོག་རི་མོའི་སྣང་གསལ་ཆོས་སྐུར་སྣང༌། །འགྲོ་ལ་བརྩེ་བའི་སྣང་བསྙན་སྲིད་
པར་སྣང༌། །ཟླ་བྲལ་སྟོན་པའི་སྣང་བྱེད་འཇིག་རྟེན་སྣང༌། །བར་མཐའ་ཆོད་ཅིང་མ་ཆོད་པ། གང་གི་
གྲགས་སྙན་སྙན་པའི་རྔ་སྙན་སྙན། །ལེགས་བཤད་གསུང་སྙན་སྙན་འཇེབས་དབྱངས་སྙན་སྙན། །
བརྗོད་བྱའི་དོན་སྙན་སྙན་པའི་ཚིག་སྙན་སྙན། །སྐལ་བཟང་རྣར་སྙན་སྙན་ཀུན་མཆོག་སྙན་སྙན། །
ཐོག་བར་ཆོད་པ།ཀུན་ནས་ཚོགས་གཉིས་ཀུན་ཏུ་ཡོངས་གོམས་པས། །ཀུན་ཏུ་བྱང་ཆུབ་ཀུན་ངོར་
476

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
ཆོས་འཁོར་ལོ། །ཀུན་ཡིད་ཇི་བཞིན་ཀུན་ཏུ་རྟག་བསྐོར་བས། །ཀུན་ནས་ཉོན་མོངས་ཀུན་ཏུ་རྣམ་
པར་བཅོམས། །དང་གསུམ་ཐོག་མཐའ་གཉིས་བཞིའི་ཐོག་མར་ཆོད་ཅིང་མ་ཆོད་པ།གསལ་གསལ་
རྒྱལ་བརྟན་བཤད་སྒྲུབ་འོད་གསལ་གསལ། །གསལ་གསལ་དོན་བཟང་གསལ་གསལ་གཞུང་
ལུགས་ཀྱི །གསལ་གསལ་རྣམ་པར་ཕྱེ་བའི་དགེ་གསལ་གསལ། །གསལ་གསལ་བློ་ལྡན་གསལ་
གསལ་སྐལ་བར་འབབ། །བཞི་ཀའི་ཐོག་མཐའ་བར་ཆོད། མཆོག་གི་ས་ལ་རབ་ཞུགས་རྒྱལ་སྲས་
མཆོག །མཆོག་ཏུ་བརྟུལ་ཞུགས་ཤིན་ཏུ་རྨད་བྱུང་མཆོག །མཆོག་གི་གྲགས་པ་དཀར་པོའི་འཕྲེང་བ་
མཆོག །མཆོག་གི་བདེ་ལ་སྨོན་པའི་མགྲིན་རྒྱན་མཆོག །ཆོད་ཅིང་མ་ཆོད་པ། བཟང་བཟང་མངོན་
མཐོའི་བསོད་ནམས་མཐུ་བཟང་བཟང༌། །བཟང་བཟང་མཚར་བའི་བདུད་དེ་དཔལ་བཟང་བཟང་། །
བཟང་བཟང་རང་བཞིན་དག་པའི་སྤྱོད་བཟང་བཟང༌། །བཟང་བཟང་གྲོགས་མཆོག་ཁྱོད་ཀྱི་ཚུལ་
བཟང་བཟང་། །གནས་གསུམ་ག་ལ་ཆོད་པ། བདེ་ལྡན་འཁོར་བའི་བདེ་བས་སོ་སྐྱེ་བདེ། །བདེ་དག་
དོན་གཉེར་བདེ་བའི་ལམ་གྱིས་བདེ། །བདེ་གཤེགས་སྲས་རྣམས་བདེ་ཅན་སྤྱོད་པས་བདེ། །བདེ་
ཆེན་ཟུང་འཇུག་བདེ་བར་གཤེགས་རྣམས་བདེ། །གསུམ་ཀའི་ཆོད་ཅིང་མ་ཆོད་པ། མཚར་མཚར་
གཟུགས་ཀྱི་མཚར་མཚར་དཔལ་ཡོན་མཆོག་མཚར་མཚར། །མཚར་མཚར་རྟགས་ཀྱི་མཚར་མཚར་
ཟླ་བ་བཞིན་མཚར་མཚར། །མཚར་མཚར་སྙིང་ལ་མཚར་མཚར་འདུ་བྱེད་འགོད་མཚར་མཚར། །
མཚར་མཚར་བྱེད་པོས་མཚར་མཚར་བྲིས་པ་ཉིད་མཚར་མཚར། །གསུམ་པ་མཐའ་ཐོག་སྦྱར་བའི་
ཟུང་ལྡན།ཆོས་ཀུན་རྣམ་པར་དཔྱོད་པའི་མཁྱེན་རབ་གསལ། །རབ་གསལ་རྒྱ་ཆེན་གཙུག་ལག་རྣམ་
རིག་བྱེད། །རིག་བྱེད་སྨྲ་བའི་ཁོར་ལ་འཆད་མཁས་དབང༌། །མཁས་དབང་ཁྱོད་ཀྱིས་རྨོངས་པ་
བདག་འདྲར་གཟིགས། །
བཞི་པ་ཀུན་ཏུ་ཟུང་ལྡན་ལ་བཅུ་གཅིག་ལས་དང་པོ། དང་པོ་གསུམ་པ་དང་གཉིས་པ་བཞི་
པར་བཟླས་པ་། འགྲོ་རྣམས་ཀུན་དགར་སྦྱོར་བྱེད་པདྨ་༼མཚོ༽ཅན། །ཀུན་ཏུ་གཞལ་མེད་ཡོན་ཏན་
འབྱུང་པ་ཉིད། །འགྲོ་རྣམས་ཀུན་དགར་སྦྱོར་བྱེད་པདྨ་༼སྨིན་ལེགས་མ༽ཅན། །ཀུན་ཏུ་གཞལ་མེད་ཡོན་
ཏན་འབྱུང་པ་ཉིད། །དང་གཉིས་དང་གསུམ་བཞི་བཟླས་པ། །མགྲིན་སྔོན་༼དབང་ཕྱུག༽དགའ་བྱེད་
477

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
དཔལ་མོའི་མཛེས་སྡུག་མཚར། །མགྲིན་༼རྨ་བྱཱ༽སྔོན་དགའ་བྱེད་དཔལ་མོའི་མཛེས་སྡུག་མཚར། །
བྱེད་པོའི་པིར་གྱི་མཚོན་རིས་བཀྲམ་པ་བཞིན།།བྱེད་པོའི་པིར་གྱི་མཚོན་རིས་བཀྲམ་པ་བཞིན།དང་
བཞི་གཉིས་གསུམ་བཟླས་པ།ཨུཏྤལ་གཞོན་ནུའི་མཚན་འཛིན་དགའ་བའི་༼ཟླ་གཏེར། །འདོད་ལྡན་
ལོངས་སུ་སྤྱོད་པའི་དཔལ་ཡོན་ཉིད། །འདོད་ལྡན་ལོངས་སུ་སྤྱོད་པའི་དཔལ་ཡོན་ཉིད། །ཨུཏྤལ་
གཞོན་ནུའི་མཚན་འཛིན་དགའ་བའི་༼ལུས་ཕྲ༽གཏེར། ལན་གཅིག་དང་གཉིས་བཟླས་པ། ཀུན་གྱི་བླ་
ན་མངོན་མཐོའི་སྒྲ་དབྱངས་ཅན། །ཀུན་གྱི་བླ་ན་མཐོའི་སྒྲ་དབྱངས་ཅན། །དབྱར་སྐྱེས་རྔ་གསང་
མཁའ་དང་ལེགས་བཤད་གསུང༌། །འཁོར་བའི་མཐའ་གྲུ་མཇལ་བའི་དཀའ་ཐུབ་རྟེན། །གསུམ་
བཟླས་པ།སྒྲིབ་བྱེད་དྲུང་ནས་འབྱིན་མཁས་སྣང་བའི་མཆོག །རྫོགས་པའི་སངས་རྒྱས་ནང་གི་ཉི་
མ་སྟེ། །སྒྲིབ་བྱེད་དྲུང་ནས་འབྱིན་མཁས་སྣང་བའི་མཆོག །མཛེས་ལྡན་རི་བོང་འཛིན་པ་ཀུན་
གསལ་རྒྱན། །དང་བཞིར། ཤེས་བྱར་མངའ་དབང་མཛད་པོ་པདྨ་དཀར། །འགྲོ་ལ་ཆོས་ཀྱི་སྦྱིན་པ་
རྟག་སྩོལ་མཁན། །རིགས་ལྡན་ཐམས་ཅད་མཁྱེན་ལྡན་སར་སྡོམ་པའི། །ཤེས་བྱར་མངའ་དབང་
མཛད་པོ་པདྨ་དཀར། །གཉིས་གསུམ་ལ། ཕན་དང་བདེ་བའི་བསིལ་བ་སྦྱིན་བཟོད་པ། །ཟླ་འོད་
གཞོན་ནུའི་མཛེས་པ་གང་བའི་གཟི། །ཟླ་འོད་གཞོན་ནུའི་མཛེས་པ་གང་བའི་གཟི། །ཤནྟིའི་རི་བོའི་
ཅོད་པན་དག་དང་བརྩེ། །གཉིས་བཞིར། འདབ་བརྒྱ་རྣམ་པར་གྲོལ་བའི་དྲི་བཟང་པོ། །གཞོན་ནུ་
རྣམས་ཀྱི་དགའ་བ་སྐྱེད་བྱེད་གང་། །ལང་ཚོ་རྫོགས་པ་བཞིན་གྱི་ཟླ་བ་ཡང༌། །གཞོན་ནུ་རྣམས་ཀྱི་
དགའ་བ་སྐྱེད་བྱེད་གང༌། །གསུམ་བཞིར། རིག་བྱེད་ཡན་ལག་སྨྲ་བ་ཚངས་པའི་བུའི། །སྙེམས་དང་
ལྷན་ཅིག་ལག་པད་ཟླུམ་བྱེད་པའི། །འདོད་པ་ཀུན་སྦྱིན་འཆི་མེད་༼ཚངས་པ༽དབང་པོ་མཆོག །འདོད་
པ་ཀུན་སྦྱིན་འཆི་མེད་༼བརྒྱ་བྱིན༽དབང་པོ་མཆོག །དང་པོ་གཉིས་གསུམ་དུ་བཟླས་པ།དྲི་ཡི་བཞོན་པ་
སྔོ་སངས་རྣམ་པར་འཕགས། །དྲི་ཡི་བཞོན་པ་སྔོ་སངས་རྣམ་པར་འཕགས །དྲི་ཡི་བཞོན་པ་སྔོ་
སངས་རྣམ་པ་འཕགས། །གཉིས་འཐུང་དབང་པོ་ཨུཏྤལ་ཆར་སྤྲིན་བཞིན། །དང་པོ་གསུམ་བཞིར།
རིས་མེད་འགྲོ་ལ་འདོད་དགུ་དྲག་༼རྒྱལ་པོསྩོལ་བ །ཡི་གེའི་གྲོགས་སུ་ཀུན་ནས་འབར་བ་ཅན། །
རིས་མེད་འགྲོ་ལ་འདོད་དགུ་དྲག་༼དཔག་བསམཤིང༽སྩོལ་བ། །རིས་མེད་འགྲོ་ལ་འདོད་དགུ་དྲག་༼
478

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
བུ།སྩོལ་བ། །གཉིས་པ་གསུམ་བཞིར་བཟླས། མཆོག་གི་རོལ་པ་རྣམ་པར་རོལ་པ་ཅན། །གཉིས་
སྐྱེས་༼བྲམ་ཟེ༽དབང་པོ་དྲི་མས་སྤངས་པའི་དཔྱིད། གཉིས་སྐྱེས་༼ངང་པ༽དབང་པོ་དྲི་མས་སྤངས་པའི་
དཔྱིད། །གཉིས་༼ཟླ་སྐྱེས་དབང་པོ་མས་སྤངས་པའི་དབྱིངས། །གསུམ་ཀར་བཟླས། ཀུན་ནས་
རབ་ཏུ་གསལ་བྱེད་སྣང་༼རྒྱསབའི་དབང༌། །ཀུན་ནས་རབ་ཏུ་༼ཉི་མ༽གསལ་བྱེད་སྣང་བའི་དབང་། །
ཀུན་ནས་རབ་ཏུ་གསལ་བྱེད་༼ཟླ་༽སྣང་བའི་དབང༌། །ཀུན་ནས་རབ་གསལ་བྱེད་༼ནོར་བུ༽སྣང་
བའི་དབང༌། །ཚིགས་བཅད་བཟླས་པ་གཅིག འཇེབས་པར་སྒྲོག་ཅིང་སྐྱེ་བོ་གང་ཞིག་གིས། །སྤྱད་
ཀྱང་སྙིང་ལ་བདེ་བའི་རོ་བསྐྱེད་པའི། །རྒྱུན་དུ་དལ་མེད་བདེ་སྦྱིན་༼རྕ་མ་ཡི་མིང༌། །སྙན་ཡང་ནམ་
ཞིག་གྱ་གྱུའི་ངང་ཚུལ་སྟོན །འཇེབས་པར་སྒྲོག་ཅིང་སྐྱེ་བོ་གང་ཞིག་གིས། །སྤྱད་ཀྱང་སྙིང་ལ་བདེ་
བའི་རོ་བསྐྱེད་པའི། །རྒྱུན་དུ་དལ་མེད་བདེ་སྦྱིན་༼བུད་མེད༽མ་ཡི་མིང༌། །སྙན་ཡང་ནམ་ཞིག་གྱ་གྱུའི་
ངང་ཚུལ་སྟོན། །ཟུང་ལྡན་ཆེན་པོ་གཅིག །དགེ་ལེགས་མཆོག་ལྡན་ཉིད་ཕུལ་བྱུང༌། །དགེ་ལེགས་
མཆོག་ལྡན་ཉིད་ཕུལ་བྱུང༌།།དགེ་ལེགས་མཆོག་ལྡན་ཉིད་ཕུལ་བྱུང༌།།དགེ་ལེགས་མཆོག་ལྡན་ཉིད་
ཕུལ་བྱུང༌། །དགེ་ལེགས་མཆོག་ལྡན་ཉིད་ཕུལ་བྱུང་། །དགེ་ལེགས་མཆོག་ལྡན་ཉིད་ཕུལ་བྱུང༌། །ལྔ་
པ་འདྲེས་པའི་ཟུང་ལྡན།ལེགས་པའི་ལེགས་བྱས་བདེ་ལེགས་ལེགས་སྦྱིན་དཔལ་ལྷ་མོ།།ལྷ་མོ་གང་
ཁྱོད་གང་གིས་མཛའ་ན་མོར་བརྟེན་བྱེད། །བྱེད་པོ་དེ་ནི་མཁས་པའི་དེ་བཞིན་ཉིད་རིག་པ། རིག་པ་
སྨྲ་བའི་ཁྲི་ལ་ཅོད་པན་འཆིང༌། །དྲུག་པ་བཟློག་པའི་ཟུང་ལྡན་ལས་རྐང་གཅིག་བཟློག་པ ལེགས་
ལྡན་དཔལ་མཆོག་དགེ་བའི་བདེ་ཆེན་རིག །རིག་ཆེན་བདེ་བའི་དགེ་མཆོག་དཔལ་ལྡན་ལེགས། །
ཆགས་ཞིང་བླུན་པ་ངན་སེམས་འདོད་ཅན་སྡིག །སྡིག་ཅན་འདོད་སེམས་ངན་པ་བླུན་ཞིང་ཆགས། །
ཚིགས་བཅད་ཕྱེད་བཟློག །དགེ་འབྱོར་དབང་ལྡན་དོན་ཟབ་མཁྱེན་ཚུལ་ཆོས། །བདེ་ལ་འགོད་
མཁས་བརྩོན་འགྲུས་རྟག་འདི་གང་། །གང་གི་རྟག་འགྲུས་བརྩོན་མཁས་འགོད་ལ་བདེ། །ཆོས་ཚུལ་
མཁྱེན་ཟབ་དོན་ལྡན་དབང་འབྱོར་དགེ །ཚིགས་བཅད་རང་བཟློག་པ། འདྲེན་པར་རྣམ་གུས་འདུད་
ཅིང་བསྟོད་ལ་སྨོན། །ཞི་དུལ་རྟོགས་དོན་ཟབ་རིག་བཙུན་ཞིང་ངེས། །ཀུན་དག་ཡེ་ཤེས་ཡེ་ནས་
སྦྱངས་པས་དག །མཁྱེན་པ་གྲུབ་ཅིང་རིག་པས་རྫོགས་མཚན་དགེ །དགེ་མཚན་རྫོགས་པས་རིག་
479

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
ཅིང་གྲུབ་པ་མཁྱེན། །དག་པས་སྦྱངས་ནས་ཡེ་ཤེས་ཡེ་དག་ཀུན། །དེས་ཤིང་བཙུན་རིག་ཟབ་དོན་
རྟོགས་དུལ་ཞི །སྨོན་པས་བསྟོད་ཅིང་འདུད་གུས་རྣམ་པར་འདྲེན། །འདི་ནི་བྱེད་ཀྱི་ཡི་གེ་རྣམས། །
གཅིག་གི་བར་ཆད་གཟུགས་གཅིག་ཉིད། །དེ་ནི་བྱ་དཀའི་དེ་ཉིད་རིག །བ་ལང་གཅིན་ཅེས་མཁས་
རྣམས་གྲགས། །
བདེ་| ལེགས་| དངོས་गुव སྦྱིན་མཛད་དཔལ་ལྡན་
ཤེས་S ཀྱི་གཉེན་| མཆོག་གང༌།
ངེས་ལེགས་| མཆོག་गुव སྟེར་མཛད་ལྡན་མ།
རིག་དགེ་J ཡོངས་ཀྱི་
དཔལ་མཆོག་| སྩོལ།
འདི་སྟེ་ཚིགས་བཅད་ཕྱེད་འཁོར་བ།།ཕྱེད་འཁོར་ཞེས་པར་བློ་ལྡན་སྒྲོག།
དཔལ་མཆོག དབང་རྒྱལ་གྲགས་སྙན མཁས་འཛིན།
མཆོག་དཔལ་རྒྱལ་དབང་སྙན་གྲགས་འཛིན་མཁས།
དབང་རྒྱལ་དཔལ་མཆོག་ཁམས་འཛིན་གྲགས་སྙན།
རྒྱལ་དབང་མཆོག་དཔལ་འཛིན་མཁས་སྙན་གྲགས
འདི་ནི་ཀུན་ཏུ་འཁོར་བ་སྟེ།།ཀུན་ཏུ་བཟང་པོ་ཞེས་བྱར་བཤད།།
མཁས་| མཆོག | ཀུན་|དགའ་| རྒྱལ་|མཚན་|དཔལ་བཟང་བཟང་དཔལ་|མཚན་| རྒྱལ་|དགའ་| ཀུན་|མཆོག་|མཁས
མཆོག་|མཁས་| དགའ་| ཀུན་མཚན་कुথ བཟང་དཔལ་|དཔལ་བཟང་རྒྱལ་མཚན་| ཀུན་དགའ་|མཁས་|མཆོག
ཀུན་|དགའ་|མཁས་| མཆོག་དཔལ་བཟང་कुথ মন মন থ བཟང་དཔལ་|མཆོག་|མཁས་|དགའ་| ཀུན
དགའ་| ཀུན་|མཆོག་|མཁས བཟང་དཔལ་|མཚན་| རྒྱལ་| རྒྱལ་| མཚན་|དཔལ་བཟང་མཁས་|མཆོག་| ཀུན་|དགའ
རྒྱལ་|མཚན་|དཔལ་བཟང་མཁས་|མཆོག་| ཀུན་|དགའ་|དགའ་| ཀུན་མཆོག་|མཁས་བཟང་དཔལ་|མཚན་| རྒྱལ།
མཚན་| རྒྱལ་བཟང་དཔལ་མཆོག་|མཁས་དགའ་|ཀུན་| ཀུན་དགའ་|མཁས་མཆོག |དཔལ་བཟང་कुথ মন্ত্রনা
དཔལ་བཟང་རྒྱལ་|མཚན་| ཀུན་|དགའ་མཁས་མཆོག་མཆོག་|མཁས་| དགའ་| ཀུན་|མཚན་| རྒྱལ་བཟང་དཔལ།
བཟང་དཔལ་|མཚན་| རྒྱལ་|དགའ་| ཀུན་|མཆོག་མཁས་མཁས་| མཆོག་| ཀུན་|དགའ་| རྒྱལ་|མཚན་|དཔལ་བཟང་།
གསུམ་པ་དབྱངས་སོགས་ངེས་པའི་བྱ་དཀའ་ལ་བཅུ་གཉིས་ཡོད་པ་ལས་དང་པོ་དབྱངས་ཨ་ཨི་ཨེ་
ཨོ་བཞིར་ངེས། རྣམ་དག་དཔལ་ལྡན་རྒྱལ་བ་ཐམས་ཅད་པ། །མི་ཤིགས་རིག་འཛིན་ཉིད་ཀྱི་
གཟིགས་པའི་དཔྱིད། །བློ་གྲོས་ཡོངས་ཐོབ་ཚོགས་མཆོག་མོས་བློ་ངོར །ཡེ་ཤེས་ཆེས་བརྩེན་རྗེ་དེས་
དགེ་ལེགས་སྟེར། །ཨི་ཨ་ཨུ་གསུམ་དུ་ངེས་པ། སྲིད་པའི་འཛིན་འདི་ཇི་བཞིན་མིན་གཟིགས་ཤིང་། །
480

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ།
ཞི་བའི་རིག་འཛིན་ཉིད་ཀྱི་དབྱིངས་ཐིམ་པའི། །རང་མདངས་རྣམ་པ་ཐམས་ཅད་སར་འཆར་བས། །
ཀུན་ཏུ་བདུད་དཔུང་འདུལ་ནུས་བརྟུལ་ཞུགས་ཟུང༌། །ཨི་ཨེ་གཉིས་སུ་ངེས་པ། རིང་མིན་གཉིས་
སྐྱེས་འབྲིད་ཅིང་། །སྒྲིབ་གཉིས་འཁྲི་ཤིང་འཇིག་པའི། །ཡེ་ཤེས་མེ་ཆེན་དེ་ངེས། །བདེན་ཆེན་སྲེག་
བྱེད་ཁྱེད་མཁྱེན། །ཨ་གཅིག་པུར་ངེས་པ། དད་པ་རབ་རྒྱས་རྟག་པར་བདག་ཅག་རྣམས། །གང་ལ་
བསྔགས་པ་སྦྱར་བ་ལ་འབད་པས། །བསམ་གཏན་དག་ལ་མཉམ་པར་མ་བཞག་ཀྱང༌། །འབད་བྲལ་
ཡང་དག་མཐའ་ལ་རྣམ་པར་གནས། །གནས་མཆུ་མགྲིན་རྐན་སོ་བཞིར་ངེས་པ། འབད་པ་མ་
སྤངས་ཕ་མ་བུ་སྤུན་དཔེར། །དགའ་བའི་དབང་བསྐོས་འཁོར་བར་འཁོར་བ་གང༌། །ཅ་ཅོར་འཆོལ་
བྱེད་འཕྱར་འཆལ་སྤྱོད་ཅིང་འཆེལ །བདག་ཏུ་ལྟ་དེ་རྟག་བརྟན་ཐེར་ཟུག་སྟོན། །མཆུ་སོ་མགྲིན་
གསུམ་དུ་ངེས་པ།བུད་མེད་ཕ་མས་བོར་སྨོད་དམའ་ཕབ་པའི། །སྤྲང་པོར་ཕན་པས་འཕང་པར་ཕམ་
འཕགས་སྤྲད། །རྟག་དང་བས་དུང་དུང་བདེ་སྟེར་ཏེ། །དགེ་བའི་དབང་གྱུར་མཁས་དབང་ཁེངས་
འགོག་དང༌། །མཆུ་སོ་གཉིས་སུ་ངེས་པ།ཕུལ་བྱུང་དཔའ་བོའི་དཔུང་པ་མ་ཕམ་པས། །མི་འཕུང་ཕ་
རོལ་མུན་སྤྲུལ་འཕེན་པ་མེད། །བདག་མེད་བདེ་འདོད་དེ་དང་བསྟི་གནས་བསྟར། །བསྟི་སྟངས་
བརྟེན་པ་ད་དུང་བསྟོད་དང་འདུད། །སོ་གཅིག་པོར་ངེས་པ། བདེ་ལྡན་མཐར་ཐུག་བདེ་བའི་མཐུ་
མཐུན་པ །མཐོ་རིས་ཐར་བརྟོལ་བརྟན་ལྡན་བདག་དང་ནི། །བདེན་མཐོང་རྣམ་དག་ད་གདོད་བདེ་
ངེས་བརྩོན། །གདུང་ལྡན་རྣམས་ནི་བདེན་ལྟར་ནན་ཏན་ཐོན། །གསལ་བྱེད་བཞིར་ངེས་པ། གང་
དག་གང་གི་གུལ་གུལ་གམ། །རུ་རུ་ར་རོ་རྭ་རོང་རོང༌། །ལ་ལ་ལིང་ལིང་ལུང་ལམ་ལ །ཁམ་ཁམ་
ཁུར་ཁུར་ཁལ་ཁལ་འཁོར། །གསུམ་དུ་ངེས་པ།པ་རི་པར་པར་པ་ཊའི་པར །སལ་སལ་ས་སོ་སར་
སོ་སོས། །དམ་དམ་དུང་དུང་དད་དད་། །ད་དུང་དུད་དུད་དུང་དང་དད། །གཉིས་སུ་ངེས་པ། ཀ་ཀ་ཀི་
ཀང་ཀངྐ་ཀྭའི །ཀུར་ཀུམ་ཀེ་ཀེ་ཀུར་ཀུར་ཀམ། །ཕུར་ཕུར་ཕམ་ཕམ་ཕ་ཕཊ་ཕ། །ཕུད་ཕུད་ཕར་ཕར་
ཕེལ་ཕེལ་ཕཊ། །གཅིག་པུར་ངེས་པ། མ་མ་མ་མད་མང་མང་མོས། །མད་མད་མུལ་མུལ་མུ་མེར་
མུས། །མི་མོ་མུར་མུར་མེར་མེར་མང༌། །མིག་མི་མུན་མེད་མུ་མེད་མ། །སྒྲ་རྒྱན་གྱི་དབྱེ་བ་རྣམས་སོ།
481

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
གཉིས་པ་གབ་ཚིག་བཅུ་དྲུག་གི་དང་པོ་ཀུན་ཏུ་ཚོགས་པའི་གབ་ཚིག །བཞིན་བཟང་ལྡན་
གྱི་ན་ཆུང་མིན་ཞེས་འདིར། །བདག་ཉིད་དགའ་མ་ཡིན་པ་མ་རྟོགས་པར། །སྨིན་མའི་འཁྲི་ཤིང་
འཁྱོག་པོར་སྐྱོད་པ་ཡི །ལེགས་ལྡན་མ་ཁྱོད་ཁྲོ་བ་དོན་ལྡན་མིན། །ཕ་དང་མ་བྲལ་ཁྱོད་ཉིན་དགའ་
མ་ཡིན། །ཞེས་འདིར་གདུང་བས་གཟིར་བའི་ལུས་ཅན་བདག །ངལ་བ་རྒྱུན་མི་འཆད་བརྟེན་༼ལོ་
ཀ་གཅིག་པུ་འདི་དཔེ་གཞན་ན་འདུག༽འབྲས་བུ་ནི། །ཨེརཥྚ་ལྟར་སྙིང་ཅང་མ་ཐོབ། །བསླུ་བྱེད་ཀྱི་གབ་ཚིག །
སྡུག་དང་རྒྱུན་དུ་འགྲོགས་པར་བྱས་པ་ལས །ཡིད་ལ་བདེ་བའི་སྦྱིན་དེ་ལྟའི་མཐུ། །བདེ་སོགས་
ལྷ་མོའི་མ་མཆུའི་སྦྲང་རྩི་ལ། །གཞིབ་པ་མཆོད་སྦྱིན་བརྒྱ་པའི་སྤྲོ་བར་འགྲན། །རིམ་བྲལ་གབ་ཚིག །
རྣམ་མཁྱེན་བདེ་ལ་བཀྲི་བཟོད་བྱང་ཆུབ་ཆེར། །ཐུགས་བསྐྱེད་སྣོད་ཀྱི་བྱེ་བྲག་རྗེས་འཇུག་། །
མངོན་པར་མཐོ་དང་རྟག་བརྟན་གཡུང་དྲུང་གི།ཡེ་ཤེས་དབྱིངས་བཞུགས་ཆོས་སྟོན་གདུལ་བྱ་དག །
རབ་བཅོམ་གབ་ཚིག །དཔག་མེད་མཐུ་ཡིས་ཀླུང་བཞིའི་སྐེ་རགས་ཅན། །རྣམ་པར་གནོན་པ་བྱེད་
པོའི་ཅོད་པན་ཡང་། །ནོར་བུའི་ཁྲི་ཡི་འགྲན་ཟླར་འགོད་བྱེད་པའི། །སྲེད་མེད་བུ་དེས་མཆོད་པ་གངྒཱ་
འཛིན། །མཐུན་གཟུགས་གབ་ཚིག །འཁྲིལ་ལྡེམ་ཆུ་བ་གྱེན་འཕགས་ལོ་འདབ་བཞིས། །མཛེས་
རྩེར་འདབ་མའི་དཀྱིལ་འཁོར་རྣམ་རྒྱས་པ། །སྦྲང་རྩིའི་རྒྱན་སྡོང་བུང་བ་གསར་པ་ཞིག །ཁྲུས་ཀྱི་
རྫིང་བུ་གང་གི་ངོགས་དེར་མཐོང་།།རྩུབ་མོའི་གབ་ཚིག།དཔལ་མོ་རྣམས་ནི་དགའ་བའི་ཁྱིམ་དག་ཏུ། །
འདོད་པའི་རྩེ་དགའ་རོལ་བའི་བདེ་ལ་བརྟེན། །གཅིག་ཏུ་དལ་མེད་སྲེད་ལ་སྐེམ་པ་དག །གདུང་
ལྡན་ལན་ཚྭའི་ཆུ་ལ་སྤྱོད་པ་འདྲ །འདྲ་བྱེད་གབ་ཚིག །སྣ་ལྡན་དབུས་ཞུགས་གསལ་བྱེད་བརྒྱད་
མཛེས་སྡེར། །བྲོ་བའི་གྲངས་ཀྱི་མིང་འཛིན་གང་ཟག་ཞིག །ཡོད་དེ་ཡི་བརྩོན་པའི་དཀའ་ཐུབ་ནི། །
བྱེ་མའི་ཕུང་པོར་འཚིར་བའི་རིལ་མར་བཞིན། །རབ་བརྟགས་ཀྱི་གབ་ཚིག །བརྟན་པ་ཀུན་ཉམས་
གནས་པ་ཡོངས་བྲལ་ཞིང༌། །མཐོན་པོར་འདེགས་པས་ལྟ་བའི་ཚིག་རྩ་ངན། །ཁ་སྐམས་ལུས་འདར་
སྐད་ཀྱི་གདངས་ཞན་པ། །བདག་ལ་ཡན་ལག་མཆོག་ཁྱོད་མི་བརྩེ་འམ། །མིང་འདུས་གབ་ཚིག །
འདི་ན་འཇོམས་བྱེད་གཤོག་ལྡན་འགའ་ཞིག་ནི། །དང་པོར་མཁའ་འགྲོ་ཞེས་བརྗོད་གང་གི་ནི། །
འབབ་སྟེགས་དེར་ནི་ཟུག་རྔུ་སྐྱེད་བྱེད་པ། །འདབ་ཆགས་མ་ཡིན་ཆུ་ཡི་ཤིང་རྟ་མིན། །སྒྲིབ་པའི་གབ་
482

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
ཚིག །རྒྱུན་དུ་ཡིད་ལ་གདུང་བ་སྟེར་བྱེད་ཅིང་། །ལུས་ངག་དབང་མེད་དུ་བཀོལ་ཟས་ནོར་འབྲལ། །
གྲགས་པ་མིན་དང་ཉམ་ཐག་ལ་སྦྱོར་བ། །འདི་ནི་གཤེད་གྱུར་དགྲ་བོ་མ་ཡིན་ནོ། །མཐུན་སྒྲའི་གབ་
ཚིག །གང་གི་ལྷ་ཡི་སྒྲོན་མེར་མི་མཐུན་པའི། །ཆོས་དེས་དྲི་འཛིན་མིང་ལྡན་དངོས་པོ་ཡི། །མཛེས་
པར་འཕྱས་ཀྱི་གདགས་པའི་རྣམ་འགྱུར་གང༌། །བདག་ཅག་མིག་གི་ཡང་ཡང་བཅུད་དུ་ལེན། །
རྨོངས་པའི་གབ་ཚིག །བྱང་ཆུབ་མཆོག་ཏུ་སེམས་བསྐྱེད་སྙིང་རྗེ་ཡིས། །ཡོངས་སུ་ཁྲོས་ནས་མནན་
སྲེག་འཕྲུལ་འཁོར་གྱིས། །མ་རུང་དགྲ་དཔུང་ལྷག་མེད་ཁ་བཏགས་ནས། །བདེ་ཆེན་ཡེ་ཤེས་མཆོག་
ལ་ཡང་དག་སྦྱར།།ཡོངས་འཕྲོགས་ཀྱི་གབ་ཚིག །ས་སྐྱེས་རྣམ་པར་བཀྲ་བའི་མཚོན་ཆ་ཡིས། །ལག་
པ་མཛེས་བྱེད་དེ་སླད་ལུས་ཅན་རྣམས། །སྒྲིབ་གཉིས་ཀུན་བཅོམ་ཚོགས་གཉིས་མཐར་སོན་པའི། །
དཔལ་ལྡན་སྟོབས་བཅུ་མངའ་བའི་གསུང་གིས་བརྟུལ། །གཅིག་སྒྲིབ་པའི་གབ་ཚིག །སྒྲ་ཚད་བཟོ་
དང་གསོ་བ་ནང་རིག་སོགས།།གཞུང་ལུགས་ཚིགས་བཅད་གཅིག་ལའང་མ་སྦྱངས་པའི། །ཉན་ཐོས་
སྤྱོད་པས་ལས་གཞན་ཁ་ཅིག་ནི། །བདག་ནི་གང་དུ་འགྲུབ་པ་མེད་དོ་ལོ། །གཉིས་ཀ་སྒྲིབ་པའི་གབ་
ཚིག །གང་ཞིག་སུ་དང་འགྲོགས་པའི་བདེ་བ་ལ། །བསྔགས་བྱེད་འབད་པ་བརྒྱ་ཕྲག་གིས་བརྟེན་པ། །
ངུར་སྨྲིག་གོས་ཀྱི་དཀྲིགས་ནས་འདྲེན་བྱེད་ཀྱི། །ཞགས་པའང་འཕེན་པའི་གོ་སྐབས་འགོག་དེ་གང༌། །
འདྲེས་པའི་གབ་ཚིག །རིན་ཆེན་སྒྲ་སྙན་རྒྱུད་འབྲེལ་མདོ་མངོན་བྱུང༌། །གཞན་ཡིད་འདུལ་བའི་རྗོད་
བྱེད་དེའི་སྙན་འགྱུར། །ཐོས་པ་སྐལ་བ་མི་ལྡན་སྐྱེ་བོ་གང༌། །ལེགས་ལྡན་བྱེད་པོར་བོད་ཀྱང་བླུན་པོ་
རང་། །
གསུམ་པ་སྐྱོན་སེལ་གྱི་བྱེ་བྲག་དཔེར་བརྗོད་པ་ལ་བཅུ་ལས། དང་པོ་དོན་ཉམས་ཀྱི་སྐྱོན།
སྤྲིན་གྱིས་ཕུང་པོ་འདི་ནི་ཤིན་ཏུ་དཀར། །ད་ནི་བདག་ཅག་དབེན་པའི་རི་ལ་འགྲོ། །མེ་ལྕེ་འཁྲུག་
རྣམས་རབ་ཏུ་ངད་ཚ་སྟེ། །བརྒྱ་བྱིན་འདི་ནི་ནམ་མཁའ་ལྡིང་ལ་བརྩེ། །དོན་འགལ་སྐྱོན། ཀུན་ཏུ་
འཆད་རྩོམ་རྩོད་པས་སྨྲ་བ་ཡི། །ཕྱོགས་ལས་རྣམ་པར་རྒྱལ་བའི་གང་དེ་ལ། །བཞུགས་ཤིང་ཡི་གེའི་
རིག་བྱེད་ལ་སོགས་ཀྱི། །ཕྱི་ནང་གྲུབ་མཐའ་ཀུན་ལ་སྦྱོངས་ཞིང་བརྩོན།།དེའི་དམིགས་བསལ་སྐྱོན།
ཀུན་དཀྲིས་ཞེ་སྡང་ཡོངས་སུ་སྤངས་བྱ་ཞེས། །བདག་གི་འདྲེན་པ་གཉིས་མེད་གསུང་དེས་གདམས། །
483

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
མ་ལ་ཤིན་ཏུ་མི་བཟད་གནོད་བྱེད་འདི། །ཉམས་ཐག་ཚོར་བས་གཟིར་ན་ཅི་མ་རུང༌། །དོན་གཅིག་
པའི་སྐྱོན སྨིན་ལེགས་དཔལ་མོ་ལུས་ཕྲ་མ་དེ་ཡི། །སྨིན་མ་སྨིན་འཁྱོག་གཞུ་བཀང་ཨུཏྤལ་གྱི། །
དཔལ་འཕྲོག་ལྟ་བྱེད་མིག་གི་མདའ་རྣོན་པོ། །ལྷུང་བས་བཞིན་རས་གདོང་པད་དམར་མདངས་
འཛིན།།དེའི་དམིགས་བསལ།རྣམ་ཀུན་སེམས་དང་མཐུན་པར་འཇུག་པ་ཡི། །གྲོགས་ཀྱི་མཆོག་དེ་
ཤིན་ཏུ་ཡིད་ལ་འཕྲེང༌།།འཇམ་པའི་ངག་དང་ལྡན་དེ་ཡིད་ལ་འཕྲེང༌། །བག་ཕེབས་སྤྱོད་པས་རྩེན་དེ་
ཡིད་ལ་འཕྲེང༌། །ཐེ་ཚོམ་ཅན་གྱི་སྐྱོན། ནགས་ཚལ་ལ་རྩེན་ཡིད་འོང་གཙུག་ཕུད་ཅན། །ཀུན་ནས་
དགའ་བས་འཆག་ཅིང་རྣམ་འགྱུར་གྱི། །དམན་པ་དེ་ནི་གཉིས་སྐྱེས་མཆོག་གྱུར་ཅེས། །བརྗོད་དེ
གཟུགས་ལྡན་ཡིན་ནམ་མིན་ཞེས་སྤྱོད། །དམིགས་བསལ། མཐའ་དང་གཏིང་དཔག་དཀའ་ཞིང་རྦ་
རླབས་ཀྱི། །རི་མོ་ཕྱོགས་དང་ཕྱོགས་བྲལ་ཀུན་ཏུ་བཀྲམ། །ཆུ་སྐྱེས་གཞོན་པ་གང་བའི་རྒྱ་མཚོ་ཆེ། །
རིན་ཆེན་དོན་དུ་གཉེར་རྣམས་འཇུག་པའི་གནས། །རིམ་པ་ཉམས་སྐྱོན། རྒྱལ་བ་ཀུན་གྱི་སྤྱི་
གཟུགས་སྟོབས་བཅུ་པ། །མཉམ་མེད་ཟས་གཙང་སྲས་པོས་འཛམ་གླིང་འདིར། །ཐོག་མ་བར་
མཐའ་དགེ་བའི་ཆོས་འཁོར་ལོ། །གདུལ་བྱ་མཆོག་དམན་འབྲིང་པོའི་སྣང་ངོར་བསྐོར། །དམིགས་
བསལ། ལྷག་པའི་ཚུལ་ཁྲིམས་དེ་བཞིན་ཤེས་རབ་དང༌། །རང་བཞིན་བསླབ་པ་གསུམ་ལས་ཐོག་
མཐའ་ཡིས། །དགེ་བ་གཞན་བསྐྱེད་བདག་ཟློག་སྟོང་ཉིད་ལམ། །མ་ནོར་འཇུག་བྱེད་བར་མ་ཁོ་
ན་། །སྒྲ་ཉམས་སྐྱོན་དང༌།སྨན་ཤར་གཟུགས་ཡག་གདོང་མཛེས་མ་ཁྱོད་ལ། །གླུ་དང་གར་གྱི་སྐྱེ་
བོའི་སེམས་འཕྲོག་ཅིང༌། །དུང་བའི་སྙིང་དུ་སྡུག་པ་དེ་འདྲ་སྟེ། །ཡང་ཡང་འཚོལ་བས་རྟག་ཤར་
རྣམས་ཚོ་བྲེལ། །དམིགས་བསལ། དགའ་བའི་ཚལ་ལས་ཉེར་འོང་གཉིས་འཐུང་དབང༌། །གང་གི་
ཡན་ལག་བདུན་ནི་ལེགས་གནས་ཤིང༌། །སྟོབས་ཀྱི་དཔུང་པ་གཞོམ་བཟོད་མཐུ་ལྡན་འདི། །ཤེ་མོང་
འཛིན་པའི་བསོད་ནམས་གཟུགས་ན་བཞིན། །གཅོད་མཚམས་ཉམས་སྐྱོན། ཡིད་སྲུབས་ཀྱི་མཆོག་
གྱུར་པའི་རེག་བྱས་སྙིང༌། །ཀ་ལ་བདུད་རྩི་ཡི་ནི་བྲན་པ་བཞིན། །རོ་མཆོག་སྦྱིན་ཞིག་གུ་མཛེས་ལྡན་
དཔལ་མོས། །མཆོག་ཏུ་བརྩེ་བས་བརྩེ་བར་བགྱིད་འཚལ་ལོ །དམིགས་བསལ། བདེ་བ་ཕུལ་ཕྱིན་
རེག་བྱ་བརྩེ་བ་ཡིས། །ཡིད་ནི་བདུད་རྩིས་བྲན་པར་བྱས་པ་བཞིན། །ཀུན་དགའི་རོ་མཆོག་མཛེས་
484

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
ལྡན་མ་ཡིས་འདིར། །རྗེས་སུ་བརྩེ་བས་བདག་ལ་སྦྱིན་ཞིག་ཀྱཻ། །སྡེབ་སྦྱོར་ཉམས་པའི་ཆད་ལྷག །
ཀུན་མཁྱེན་གང་གི་རྣམ་པར་ཐར་པ་ཡིས། །སྙིང་ལ་ཕན་བདེའི་འཛུམ་རླབས་འགོད། །ལེགས་
བཤད་རྔ་ཆེན་འཆི་མེད་གྲོང་གི་དནྡུ་བྷི། །འགྲོ་རྣམས་སྒྲ་འཛིན་འཁྱུད་པར་བྱེད་དོ །མཚམས་སྦྱོར་
ཉམས་སྐྱོན།དཔའ་ཞིང་མཛངས་ལྡན་ན་ར་ཨིནྡྲ་དེ། །བཅུ་ཕྲག་གསུམ་གྱི་སྒྱུ་རྩལ་ཀུན་ཤེས་ཞིང་། །
བློ་གྲོས་ཆེན་པོས་ཚངས་པའི་དྲན་བྱ་ཡང༌། །དོག་པོར་བྱེད་པའི་དཀའ་ཐུབ་དགའ་ལ་བརྟེན། །
དམིགས་བསལ།ཆོས་ཀུན་གཟིགས་ཤིང་བྷ་བ་ཨ་ཀྵ་རཿ།།མོས་པ་རྗེས་སོང་སྣ་ཚོགས་ཐེག་པའི་། །
དབྱེ་མཛད་རྗེའི་སློབ་དཔོན་ཆེན་པོ་གང་། །མོས་པའི་ཡིད་དང་ལྷན་ཅིག་སྙིང་ཁར་ཞུགས། །ཡུལ་
འགལ་སྐྱོན། བྲག་རི་ལས་འོངས་ཀ་ལ་པིངྐ་དང༌། །སཱ་ལའི་ཚལ་སྐྱེས་མུ་ཏིག་འབྱུང་པ་དག །གངས་
ལྗོངས་མ་ལ་ཡ་ཡི་རི་བོ་ལས །དལ་བུར་ལྡང་བའི་རླུང་གཞོན་དག་ལ་དགའ། །དུས་འགལ་སྐྱོན།
ཉི་འོད་འཐུང་བས་རབ་རྒྱས་ཀུན་ད་དང༌། །སྔོན་དུས་རབ་བཞད་མེ་ཏོག་མྱ་ངམ་ཚང་། །དགུན་དུས་
མགྲིན་སྔོན་ཟློས་པའི་སྒྲོ་གདུགས་རྣམས། །དབྱར་གྱི་ནམ་མཁའ་དྭངས་ལ་འགྲན་པར་བྱེད །སྒྱུ་
རྩལ་འགལ་སྐྱོན། རབ་ཏུ་སྒེག་ཅིང་ཞི་བའི་ཉམས་ཀྱི་མཛེས །དྲག་ཤུལ་འཇིགས་རུང་གར་གྱི་ངང་
བྱེད་པའི། །ངག་ནི་བར་མ་དྲང་སྲོང་ས་འཛིན་དང༌། །ལྔ་པའི་དབྱངས་ཀྱིས་ཀུན་ཏུ་དགའ་བར་བྱེད། །
འཇིག་རྟེན་དང་འགལ་སྐྱོན། མིག་སྨན་རི་ལྟར་ནག་པ་ཉི་འོད་ཀྱིས། །གངས་རིའི་མདངས་མཛེས་
པདྨ་ཟུམ་བྱེད་ཅིང༌། །རི་བོང་གཞོན་ནུའི་སྔོ་སངས་རྭ་རྩེ་ཡིས། །གླང་པོའི་རལ་པ་ཡང་ནས་ཡང་དུ་ཕྱི། །
ནང་པའི་རིག་པ་དང་འགལ་སྐྱོན། བྱས་པ་འམ་མི་རྟག་ཉིད་ཅེས་སྣ་ཚོགས་ཀྱི། །ཐེག་པ་ལས་བཤད་
བདེན་མོད་དེ་ལྟ་ནའང་། །ཨུཏྤལ་མིག་ཡངས་མཆུ་ཡི་སྦྲང་ཆང་དེ། །འཐུང་བའི་སྤྲོ་བ་ད་དུང་ཡིད་ལ་
བརྟན། །ཕྱི་རོལ་པའི་རིག་པ་དང་འགལ་སྐྱོན། ཟད་བྱེད་སྨྲ་བ་རྣམས་ནི་ལམ་སྡོམ་སོགས། །འབྲས་
བུ་ཐར་པ་གཟུགས་ན་གདུགས་དབྱིབས་དཀར། །སྟེང་ན་ཡོད་འདོད་དེ་ནི་ཕྱོགས་ཆོས་ཀྱི། །
གཟུགས་སུ་གཟུགས་སུ་གྲུབ་པ་ནམ་ཡང་མ་མཐོང་ངོ་། །འདུལ་བའི་ལུང་དང་འགལ་སྐྱོན། དེང་འདིར་གསོལ་
བཞིའི་ལས་ཀྱི་ཆོ་ག་ཡིས །བསྙེན་པར་རྫོགས་མ་ཐག་ཏུ་གཞན་དག་གིས། །མཁན་པོར་གསོལ་
བཞིན་བརྟན་མཁས་ཡོན་ཏན་ཅན། །དེ་ཡིས་སྒྲུབ་བྱའི་རྒྱུད་ལ་སྡོམ་པ་བསྐྲུན། །མདོ་ལུང་དང་
485

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་བརྒྱད་པ།
འགལ་བ། ཟག་བཅས་སྡུག་བསྔལ་རྒྱུ་ཉིད་མ་ངེས་པར། །བདེ་བའི་ཟག་བཅས་རྒྱུ་ལས་བདེ་འབྲས་
འབྱིན། །འདོད་པའི་རྩེ་དགའ་སྤྱད་པའི་འབྲས་བུ་ལས། །རིགས་རྒྱུད་འཕེལ་བའི་ཕུན་ཚོགས་ཐོབ་
པར་བྱེད། །དམིགས་གསལ་ཡུལ་འགལ་ཡང་སྐྱོན་མེད་པ། བཞད་པ་རྡོ་རྗེའི་གཟུགས་སྐུ་ཞི་བའི་
དབྱིངས། །བཏུལ་ཚེ་ས་ཆེན་འདི་ན་ལྷ་ལྷ་མོས། །གསུམ་རྩེན་ཕུན་ཚོགས་ཚར་དུ་དངར་བ་ཡི།།དགེ་
མཚན་སྐྱེ་བོའི་མིག་གི་བདུད་རྩིར་ཐོབ། །དུས་འགལ་ཡང་སྐྱོན་མེད་པ། ཉིན་མོའི་འོད་ཟེར་ཀུན་ཏུ་
བཞད་པའི་དུས། །སྒྲིབ་བྲལ་ནམ་མཁའིརྒྱུ་སྐར་དོ་ཤལ་གྱིས། །མཛེས་པ་མཐོང་འདི་ཙིནྡྷ་མ་ཎི་ལ། །
འཁྱུད་མ་ཐག་པའི་འདྲེན་བྱེད་དག་གིས་སོ། །སྒྱུ་རྩལ་འགལ་ཡང་སྐྱོན་མེད། མཁའ་འགྲོ་དྲ་བ་སྡོམ་
པའི་བཅོམ་ལྡན་འདས །ཡེ་ཤེས་མེ་རིའི་དབུས་ན་གར་ཉམས་དགུས། །རྣམ་པར་རོལ་བའི་འདྲ་
འབག་ཙམ་ཞིག་ཀྱང༌། །ཡིད་ལ་བྱེད་པའི་སྐྱེས་བུ་སྐལ་བ་བཟང༌། །འཇིག་རྟེན་དང་འགལ་བ་
མེད།སྦྱིན་པ་ལ་ཞུགས་བསོད་ནམས་སྟོབས་དེ་ཡིས། །ལུས་ཀྱི་ཆ་ཤས་ཆ་ཤས་བྲལ་བ་ལ །བར་
དེས་འགྲོ་འཆག་འདུག་འགྲེང་ཤེས་པ་དང༌། །པགས་པའི་མདོག་ཀྱང་གཅིག་ཏུ་འདྲེས་པར་གྱུར། །
རིག་པ་དང་འགལ་བ་སྐྱོན་མེད།ཡོད་པ་མ་ཡིན་མེད་པའི་མཐའ་ལས་འདས། །གཉིས་ཀྱི་བར་དུ་མི་
གནས་གཉིས་མིན་མིན། །སྟོང་ཉིད་སྤྲོས་པ་ཀུན་དང་བྲལ་བའི་དབྱིངས། །སྤྲོས་མཚན་རྣམས་ཀྱི་
བྱེད་དེ་ཁོ་ན། །ལུང་དང་འགལ་བ་སྐྱོན་མེད།ཤིན་ཏུ་ལྐོག་གྱུར་མཆོག་གི་བདེར་བརྩེན་པས། །དེ་
ང་དང་འགལ་བ་སྐྱན་མ
སྟོན་སྣ་ཚོགས་ཐེག་པའི་ཆོས་ཚུལ་ལ། །སྤང་བླང་སྤྱོད་པའི་དམིགས་པ་ཀུན་ཞིག་པའི། །རྟོགས་པའི་
གར་མཁན་དེ་རྣམས་བསྔགས་པར་འོས །ཞེས་བྱ་བ་ནི་སྙན་ངག་མེ་ལོང་གཞུང་གི་དཔེར་བརྗོད་
དབྱངས་ཅན་ཀུན་དགའ་བའི་རོལ་མཚོ་ཞེས་བྱ་བ་ལས་སྒྲའི་རྒྱན་ཡོངས་སུ་གསལ་བའི་ལེའུ་གསུམ་
པ་སྟེ་རྫོགས་སོ །།
བརྗོད་དོན་རབ་དགེ་ལེགས་པ་ཕུལ་བྱིན་སྨིན་ལེགས་ནི། །རྣམ་བཀྲ་རྗོད་བྱེད་འཇའ་རིས་
ལ་འཁུ་གོས་བཟང་ཀླུབས། །མ་ཉམས་མཆུ་སྦྱོར་རྒྱན་གྱི་རྣམ་པ་རྣམས་འཆང་བ །མཛེས་པ་ལས་
འདས་ལྷག་པར་མཛེས་པའི་ཟློས་གར་མཆོག །བློ་གསལ་སྙིང་གི་དོ་རར་རྣམ་རྩེན་པའི། །ཡིད་ཀྱི་
དགའ་སྟོན་གསར་པས་དེ་ལྟ་བུ། །འབིགས་བྱེད་རླུང་གཞོན་དལ་བུར་གཡོ་བ་ཡིས། །རེག་པའི་
486

སྙན་ངག་མེ་ལོང་གཞུང་གིས་བསྟན་པའི་དཔེར་བརྗོད་དབྱངས་ཅན་ཀུན་ཏུ་དགའ་བའི་རོལ་མཚོ
གདུང་ལྡན་རྣམ་ལའང་ཡོད་མ་ཡིན། །འདི་ན་ཁོ་བོ་སྤོབས་པ་ཡོངས་དམན་ཞིང༌། །མང་དུ་ཐོས་པ་དྲི་
མེད་མི་ལྡན་ལ། །མངོན་པར་སྦྱོར་བ་ཕུན་སུམ་ཚོགས་མིན་ཕྱིར། །དེང་དུས་མཁས་པ་དགྱེས་པའི་
རྒྱུར་དམན་མོད། །དེ་ལྟ་ནའང་དཎྜིའི་ལེགས་བཤད་ནི། །འཕགས་བོད་མཁས་པས་ཕྱེ་བའི་གཞུང་
ལམ་དང༌། །སྦྱར་ན་ལོག་པར་བརྗོད་པའང་འདིར་མེད་པས། །ཤེས་ལྡན་རྣམས་ལ་དབྱིག་གི་མིག་ཏུ་
སྣང༌། །འདིར་འབད་དགེ་བའི་ལེགས་བྱས་གང༌། །ཤེས་བྱའི་མཐའ་དང་མཉམ་འདྲེས་ནས །ནམ་
མཁའ་དེ་སྲིད་ལུས་ཅན་རྣམས །ཐམས་ཅད་མཁྱེན་པའི་བདེར་འགོད་ཤོག །དེ་ལྟར་སྙན་ངག་མེ་
ལོང་གཞུང་གི་དཔེར་བརྗོད་དབྱངས་ཀུན་ཏུ་དགའ་བའི་རོལ་མཚོ་ཞེས་པ་འདི་ཡང་། བློ་དམན་ལམ་
འདི་ལ་འཇུག་པ་དོན་དུ་གཉེར་བ་འགའ་ཞིག་ལ་ཕན་པའི་ཆེད་དུ།ཤཱཀྱའི་བནྡེ་བློ་བཟང་པད་དཀར་
བ་ཆེན་པོའི་ཆོས་གར་སྒར་བའི་ཡི་གེ་པེ་
དགེ་ལེགས་ཀྱིས་བདེ་བ་ཆེན་པོའི་ཆོས་གྲྭར་སྦྱར་བའི་ཡི་གེ་པ་ནི་སྒྲུབ་བརྒྱུད་བསྟན་འཕེལ་གྱིས་
བགྱིས་པའོ །།བཀྲ་ཤིས།
487


༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInputForm-TitlePage
Work W3CN7087 ImageGroup: 13CN7097
LCCN: n/a ISBN: n/a
Title:
སྙན་འགྲེལ་དཔེ་དཀོན་གཅེས་བཏུས།
snyan'greldpedkongcesbtus/
Author: to-be-supplied
to-be-supplied
Descriptor: n/a
OriginalPublication: n/a
Place n/a
Publisher: n/a
Date: n/a
Volume 9
TotalVolumes: 10
TBRCPages: 2
IntroductoryPages: n/a
TextPages: n/a
ScanningInformation: ScannedatTibetanBuddhistResourceCenter,1430MassachusettsAve,5thFloor
Cambridge,Mass.02138.

དཀར་ཆག
དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་
དཀར་པོའི་ཕྲེང་བ... རྒྱལ་བ་ཐུབ་བསྟན་རྒྱ་མཚོ 1
གནས་ལྔ་རིག་པའི་པཎྜི་ཏ་ཆེན་པོ་ྋསྐྱབས་རྗེ་དཔའ་རི་བ་བློ་གྲོས་རབ་གསལ་མཆོག་གི་ཞལ་སྔ་ནས་སྙན་ངག་གི་
བསྟན་བཅོས་མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་
བརྗེད་བྱང་དུ་བཀོད་པ། རྒྱལ་བ་ཐུབ་བསྟན་རྒྱ་མཚོ།62
ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་
རྒྱལ་བ་ཐུབ་བསྟན་རྒྱ་མཚོ།96སྒྲ་དབྱངས།....
དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་
བུང་བ་རོལ་པ། འབྲས་ལྗོངས་རྒྱན་བསྟན་འཛིན།109
དཎྜིའི་མེ་ལོང་གི་འགྲེལ་ཊཱིཀ་ཆེན་མོ་དབྱངས་ཅན་ངག་གི་རོལ་མཚོ་ལས།དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་
བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ་མཁས་པའི་གསུང་ལས་ལེགས་པའི་ཆ་འགའ་ཞིག་
བསྡེབས་པ་ཀུན་ཕན་མའི་སྣང་བ། ………………… འབྲས་ལྗོངས་ཨུ་རྒྱན་བསྟན་འཛིན།262
སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་
བཀོད་པ རྫོང་སར་མཁན་པོ་མདོ་སྲིབ་ཐུབ་བསྟན་རྒྱལ་མཚན།328
བླ་མ་དང་གཉིས་སུ་མེད་པའི་མགོན་པོ་འཇམ་པའི་དབྱངས་ཀྱི་གསང་གསུམ་རྒྱན་གྱི་འཁོར་ལོའི་ཆ་ཤས་ཅུང་ཟད་
བསྔགས་པ་བྱ་དཀའི་རྒྱན་དང་སྦྱར་བ་བྱིན་རླབས་བློ་གྲོས་པད་
དཀར་བཞད་པའི་ཕྲེང་། རྫོང་སར་མཁན་མདོ་སྲིབ་ཐུབ་བསྟན་རྒྱལ་མཚན།359
1

སྭརསྭསྟིནཱགམཀབིསརྒཏྲིསྱད རྒནགཱིཏཱིབིམལ
བཻཌཱུརསྭཧཱམ ལནམབིཧརཏིསྨ།
།དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར
དཀར་པོའི་ཕྲེང་བ་ཞེས་བྱ་བ་བཞུགས་སོ །
རྒྱལ་བ་ཐུབ་བསྟན་རྒྱ་མཚོ།
སཾབྷརདྭི རཏྣམེརུཎྞཱ།ཚོགས་གཉིས་རིན་ཆེན་ལྷུན་པོའི་དཀྱིལ་འཁོར་དུ། །ཛྙཔྲཱ
ད ཛཱཀྲ དྷརྨནཱགེ །ཡེ་ཤེས་ཕོ་བྲང་རྒྱལ་བྱེད་ཆོས་ཀྱི་ཁྲིར། །ཛྙསྱནེཏྲསཱཧྲསཱུརྱབྷཱུ ཥཱ།
མཁྱེན་པའི་སྤྱན་སྟོང་ཉིན་བྱེད་སྣང་བ་ཅན། །བིནྱཙནྡྲདེབཤེཁཛེནྡཱ།རྣམ་འདྲེན་ལྷ་དབང་
ཟླ་བ་གཙུག་ན་རྒྱལ། །{༢ན]ཕུན་ཚོགས་བཀྲ་ཤིས་ཡོན་ཏན་རྣམ་བཀྲ་བའི། །བདེན་གཉིས་མཚན་
ཉིད་ཟུང་འཇུག་དམ་པའི་ཆོས། །བླང་དོར་ཀུན་གསལ་ཉིན་མོར་བྱེད་པའི་དཔལ། །དཀོན་མཆོག་
རིན་ཆེན་བདུད་རྩིས་ཤིས་པར་མཛོད། །བསྡུས་ཤིང་མ་བསྡུས་པ།རྣམ་དག་ཚངས་སྤྱོད་རྩ་བ་རབ་ཏུ་
བརྟན། །ཐོས་བསམ་སྒོམ་པའི་ཡལ་འདབ་མེ་ཏོག་བཀྲ །རྨད་བྱུང་རྟོགས་པའི་འབྲས་བུ་གཡུར་དུ་
སྨིན། །ཡོན་གནས་དམ་པ་ཚོགས་ཀྱི་མཆོག་ལ་བསྟོད། །བསྡུས་པའི་གཟུགས་ཅན།རབ་འབྱམས་རྒྱལ་
བའི་ཡེ་ཤེས་དྷཱིཿཡིག་ཁམས །དམར་སེར་ལང་ཚོ་དབར་བ་གཞོན་ནུའི་སྐུ། །འཆད་རྩོད་རྩོམ་པའི་
མངོན་མཚན་འོད་སྟོང་གིས། །མང་ཐོས་ནོར་བུའི་མཛོད་ཀྱི་སྒོ་བརྒྱ་གྲོལ །རབ་སྤེལ སྟོབས་བཅུ་
མངའ་བ་ཚངས་པའི་ཏིང་འཛིན་དང་། །ཟབ་ཡངས་མཁྱེན་པའི་དབྱངས་ཀྱི་རྒྱ་མཚོ་ལས། །ལེགས་
འཁྲུངས་མཚར་སྡུག་རྒྱལ་ཡུམ་ངག་གི་ལྷ། །ལོངས་སྤྱོད་འཁོར་ལོར་དགྱེས་པའི་གར་གྱིས་
རྩེན། །ཤིས་བརྗོད།འདོད་རྒུའི་དངོས་གྲུབ་ཅི་དགར་སྩོལ་མཛད་པའི། །གསང་བདེ་འཇིགས་མཛད་
1

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔལ་ལྡན་འཁོར་ལོ་ཆེ། །དང་པོའི་སངས་རྒྱས་དཀྱིལ་འཁོར་རྒྱ་མཚོའི་ཚོགས། །རབ་འབྱམས་
འཕྲིན་ལས་དཔུང་གིས་དེང་འདིར་སྲུངས། །མི་མཉམ་མཉམ་པ་འདྲ་དང་མ་ཡིན་ཆོད་མ་ཆོད།ངག་ལ་དབ༵ང་
འབྱོར་སྨྲ་བའི་གྲགས་སྙན་སྙན་ཚིག་ནོར་བུའི་ཞགས་པ་ཡིས། །འཛམ་གླིང་དབང་བསྒྱུར་རབ་
ཡངས་ནོར་འཛིན་འཛིན་མའི་ཕ་མཐའ་འཆིང་མཛད་པའི། །ངག་གི་དབ༵ང་པོ་སྨྲ་མཁས་གཙུག
རྒྱན་རྒྱན་མཆོག་དཔའ་བོ་དཎྜིའི་ཞབས། །འཛམ་བུའི་དབ༵ང་ཕྱུག་རབ་མང་འགྲོ་ཀུན་ཀུན་ནས་
བསྔགས་{༢བ}པའི་སྤྲིན་སྒྲ་དགོད། །བསྡུས་ཤིང་མ་བསྡུས་པ།
ཤེལ་དཀར་ས་འཛིན་ཕྲེང་བས་ཡོངས་བསྐོར་བའི། །ལྗོངས་འདིར་བརྡ་སྤྲོད་མདོ་རྒྱུད་སྨྲ་
བའི་དབང༌། །པཎ་གྲུབ་རྒྱལ་བློན་ཐུབ་བསྟན་སྲོག་གི་སྨན། །ཕན་མཛད་འཕྲིན་ལས་རི་མོ་ཡིད་ལ་
བྲིས། །བྱ་བ་རང་བཞིན་བརྗོད་པ། འཕགས་བོད་མཁས་པའི་རྨད་བྱུང་རྣམ་ཐར་ལ། །སྲེད་པས་གདུངས་
པའི་ཚིག་སྦྱོར་སྣ་ཚོགས་ཀྱིས། །ཆགས་སྡང་བག་ཆགས་བརྟས་པའི་མཁས་རློམ་དག །ཡིད་སྲུབས་
འཕྲུལ་གྱིས་བསླུས་པ་ཤིན་ཏུ་ནོངས །མཐའ་ཐོག་སྦྱར་བ། ཟབ་གསང་སྐུ་གསུང་ཐུགས་དང་སྤངས་
རྟོགས་ཡོན་ཏན་མཛོད། །མཛོད་དུ་གཏམས་པའི་ཚིག་སྦྱོར་བདུད་རྩིའི་བུམ་པ་བཟང༌། །བཟང་
པོའི་དྲི་ངད་མ་ཉམས་རྒྱན་གྱི་རི་མོ་ཀུན། །ཀུན་བཟང་སྤྱོད་པ་མཆོག་གིས་རྒྱལ་བའི་ལམ་བཟང་
མཚོན། །ཆ་ཤས་གཟུགས་ཅན། བླང་དོར་དཔྱོད་པའི་སྐྱེས་སྦྱང་གི། །དཀྱུས་རིང་ཨུཏྤལ་མིག་ཅན་
རྣམས། །སྔོན་མེད་ཟླ་བའི་དཀྱིལ་འཁོར་གྱིས། །བཞད་པ་ཀུནྡའི་བཅུད་འདི་ལོངས །ཞེས་བདེ་ལེགས་
སུ་བྱེད་པའི་ཚིག་གིས་སྔུན་བསུས་ཏེ།ཇི་སྐད་དུ།རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས།བླང་དོར་ཚུལ་བཞིན་ཕྱེད་པའི་རྣམ་དཔྱོད་
དང་། །གསུང་རབ་གདམས་པར་ཤར་བའི་གོ་བ་དང༌། །ཚིག་སྦྱོར་ཚུལ་ལ་མཁས་པའི་ངག་གི་དཔལ། །ས་སྟེང་འདི་ན་རིན་ཆེན་རྣམ་
གསུམ་སྣང་།།ཞེས་དང༌།མདོ་ལས།དམ་པའི་ཆོས་གསལ་བར་བྱ་བའི་སྙན་ངག་བྱའོ།།
དཀོན་མཆོག་གསུམ་ལ་བསྟོད་པ་བྱའོ། །ཞེས་གསུངས་པ་ལྟར།འཕགས་བོད་དྲན་དབང་བྱེ་བའི་འཇུག་ངོགས་འདུལ་
མངོན་ནས་འབྱུང་བ་ལྟར།ཐུན་མོང་གི་མང་ཐོས་དང༌།རིགས་པས་རབ་ཏུ་བཅུག་པའི་ངག་གི་ལས་སྙན་དངགས་ཀྱི་གཞུང་དམ་པ་མེ་ལོང་
གི་དོན་བཞིན་དཔེར་བརྗོད་འགོད་པ་ལ།ལུས་དང༌།རྒྱན་དང༌།སྐྱོན་སེལ་དང་གསུམ་ལས།དང་པོ་ལུས་ཀྱི་སྐབས་{༣ན}དང་མཐུན་
པའི་དཔེར་བརྗོད་ལ། རིགས་ཀྱི་སྒོ་ནས་བཞིར་ཕྱེ་བའི་དང་པོ་གྲོལ་བའི་དཔེར་བརྗོད་ནི།ཡིད་འཕྲོག་འདབ་སྟོང་ཟླ་བའི་
2

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
དཀྱིལ་འཁོར་དུ། །རྒྱལ་ཀུན་སྙིང་རྗེའི་རང་གཟུགས་གྲུ་འཛིན་མགོན། །ཡིད་བཞིན་ནོར་དང་ཤེལ་
ཕྲེང་པད་དཀར་འཛིན། །འདོད་རྒུའི་མཆོག་སྦྱིན་ལྷག་པའི་ལྷ་མཆོག་རྒྱལ། །
གཉིས་པ་རིགས་ཀྱི་དཔེར་བརྗོད་ནི རབ་དཀར་ཟླ་འོད་གཞོན་ནུ་འཛུམ་པའི་དཔལ། །མི་ཤེས་
རྨོངས་མུན་འཕྲོག་བྱེད་འོད་ཟེར་འགྱེད། །བརྩེ་བའི་སྤྱན་ཟུང་བུང་བ་རྟག་ཏུ་འཁོར། །ཨུཏྤལ་འདབ་
མ་རིང་བའི་སྨིན་མ་རྒྱས། །རབ་མཛེས་ཤངས་ཀྱི་རྒྱུད་ནི་ཡིད་གར་འོང༌། །བིམྤའི་མཆུ་སྒྲོས་ཚེམས་
ཀྱི་གེ་སར་ངོམས། །སྒྲ་འཛིན་དབང་པོ་པད་མའི་འདབ་མ་བཀྲ །སྙན་ཤལ་མཛེས་པའི་རིན་ཆེན་རྒྱན་
གྱིས་སྤུད། །གནག་སྣུམ་རལ་པ་ལན་བུའི་ཅོད་པན་བཅིངས། །སྣ་ཚོགས་རིན་ཆེན་འོད་འབར་པྲོག་ཞུ་
གསོལ །ལྟ་བས་མི་ངོམས་ཞལ་བཟང་མངོན་གྱུར་པས། །བློ་ལྡན་ཡིད་ལ་རྨད་བྱུང་དགའ་བ་
ཐོབ། །གསུམ་པ་མཛོད་ཀྱི་དཔེར་བརྗོད་ནི། རྣམ་མང་གར་གྱིས་སྐྱེ་རྒུའི་ཡིད་རབ་འཕྲོག །རབ་འབྱམས་
འཕྲིན་ལས་འབུམ་ཕྲག་རྣམ་པར་འཇུག །མཆོག་ཐུན་དངོས་གྲུབ་འདོད་པ་ཡིད་བཞིན་འཇོ། །རྣམ་
དཔྱོད་འདབ་སྟོང་བཞད་པའི་རྩེ་དགའ་ཅན།།ངག་གི་དཔལ་སྟེར་དབྱངས་ཅན་ལྷག་པའི་ལྷ། །
བཞི་པ་འདུས་པའི་དཔེར་བརྗོད་། སྲིད་འདིར་དྲེགས་ལྡན་ལྷ་དང་མི་ཡི་ཚོགས། །རལ་པའི་ཅོད་
པན་མཛེས་པའི་འདབ་མ་ལ། །ཞབས་ཟུང་པད་མ་བཞད་པའི་དཔལ་མངའ་བ། །ཐུབ་དབང་འཇིག་
རྟེན་ཀུན་གྱི་མཆོད་འོས་གྱུར། །གང་གི་གསུང་དབྱངས་རྣམ་པ་ཐམས་ཅད་པ། །གདོང་ལྔའི་དབང་པོ་
རྔམས་པའི་སྒྲ་སྐད་ཀྱིས། །མུ་སྟེགས་རི་དྭགས་ཚོགས་རྣམས་མཐར་བྱེད་པའི། །གྲགས་པའི་སྙན་པ་
སྲིད་པ་གསུམ་ན་གསལ། །སྣ་ཚོགས་གདུལ་བྱའི་ཁམས་དང་མཐུན་པ་། །ཆོས་ཀྱི་བདུད་རྩིའི་
བགོ་སྐལ་འགྱེད་པ་ལས། སྨིན་གྲོལ་མཛད་པའི་རྨད་བྱུང་རྣམ་ཐར་གྱིས། །ཤེས་ལྡན་སྐྱེ་བོ་ཀུན་གྱི་
ཡིད་རབ་{༣བ}འཕྲོག །སྔོན་དུ་འགྲོ་བའི་སྒོ་ལ་གསུམ་ཡོད་པའི་དང་པོ་ཤིས་པ་བརྗོད་པའི་སྒོའི་དཔེར་བརྗོད་། སྐྱབས་
གསུམ་མ་ལུས་འདུས་པའི་ངོ་བོ་ཉིད། །གསུམ་ལྡན་ངུར་སྨྲིག་འཛིན་པ་ཆོས་ཀྱི་རྗེ། །བྱིན་རླབས་ཡིད་
བཞིན་འཇུག་པའི་སྒོ་གཅིག་པུ། །བླ་མ་ལྷག་པའི་ལྷ་ཡིས་ཤིས་པ་སྩོལ། །
གཉིས་པ་ཕྱག་འཚལ་བའི་སྒོའི་དཔེར་བརྗོད་ནི།འབུམ་ཕྲག་ཉི་འོད་འཁྱུག་པའི་གཟི་སྦྱིན་ཅན། །བཅུ་
དྲུག་ལང་ཚོ་གསལ་བའི་འཇོ་སྒེག་། །འཆད་རྩོད་སྤོབས་པའི་མཆོག་སྦྱིན་གླེགས་རལ་
3

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཛིན། །འཇམ་དབྱངས་མཁྱེན་པའི་གཏེར་ལ་བདག་ཕྱག་འཚལ། །གསུམ་པ་དངོས་པོ་ངེས་བསྟན་གྱི་སྒོའི་
དཔེར་བརྗོད་ནི། འཕགས་ཡུལ་པཎ་ཆེན་མཁའ་ལྡིང་དབང་པོ་དག །བགྲོད་པའི་ལྷ་ལམ་ལས་འོངས་སྒྲ་
དོན་གྱི །སྣང་བྱེད་ཉི་ཟླ་འབར་བའི་རྣ་རྒྱན་འདི། །ཤེས་ལྡན་བློ་གསལ་དགའ་བའི་དཔལ་དུ་
སྤེལ། །ཞེས་པ་ལྟ་བུ།སྔོན་བྱུང་གཏམ་ལས་གྱུར་པ་དང༌།ཞེས་སོགས་ཀྱི་སྐབས་ནས་བསྟན་པའི་དཔེར་བརྗོད་ལ་དྲུག་ཡོད་པའི་དང་
པོ་གྲོང་ཁྱེར་རྒྱ་མཚོ་རི་གསུམ་ལ་བསྔགས་པ་བརྗོད་པའི་དཔེར་བརྗོད་ནི།ཨནྟྲ་སྙིལ་གྱི་མདངས་འཛིན་རོལ་པའི་
མཚོ །གསེར་གྱི་སྐ་རགས་མཛེས་པ་ལྷུན་པོའི་དབང༌། །ལྟ་ན་སྡུག་པའི་རྣམ་རྒྱལ་ཁང་བཟང་
དེར། །མཆོད་སྦྱིན་བརྒྱ་པས་ཆོས་ཀྱི་དགའ་སྟོན་འབྱེད། །
གཉིས་པ་དུས་དང༌།ཉི་ཟླ་འཆར་བ་དང༌། སྐྱེས་མོས་ཚལ།ཆུ་ཡི་རོལ་རྩེད་རྣམས་ལ་བསྔགས་པ་བརྗོད་པའི་དཔེར་
བརྗོད་། ཐུབ་དབང་བསྟན་པའི་ལང་ཚོ་རྒྱས་པའི་དུས །མདོ་སྔགས་ཆོས་ཀྱི་ཉི་ཟླའི་དཀྱིལ་འཁོར་
གསལ །གཞུང་བཟང་མ་ལ་ཡ་ཡི་སྐྱེད་ཚལ་། །བློ་ལྡན་མན་ངག་བདུད་རྩིའི་རྫིང་བུར་
རོལ། །གསུམ་པ་ཆང་འཐུང་བའི་དགའ་སྟོན་དང༌། འཁྲིག་པ་ལ་སྤྱོད་པའི་དགའ་སྟོན་དང༌།སྐྱེས་པ་དང་བུད་མེད་དུས་བཏབ་ནས་མ་
ཚོགས་པ་གསུམ་གྱི་དཔེར་བརྗོད་ནི། བག་མེད་ཕུང་ཁྲོལ་རྩ་བ་ཆང་གིས་མྱོས། །ཚངས་སྤྱོད་སྲོག་གི་དབང་པོ་
དགག་པའི་གཞི །དུས་བཏབ་དགའ་མར་རེ་བའི་འདོད་ལྡན་རྣམས། །དམ་པས་སྨད་པའི་མི་བཟད་
{༤ན}ལས་ལ་འཇུག །བཞི་པ་བག་མ་གཏོང་ལེན་དང་།གཞོན་ནུ་སྐྱེ་བ་དང༌།འཕེལ་བ་གསུམ་གྱི་དཔེར་བརྗོད་ནི། གཉེན་
གྱི་སྦྱོར་བས་འབྲས་བུ་ལང་ཚོ་རྒྱས། །རྣམ་པར་དཔྱོད་པའི་བློ་མིག་གསལ་བ་ཡིས །སྣ་ཚོགས་
རིགས་པའི་གནས་ཀྱི་ངོ་མཚར་མཐོང༌། །གཏན་གྱི་འདུན་མ་སྒྲུབ་ལ་ཉེ་བར་བརྩོན། །ལྔ་པ་བྱ་བ་རྩོམ་
པའི་གྲོས་དང་།ཕོ་ཉའི་འགྲོ་འོང་དང༌།ཡུལ་ཐག་རིང་པོར་བགྲོད་པ་གསུམ་གྱི་དཔེར་བརྗོད་ནི།ལྔ་པའི་ལམ་དུ་བགྲོད་པའི་
གྲོས་གདབ་ཅིང་། །འཇིགས་རུང་གཤིན་རྗེའི་ཉ་ཉེ་བར་སླེབས། །ཕྱི་མཐའ་མི་མངོན་སྲིད་པའི་
འཕྲང་རིང་པོར། །འགྲིམ་ཚེ་འགྱོད་པས་གདུངས་ཀྱང་ཅི་བྱར་ཡོད། །དྲུག་པ་གཡུལ་བཤམས་པ་དང༌།འདྲེན་པ་
སྟེ་རྒྱལ་པོའི་མངའ་ཐང་དར་བའི་ཚུལ་དག་ཀྱང་དཔེར་བརྗོད་པ་ནི། བསམ་དང་སྦྱོར་བས་སྲ་བརྟན་གོ་ཆ་གྱོན། །རྒྱུ་
འབྲས་ཐེག་པའི་གཞུང་ལམ་མཆོག་ཏུ་ཞུགས། །རྣམ་མང་དཔུང་ཚོགས་དར་བའི་སེམས་དཔའ་ཆེ། །
ཁམས་གསུམ་ཆོས་ཀྱི་རྒྱལ་པོའི་སྲིད་ལ་དབང་། །ཞེས་པ་ལྟ་བུ།གཉིས་པ་རྒྱན་ལ།ཐུན་མོང་མ་ཡིན་པའི་རྒྱན་དང་།
4

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཐུན་མོང་བའི་རྒྱན་གཉིས་ལས། དང་པོ་ཐུན་མོང་མ་ཡིན་པའི་རྒྱན་ལ་སྦྱར་བ་སོགས་བཅུ་ལས་དང་པོ་སྦྱར་བ་ལ་ལྷོ་ཤར་གྱི་བཞེད་པ་
གཉིས་སུ་ཡོད་པའི་དང་པོ་ཤར་ཕྱོགས་གཽ་ཌ་བའི་འདོད་པ་དང་སྦྱར་བའི་ཡོན་ཏན་སྲོག་ཆུང་ཞིང་ག་ཡིག་ལ་བསྐོར་བ་།དགའ་ཞིང་
གུས་པའི་འགྱུར་མེད་བདེ་བའི་ཐུགས །གསལ་ཞིང་དགྱེས་པ་གངས་རིའི་དཔལ་ལ་འགྲན། །
འགོག་མེད་རྣམ་གྲོལ་དགའ་སྟོན་ཆེན་པོ་དེར། །གྲགས་སྙན་གོ་འཕང་གང་གི་དཔལ་དུ་འཛིན། །
གཉིས་པ་དངོས་བེེ་དབྷ་བའི་འདོད་པ་སྦྱར་བའི་ཡོན་ཏན་སྲོག་ཆེན་པོ་མང་དུ་ཚོགས་པའམ།འདུས་པ་ལྟ་བུ་ལ་བསྐོར་ཞིང་སྦྱོར་བ་ལྕི་བ་ནི
ཀུན་མཁྱེན་ཡེ་ས་སྤྱན་གྱིས་གཟགས་པའི་ཆོས། །སོ་སོར་མ་སྒྲིབ་སྣ་ཚོགས་ ེམས་ཅན་
ཁམས། །ཅིག་ཅར་མངོན་སུམ་སྡེ་ཚན་ཇི་སྙེད་ཚོགས། །ཤཱས་བྱའི་ཕ་མཐར་འཁྲད་མཁས་
སྐྱབས་སུ་འཚོལ། །གཉིས་པ་རབ་དྭངས་ཀྱི་ཡོན་ཏན་ལ་ལྷོ་པ་དང༌།ཤར་པའི་འདོད་ཚུལ་གཉིས་ལས་དང་པོ་དངོས་བེེ་དཀྱུས་
འདོད་པའི་རབ་དྭངས་ཀྱི་ཡོན་ཏན་ནི། སྐྱེས་པའི་རབས་ཀྱིས་རི་དྭགས་གཟུགས་{༤བ}བརྙན་གསལ། །
འཕེལ་འགྲིབ་འབྱུང་ལྡོག་མི་རྟག་ངང་ཚུལ་སྟོན། །དབུལ་ཕོངས་ན་རྒའི་སྡུག་བསྔལ་ཡིད་འབྱུང་
རྒྱུ །འཁོར་བ་འཇིགས་རུང་སྲིན་པོའི་གླིང་དུ་རྒྱུ། །གཉིས་པ་དེ་ལས་ལྡོག་པ་ཌ་བས་འདོད་པའི་རབ་དྭངས་ཀྱི་ཡོན་
ཏན་ནི། དུས་འཛིན་ཉི་མའི་བུ་ཡི་གྲོང་ཁྱེར་དུ། །བགྲོད་པའི་དཀར་ནག་ལམ་དུ་མངོན་པར་ཞུགས། །
ལེགས་བྱས་ཟོང་གིས་དམན་པའི་ལུས་ཅན་རྣམས། །འདོད་ཡོན་སྒྱུ་མའི་འཕྲུལ་ལ་ཞེན་པས་སྐྱོ། །
གསུམ་པ་མཉམ་པའི་ཡོན་ཏན་ལ་ལྷོ་པ་དང༌།ཤར་པའི་འདོད་ཚུལ་གཉིས་ཀྱི་དང་།བེེ་དཎྷས་འདོད་པའི་མཉམ་པའི་ཡོན་ཏན་། ཉ་
རྒྱས་རི་བོང་འཛིན་པའི་དཔལ་ཡོན་ཅན། །དབྱངས་ཅན་ཞལ་གྱི་བདུད་རྩི་མྱང་བའི་མོད། །ཆོས་
ཚུལ་སྨྲ་བའི་སྤྲོབས་པ་མཆོག་ ིན་མཁ། ། ོད་ཐུགས་ཕ་མཐར་ཡངས་པའི་མང༵འ་ལ་
སྙོམས །གཉིས་པ་དེ་ལས་ལྡོག་པ་ཌ་བས་འདོད་པའི་མཉམ་པའི་ཡོན་ཏན་ནི། ངག་གི་འདོད་འཇོ་དབྱངས་ཅན་ལྷ་
མོ་ཡིས། །ཞབས་ཟུང་མགྲིན་པར་བཀོད་པའི་ཏིང་འཛིན་གྱིས། །སྨྲ་མ ༷ས་ཆོས་ཚུལ་མཆོག་སྦྱིན་
ཕ་མཐར་སོན། །ཡུམ་གྱུར་དགེ་མ་རྟག་ཏུ་ཡིད་ལ་རོལ། །
བཞི་པ་སྙན་པའི་ཡོན་ཏན་ལ་སྒྲའི་ཉམས།དོན་གྱི་ཉམས།གཉིས་ཀ་ལ་གྲོང་ཚིག་སྤངས་པ་རྣམས་སུ་ཡོད་པ་ལས་དང་པོ་
སྒྲའི་ཡོན་ཏན་ལ་སྦྱར་བ་ལྷོ་ཕྱོགས་པའི་སྒྲའི་ཉམས་ཚིག་མཚུངས་པར་ཉེ་བའི་ཉམས་། ཨུཏྤལ་མཛེས་པའི་དཔ༷ལ་ལ་
པ༷ད་མ་བཞིན། །གསུང་གི་རྒྱུད་ལ་རྒྱུད་མང་སྒྲ་ཡི་རྒྱུད། །ཟབ་ཡངས་ཡང་དག་མཐའ་ལ་རབ་ཏུ་
5

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གནས། །རྣམ་འདྲེན་སྟོབས་བཅུ་ལྷུན་རྫོགས་བསྟོད་ཅིང་བསྔགས། །ཤར་བའི་འདོད་ཚུལ་ས་བཅད་གཉིས་པ་
མིང་དང་སྦྱོར་བ་རྒྱས་པར་བཤད་པ་རྐང་པ་ལ་བསྐོར་བ།ཚིག་ལ་བསྐོར་བ།རིང་བར་ཐོས་པ།ཤར་པ་ཁོ་ནས་འདོད་པའི་རྗེས་ཁྲིད་དང་
བཞི་ལས་དང་པོ་བེེ་དརྦྷ་དང་།གཽ་ཌ་པ་གཉིས་ཀ་རིགས་སུ་འདོད་པའི་རྐང་པ་ལ་བསྐོར་བའི་རྗེས་ཁྲིད་ནི། ཤེས་བྱ་ཕ་མཐའ་
ཡས་པའི་མཁའ་དབྱིངས་སུ །ཤཱས་རབ་ཉིན་མོར་བྱེད་པའི་དཀྱིལ་འཁོར་གསལ། །ཤེས་བརྩོན་
དད་པའི་འདབ་སྟོང་བཞད་པ་ལ། །ཤེས་ལྡན་{༥ན〕སྐལ་བཟང་བུང་བ་ཅི་ཡང་རོལ།།
གཉིས་པ་ཤར་གཉིས་ཐུན་མོང་དུ་འདོད་པའི་ཚིག་ལ་བསྐོར་པའི་རྗེས་ཁྲིད་ནི།བླང་དོར་ཚུལ་རྣམས་མ་ནོར་
ཚུལ་བཞིན་གཟིགས། །བྱམས་བརྩེས་འགྲོ་ལ་བུ་ལྟར་བྱམས་པའི་ཐུགས །སྒྲ་འཛིན་ཡུལ་དུ་
འཐད་པའི་སྒྲ་སྙན་མཆོག །ང༵ག་དབང་ལྷ་མོས་ངག་གི་དངོས་གྲུབ་སྩོལ། །གསུམ་པཤར་ལྷོ་གཉིས་ཀ་ཅི་
རིགས་སུ་འདོད་པའི་ཡི་གེ་ཚིག་མང་པོས་བར་ཆོད་པ་རིང་པོར་བསྐོར་བའི་རྗེས་ཁྲིད་ནི།དབྱངས་ཅན་ལང་ཚོ་འབར་བའི་
གཟི་སྦྱིན་གྱིས། །དགའ་བདེའི་དཔལ་གྱིས་སྙེམས་པ་འཇམ་དཔལ་དབྱངས། །ད༵ད་པའི་ཡིད་ཀྱིས་
བསྟོད་ཅིང་བསྔགས་པ་ཡིས། །ཚེ་རབས་ཀུན་ཏུ་སྒོ་གསུམ་གུས་པས་དད། །བཞི་པ་ཤར་པ་ཌ་པ་ཁོ་ནས་
འདོད་པའི་རྗེས་ཁྲིད་ནི།སྐྱེ་རྒུ་སྐྱེ་འཆིའི་འཕྲང་ལས་བསྐྱབ་པའི་ཕྱིར། །སྲིད་མཚོའི་ཕ་མཐའ་སྒྲོལ་བའི་
ཆོས་སྒྲ་སྒྲོགས། །དཀའ་ཆེན་བཅུ་གཉིས་ལ་སོགས་དཀའ་ཐུབ་སྤྱད། །སློབ་དཔོན་སློབ་མའི་
མཚར་དེ་ཀོ་རྨད། །གསུམ་པ་སྒྲའི་ཉམས་དང༌།དོན་གྱི་ཉམས་གཉིས་ཀ་ལ།དོན་གྱི་གྲོང་པ་སྤངས་པ་དང༌།ཚིག་གི་གྲོང་པ་སྤངས་
པ་གཉིས་ཀ་དགོས་པའི་དང་པོ་དོན་གྱི་གྲོང་པའི་དམིགས་བསལ་དཔེར་བརྗོད་ནི།མཛེས་སྡུག་ནམ་མཁའི་མདངས་ལྡན་
ཤེས་རབ་མའི། །འདབ་སྟོང་པད་མོ་རྒྱས་པའི་དཀྱིལ་འཁོར་དུ། །རོལ་པའི་རྐང་དྲུག་མྱོས་པའི་ཧེ་རུ་ཀ།
ཆགས་པའི་དྲི་བྲལ་རྨད་བྱུང་སྤྱོད་པ་མཚར།།
གཉིས་པ་ཚིག་གི་གྲོང་པའི་དམིགས་བསལ་དཔེར་བརྗོད་ནི།ཡིད་འཕྲོག་པད་མ་ཅན་གྱི་ཕྱག་རྒྱ་ཆེ། །
འདོད་པའི་སྒྱུ་རྩལ་ཕ་རོལ་ཕྱིན་པ་མོ། །གསང་བའི་མཆོད་པ་དགའ་བཞིའི་བདེ་ཆེན་གྱིས། །རྣམ་
པར་རོལ་པའི་ཐབས་ཤེས་ཟུང་དུ་འཇུག །ཅེས་པ་ལྟ་།ཚིག་དོན་གྲོང་པའི་ལམ་དུ་འཕྱན་ཉེ་བའི། །
འཁྲིག་ཚིག་བསྙེན་བཀུར་བསྔགས་པའི་དགེ་སྦྱོང་དག །ཀུན་མཁྱེན་མཆོག་གི་བཅས་པའི་རྒྱ་
གྲོལ་ཏེ། །མནར་མེད་མེ་ཡིས་འཚོད་དོ་བག་ཡོད་རིགས། །ལྔ་པ་ཤིན་ཏུ་གཞོན་པའི་ཡོན་ཏན་ལ་པ་དང་།ཤར་
6

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
བའི་འདོད་ཚུལ་གཉིས་ལས་དང་པོ་ལྷོ་པ་དཀྱུས་འདོད་པའི་ཤིན་ཏུ་གཞོན་པའི་ཡོན་ཏན་ནི། དབྱངས་ཅན་ཏམྦུ་ར་ཡི་རྒྱུད་
མང་གིས། །འགྲོ་བའི་ཡིད་ཀྱི་གདུང་བ་མ་ལུས་བཅོམ།།བློ་གྲོས་སྣང་བ་རབ་ཏུ་སྩོལ་བ་ཡིས། །བདེ་
ལེགས་དཔལ་ལ་ཅི་དགར་རོལ་འདི་རྨད། །གཉིས་པ་དེ་ལས་ལྡོག་ཅིང་ཤར་པ་གཽ་ཌ་བས་འདོད་པའི་ཤིན་ཏུ་གཞོན་པའི་
{༥བ}ཡོན་ཏན་ནི། སྦྲང་རྩིའི་རྒྱལ་མཚན་སྦྲེང་བའི་ཕུང་པོ་དེར། །ཁ་བའི་མདངས་འཕྲོག་འོད་ཕུང་
དཀྱིལ་འཁོར་ཆེར། །དྲང་སྲོང་ཐུབ་པ་མཆོག་ཁྱོད་གསུང་གསང་གིས། །ས་གསུམ་སྲིད་མཚོ་ཆེ་
ལས་སྒྲོལ་བར་ཤོག །དྲུག་པདོན་གསལ་གྱི་ཡོན་ཏན་ལ་ལྷོ་ཤར་པའི་འདོད་ཚུལ་གཉིས་ལས་དང་པོ་ཤར་ལྷོ་གཉིས་ཀས་འདོད་
པའི་དོན་གསལ་གྱི་ཡོན་ཏན་ནི། རྣམ་དཀར་དགེ་བའི་ལས་ཀྱི་མཐུ་བརྟས་པས། །འཇིག་རྟེན་བདེ་ལེགས་
དཔལ་ལ་རྣམ་པར་རོལ། །ནད་མུག་འཁྲུག་རྩོད་རྒུད་པ་ཀུན་སྟེ། །དགའ་བའི་གླུ་དབྱངས་ཕྱོགས་
སུ་སྙན་པར་སྒྲོགས །གཉིས་པ་དེ་ལས་ལྡོག་པ་ཤར་ཕྱོགས་གཽ་ཌ་བ་འགའ་ཞིག་འདོད་པའི་དོན་གསལ་གྱིས་ཡོན་ཏན་ནི།
འཇམ་དབྱངས་གསུང་གི་ཉིན་བྱེད་འོད་ཟེར་གྱིས། །མདོ་སྔགས་པད་མའི་དགའ་ཚལ་རབ་ཏུ་
བཞད། །མུ་ཅོར་སྨྲ་བའི་རྒོལ་ངན་ཀུནྡ་ཟུམ། །ཡིད་སྲུབས་སྲིན་བྱའི་མིག་དག་ལོང་བར་གྱུར། །བདུན་
པ་རྒྱ་ཆེ་བའི་ཡོན་ཏན་ལ་ལྷོ་ཤར་བའི་འདོད་ཚུལ་གཉིས་ལས་དང་པོ་བེེ་དཎྷས་འདོད་པའི་རྒྱ་ཆེ་བའི་ཡོན་ཏན་ནི། རྣམ་འདྲེན་པད་
མ་དཀར་པོའི་ཐུགས་བསྐྱེད་ཀྱིས། །ལྔ་བདོའི་ཞིང་འདི་བདག་གིར་བཟུང་བའི་མོད། །མགོན་ཁྱོད་
གསུང་གི་བདུད་རྩིར་སྤྱད་པ་ལས། །རིག་བྱེད་པད་ཚལ་བཅུད་ལ་སྲེད་པ་བྲལ། །
གཉིས་པ་དེ་ལས་ལྡོག་པ་གཽ་ཌ་པ་འགའ་ཞིག་འདོད་པའི་རྒྱ་ཆེ་བའི་ཡོན་ཏན་། དྲང་སྲོང་སྨྲ་བ་རི་དྭགས་
ནགས་ཚལ་དུ། །ལྷ་མིའི་སྐལ་ལྡན་འདུས་པ་དང་པོ་ལ། །ལན་གསུམ་བཟླས་པ་བཅུ་གཉིས་རྣམ་
གྲངས་ཀྱིས། །སྨིན་གྲོལ་མཛད་པས་དགེ་མཚན་རྨད་དུ་བྱུང༌། །བརྒྱད་པ་བརྗིད་པའི་ཡོན་ཏན་ལ་ཤར་ལྷོའི་འདོད་
ཚུལ་གཉིས་ཀྱི་དང་པོ་གོོ་ཌ་བས་འདོད་པའི་བརྗིད་པའི་ཡོན་ཏན་ནི།_རྒྱ་ཆེན་{༦ན}ཆོས་ཀྱི་མཛོད་ལ་དབང་འབྱོར་
ཞིང༌། །བློ་གྲོས་ནོར་མཆོག་སྩོལ་མཛད་རེ་བ་སྐོང༌། །འདོད་པའི་དངོས་གྲུབ་སྟེར་མཁས་མཁྱེན་པའི་
གཏེར། །གསོལ་བ་འདེབས་སོ་བརྩེ་བས་རྗེས་སུ་ཟུངས །གཉིས་པ་བེེ་དབྷས་འདོད་པའི་བརྗིད་པའི་ཡོན་ཏན་ནི
ཡིད་དུ་འོང་པ་མཚན་གྱིས་མཛེས་པའི་སྐུ།།གསུང་ནི་སྙན་པ་དྲི་ཟའི་རྒྱུད་ལྟ་བུ། །ཐུགས་ཀྱི་མཁྱེན་པ་
ཤེས་བྱ་ཀུན་ལ་ཁྱབ།།བླ་མ་ལྷག་པའི་ལྷ་ལ་སྐྱབས་སུ་མཆི། །
7

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དགུ་པ་མཛེས་པའི་ཡོན་ཏན་ལ་ལྷོ་ཤར་འདོད་ཚུལ་གཉིས་ལས་དང་པོ་ལྷོ་པ་བཻ་དརྦྷའི་འདོད་པའི་མཛེས་པའི་ཡོན་ཏན་ལ་
གཉིས་ལས་དང་པོ་གཏམ་ལ་སྦྱར་བའི་ཡོན་ཏན་ནི། གངས་ཅན་འགྲོ་བའི་བསོད་ནམས་ཤར་རིའི་རྩེར། །ཐུབ་
དབང་བསྟན་པའི་ཆོས་ཀྱི་ཉིན་མོར་བྱེད། །ཆོས་རྒྱལ་ལོ་པཎ་མཛད་པའི་རྟ་ལྗང་གིས། །དྲངས་ཏེ་
བསིལ་ལྡན་འགྲོ་བའི་དཔལ་དུ་ཤར། །གཉིས་པ་བསྔགས་པ་ལ་སྦྱར་བའི་ཡོན་ཏན་ནི། རལ་བའི་ཀློང་གི་དཔྱིད་
གྱུར་སྣང་མཐའ་ཡིས། །མི་ཆོས་གཙང་མའི་སྲོལ་གཏོད་འགྲོ་རྣམས་བཙུད། །ཐུབ་དབང་གཟུགས་སྐུ་
ཉི་ཟླས་འཕྲུལ་སྣང་མཛེས །འགྲོ་བའི་བསོད་ནམས་ཞིང་མཆོག་བླ་ན་མེད། །གཉིས་པ་དེ་ལས་ལྡོག་པཤར་
ཕྱོགས་གཽ་ཌས་འདོད་པའི་མཛེས་པའི་ཡོན་ཏན་ལ་གཉིས་ལས་དང་པོ་གཏམ་ལ་སྦྱར་བའི་ཡོན་ཏན་ནི། རིགས་གསུམ་སྒྱུ་འཕྲུལ་
ཆོས་རྒྱལ་མེས་དབོན་མཐུས །ཐུབ་བསྟན་ལང་ཚོ་འབར་བའི་གྲགས་སྙན་གྱིས། །གངས་རིའི་མུ་
ཁྱུད་མཛེས་པའི་དབུས་འགྱུར་ལྗོངས། །འཕགས་ཡུལ་མ་ག་དྷ་ཡི་དཔལ་ལ་བསྙེགས། །
གཉིས་པ་བསྔགས་པ་ལ་སྦྱར་བ་བཀའ་གདམས་བསྟན་པའི་སྲོལ་འབྱེད་མར་མེ་མཛད། །ལྷ་
ཆོས་བདུན་ལྡན་གང་གི་ཆོས་ཀྱི་ཚུལ། །ཕན་བདེའི་གྲིབ་བསིལ་ཁྱོན་ཡངས་གདུགས་དཀར་པོས། །
ཕྱོགས་བཅུའི་འཇིག་རྟེན་ཁམས་ལས་རབ་ཏུ་བརྒལ། །བཅུ་པ་ཏིང་འཛིན་གྱི་ཡོན་ཏན་ལ་གཉིས་ལས་དང་པོ་ཏིང་
ངེ་འཛིན་གྱི་ཡོན་ཏན་སྤྱིར་བརྗོད་པ་ནི བདུད་འཇོམས་བྱང་ཆུབ་ལྗོན་པ་ཉེ་བར་འཁྲུངས། །ལང་ཚོ་གསར་
པའི་ཡལ་འདབ་ཕྱོགས་སུ་བཀྲ །འཛུམ་པའི་ཞལ་གྱི་{༦བ}དྲི་བསུང་ཅི་དགར་འཐུལ། ཆོས་ཀྱི་རྔ་
གསང་སྒྲོགས་པའི་འདབ་མ་བཞད། །གཉིས་པ་བྲག་ཏུ་བཤད་པ་ལ་དང་པོ་ཆོས་གཅིག་བཀོད་པའི་ཏིང་ངེ་འཛིན་གྱི་ཡོན་
ཏན་། ཟབ་རྒྱས་བདུད་རྩིས་མྱོས་པའི་དྲང་སྲོང་། །བྱམས་བརྩེའི་སྤྲིན་གྱིས་འཆི་མེད་ཆུ་ཁུར་
ཐོགས །སྐལ་བཟང་ཡིད་ཀྱི་ནོར་འཛིན་མཉེས་གཤིན་ཞིང༌། །ལུང་རྟོགས་ཡོན་ཏན་བཅུད་ཀྱིས་
ངོམས་པར་གྱུར། །གཉིས་པ་ཆོས་དུ་མ་བཀོད་པའི་ཏིང་ངེ་འཛིན་གྱི་ཡོན་ཏན་ནི།ཤེལ་དཀར་གངས་རིའི་ཕྲེང་བས་
ཡོངས་བསྐོར་བའི། །ཁ་བ་ཅན་འདིར་དམ་ཆོས་ཉི་མ་གསལ། །ངུར་སྨྲིག་སྦྲང་རྩིའི་རྒྱལ་མཚན་ཚར་
དུ་དངར། །རྫོགས་ལྡན་དབྱར་གྱི་དཔལ་མོའི་མཛེས་པ་ངོམས། །
སྨྲས་པ།བྱ་བ་རང་བཞིན་བརྗོད་པ།དངོས་གྲུབ་ས་པར་བསྔགས་པ་གླིང་གི་མཆོག །ཉེར་བཞི་
དཔའ་བོ་དཔའ་མོའི་དཀྱིལ་འཁོར་རྫོགས། །འཇིགས་བྲལ་དབང་པོའི་གནས་ཀྱི་ཡོན་ཏན་ཅན། །
8

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
བསྐལ་བཟང་རྣམ་འདྲེན་སྟོང་གིས་ཡོངས་སུ་བཟུང་། །རིགས་རང་བཞིན་བརྗོད་། ཁྱད་པར་འཕགས་
ཡུལ་པཎ་གྲུབ་བགྲང་ཡས་ཚོགས། །བཤད་དང་སྒྲུབ་པའི་རྨད་བྱུང་རྣམ་པར་ཐར །ལྷར་བཅས་
འགྲོ་བ་ཡོངས་ཀྱི་སྨིན་པའི་གནས། །ཤེས་ལྡན་ཡིད་རབ་འཕྲོག་པའི་བསོད་ནམས་དཔལ། །བསྡུས་
པའི་གཟུགས་ཅན།སྐྱེས་སྦྱངས་རྣམ་དཔྱོད་ལུས་ཀྱི་རྩལ་རྫོགས་པའི །མཁས་དབང་བྱེ་བའི་འཇུག་
ངོགས་ཤར་ལྷོའི་ལམ། །ཚུལ་བཞིན་བསྟེན་པའི་ཚིག་སྦྱོར་རིན་ཆེན་ཕྲེང་། །བློ་མིག་ཀུནྡ་བཞད་པའི་
དཔལ་དུ་གྲུབ། །ཅེས་བྱ་བ་ནི་བར་སྐབས་ཚིགས་སུ་བཅད་པ་སྟེ།དབྱངས་ཅན་ཞལ་ལུང་ལས་ལེའུ་དང་པོའི་དཔེར་བརྗོད་དོ །།
༈ ན་མ་སྶཱ་ར་སྭ་སྟེ་ཡ།ཆ་ཤས་གཟུགས་ཅན།ངོ་མཚར་འོད་ཟེར་སྣ་ལྔའི་གུར་ཁྱིམ་དབུས། །
རྨོངས་པའི་མུན་འཕྲོག་ཆོས་ཀྱི་སྣང་བའི་མཛོད། །ངག་གི་དབང་ཕྱུག་སྒྲ་དབྱངས་ལྷ་མོ་ཁྱོད། །
བདག་མགྲིན་པད་མཚོར་རྩེ་དགའི་གར་མཛོད་ཅིག །ཆོས་དཔེ། བློ་{༧ན〕གཏེར་ངག་གི་དབང་པོ་
འཇམ་པའི་དབྱངས། །ངུར་སྨྲིག་བརྟུལ་ཞུགས་བཟང་པོའི་འཕྲིན་ལས་ཅན། །གྲགས་སྙན་སྒྲ་བརྒྱ་
རྒོད་པ༵་བའི་དཔྱིད། །གསུམ་ལྡན་འཇམ་མགོན་བླ་མ་སྙིང་དབུས་བཞུགས། །མཐའ་ཐོག་གཟུགས་ཅན།
ངོ་མཚར་ཟབ་མོའི་དོན་རྒྱན་མུ་ཏིག་ཕྲེང༌། །སྡེབ་ལེགས་ཚིག་སྦྱོར་ལྷ་རྫས་སྲད་བུ་ལ། །བསྟར་བའི་
དོ་ཤལ་གཟི་བྱིན་འབར་བའི་རྒྱུད། །ཕྲ་ཞིབ་རིགས་པས་སྤེལ་བ་མངོན་པར་བཀྲ །གཉིས་པ་ཐུན་མོང་བའི་
རྒྱན་ལ།དོན་རྒྱན།སྒྲ་རྒྱན།གབ་ཚིག་གི་རྒྱན་དང་གསུམ།དང་པོ་དོན་རྒྱན་ལ་སོ་ལྔར་ཕྱེ་བའི་དང་པོ་རང་བཞིན་བརྗོད་པ་ལ་བཞི་ལས།
དང་པོ་རིགས་རང་བཞིན་བརྗོད་པའི་རྒྱན་། འོད་གསལ་ཆོས་སྐུ་ཡེ་ཤེས་ཆེན་པོའི་ཀློང༌། བགྲང་ཡས་རྨད་བྱུང་
བསོད་ནམས་ཚོགས་ཀྱི་འཕྲུལ། །རང་བཞིན་བཅོས་མིན་ལྟོས་མེད་གཡུང་དྲུང་གི ་བདག་ཉིད་
མཆོག་གྱུར་བླ་མ་རྣམས་ལ་འདུད། །གཉིས་པ་བྱ་བ་བརྗོད་པའི་རྒྱན་ནི། ཤེས་བྱའི་གནས་རྣམས་མ་ལུས་ཇི་
བཞིན་གཟིགས། །དམིགས་མེད་ཐུགས་རྗེ་ཆེན་པོས་འགྲོ་ལ་བརྩེ། །ལྷུན་འགྲུབ་འཕྲིན་ལས་འགྲོ་
རྣམས་སྲིད་ལས་འདྲེན། །ཡང་དག་ལམ་བཟང་མ་ནོར་ཚུལ་བཞིན་འདོམས། །གསུམ་པ་ཡོན་ཏན་བརྗོད་
པའི་རྒྱན་། ཡིད་འཕྲོག་མཚན་དང་དཔེ་བྱད་ཡོངས་སུ་རྫོགས། །ཡོངས་དག་འཁོར་གྱི་དཀྱིལ་འཁོར་
དམ་པ་རུ། །རྨད་བྱུང་ཆོས་ཀྱི་ལོངས་སྤྱོད་རྫོགས་པའི་སྐུ། །ངེས་པ་ལྔ་ལྡན་འོག་མིན་ཞིང་གི་མགོན། །
བཞི་པ་རྫས་རང་བཞིན་བརྗོད་པའི་རྒྱན་ནི།སྣ་ཚོགས་ཁམས་དང་འགྲོ་བའི་བསམ་པ་ལས །ཅིར་ཡང་འཆར་
9

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བ་རྣམ་འདྲེན་ཤཱཀྱའི་ཏོག །ཕྱག་གཡས་བདུད་འདུལ་ཕྱག་རྒྱ་གཡོན་པ་ནི །དྲང་སྲོང་སྣོད་ཀྱིས་
མཛེས་པ་འགྲོ་བའི་མགོན། །གཉིས་པ་དཔེ་རྒྱན་སུམ་ཅུ་སོ་གཉིས་ལས དང་པོ་ཆོས་དཔེ་ནི།བྱེ་བྲག་སྐུ་ལ་བསྟོད་པ་
མཚན་སོ་གཉིས་དང་སྦྱར་བ།ཚད་ལྡན་བཤེས་གཉེན་ཚུལ་བཞིན་བསྟེན་པ་ལས། །ཕྱག་ཞབས་འཁོར་ལོའི་
མཚན་བཟང་རྫོགས་པ་ནི། །རྒྱ་ཡི་རི་མོ་ཇི་བཞིན་མ་འདྲེས་ཤིང༌། །འདབ་སྟོང་ལྡན་པའི་པད་མ་
མཛེས་པ་བཞིན། །{༧བ]གཉིས་པ་དངོས་དཔེ་ནི། རྣམ་དག་ཚུལ་ཁྲིམས་ཡང་དག་བླངས་པ་ཡིས། །ཀུན་
ནས་མ་རྙོངས་ཤིན་ཏུ་མཉམ་པའི་ཞབས །ནོར་འཛིན་གཞི་ལ་མཉམ་པར་འཇོག་པ་ནི། །རུས་སྦལ་
ལྟོ་བའི་ངོས་དང་ཡང་དག་མཚུངས། །
གསུམ་པ་བཟློག་པའི་དཔེ་ནི། གཞན་རྒྱུད་སྨིན་བྱེད་བསྡུ་བཞི་བསྒོམ་པའི་མཐུས། །མཛེས་པའི་
རྒྱན་གྱི་བྱ་བ་འགོག་མེད་ཀྱང༌། །ཕྱག་ཞབས་སོར་མོ་ཕན་ཚུན་དྲ་བ་ཡིས། །འབྲེལ་བ་ཇི་བཞིན་ངང་
པའི་རྒྱལ་པོ་ཡང༌། །བཞི་པ་ཕན་ཚུན་གྱི་དཔེ་ནི།བཟའ་བཅའ་ལ་སོགས་ཟང་ཟིང་དངོས་པོ་ཡིས། །བགྲང་
ཡས་སྐྱེ་བོ་ཚིམ་པར་བྱས་པའི་མཐུས། །གཞོན་ཆགས་ཤིང་ཤིན་ཏུ་འཇམ་པ་ལྟར །ཤིང་བལ་
འདབ་མ་ཇི་བཞིན་ཕྱག་ཞབས་ཀྱང༌། །ལྔ་པ་ངེས་པའི་དཔེ་ནི། གྱ་ནོམ་ལོངས་སྤྱོད་འཕངས་མེད་བྱིན་པ་
ལས། །གཡས་གཡོན་ཕྲག་གོང་ཕྱག་ཞབས་རྒྱབ་ཀྱི་ཕྱོགས། །ཀུན་ནས་ཞུམ་པ་མེད་པར་ཁེངས་
པ་ནི། །མ་དྲོས་ཆུ་ཡིས་ཁེངས་པ་ཉིད་དང་མཚུངས། །དྲུག་པ་ངེས་མེད་ཀྱི་དཔེ་། སྲོག་གི་ཁྲིམས་ཀྱིས་
བཅིངས་པ་གྲོལ་བྱེད་པའི། །ཕྱག་དང་ཞབས་ཀྱི་སོར་མོ་རིང་བ་ནི། །དཔག་བསམ་ལྗོན་པའི་ཡལ་
འདབ་དང་མཚུངས་ཏེ། །རྣམ་པ་དེ་ལྟའི་དཔེ་གཞན་གྲོགས་སུ་འགྱུར། །བདུན་པ་བསྡུས་པའི་དཔེ་ནི། ཉམ་
ཐག་རིང་དུ་འཚོ་བར་ཕན་བཏགས་ལས། །མཛེས་པའི་ཞབས་མཐིལ་རྟིང་པ་ཡངས་པ་། །པད་མ་
གཞོན་ནུའི་གེ་སར་ལྷག་པ་བཞིན། །ཁ་དོག་གསལ་བ་འདབ་མ་དག་དང་མཉམ། །བརྒྱད་པ་ཕུལ་བྱུང་གི་
དཔེ་ནི། སྲོག་ལ་གནོད་པའི་བསམ་སྦྱོར་རིང་བཏང་བའི། །ཡིད་འོང་སྐུ་མཆོག་ཆེ་ཞིང་དྲང་བ་ནི། །
མཚན་དཔེའི་ཡོན་ཏན་ལྡན་དང་མི་ལྡན་ལས །རིན་ཆེན་བརྩེགས་པའི་ལྷུན་པོར་དབྱེ་བ་མེད། །དགུ་
པ་རབ་བཏགས་ཀྱི་དཔེ་ནི། མཐའ་ཡས་དགེ་ཚོགས་ཡང་དག་བླངས་པ་ཡིས། །ཞབས་གཉིས་མཁྲིག་མ་
ལོང་བུ་མི་མངོན་པ། །འཁོར་ལོས་བསྒྱུར་བར་ཡོད་{༨ན}ཅེས་སྙེམས་མི་དགོས། །སུམ་རྩེན་བདག་
10

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
པོ་འཇིག་རྟེན་མེས་པོར་ཡང་། །བཅུ་པ་རྨད་ཕྱུང་གི་དཔེ་ནི།སྦྱིན་སོགས་དགེ་བ་ཀུན་ནས་སྤེལ་བའི་མཐུས། །
ཤིན་ཏུ་འཇམ་ཞིང་ཕྲ་ལྡེམ་བ་སྤུའི་ཚོགས། །རིན་ཆེན་སྐུད་པ་གྱེན་དུ་ཕྱོགས་པ་ཡིས། །གར་གྱིས་
རྩེན་ན་དེ་ཡི་རྗེས་སུ་འགྲོ། །
བཅུ་གཅིག་པ་རྨོངས་པའི་དཔེ་ནི།གཡོ་དང་བཟོ་སོགས་ཉེར་སྤྱད་སྤེལ་བ་ལས། །རིམ་པར་འཚམ་
ཞིང་ཟླུམ་པའི་བྱིན་པ་ནི། །རི་དྭགས་ཨེ་ན་ཡ་ཡི་ཡན་ལག་བཞིན། །འཁྲུལ་པའི་སྐྱེ་བོ་འགའ་ཞིག་
གཅིག་ཏུ་རྨོངས། །བཅུ་གཉིས་པ་ཐེ་ཚོམ་གྱི་དཔེ་། ཕོངས་པའི་སྐྱེ་བོ་ནོར་གྱིས་ཚིམ་པའི་འབྲས། །སྐུ་ཡི་
ཕྱག་གཉིས་རིང་ཞིང་མཛེས་པ་ཡིས །བཏུད་མིན་པུས་མོའི་ལྷ་ངར་རེག་པ་ནི། །ཡོངས་འདུའི་ཡལ་
འདབ་ཐུར་དུ་འཕྱང་ངམ་སྙམ། །བཅུ་གསུམ་པ་གཏན་ལ་འབེབས་པའི་དཔེ་།ཚངས་སྤྱོད་གསང་ཚིག་བསྲུངས་
དང་བསྡུམས་པ་ལས། །འདོམས་ཀྱི་སྦ་བ་སྦུབས་སུ་ནུབ་པ་ནི། །ཡེ་ཤེས་རང་བཞིན་འོད་ཟེར་འབར་
བའི་ཕྱིར། །གཉིས་འཐུང་དབང་པོ་ཅང་ཤེས་ཀྱི་མ་ཡིན། །བཅུ་བཞི་པ་སྦྱར་བའི་དཔེ་ནི། རུང་མཐུན་གདིང་
བ་གྱ་ནོམ་བྱིན་པའི་མཐུས། །པགས་པའི་མདོག་ནི་དྲི་མ་མེད་པ་དང་།།ཤིན་གསལ་ཞིང་རྣམ་པར་
དག་པ་ཡིས། །རིན་ཆེན་དབྱིག་གི་ཡོན་ཏན་དག་དང་མཐུན། །བཅོ་ལྔ་པ་མཉམ་ཉིད་ཀྱི་དཔེ་ནི། ཀུན་དགའ་
རྭ་བ་གཙུག་ལག་ཁང་བྱིན་པས། །འཇམ་ཞིང་སྙོམས་ལ་སྲབ་པའི་པགས་པ་།མཛེས་པའི་སྐྱོན་
གྱི་དྲི་མ་དང་བྲལ་བ། །ཤིན་ཏུ་སྦྱངས་པའི་རིན་ཆེན་དག་དང་མཚུངས། །བཅུ་དྲུག་པ་སྨད་པའི་དཔེ་ནི།རྣམ་
གཡེང་རྒྱུ་དང་འདུ་འཛི་སོགས་སྤངས་པས །བ་སྤུ་རེ་རེ་གཡས་སུ་འཁྱིལ་བ་ནི། །པད་མའི་གེ་སར་
དག་དང་མཚུངས་ན་ཡང་། །གྲང་རེག་རྒྱས་པའི་དུས་ཀྱིས་འཇོམས་མི་འགྱུར། །བཅུ་བདུན་པ་བསྔགས་པའི་
དཔེ་ནི ཕ་མ་མཁན་སློབ་རིམ་གྲོ་ལེགས་བསྒྲུབས་པས། །རབ་མཛེས་ཁྱད་པར་ལྔ་ལྡན་མཛོད་སྤུ་ནི། །
སྲིད་ན་དཀོན་པའི་རིན་ཆེན་གཉིས་པ་{༨བ)ཡི། །ཡིད་འཕྲོག་ཐིག་ལེ་མཛེས་པའི་རྗེས་སུ་བསྙེགས། །
བཅོ་བརྒྱད་པ་བརྗོད་འདོད་ཀྱི་དཔེ་། ཁ་དྲག་ཚིག་གིས་ཁྱད་གསོད་དང་བྲལ་བས །སྐུ་ཡི་སྟོད་ཆ་འཕེལ་
ཞིང་རྒྱས་པ་ནི། །རབ་བརྗིད་གདོང་ལྔའི་དབང་པོ་དང་མཚུངས་ཏེ། །སོ་སོར་དབྱེ་བའི་ཁྱད་པར་ངས་
མ་མཐོང༌། །བཅུ་དགུ་པ་འགལ་བའི་དཔེ་ནི སྙན་དང་ལེགས་པར་སྨྲ་བའི་རྗེས་མཐུན་ལས། །དཔུང་མགོ་
ཟླུམ་ཞིང་ལེགས་པར་འབྲེལ་བ་དང༌། །རབ་མཛེས་གསེར་གྱི་བུམ་པའི་མགྲིན་པ་དག །མཚུངས་
11

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ཀྱང་ཕན་ཚུན་རྣམ་པར་འགལ་བ་ཉིད།།
ཉི་ཤུ་པ་དགག་པའི་དཔེ་ནི། སྣ་ཚོགས་ཟས་དང་སྨན་གྱིས་ཚིམས་བྱས་པས། །རབ་ཏུ་ཡངས་པའི་
ཐལ་གོང་རྒྱས་པ་ལ། །ཕྱི་རོལ་བེམ་པོའི་གསེར་གྱི་གཏན་པ་དག །འགྲན་པའི་སྐལ་བ་ནམ་ཡང་
ཡོད་མི་འགྱུར །ཉེར་གཅིག་པ་མཛེས་པའི་བསྟོད་ཀྱི་དཔེ་། ནད་ཀྱི་གདུང་བ་སེལ་བའི་བསྙེན་བཀུར་
བའི། །བདེན་པའི་མཚན་གྱིས་རོ་མཆོག་མྱོང་བ་ནི། །རབ་དམར་གློག་གི་ཞགས་པ་གཡོ་བ་ཡིས །
ཞལ་གྱི་ཆུ་འཛིན་གཅིག་ཏུ་འཆིང་བ་བཞིན། །ཉེར་གཉིས་པ་དེ་ཉིད་བརྗོད་པའི་དཔེ་ནི། ནགས་ཚལ་བསིལ་
ཁང་མཁོ་རྒུ་བྱིན་པ་ལས། །ཕུལ་བྱུང་མཚན་དཔེས་བརྒྱན་པའི་སྐུ་མཆོག་ནི། །ཆུ་ཞེང་གབ་པ་ནྱ་གྲོ་
དྷར་མཚུངས་ཀྱང༌། །མ་ཡིན་འཕོ་འགྱུར་བྲལ་བ་རྡོ་རྗེའི་སྐུ། །ཉེར་གསུམ་པ་ཐུན་མོང་མ་ཡིན་པའི་དཔེ་ནི།ཕུན་
ཚོགས་འདོད་རྒུའི་གནས་རྣམས་བསྟབས་པ་ལས། །དབུ་ཡི་གཙུག་ཏོར་ཟླུམ་ཞིང་འཕགས་པ་ནི། །
དྲན་པའི་དཔེ་གཞན་སྲིད་འདིར་རྙེད་མིན་པས། །མཚན་མཆོག་གཙུག་ཏོར་ཉིད་དང་ཡང་དག་
མཚུངས། །ཉེར་བཞི་པ་འབྱུང་མིན་གྱི་དཔེ་ནི། གཞན་ཡིད་འདུན་བྱེད་ཚིག་འཇམ་སྙན་སྨྲས་པས །ཞལ་གྱི་
དཀྱིལ་འཁོར་ཁེབས་པའི་ལྗགས་རིང་བ། །སྟོང་གསུམ་ཡངས་པའི་ཁྱོན་དང་མཉམ་པ་ཉིད། །
ཨུཏྤལ་དམར་པོའི་འདབ་མ་རིང་བ་བཞིན། །ཉེར་ལྔ་པ་སྲིད་པ་མིན་པའི་དཔེ་ནི།མཐའ་ཡས་འགྲོ་ལ་གསུང་
གི་རྗེས་བསྟན་པས །ཡན་ལག་ལྔ་{༩ན)དང་ལྡན་པའི་གསུང་དབྱངས་ལས །ལྷག་ཆད་ནོར་དང་
འཁྲུལ་པའི་སྐྱོན་སྤངས་པ། །ཚ་ཟེར་ཅན་ལས་མུན་པ་མི་འབྱུང་བཞིན། །ཉེར་དྲུག་པ་མང་བའི་དཔེ་ནི།དོན་
མང་ཚིག་སྤངས་དུས་སུ་སྨྲ་བ་ཡིས། །ཞལ་གྱི་འགྲམ་པ་ཟླུམ་ཞིང་རྒྱས་པ་ནི། །ཉི་ཟླའི་དཀྱིལ་འཁོར་
དག་པའི་མེ་ལོང་དང༌། །འཕྲོག་བྱེད་དབང་པོ་རྣམས་ཀྱི་རྗེས་སུ་འགྲོ །ཉེར་བདུན་པ་རྣམ་འགྱུར་གྱི་དཔེ་ནི།
སྐྱེ་རྣམས་ལ་བཀུར་བསྟོད་བསྔགས་པའི་མཐུས། །ཤིན་ཏུ་དཀར་པའི་ཡིད་འོང་ཚེམས་མཆོག་ནི། །
ཉ་ལྕིབས་ཁོངས་ལས་བཏོན་པའི་མུ་ཏིག་དང༌། །ཆེས་དཀར་ཀེ་ལ་ལས་ཕྱུང་བ་བཞིན། །
ཉེར་བརྒྱད་པ་ཕྲེང་བའི་དཔེ་ནི། འཚོ་བ་དག་པས་མཐོ་དམན་མེད་པའི་ཚེམས། །ཤེལ་དཀར་ཕྲེང་
བ་ཀུན་ནས་མཉམ་པ་བཞིན། །པད་དཀར་འདབ་ཕྲེང་ཚར་དུ་དངར་བ་དང༌། །གངས་རིའི་ཕྲེང་བས་
ཡོངས་སུ་བསྐོར་བར་འགྲན། །ཉེར་དགུ་པ་ངག་དོན་གྱི་དཔེ་གཉིས་ཡོད་པའི་དང་པོ་བཞིན་སྒྲ་གཅིག་པ་ཅན་ནི།བདེན་
12

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
པའི་ཚིག་གིས་དོན་ལྡན་སྨྲས་པ་ལས། །བར་མཚམས་མེད་པར་སྙོམས་པའི་ཐག་བཟང་བ། །ཤིན་ཏུ་
འབྲེལ་ཆགས་འགྲོ་བའི་ཡིད་འཕྲོག་པ། །མུ་ཏིག་ཕྲེང་བསྟན་ཡིད་གར་འོང་བ་བཞིན། །གཉིས་པ་ངག་
དོན་དཔེའི་བཞིན་སྒྲ་དུ་མ་ཅན་ནི།གཉིས་པ་རི་མོའི་མཚན་བརྒྱད་དང་སྦྱར་བ། བཅུ་ཕྲག་བཀྲ་ཤིས་གྲངས་ཀྱིས་རི་
མོའི་མཚན །ཡོངས་སུ་རྫོགས་པ་ཉ་རྒྱས་ཟླ་པ་བཞིན །སོ་སོར་མ་འདྲེས་མཁའ་ཡི་འཇའ་ཚོན་
བཞིན། །ཤིན་ཏུ་མཛེས་པ་ཟ་འོག་རི་མོ་བཞིན།།
སུམ་ཅུ་པ་ཟླ་བོའི་དངོས་དཔེ་། ཕན་ཚུན་བྱེ་བྲལ་ཕྲ་མའི་ཚིག་སྤངས་པས། །བཅུ་ཕྲག་ཆུ་བོའི་
གྲངས་རྫོགས་ཚེམས་ཕྲེང་ནི། །ཚངས་དང་བརྒྱ་བྱིན་འཁོར་ལོས་བསྒྱུར་བ་སོགས། །དོ་ཟླར་འགྲན་
པའི་ནུས་པ་སྲིད་འདིར་དབེན། །སོ་གཅིག་པ་མཚུངས་སྦྱོར་དཔེ་།བྱམས་བརྩེས་འགྲོ་རྣམས་བུ་བཞིན་
བསྐྱངས་པ་ལས། །ཐོགས་མེད་གཟིགས་པའི་སྤྱན་གྱི་དཀར་ནག་ཆ། །པད་མའི་འདབ་མ་ཇི་བཞིན་
མ་འདྲེས་ཤིང༌། །དེ་ནི་ར་རིའི་མཐོན་མཐིང་དྲི་མ་བྲལ། །སོ་གཉིས་པ་རྒྱུའི་རྒྱན་ནི། ཁྲོ་ཆགས་མེད་{༩བ}
པའི་སྤྱན་གྱིས་བརྩེ་བ་ལས །ཤིན་ཏུ་འཚེར་ཞིང་གསལ་བའི་རྫི་མ་ནི། །ལེགས་པར་གཞོལ་བས་
གཉིས་འཐུང་དབང་པོ་དང༌། །མ་འདྲེས་གནས་པའི་བ་ཡི་རྫི་མར་འགྲན། །གཉིས་པ་དཔེ་རྒྱན་གྱི་ས་བཅད་
གསུམ་པ་སྐྱོན་ཡོན་གྱི་དམིགས་ཕྱེ་བ་ལ།སྤྱིར་བཏང་ཡོན་ཏན་དང་།དམིགས་བསལ་སྐྱོན་དུ་བརྩི་བའོ།།དང་པོ་ཡོན་ཏན་ལ་ཡང་རྟགས་
ཚིག་ལ་སྐྱོན་མེད་པ་དང༌།དཔེ་ལ་སྐྱོན་མེད་པ་གཉིས་ལས།དང་པོ་རྟགས་ཚིག་ལ་སྐྱོན་མེད་པའི་དཔེར་བརྗོད་ནི། ལས་གཤིན་
དམ་ཅན་མཐུ་ལྡན་ལྷ་མོ་བཞིན། །སྲིད་གསུམ་བདག་བརྩེ་ལྡན་འཇམ་དབྱངས་ལྟར། །དལ་བའི་
རྟེན་རྣམས་ཡིད་བཞིན་ནོར་བུ་བཞིན།།འདོད་པའི་དོན་ནི་ཡིད་བཞིན་ནོར་རྣམས་མཚུངས། །
གཉིས་པ་དཔེ་དམན་ལྷག་ལ་སྐྱོན་མེད་པའི་དཔེར་བརྗོད་། ལེགས་བརྗོད་མ་ནི་མཛེས་སྡུག་རྫོགས་པ་
ལྟར། །ངག་གི་དཔལ་སྟེར་དབྱངས་ཅན་ཡིད་དགར་འོང༌། །པ་སངས་འོད་ཀྱི་རྣམ་པར་བཀྲ་བ་ནི། །
ཉ་རྒྱས་ཟླ་བའི་དཀྱིལ་འཁོར་མཛེས་པ་བཞིན། །གཉིས་པ་དམིགས་གསལ་སྐྱོན་དུ་བརྩི་བ་།རྟགས་ཚིག་ཐ་དད་པ་
དང༌།དཔེ་དམན་ལྷག་གི་སྐྱོན་དུ་འགྱུར་བའི་དཔེར་བརྗོད་།མཚོ་བྱུང་ཇི་བཞིན་འཇམ་དབྱངས་སྐུ་མདོག་དཀར། །
རྒྱལ་བའི་ཐུགས་རྣམས་བཞིན་དུ་ཉི་མ་གསལ། །ཉན་ཐོས་བཞིན་དུ་ཐུབ་རྣམས་དམ་ཆོས་སྟོན། །ཟླ་
བ་བཞིན་དུ་རྒྱུ་སྐར་འོད་ཀྱང་འཚེར། །བཞི་པ་མཚུངས་པ་གསལ་བྱེད་ཀྱི་སྒྲ་ལ།གཞུང་གིས་དངོས་སུ་ཟིན་པ་དང༌།མ་ཟིན་
13

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པ་དག་གི་དབང་ཕྱུག་གྲགས་པའི་འགྲེལ་པ་ནས་བཤད་པ་དང་གཉིས།དང་པོ་གཞུང་གི་དངོས་སུ་ཟིན་པ་ལ་དཔེ་དོན་གསལ་བར་བྱེད་པ།
འདྲ་བའི་དོན་གསལ་བར་བྱེད་པ།དཔེ་རྒྱན་གསལ་བར་བྱེད་པ།དེ་ལྟ་བུ་ལ་སོགས་པའི་སྡེ་ཚན་དང་བཞི་ལས།དང་པོ་དཔེ་དོན་གསལ་
བར་བྱེད་པའི་སྡེ་ཚན་ལ་ཉེར་གཉིས་ཡོད་པའི་དང་པོ་བཞིན་ནི། འོད་སྟོང་གུར་ཁྱིམ་མཛེས་པའི་ཉི་མ་བཞིན། །ཐུབ་
དབང་ཞལ་གྱི་དཀྱིལ་འཁོར་རབ་ཏུ་མཛེས། །གཉིས་པ་ལྟར་ནི། ཕྱོགས་ཀྱི་འཁོར་ལོ་འགེངས་པའི་
འབྲུག་སྒྲ་ལྟར། །ཐུབ་པའི་གསུང་གིས་འཇིག་རྟེན་ཀུན་ཏུ་ཁྱབ། །གསུམ་པ་ལྟ་བུ་ནི། གསེར་གྱི་རི་བོ་ལྟ་
བུ་{༡༠ན)རྒྱལ་བའི་སྐུ། །བགྲང་ཡས་གདུལ་བྱའི་དབུས་ན་ལྷམ་མེར་གསལ། །བཞི་པ་ཇི་ལྟར་ནི།
གཏིང་མཐའ་བྲལ་བའི་རྒྱ་མཚོ་ཇི་ལྟ་བར། །རྒྱལ་བའི་ཐུགས་ནི་དཔག་པའི་ཡུལ་ལས་འགོང༌། །ལྔ་
པ་མཐུན་པ་ནི། མཐའ་དག་འགྲོ་བའི་སྐད་དང་མཐུན་པ་ཡི། །སྣ་ཚོགས་གསུང་གིས་འགྲོ་བའི་རེ་བ་
སྐོང་། །དྲུག་པ་མཚུངས་པ་ནི། དྲུག་ཅུའི་དབྱངས་ཀྱི་ཡན་ལག་རྫོགས་པའི་གསུང༌། །དྲི་ཟའི་ན་ཆུང་རྩེན་
པའི་གླུ་དང་མཚུངས། །
བདུན་པ་ཡ༷ང་ད༵ག་མཚུངས་པ་ནི། མཐོན་མཐིང་དབུ་སྐྲ་གནག་ཅིང་སྣུམ་པ་ནི། །སྟངས་ཟིལ་
སྤུངས་པའི་དཔལ་དེང་ཡང་དག་མཚུངས། །བརྒྱད་པ་མཉམ་པ་ནི། ཀུན་གསལ་དབྱིངས་དང་མཉམ་པ་
བདེ་གཤེགས་ཀྱི། །ཆགས་ཐོགས་བྲལ་བའི་ཡེ་ཤེས་ཀུན་ལ་འཇུག །དགུ་པ་ཡ༷ང་དག་གསལ་ནི། རྣམ་
ཀུན་མཁྱེན་པའི་ཡེ་ཤེས་དཀྱིལ་འཁོར་ཆེ། །ཡིད་འཕྲོག་མཛེས་པའི་མེ་ལོང་ཡ༷ང་དག་གསལ། །བཅུ་
པ་ངེས་པ༷ར་གསལ་།།འགྲོ་ལ་མཚན་དཔེའི་སྐུ་མཆོག་སྣང་བ་ནི། །མཚོ་ནང་ཟླ་བའི་གཟུགས་བརྙན་
ངེས་པར་གསལ། །བཅུ་གཅིག་པ་རབ་གསལ་།སྐུ་ལ་མཚན་དཔེའི་རི་མོ་རྣམ་བཀྲ་བ། །ཡིད་འཕྲོག་པད་
མའི་འདབ་མར་རབ་ཏུ་གསལ། །བཅུ་གཉིས་པ་གཟུགས་ཀྱི་ཟླ་བོ་ནི། གང་གི་སྐུ་མཆོག་ཆུ་ཞིང་གབ་པ་ནི། །
ནྱ་འགྲོའི་ལྗོན་པ་རྒྱས་པའི་གཟུགས་ཀྱི་ཟླ། །བཅུ་གསུམ་པ་གཉེན་པོ་ནི།ཟབ་གསང་དྲུག་ལྡན་དབྱངས་ཀྱི་
ང་རོ་ནི།།དྲི་ཟའི་རྒྱུད་མང་བསྐུལ་པའི་གཉེན་པོ་ཉིད།།
བཅུ་བཞི་པ་དགྲ་ཟླ་ནི མདོ་སྔགས་ཆོས་ཀྱི་སྒྲ་དབྱངས་སྒྲོགས་མཁས་པ། །འཇིག་རྟེན་མེས་
པོའི་སྐད་ཀྱི་དགྲ་ཟླ་བྱེད །བཅོ་ལྔ་པ་སོ་སོར་རྟོགས་པ་ནི འཇམ་མཉེན་ལྗགས་ཀྱི་དབང་པོ་རྒྱས་པ་
དང་། །པད་མ་རཱ་གའི་རྣམ་པ་སོ་སོར་རྟོགས། །བཅུ་དྲུག་པ་འགྲྭན་པ་། གཞོན་ནུ་དོན་ཀུན་གྲུབ་པའི་སྒྱུ་
14

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
རྩལ་གྱིས །རིག་པ་སློབ་པའི་ཤཱཀྱ་པ་དང་འགྲན། །བཅུ་བདུན་པ་འདྲ་བ་ནི། མགོན་ཁྱོད་འགྲོ་ལ་རྟག་ཏུ་
བརྩེ་བ་། །སྡུག་པའི་བུ་ལ་བྱམས་པའི་མ་དང་འདྲ། །བཅོ་བརྒྱད་པ་བལྟ་བ་ནི དུས་གསུམ་ཤེས་བྱ་མ་
{༡༠བ}ལུས་གཟིགས་པ་ཡིས །འོད་སྟོང་ལྡན་པའི་ཉིན་བྱེད་དཔལ་ལ་བལྟ། །བཅུ་དགུ་པ་བཅས་པ་།
སྐུ་ལས་འོད་ཟེར་གྲངས་མེད་འཕྲོ་བའི་ཚོགས། །ཡིད་འཕྲོག་འཇའ་ཚོན་བཀྲ་བའི་རང་བཞིན་
བཅས །ཉི་པ་བསླུ་བ་ནི།ཕུན་ཚོགས་དགེ་མཚན་དུ་མས་མཛེས་པའི་སྐུས །མཁར་ཉལ་བུ་མོའི་
ཚོགས་ཀྱིས་འཇོ་སྒེག་བསླུ །ཉེར་གཅིག་པ་རིགས་མཐུན་ནི། བདེན་བཞིའི་ཆོས་ཀྱིས་འགྲོ་རྣམས་སྨིན་
མཛད་པ། །སྔོན་བྱོན་བདེ་གཤེགས་རྣམས་ཀྱི་རིགས་སུ་མཐུན། །ཉེར་གཉིས་པ་རྗེས་སུ་སྨྲ་པ་ནི། ཡུམ་
མཆོག་ཤེར་ཕྱིན་ཟབ་མོ་ལེགས་སྟོན་པ།།རྣམ་པ་གསུམ་དུ་བཟླས་པའི་རྗེས་སུ་སྨྲ། །ཞེས་པ་ལྟ་བུ་སྟེ་དཔེ་
དོན་གསལ་བར་བྱེད་པའི་སྡེ་ཚན་དང༌།གཉིས་པ་འདྲ་བའི་དོན་གསལ་བར་བྱེད་པའི་སྡེ་ཚན་ལ་བཅོ་བརྒྱད་ཡོད་པའི་དང་པོ་གཟུགས་
བརྙན་། ཡངས་པ་ཅན་དུ་ལེགས་ཕྱེའི་ཆོས་བསྟན་། །དུས་གསུམ་རྒྱལ་བའི་ཡུམ་གྱི་གཟུགས་
བརྙན་མཚོན། །
གཉིས་པ་སོ་སོར་བསྡེབ་ནི།ཡིད་འོང་ལྟ་ན་སྡུག་པའི་མཆུ་སྒྲོས་དང༌། །གཟུགས་བརྙན་བཀྲ་བའི་
བིམྥ་སསར་བསྡ། །གསུམ་པ་གཟུགས་མཚུངས་པ་། རྣམ་རྟོག་རླུང་གིས་གཡོ་བ་མེད་པའི་
ཐུགས། །བརྟན་བརྗིད་རི་རྒྱལ་ལྷུན་པོའི་གཟུགས་མཚུངས་ཉིད། །བཞི་པ་གཟུགས་མཉམ་པ་ནི ཐུབ་པའི་
དབང་པོ་ཁྱོད་དང་རྒྱལ་བ་རྣམས། །རྨད་བྱུང་སྤངས་རྟོགས་ཡོན་ཏན་གཟུགས་མཉམ་མཚར། །ལྔ་པ་
གཟུགས་ཡ༷ང་དག་པར་གཞལ་བ་ནི རྣམ་ཀུན་མཁྱེན་པའི་ཡེ་ཤེས་སྐད་ཅིག་གིས། །མཐའ་དག་ཤེས་བྱའི་
དཀྱིལ་འཁོར་ཡ༷ང་དག་གཞལ། །དྲུག་པ་མཚན་ཉིད་མཐུན་པ་ནི། བློ་བཟང་རྒྱལ་བས་ཆོས་ཀུན་གཟིགས་
པ་ནི། །རབ་འབྱམས་རྒྱལ་བ་དག་གི་མཚན་ཉིད་མཐུན། །བདུན་པ་མཚན་ཉིད་འདྲ་བ་། སྐུ་ཡི་སྟོད་ཆ་
འཕེལ་ཁ་རྒྱས་པ་ཉིད། །རབ་འཇིགས་གདོང་ལྔའི་དབང་པོའི་མཚན་ཉིད་འདྲ། །
བརྒྱད་པ་མཚན་ཉིད་མཚུངས་པ་ནི ཡིད་འཕྲོག་ཞལ་གྱི་འགྲམ་པ་རྒྱས་པ་ནི། །རི་དྭགས་རྒྱལ་
པོའི་{༡༡ན)གདོང་དང་མཚན་ཉིད་མཚུངས། །དགུ་པ་མཐུན་ཕྱོགས་ནི།རྡོ་རྗེ་གདན་དུ་མངོན་པར་བྱང་
ཆུབ་པར། །འདས་པའི་སངས་རྒྱས་རྣམས་ཀྱི་མཐུན་པའི་ཕྱོགས། །བཅུ་པ་དཔེར་བྱས་ནི།ཕྱག་ཞབས་
15

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སོར་མོ་བས་འབྲེལ་བ་ཡི། །དཔེར་བྱས་འདབ་ལྡན་འཁོར་ལོའི་ལག་པ་ཅན། །བཅུ་གཅིག་པ་དཔེ་ནི།
འཁོར་ལོའི་མཚན་ལྡན་ཕྱག་དང་ཞབས་ཀྱི་ངོས །རུས་སྤལ་ལྟོ་བ་ཀུན་ནས་མཉམ་པ་དཔ༷། །
བཅུགཉིས་པ་རྟོག་པ་། གང་གསུང་ཐར་འདོད་ཡིད་ལ་དགའ་བསྐྱེད་པ། །འབྲུག་སྒྲའི་དཔལ་གྱིས་
མདོངས་ལྡན་དགའ་བར་རྟོག །བཅུ་གསུམ་པ་དམན་པ་ནི། སར་གནས་དཔའ་བོ་རིང་དུ་སོང་པ་ལས །
རང་དོན་ཡིད་བྱེད་ཐོས་སྒྲོགས་རང་རྒྱལ་དམན། །
བཅུ་བཞི་པ་ཅུང་ཟད༵་དམན་པ་སོགས་། ཤེས་རབ་ཕར་ཕྱིན་ལྷག་པར་གནས་པ་ལས། །རབ་
དགའི་སར་གནས་རྒྱལ་སྲས་ཅུང་ཟད༵་དམན། །བཅོ་ལྔ་པ་རབ་ཏུ་སྨྲ་བ་ནི།རྣམ་འདྲེན་ཤཱཀྱ་སེང་གེའི་ཞལ་
ལུང་ལས། །བློ་བཟང་རྒྱལ་བའི་ཆོས་ཚུལ་རབ་ཏུ་སྨྲ།།བཅུ་དྲུག་པ་སོ་སོར་བཟློག་པ་།དྲི་མེད་ཐག་བཟང་
བཞི་བཅུའི་ཚེམས་ཕྲེང་དང༌། །ཡིད་འཕྲོག་མུ་ཏིག་བསྟར་བ་སོ་སོར་བཟློག །བཅུ་བདུན་པ་རིགས་མཐུན་
མཉམ་བྱས་སྒྲ་དག་ནི བྱམས་དང་བརྩེ་བས་རྗེས་སུ་ཆགས་པ་ནི། །ལྷུན་པོའི་རྣ་ཆ་དག་དང་རིགས་སུ་
མཐུན། །བཅོ་བརྒྱད་པ་གང་ཡང་དཔེ་དོན་གཉིས་ཀ་དམན་པ་མིན་པའི་དོན་ཅན་གྱི་ཚིག་ཆོས་མཐུན་པ་ནི། བློ་བཟང་རྒྱལ་བ་
གཉིས་པའི་ཆོས་ཀྱི་ཚུལ །སྤོབས་པ་བཞི་ལྡན་ཐུབ་པའི་གསུང་གི་ཆོས། །
མཚོན་དོན་ཆོས་ཐུན་མོང་བ་ནི། སྣ་ཚོགས་ཐབས་ཀྱིས་འགྲོ་ལ་ཕན་པ་ཡིས །རྣམ་དག་སྨོན་ལམ་
སྲིད་པའི་མཐའ་དང་མཉམ། །གྲིབ་མ་འདྲ་པའམ་ཐུན་མོང་བ་ནི། བགྲང་ཡས་ལྗོན་པ་མི་མཐུན་ཐ་དད་
ཀྱང༌། །གྲིབ་མ་བྱེ་བྲག་མེད་པ་ཆོས་དབྱིངས །ཞེས་པ་ལྟ་བུ་སྟེ་འདྲ་པའི་དོན་གསལ་བར་བྱེད་པའི་སྡེ་ཚན་དང༌།
གསུམ་པ་དཔེར་རྒྱན་གསལ་བར་བྱེད་པའི་སྡེ་ཚན་ལ་བཅོ་ལྔ་ཡོད་པའི་དང་པོ་གཞི་མཐུན་དུ་བསྡུས་པ་དང་།འབྲུ་མང་པོའི་ཚིག་སྡུད་ནི།
མཁའ་ལྟར་ཡངས་པའི་མཁྱེན་པའི་སྤྱན་སྟོང་ཅན། །སྒྲིབ་གཉིས་ས་འཛིན་{༡༡བ]འཇིགས་པའི་
རྗེ་ཅན། །ཡེ་ཤེས་ཉིན་མོར་བྱེད་པའི་དཀྱིལ་འཁོར་གསལ། །ཆགས་སྡང་རབ་རིབ་དྲི་མ་ཀུན་དང་
བྲལ། །གཉིས་པ་འགྲྭན་པ་ནི། རྒྱལ་གསུང་ལེགས་བཤད་བདུད་རྩི་མྱོང་བ་ཡིས། །བདག་ཡིད་སིམ་པའི་
རབ་དགའི་བདེ་བར་འགྲན། །གསུམ་པ་རྒྱལ་བ་ནི། དམིགས་མེད་བྱམས་དང་བརྩེ་བའི་མཚོན་ཆ་
ཡིས །མི་མཐུན་བདུད་སྡེ་གཡུལ་ལས་རྣམ་པར་རྒྱལ། །བཞི་པ་སྣང་བ་ནི།བཞི་བཅུའི་གྲངས་ལྡན་
ཚེམས་ཀྱི་འོད་གསལ་བ། །སྟོན་ཟླ་དྲི་མ་མེད་པའི་དཔལ་ལ་སྡང༌། །ལྔ་པ་འཁུ་བ་ནི།སྡེབ་ལེགས་སྙན་
16

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཚིག་སྨྲ་བའི་དགེ་ལེགས་དཔལ། །འཕགས་ཡུལ་པཎ་ཆེན་དཔའ་བོའི་སྤོབས་པར་འཁུ། །དྲུག་པ་མི་
མཐུན་སྒྱོགས་པ་། ཟླ་བས་འཕགས་མཆོག་དགོངས་པ་གསལ་བ་ལ། །རང་རྒྱུད་སྨྲ་བ་བྷ་བྱས་མི་
མཐུན་སྒྲོགས། །1
བདུན་པ་འཐབ་པ་། ས་དགེའི་མཁས་གྲུབ་སྨྲ་བའི་དབང་པོ་རྣམས། །ལྟ་སྒོམ་སྤྱོད་པའི་ཚུལ་
ལ་རྣམ་པར་འཐབ། །བརྒྱད་པ་འཕྱ་བ་ནི འཇམ་མགོན་བླ་མའི་ལེགས་བཤད་སྒྲ་བརྒྱ་ཡིས། །གངས་
ཅན་རྟོག་བཏགས་གྲུབ་མཐའི་དཔལ་ལ་འཕྱ། །དགུ་པ་དམའ་འབེབས་བྱེད་པ་། ཟབ་དོན་ལེགས་པར་
བཤད་པའི་སྙིང་པོ་ཡིས །གཞན་སྟོང་སྨྲ་བའི་གཞུང་རྣམས་དམའ་ཡང་འབེབས །བཅུ་པ་སྤྱོད་པ་
འཇམ་དབྱངས་མཁྱེན་རབ་འབར་བའི་རལ་གྲི་ཡིས །སྤྱན་སྟོང་བཀྲ་བ་དབང་པོའི་མཚོན་ལ་
སྨོད། །བཅུ་གཅིག་པ་ཅོ་འདྲི་བ་། ཡིད་འཕྲོག་གཙུག་ཏོར་བལྟ་བས་མི་མངོན་པ། །མཐའ་བྲལ་ནམ་
མཁའི་དབྱིངས་ལ་Ţ་འདྲི་བྱེད། །བཅུ་གཉིས་པ་འགོག་པ་ནི།ཐུབ་དབང་མཚན་སྙན་ནམ་མཁའི་རྔ་ཆེན་
གྱིས །མུ་སྟེགས་ཚོགས་ཀྱི་དྲེགས་པའི་དཔལ་ཡང་འགོགས། །བཅུ་གསུམ་པ་ ོད་པ་ནི། ཡིད་སྲུབ་ཡན་
ལག་བཞི་བའི་གཡུལ་གཤམ་པར། །མཆོད་སྦྱིན་རྒྱལ་བ་ཤེར་ཕྱིན་བསྒོམས་པས་རྒོད། །
བཅུ་བཞི་པ་ཕྲག་དོག་ནི ཐབས་མཁས་མཛད་པས་འགྲོ་རྣམས་སྐྱོང་བ་ལ། །ལྷས་{༡༢ན]བྱིན་
གདུག་པའི་ཡིད་ཀྱིས་ཕྲག་དོག་བྱེད། །བཅོ་ལྔ་པ་མི་བཟོད་པ་ནི། རྣམ་འདྲེན་མཆོག་གི་བྱང་ཆུབ་མངོན་
མཛད་པར། །མུ་སྟེགས་ཚོགས་ཀྱིས་མི་བཟོད་ཁོང་ནས་ཁྲོ །ཞེས་པ་ལྟ་བུ་སྟེ་དཔེ་རྒྱན་གསལ་བྱེད་ཀྱི་སྡེ་ཚན་
དང༌།བཞི་པ་དེ་ལྟ་བུ་ལ་སོགས་པའི་བཅུ་རྣམས་ཀྱི་སྡེ་ཚན་ལ་བཅུ་ཡོད་པའི་དང་པོ་ཡི་སྐྲལ་བཟང་འཕྲོག་པར་བྱེད་པ་ནི། སྤྱན་
ལྔའི་ཡེ་ཤེས་གཟིགས་པ་ཐོགས་མེད་པས །སྣང་བྱེད་ཉི་ཟླའི་སྐལ་བཟང་འཕྲོག་པར་བྱེད། །གཉིས་
པ་དེ་ཡི་མཛེས་པ༷་ཟུམ་པར་བྱེད་པ་ནི།མི་ཕམ་མགོན་གྱིས་སྡེབ་ལེགས་སྙན་ཚིག་གིས །ཁེངས་ལྡན་དྲན་
དབང་བྱེ་བའི་མཛེས་པ་ཟུམ།།གསུམ་པ་དེ་དང་འགྲྭན་ལས་ཚར་གཅོད་པ་།བདུད་དཔུང་གཞིལ་བའི་ཐུགས་
དམ་ཟབ་མོ་ཡིས། །ཡིད་སྲུབས་མ་ལུས་འགྲན་ལས་ཚར་གཅོད་། །བཞི་པ་དེ་དང་མཚུངས་ལས་ལྷག་པ༷ར་
མཛེས་པ་ནི རིན་ཆེན་རི་བོ་དང་མཚུངས་ཁྱོད་ཀྱི་སྐུ །མཚན་དཔེའི་མེ་ཏོག་བཀྲ་བས་ལྷག་པ༷ར་
མཛེས། །
17

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལྔ་པ་དེ་ཡི་རྗེས་སུ་རྐང་པ་འཇོག་པ༵་ནི། གང་གི་ཞབས་ཟུང་ཡོངས་འདུའི་ལྗོན་པ་ནི །དྲེགས་ལྡན་
རལ་པའི་རྗེས་སུ་རྐང་པ་འཇོག །དྲུག་པ་དེ་ཡི་ནུས་པ༷་ལྭ་འཇུག་པ་ནི། བློ་བཟང་རྒྱལ་བ་གཉིས་པའི་མཛད་
འཕྲིན་གྱིས། །ཐུབ་དབང་ཉི་མའི་གཉེན་གྱི་ནུས་པར་འཇུག །བདུན་པ་ཡི་རྗེས་སུ་འགྲོ་བ་ནི།དར་མའི་
ལེགས་བཤད་འོད་དཀར་སྣང་བ་ནི། །རྒྱལ་བ་གཉིས་པའི་གསུང་གི་རྗེས་སུ་འགྲོ །བརྒྱད་པ་དེ་ཡི་རྗེས
སུ་འཆིང་བ་ནི། དེ་ཡི་བཀའ་ལུང་ནོར་བུའི་ཞགས་པ་ཡིས །ཐུགས་སྲས་ཆོས་ཀྱི་རྒྱལ་པོའི་རྗེས་སུ་
འཆིང་། །དགུ་པ་དེ་ཡི་ངང་ཚུལ་དེ་འགོག་པ་ནི དྲན་དབང་ངོར་པའི་ཉེས་བཤད་ངང་ཚུལ་དག།དགེ་ལེགས་
དཔལ་གྱིས་དྲི་མེད་རིགས་པས་འགོག །
བཅུ་པ་དེ་ཡི་རྗེས་སུ་བྱེད་པ་ནི། གང་གི་དགག་སྒྲུབ་རིག་པའི་འོད་སྟོང་གིས། །ཡབ་རྗེ་རྒྱལ་བ་
གཉིས་པའི་རྗེས་སུ་བྱེད། །ཅེས་པ་ལྟ་བུ་སྟེ་དེ་ལྟ་བུ་ལ་སོགས་པའི་སྒྲ་བཅུ་རྣམས་ཀྱི་སྡེ་ཚན་དང༌།གཉིས་པ་གཞུང་གི་དངོས་སུ་
མ་ཟིན་པ་ངག་གི་དབང་ཕྱུག་གྲགས་པའི་འགྲེལ་པ་ནས་བཤད་པ་ལ་བཅུ་གཅིག་ཡོད་པའི་དང་པོ་ཆ༷་ནི།གང་{༡༢བ}གི་ལུགས་
བཟང་ཚུལ་བཞིན་སྐྱོང་བའི་ཆ༷། །འཇམ་དབྱངས་གཙང་པ་བདུན་རྒྱུད་རྗེས་སུ་བསྔགས །གཉིས་
གྲྭགས་ནི། མི་མཉམ་ཐུགས་བསྐྱེད་སྨོན་པའི་མཐུ་གྲུབ་པ། །བགྲང་ཡས་དམ་པ་ཆོས་ཀྱི་རྒྱལ་པོའི་
གྲོགས །གསུམ་པ་སྤུན་ཟླ་ནི།སླར་ཡང་མཁས་དང་གྲུབ་པའི་དཔལ་མངའ་བའི། །སྐྱེས་མཆོག་དུ་མ་དེ་
ཡི་སྤྱན་ཟླར་གྱུར། །བཞི་པ་མཐོང་བ་ནི དེ་དག་རྨད་བྱུང་རྣམ་པར་ཐར་པ་རྣམས །སྐྱོན་བྲལ་མུ་ཏིག་
ཕ་མེང
ཕྲེང་བར་བདག་གིས་མཐོང༌། །ལྔ་པ་ཐོས་པ་ནི། ལེགས་གསུངས་དྲི་མ་མེད་པའི་རྒྱུད་མང་ཡང་། །དད་
པས་བསྐུལ་བའི་སྒྲ་འཛིན་དག་གིས་ཐོས །དྲུག་པ་དྲན་པ་།སྐུ་གསུང་ཐུགས་ཀྱི་མཛད་པ་ཇི་སྙེད་
ཀུན། །བསོད་ནམས་ཞིང་དུ་ནམ་ཡང་བརྗེད་མེད་དྲན། །བདུན་པ་རེག་པ་ནི།དེ་ལྟར་ཕན་བདེའི་དགེ་
མཚན་སྤེལ་བ་རྣམས། །འཕགས་ཡུལ་པཎ་གྲུབ་རྣམ་ཐར་གཙང་མར་རེག །བརྒྱད་པ་ཕམ་པ་ནི། བཀའ་
གདམས་རྣམ་ཐར་བཟང་པོ་ལྷ་ཡི་ཆུས །ལྟ་སྤྱོད་དྲི་མ་ཅན་གྱི་ཉལ་འགྲོ་ཕམ། །དགུ་པ་བསྙེགས་པ་
ཆོས་ཚུལ་མཉམ་པ་མེད་པའི་དཔལ་འབྱོར་གྱིས། །འོག་མིན་ལོངས་སྤྱོད་རྫོགས་པའི་དཔལ་ལ་
བསྙེགས །
བཅུ་པ་འཛེག་པ་ནི། སྐལ་བཟང་བློ་དང་བརྩོན་པའི་འཇུག་པ་ཡིས། །རྒྱུ་འབྲས་ཐེག་པའི་རིན་
18

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཆེན་ཐེམ་སྐས་འཛེག །བཅུ་གཅིག་པ་སེམས་པ་། དུས་གསུམ་བློ་ལྡན་བྱེ་བའི་བགྲོད་གཅིག་ལམ། །ཚང་
ལ་མ་ནོར་འཇུག་ངོགས་ཡིན་པར་ ེམས །ཞེས་པ་ལྟ་བུ་ངག་གི་དབང་ཕྱུག་གྲགས་པའི་འགྲེལ་པ་ནས་བཤད་པའི་
མཚུངས་པ་གསལ་བྱེད་དེ་མཚུངས་སྒྲའི་དཔེར་བརྗོད་རྣམས་བཤད་ཟིན་།།གསུམ་པ་གཟུགས་ཅན་གྱི་རྒྱན་ལ་ཉི་ཡོད་པའི་དང་པོ་
བསྡུས་པའི་གཟུགས་ཅན་ནི།སྲིད་ཞིའི་འབྱོར་པ་ཀུན་ལ་ཆགས་བྲལ་བས། །གཞན་དོན་ཕུན་ཚོགས་ལོངས་
སྤྱོད་རྫོགས་པའི་སྐུའི །ཕྱག་དང་ཞབས་ཀྱི་སེན་མོ་ཟངས་ཀྱི་མདོག །དཀར་ལ་དམར་བའི་མདངས་
ཀྱིས་རྣམ་པར་འཁྱུད །གཉིས་པ་མ་བསྡུས་པའི་གཟུགས་ཅན་ནི།གསུམ་པ་དཔེ་བྱད་བརྒྱད་ཅུ་དང་སྦྱར་བ།{༡༣ན〕འགྲོ་ལ་
གཅིག་ཏུ་ཕན་པའི་ལྷག་བསམ་གྱིས །ཡིད་འཕྲོག་སོར་མོ་མཛེས་ཤིང་མདོག་སྣུམ་པའི །ཆུ་སྐྱེས་
གཞོན་ནུའི་འདབ་མ་མཛེས་པའི་དཔལ། །མ་ལུས་འགྲོ་བའི་མིག་གི་བདུད་རྩི་ཉིད།།
གསུམ་པ་བསྡུས་ཤིང་མ་བསྡུས་པའི་གཟུགས་ཅན་ནི། རིགས་ཀྱི་མཆོག་གྱུར་པད་མའི་རྫིང་བུ་ལས། །
འཁྲུངས་པའི་སྐུ་མཆོག་ཤང་ཤོང་མེད་པ་ཡི། །སེན་མོ་མཐོ་བའི་ལོ་འདབ་རྒྱས་པ་གང༌། །གསལ་ཞིང་
འཚེར་བའི་འོད་ཟེར་རབ་ཏུ་འཕྲོ། །བཞི་པ་མཐའ་དག་གཟུགས་ཅན་ནི། ཡང་དག་སྤྱོད་ཚུལ་དྲི་མ་མེད་པ་
ལས། །སེན་མོ་ཟླུམ་པའི་ཡལ་ག་མཛེས་པ་ནི། །ཆེས་གསལ་འོད་ཀྱི་གེ་སར་རྒོད་པ་ཅན། །ཕྱག་
ཞབས་ཆུ་སྐྱེས་ལྷ་མིའི་སྤྱི་བོར་མཛེས། །ལྔ་པ་ཆ་ཤས་གཟུགས་ཅན་ནི།བགྲང་ཡས་དགེ་ཚོགས་དཔག་མེད་
བསགས་པའི་མཐུས། །ཕྱག་ཞབས་སོར་མོ་ཤིན་རྒྱས་པ་ཡི། །འདབ་མ་ཕྱོགས་ཀུན་འཕེལ་ཞིང་
ཡངས་པའི་གཟུགས། །དག་ཅིང་དྲི་མ་མེད་པ་ཟླ་བའི་འོད། །དྲུག་པ་ཆ་ཤས་ཅན་གྱི་གཟུགས་ཅན་། ཐེག་
གསུམ་རྟོགས་རིགས་ལེགས་པར་མཐར་ཕྱིན་པས།།བྱིན་གྱིས་ཕྲ་བའི་ལྕུག་ཕྲན་མཛེས་པ་ནི།།ཡིད་
འཕྲོག་འོད་ཟེར་ཀུན་ནས་འཕྲོ་བ་དང༌། །མཐོང་བས་ངོམས་པ་མེད་པའི་དཔལ་དང་ལྡན།།1
བདུན་པ་ཡན་ལག་གཅིག་པའི་གཟུགས་ཅན་ནི།ཉེས་སྤྱད་ལོག་པའི་འཚོ་བ་བསྲུངས་པ་ཡིས། །
རྗེའི་ལུས་ཀྱི་རྩ་རྣམས་མི་མངོན་ཞིང་། །ཡན་ལག་མཆོག་གི་སྤྱི་གཙུག་ནས་ནམའི་མཁའི་དབྱིངས།།
ཕ་མཐའ་འཚོལ་ལ་མཐུ་ཆེན་དཔའ་བོ་ངལ། །བརྒྱད་པ་ལྡན་པའི་གཟུགས་ཅན་ནི སྲིད་པའི་འཆིང་ཐག་
མདུད་རྒྱ་དགྲོལ་མཁས་པས། །རྩ་མདུད་གྲོལ་བ་སྐུ་ཡི་ལྗོན་པ་ནི། །མཚན་དཔེའི་མེ་ཏོག་དྲི་བསུང་
ཀུན་ནས་འཐུལ། །འོད་ཀྱི་དཀྱིལ་འཁོར་ཉིན་བྱེད་སྣང་བ་འབར། །དགུ་པ་མི་ལྡན་པའི་གཟུགས་ཅན་ནི།
19

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གསང་བའི་གནས་ལ་བློ་གྲོས་ཆེས་གསལ་བས། །ཞབས་ཀྱི་ལོང་བུ་མི་མངོན་འབུར་གྱིས་དབེན། །
འདབ་བརྒྱའི་ཚལ་དུ་བསིལ་སྦྱིན་དཀྱིལ་འཁོར་དང༌། །ཉིན་བྱེད་དབང་{༡༣བ}པོར་རི་དྭགས་
གཟུགས་ཀྱིས་བཀྲ། །
བཅུ་པ་མི་མཉམ་པའི་གཟུགས་ཅན་ནི བགྲོད་དཀའ་སྲིད་པའི་རྒྱ་མཚོ་ལས་སྒྲོལ་བས། ཞབས་ཟུང་
རྐང་འཐུང་མི་མཉམ་མེད་པ་ཡིས། །པད་མའི་འཁྲི་ཤིང་གཞོན་ནུའི་གར་གྱིས་རྩེན། །ས་གསུམ་འགྲོ་
བ་ཀུན་ལས་རྣམ་པར་རྒྱལ། །བཅུ་གཅིག་པ་ཁྱད་པར་དང་བཅས་པའི་གཟུགས་ཅན་ནི། རྐང་གཉིས་ཟིལ་གནོན་
སེང་གེའི་གཤེགས་སྟབས་ཀྱིས །ཞབས་ཟུང་ཟླ་བའི་དཀྱིལ་འཁོར་མཛེས་པ་ནི། །བདེ་འབྱུང་རལ་
བའི་རྒྱན་དུ་བཀོད་པ་ལས །རྒུད་པའི་མུན་བསྲིངས་དགའ་བའི་ཀུ་མུད་བཞད། །བཅུ་གཉིས་པ་འགལ་
བའི་གཟུགས་ཅན་ནི།ཀླུ་རྣམས་ཟིལ་གནོན་གླང་ཆེན་གཤེགས་སྟབས་ཀྱི། །བཅུ་གཉིས་བདག་པོ་ཁྱིམ་དུ་
རྒྱུ་བ་ཡང་། །པད་མའི་ཚོགས་རྣམས་དགའ་བ་བསྐྱེད་མིན་པར། །ལས་ཅན་ཡི་དྭགས་ལུས་ལ་གྲང་
བས་རེག །བཅུ་གསུམ་པ་རྒྱུའི་གཟུགས་ཅན་ནི།མཁའ་དབྱིངས་བགྲོད་པར་མཁས་ཕྱིར་ངང་པའི་རྒྱལ། །བློ་
གྲོས་ནོར་མཆོག་སྟེར་བས་དབྱངས་ཅན་མ། །རྨོངས་པའི་མུན་ཚོགས་ཀུན་ནས་སེལ་བའི་ཕྱིར། །
རབ་འབྱམས་རྒྱལ་པའི་ཡབ་གཅིག་མཁྱེན་པའི་གཏེར།།
བཅུ་བཞི་པ་སྦྱར་པའི་གཟུགས་ཅན་། འདོད་པའི་གནས་སུ་འདྲེན་པར་མཁས་པ་ཡིས །མི་ཡི་ཁྱུ་
གནས་སུ་འདྲ་
མཆོག་སྟབས་སུ་གཤེགས་པ་ནི། །ངལ་ཞིང་དུབ་པའི་ཉམ་ང་ཀུན་དང་བྲལ། །ཕུན་ཚོགས་འདོད་
རྒུའི་དོན་རྣམས་ཡིད་བཞིན་འགྲུབ། །བཅོ་ལྔ་པ་དཔེའི་གཟུགས་ཅན་ནི།སྐོར་ཕྱོགས་ལམ་དང་མཐུན་པར་
འཇུག་པ་ཡིས །གཡས་སུ་ལྡོག་ཅིང་གཤེགས་པ་ཡོངས་འདུའི་ཞབས །དྲི་བསུང་འཐུལ་བ་པད་
མའི་འདབ་མ་བཞིན། །ཡིད་འཕྲོག་མདངས་ལྡན་པཉྩ་ལི་ཀར་མཉམ། །བཅུ་དྲུག་པ་ལྡོག་པའི་གཟུགས་ཅན་།
ལྟ་ན་སྡུག་ཅིང་མཛེས་པར་གཤེགས་པ་ཡིས། །ཁྱོད་ཞབས་ཉིན་བྱེད་དབང་པོ་དད་པའི་མཁར། །
ཀུན་{༡༤ན〕ནས་འགོག་པ་མེད་ཅིང་ཚ་ཟེར་ཅན། །མི་མཐུན་སྒྲ་གཅན་གདོང་གིས་སྒྲིབ་པར་བྱེད། །
བཅུ་བདུན་པ་འགོག་པའི་གཟུགས་ཅན་ནི།དམན་པའི་ཡིད་བྱེད་རླུང་གིས་མི་བསྐྱོད་པར། །གཡོ་མེད་མཁའ་ལ་
གཤེགས་པའི་བཅུ་གཉིས་བདག །པད་མའི་གཉེན་དུ་བརྗོད་པར་རིགས་མིན་ཏེ། །ཀུན་དའི་དགའ་
20

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཚལ་རྒྱས་པར་བྱེད་པ་ཉིད། །
བཅོ་བརྒྱད་པ་མཉམ་འཇོག་གི་གཟུགས་ཅན་ནི།གཞན་གྱི་ཡོན་ཏན་མཆོག་ཏུ་བསྔགས་པ་ཡིས།།གང་
སྐུ་འཁྲིལ་བག་ཆགས་པའི་འོད་དཀར་ཅན། །ལུས་མེད་ཆུ་སྐྱེས་ཚོགས་དང་མི་མཐུན་པ། །མི་བཟད་
སྐལ་བ་ངན་པའི་ལས་ཀྱི་དབང༌། །བཅུ་དགུ་པ་གཟུགས་ཅན་གྱི་གཟུགས་ཅན་ནི།སྒོ་གསུམ་སྡིག་པའི་ཆོས་ཀྱིས་
མ་སྦགས་པས། །བྱི་དོར་བྱས་འདྲར་དག་ཅིང་གཙང་བ་ཡིས། །སྐུ་མཆོག་དཔག་བསམ་ལྗོན་པའི་ཉ་
རྒྱས་ཟླ། །ཀུན་དའི་བཅུད་ཀྱི་ག་བུར་ཞུན་མའི་རྒྱུན། །ཉི་ཤུ་པ་བསྙོན་དོར་གྱི་གཟུགས་ཅན་ནི།ཐེག་གསུམ་
གདུལ་བྱའི་ཁམས་བཞིན་ཆོས་སྟོན་པས། །རིམ་པར་འཚམ་པ་སྐུ་མིན་ཡོངས་འདུའི་ལྗོན། །ཁ་དོག་
དབྱིབས་མེད་ཀུན་གསལ་ནམ་མཁའི་ཀློང༌། །འགྲོ་དང་འོང་མེད་ཀུན་ཏུ་ཁྱབ་པའི་། །བཞི་པ་གསལ་
བྱེད་ཀྱི་རྒྱན་ལ་བཅུ་གཉིས་ལས།དང་པོ་རིགས་བརྗོད་པ་ཐོག་མའི་གསལ་བྱེད་ནི། ཐུབ་པ་མཆོག་གིས་ཉེས་པའི་སྤྱོད་པ་
སྤངས། །གཙང་སྦྲ་ལྡན་པའི་ཡོན་ཏན་རྫོགས་པར་བྱེད། །འགྲོ་བའི་སྡུག་བསྔལ་མ་ལུས་དྲུང་ནས་
འབྱིན། །ཕན་དང་བདེ་བའི་གནས་སུ་ཀུན་ནས་འདྲེན།།
གཉིས་པ་བྱ་བ་བརྗོད་པ་ཐོག་མའི་གསལ་བྱེད་ནི། བསྐྱེད་པར་བྱེད་དོ་འགྲོ་ལ་བརྩེ་བའི་ཐུགས །རྩུབ་
པའི་རེག་པ་དང་བྲལ་འཇམ་པའི་སྐུ། །རྨོངས་པའི་འགྲོ་ལ་ཐར་པའི་ལམ་བཟང་པོ། །ཡིད་ཅན་ཀུན་
ལ་སྒོ་གསུམ་དགེ་བའི་ཚོགས། །གསུམ་པ་ཡོན་ཏན་བརྗོད་པ་ཐོག་མའི་གསལ་བྱེད་། ཤིན་ཏུ་དག་གོ་ཉོན་མོངས་
ཤེས་བྱའི་སྒྲིབ། །རྟག་བརྟན་གཡུང་དྲུང་འགྱུར་མེད་རྡོ་རྗེའི་སྐུར། །མི་གཙང་མའི་སྤྱོད་ཚུལ་མ་
ལུས་པ། །བླང་{༡༤བ]དོར་གནས་ལ་སྒྲིབ་པའི་རྨོངས་པ་ཡང༌། །བཞི་པ་རྫས་བརྗོད་པ་ཐོག་མའི་གསལ་བྱེད་ནི།
རྒྱ་མཚོའི་རྡུལ་གྱིས་ལྔ་བདོའི་ཞིང་འདི་བཟུང༌། །ཉམ་ཐག་གདུལ་བྱ་མ་ལུས་སྲིད་མཐར་ཕྱིན། །ཡིད་
འཕྲོག་མཚན་གྱི་རྣམ་པ་ཡོངས་སུ་རྫོགས། །བྱམས་བརྩེའི་ཐུགས་ཀྱིས་འགྲོ་ལ་ཉེ་བར་གཟིགས། །ལྔ་
པ་རིགས་བརྗོད་པ་བར་གྱི་གསལ་བྱེད་ནི།ཟབ་རྒྱས་ཡོན་ཏན་ཡོངས་སུ་རྫོགས་པ་ཡི། །སྐུ་ཡི་ཁོ་ལག་ཡངས་པ་
ཐུབ་པའི་དབང༌། །བདེན་གཉིས་གནས་ཚུལ་མ་ལུས་ཇི་བཞིན་གཟིགས། །བསོད་ནམས་ཡེ་ཤེས་
ཚོགས་ཀྱིས་འགྲོ་རྣམས་སྨིན། །
དྲུག་པ་བྱ་བ་བརྗོད་པ་བར་གྱི་གསལ་བྱེད་ནི།གནོད་བྱེད་དགྲ་ཡི་ཚོགས་ཀྱིས་གཙེས་པ་ལ། །ཆགས་
21

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སྡང་དྲི་མ་མེད་པའི་ཐུགས་སྙོམས་ཤིང༌། །ནམ་ཡང་ཆེ་ཆུང་མེད་པ་གོམ་པའི་འགྲོས། །ཀུན་ལ་ཉེ་རིང་
མེད་པར་འཇིག་པའི་ཚུལ། །བདུན་པ་རིགས་བརྗོད་པ་མཐའི་གསལ་བྱེད་ནི། ཉེས་བའི་སྐྱོན་བྲལ་ཆོས་རྣམས་
སྟོན་པ་ཡིས། །ཐོགས་མེད་གཟིགས་པའི་སྤྱན་གཉིས་རྣམ་པར་དག །དུས་གསུམ་ཤེས་བྱ་ཇི་བཞིན་
གཟིགས་པ་ཅན། །འཇིག་རྟེན་རྣམ་པར་འདྲེན་པ་ཐུབ་པའི་དབང༌། །བརྒྱད་པ་བྱ་བ་བརྗོད་པ་མཐའི་གསལ་
བྱེད་ནི དཔེ་དང་བཅས་པར་བླང་དོར་སྟོན་མཁས་པས། །ལང་ཚོ་གསལ་བའི་གཞོན་ཅན་ཉིད་
དང༌། །གྲངས་མེད་གདུལ་བྱའི་ཁམས་དང་བསམ་པའི་གཞིར། །ཐོས་བསམ་སྒོམ་པའི་བློ་དང་ལྡན་
པར་བྱེད། །དགུ་པ་ཕྲེང་བའི་གསལ་བྱེད་། བྱ་དཀའི་གནས་ལ་སྙིང་སྟོབས་རྒྱས་པ་ཡིས །ཡེ་ཤེས་སྐུ་ནི་
རྟག་ཏུ་ཞུམ་པ་མེད། །དེ་ཡིས་རྒྱལ་སྲས་དཔའ་བོ་རྣམས་ཀྱི་ཐུགས །དེས་ཀྱང་སྐལ་བཟང་འགྲོ་
རྣམས་བརྩོན་པའི་ཡིད།།
བཅུ་པ་འགལ་དོན་གྱི་གསལ་བྱེད་། དགེ་རྩ་འཇིག་རྟེན་ཀུན་ལས་ཁྱད་འཕགས་པས །གཟུགས་
སྐུ་རྒྱས་ཤིང་འོད་ཀྱི་དྲ་བ་འགྱེད། །དྲེགས་ལྡན་མཆོད་སྦྱིན་བརྒྱ་པའི་རྣམ་སྨིན་གྱི། །རང་འོད་གསལ་
{༡༥ན]བའི་མཛེས་པ་ཀུན་ནས་ཉམས། །བཅུ་གཅིག་པ་དོན་གཅིག་གི་གསལ་བྱེད་ནི། ལས་ཉོན་ཟད་པ་གྲིམས་
པའི་སྐུ་ཉིད་ཀྱིས། །དགའ་བའི་སྤུ་ལོང་ཀུན་ནས་གཡོ་བ་དང་། །འདྲེན་བྱེད་རྟག་ཏུ་ཟུམ་པ་མེད་པར
བལྟ། །ཤིན་ཏུ་དང་བའི་ཡིད་ཀྱིས་རྩེ་གཅིག་སྒྲིམས། །བཅུ་གཉིས་པ་སྦྱར་བའི་གསལ་བྱེད་ནི།རྟེན་འབྱུང་ཟབ་
ཅིའི་ཆོས་རྣམས་ལེགས་སོན་ཅིང
མོའི་ཆོས་རྣམས་ལེགས་སྟོན་ཅིང་། །ཡན་ལག་ཆ་རྣམས་མ་འདྲེས་འབྱེད་པ་ཡིས །བུ་རམ་ཤིང་པ་
འཕགས་པའི་ཡུལ་མཆོག་དང༌། །འཇམ་དཔལ་སྙིང་པོ་མི་ཕམ་མདུན་སར་མཛེས། །ལྔ་པ་བསྐོར་པའི་
རྒྱན་གསུམ་ཡོད་པའི་དང་པོ་དོན་བསྐོར་བའི་རྒྱན་ནི།གཟིགས་པ་རབ་རིབ་མེད་པས་དག་པ་ཉིད། །བརྒྱད་ཟུང་
མངོན་པར་མཐོ་བའི་ཆོས་རྣམས་སྟོན། །ངེས་ལེགས་ཐར་བའི་ལམ་བཟང་མཚོན་པར་བྱེད། །ཚིག་
དོན་མ་ནོར་སོ་སོར་ལེགས་པར་འདོམས། །
གཉིས་པ་ཚིག་བསྐོར་བའི་རྒྱན་། སློབ་མ་ཚུལ་ཁྲིམས་གཙང་བའི་དཀུ་ཟླུམ་པས། །རྐང་གཉིས་
ཚོགས་ཀྱི་ཡིད་ལ་ཀུན་དགའ་བསྐྱེད། །ལེགས་གསུངས་ཟབ་རྒྱས་ཆོས་ཀྱི་ང་རོ་ཡིས །བློ་གསལ་
ཐར་འདོད་ཡིད་ལ་ཀུན་དགའ་བསྐྱེད །གསུམ་པ་ཚིག་དོན་གཉིས་ཀ་བསྐོར་བའི་རྒྱན་ནི སྲིད་པའི་སྐྱོན་གྱིས་
22

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
རྟག་ཏུ་མ་སྦགས་པའི། །ཤིན་ཏུ་འཚམ་པའི་རྐེད་སྐབས་བྱིན་པ་ཉིད། །ལས་དང་ཉོན་མོངས་དྲི་མས་
མ་སྦགས་ཤིང༌། །ཡོན་ཏན་རྣམས་ཀྱི་ཕ་རོལ་ཕྱིན་པ་ཉིད། །དྲུག་པ་འགོག་རྒྱན་ལ་ཉེར་གསུམ་ལས།དང་པོ་འདས་
པ་འགོག་པའམ།བྱུང་བ་འགོག་པ་།རློམ་པའི་ང་རྒྱལ་འགྱིང་བག་བཅོམ་པ་ཡིས། །གང་སྐུ་རྙོངས་པ་མེད་པ་
ཐ་མལ་པས། །མཐོང་བ་བདེན་ནམ་མི་སྲིད་གཞན་དུ་ན། །ལས་དང་སྨོན་པའི་མཐུ་ཡང་བསམ་མི་
ཁྱབ། །གཉིས་པ་ད་ལྟར་བ་འགོག་པ་། བཤད་བྱའི་ཆོས་རྣམས་གཏུགས་པ་མེད་པ་ཡིས། །མངོན་མཚན་སྐུ་
ཡི་ཕྱལ་ནི་ཕྱང་ངེ་བའི །གཟུངས་སྣང་བསྟན་པ་ཅི་དགོས་མཁྱེན་པའི་ཀློང་། །གཟུངས་སྤོབས་ཡོན་
ཏན་ཟད་མི་ཤེས་པས་སྤོབས། །
གསུམ་པ་མ་འོང་པ་འགོག་པའམ། འབྱུང་འགྱུར་{༡༥བ}འགོག་པ་ནི། གཏིང་མཐའ་བྲལ་བ་ཟབ་མོའི་ཆོས་
རྟོགས་པས །ལྟེ་བ་ཟབ་པའི་མཚར་ཡོན་ཏན་གྱིས། །ཀླན་ཀ་འཚོལ་བའི་མུ་སྟེགས་རྒོལ་ངན་
རྣམས། །སྣ་ཚོགས་སྒྲོ་སྐུར་སྐྱོན་གྱིས་སྐབས་མི་རིགས །བཞི་པ་ཆོས་འགོག་པ་ནི ཐོས་འཛིན་གདམས་
པའི་དོན་བཞིན་སློབ་པ་ཡིས །ལྟེ་བའི་རི་མོ་གཡས་སུ་འཁྱིལ་བ་ནི། །མཐོང་བའི་སྐྱེ་བོ་ལོག་པར་
འཁྲུལ་བ་བརྫུན། །གཞན་དུ་མཐོང་ན་ངོམས་པ་མེད་པའི་སྐུ། །ལྔ་པ་ཆོས་ཅན་འགོག་པ་ནི འཁོར་རྣམས་
སྒོ་གསུམ་སྤྱོད་ལམ་དག་པ་ཡིས། །ཀུན་ནས་ལྟ་ན་སྡུག་པའི་ཡོན་ཏན་གྱིས། །ལྷགས་པའི་འཇིག་
རྟེན་སྐྱོང་བ་འོང་ངམ་མིན། །མཐོང་མིན་ཞུགས་ཀྱི་ཕུང་པོ་འབར་བ་ཙམ། །དྲུག་པ་རྒྱུ་འགོག་པ་ནི། ཁྱོད་
ཐུགས་དྲི་མས་རྟག་ཏུ་མ་གོས་པས །སྐུ་གསུང་ཐུགས་ཀྱི་སྤྱོད་པ་གཙང་བ་ཡིས། །དུག་གསུམ་ཉེས་
པའི་རྒྱུ་ཚོགས་རིང་ནས་བཏང་།།ཚུལ་མིན་ཡིད་བྱེད་རྣམ་རྟོག་རྒྱུ་བ་མེད།།
བདུན་པ་འབྲས་བུ་འགོག་པ་དུས་དང་འཚམ་པར་འདུལ་བའི་ཐབས་མཁས་ཀྱིས །སྐུ་ལ་སྨེ་
བ་གནག་བག་སྐྱོན་དང་བྲལ། །འཁྲུལ་པའི་བག་ཆགས་ངན་པ་ཀུན་སྤངས་པས། །མི་སྡུག་མཚན་
མའི་སྐྱོན་གྱིས་བརྫི་བ་མེད། །བརྒྱད་པ་རྗེས་གནང་གིས་འགོག་པ་ནི།ཟོ་མདོག་བདེ་བ་བལ་ལྟར་འཇམ་
པའི་སྐུ། །འཚོ་ཞིང་གཞེས་པ་ཡིད་འཕྲོག་སྐྱེད་མོས་ཚལ། །བསྲུང་བའི་བྱ་བ་གཡེལ་ན་དེ་བཞིན་
མཛོད། །དགའ་བདེའི་སྣང་བ་ནུབ་པར་གོར་མ་ཆག །དགུ་པ་དབང་གིས་འགོག་པ་ནི། ཀུན་ལ་སྙོམས་པའི་
དགེ་སྦྱོང་མཆོག་བརྙེས་པས །ཕྱག་རི་ས་མདངས་གསལ་བསོད་ནམས་ཞིང་མཆོག་ཁྱོད། །སུམ་
23

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
རྩེན་གཤེགས་པས་ལྷ་རྣམས་སྨིན་གྲོལ་ཀྱང་། །བདག་ཅག་དོན་ཕྱིར་མ་ག་དྷ་འདིར་བཞུགས། །བཅུ་
པ་མ་གུས་པས་འགོག་པ་ནི ཕྲ་མོའི་གནས་ལུགས་ཇི་བཞིན་གཟིགས་པ་ལས། །རིང་ནས་གསལ་བ་ཕྱག་
{༡༦ན}རིས་ཟབ་པ་ནི། །མགོན་ཁྱོད་གནས་གཞན་འབྱོན་ནམ་མ་ཡིན་ཀྱང༌། །དང་བའི་ཡིད་ཀྱི་ངང་
ཚུལ་སྨྲས་པ་ལགས། །
བཅུ་གཅིག་པ་ཤིས་བརྗོད་ཀྱིས་འགོག་པ་ནི།རྗེས་སུ་དགེ་བའི་ཡོངས་དག་ཆོས་སྟོན་པས། །ཕྱག་རིས་
རིང་དུ་བཀྲ་བའི་བཅོམ་ལྡན་ཁྱོད། །སྒྱུ་འཕྲུལ་དོན་གྱི་དགོངས་པ་ཤིས་གྱུར་ཅིག །བདག་ཅག་
མགོན་མེད་ཐུགས་ཀྱིས་བཟོད་ལགས་སམ། །བཅུ་གཉིས་པ་རྩུབ་མོས་འགོག་པ་ནི བློ་དང་འཚམ་པའི་
བསླབ་ཆོས་ཀུན་སྟོན་པའི །ཞལ་དཀྱིལ་རིང་མིན་བལྟ་བས་ཆོག་མི་ཤེས། །སྐལ་ངན་གཏི་མུག་ཅན་
གྱི་ལེགས་སྐར་ཁྱོད། །མནར་མེད་དམྱལ་བའི་དུཿཁ་བཟོད་པར་འཚལ། །བཅུ་གསུམ་པ་གྲོགས་ཀྱིས་འགོག་
པ་ནི ཕྱི་ནང་ཆོས་རྣམས་སྙིང་པོ་མེད་རྟོགས་པས། །ཤིན་ཏུ་དམར་འཛུམ་མཆུ་སྒྲོས་མཛེས་པ་ཁྱོད། །
དབེན་པའི་ནགས་སུ་གཤེགས་ན་ལ་གོར་མཛོད། །ཕྱིས་ནས་ཚངས་དབང་གསོལ་འདེབས་གེགས་
སུ་འགྱུར། །བཅུ་བཞི་པ་འབད་པས་འགོག་པ་ནི། འཇམ་པོའི་ཚིག་གིས་འདུལ་བས་ལྗགས་མཉེན་པ། །མི་སྨྲ་
ཚལ་དུ་གཤེགས་ཞེས་བརྗོད་འདོད་མོད། །གསུང་མཆོག་དམ་པ་ཆོས་ཀྱི་སྒོ་ཕྱེ་ནས སྨིན་གྲོལ་
མཛོད་ཅེས་སྨྲས་པ་ཅི་བྱར་ཡོད།།
བཅོ་ལྔ་པ་གཞན་དབང་གིས་འགོག་པ་ནི། འཐད་སྒྲུབ་རིག་པ་སྟོན་མཁས་ལྗགས་སྲབ་པའི། །མགོན་
ཁྱོད་ཞི་བའི་བདེ་བ་ལ་སྦྱོར་ཀྱང༌། །ཐེག་གསུམ་རིགས་ཅན་རེ་བསྐོང་ངམ་མིན། །འཇིག་རྟེན་མེས་
པོ་ཇི་བཞིན་བདག་ཀྱང་འདོད། །བཅུ་དྲུག་པ་ཐབས་ཀྱིས་འགོག་པ་ནི། ཆོས་འདུལ་དཔག་པར་དཀའ་བའི་
ལྗགས་དམར་བ། །སྣ་ཚོགས་འགྲོ་བའི་ཁམས་བཞིན་བསྟན་ན་ཡང་། །སྒྲ་དོན་ཇི་ལྟར་ཞེན་པར་མི་
འགྱུར་བའི། །ཐབས་ལ་མཁས་པའི་གསུང་གི་དམ་པ་སྩོལ། །བཅུ་བདུན་པ་ཁྲོ་བས་འགོག་པ་ནི། ཉེས་པའི་
བསྙེངས་བྲལ་འབྲུག་སྒྲའི་དཔལ་འཛིན་པར །སྐྱོན་གྱིས་བསྐུར་བའི་ལྷས་བྱིན་ཁྱོད་ཉིད་ཀྱི། །ཚུལ་
མིན་བསླབ་པ་ལྔ་ཡིས་གཞན་{༡༦བ}འདྲིད་པ། །ད་ནི་གདུངས་བས་འགྱོད་ཀྱང་ཅི་ཞིག་བྱ །བཅོ་
བརྒྱད་པ་མྱ་ངན་སྙིང་རྗེས་འགོག་པ་ནི རྣ་བར་འཇེབས་ལས་གསུང་སྙན་འཇམ་པའི་བཅུད། །ཚུལ་བཞིན་མ་
24

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
མྱང་བཀུར་སྟི་མ་བྱས་ཤིང༌། །བསོད་ནམས་ཡེ་ཤེས་ཚོགས་ཀྱི་ཤས་མེད་པར། །ལྔ་པའི་ལམ་འདིར་
ཉེ་བར་ཡིད་མ་བདེ། །
བཅུ་དགུ་པ་འགྱོད་པས་འགོག་པ་། ཀུན་སྦྱོར་སྤངས་པས་མཆེ་བ་ཟླུམ་པ་ཡིས། །ཡོན་ཏན་ཆ་ཤས་
ཙམ་ཡང་མ་གྲུབ་ལ། །རང་དོན་ཞི་བདེའི་སྐལ་བ་མི་ལྡན་ཞིང༌། །མངོན་མཐོའི་ལམ་བྲལ་འཚོ་བ་
ཟད་འདི་འཕངས། །ཉི་པ་ཐེ་ཚོམ་གྱིས་འགོག་པ་ནི།ཅི་འདི་ཀེ་ལ་ཤ་ཡི་ས་འཛིན་ནམ། །ཡང་ན་ཤེལ་
དཀར་རྡུལ་བརྩེགས་ལྷུན་པོའམ། །གདུལ་དཀའ་འདུལ་བས་ཐབས་མཁས་འཕྲིན་ལས་
ཀྱིས ཡིད་འཕྲོག་མཆེ་བ་རྣོ་ལས་གཞན་དུ་མིན།ཉེར་གཅིག་པ་སྦྱར་བས་འགོག་པ་། ཤིན་ཏུ་དཀར་ལ་
དྭངས་ཤིང་གསལ་པ་ཡི། །ཉོན་མོངས་དྲི་མ་མེད་པའི་མཆེ་བ་དཀར། །མཐོང་བ་ཙམ་གྱིས་དོན་དང་
ལྡན་པ་འདི །ཡོད་བཞིན་འདི་སྣང་ཆོས་ལ་ཞེན་པ་མེད། །ཉེར་གཉིས་པ་དོན་གཞན་འགོག་པ་ནི།རབ་དཀར་
མཆེ་བ་མི་མཉམ་མེད་པ་ཡིས། །འཁོར་འདས་མཉམ་པ་ཉིད་དུ་རྟོགས་པ་མཚར །འོན་ཀྱང་ཆོས་
རྣམས་རང་བཞིན་གདོད་མ་ནས། །རང་དབང་ཉིད་དུ་གྲུབ་པ་ཡོད་མ་ཡིན། །ཉེར་གསུམ་པ་རྒྱུས་འགོག་པ་།
མཆེ་བ་བྱིན་གྱིས་ཕྲ་བའི་མཛེས་པ་ཉིད། །ཀུན་ལས་ཕུལ་དུ་བྱུང་ཞེས་མི་བསྟོད་དེ། །རིང་ནས་ཐེག་
གསུམ་མངོན་པར་རྟོགས་པ་ཡི།།ཡོན་ཏན་མ་ལུས་ཕ་མཐར་ཕྱིན་པ་ཉིད། །1
བདུན་པ་གཞན་བཀོད་པའི་རྒྱན་ལ་བརྒྱད་ཡོད་པའི།དང་པོ་ཀུན་ཁྱབ་ཀྱི་དོན་གཞན་བཀོད་པ་ནི།ཐབས་ཤེས་
མཆོག་ལ་གནས་པས་ཤངས་མཐོ་བ། །རྣམ་པ་གཞན་དུ་གཡོ་བ་ཉིད་དུ་སྣང༌། །རྒྱུ་རྐྱེན་ཚོགས་པའི་
གཞན་དབང་གྱུར་པ་རྣམས། །སྐད་ཅིག་ཉིད་ལ་འགྱུར་ལྡོག་རང་གི་གཤིས། །གཉིས་པ་ཁྱད་པར་ལ་གནས་
པའི་དོན་{༡༧ན〕གཞན་བཀོད་པ་ནི། ཡིད་འཕྲོག་ཤངས་ནི་མཆོག་ཏུ་རྣམ་དག་པས། །ཡོངས་དག་འཁོར་གྱི་
དཀྱིལ་འཁོར་ཕུན་སུམ་ཚོགས། །ནོར་འཛིན་ཆོས་བཞིན་སྐྱོང་བ་མི་ཡི་དབང༌། །དེ་ཡི་དགོངས་པ
བསྒྲུབ་པའི་བློན་དང་ལྡན། །
གསུམ་པ་སྦྱར་བའི་དོན་གཞན་བཀོད་པ་། སྒྲིབ་མེད་སྤྱན་གྱི་དབང་པོ་ཡངས་པ་ནི། རྒྱ་ཆེན་གནས་
རྣམས་རབ་ཏུ་གསལ་བར་བྱེད། །རྟ་ལྗང་ཅན་གྱི་འོད་སྟོང་འབར་བ་ཡིས། །འཇིག་རྟེན་མ་ལུས་ཀུན་
ནས་རྣམ་པར་བཀྲ །བཞི་པ་འགལ་བའི་དོན་གཞན་བཀོད་པ་ནི། མཐའ་ཡས་འགྲོ་བ་སྒྲོལ་བས་རྫི་མ་སྟུག །
25

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སྐལ་བ་ངན་པའི་ཡིད་དང་མི་འཚམ་པར། །བསིལ་ཟེར་ཅན་གྱི་འོད་དཀར་སྣང་བ་ཡང་། །ལས་ཅན་
འགའ་ལ་ཚ་བའི་རེག་པ་སྟེར །ལྔ་པ་མི་འོས་པའི་དོན་གཞན་བཀོད་པ་ནི།འགྲོ་བ་གཞོན་ནུ་མ་ཡིས་ཡིད་མགུ་
བས། །པད་མའི་འདབ་མ་མཛེས་པའི་སྤྱན་ཡངས་པ། །འགའ་ཡི་ཡིད་ལ་གདུངས་པའི་རྐྱེན་ལྡན་
ཡང་། །ལས་ངན་བག་ཆགས་བཙན་པོའི་གཤིས་སུ་གྱུར། །དྲུག་པ་འོས་པའི་དོན་གཞན་བཀོད་པ་ནི། གང་སྐུ་
ཞལ་གྱི་སྨིན་ཚུགས་རིང་བ་ཡིས། །འབྱུང་འགྱུར་དངོས་རྣམས་རིང་ནས་རྗེས་སུ་གཟིགས། །དབང་
ཕྱོགས་རྟ་བདུན་བདག་པོའི་འོད་ཟེར་གྱིས །ཁོར་ཡུག་ཡངས་པའི་ཕྱོགས་རྣམས་གསལ་བར་
བྱེད། །བདུན་པ་འོས་པ་དང་མི་འོས་པའི་དོན་གཞན་བཀོད་པ་ནི། ཆོས་འདུལ་འཇམ་པས་སྨིན་མ་རྗེས་མཐུན་
ཡང་། །མེ་ལྔ་བསྟེན་པས་བདེ་བ་ཇི་ལྟར་བསྐྱེད། །པད་མའི་དགྲ་ཡིས་གདུངས་པར་འོང་ན་ཡང་། །
རྟ་ལྗང་ཅན་གྱིས་བསིལ་བར་ཇི་ལྟར་རིགས།།
བརྒྱད་པ་མི་འོསཤིང་འོས་པའི་དོན་གཞན་བཀོད་པ་ནི།གཡོ་སྒྱུའི་ཚིག་དག་ཡིད་ལ་འཚམ་འགྱུར་ན། །
མཉེས་གཤིན་ཐུགས་ཀྱིས་སྨིན་མ་སྣུམ་པར་རིགས། །རྒྱལ་བའི་བཀའ་ཡང་ཤེས་བཞིན་ཁྱད་
གསོད་ན། །མི་དབང་ཚིག་དག་རྣ་བར་ཅིས་མི་གཟོན། །བརྒྱད་པ་ལྡོག་པ་ཅན་གྱི་རྒྱན་ལ་བཅུ་ཡོད་པའི དང་པོ་
གཅིག་གི་ལྡོག་པ་ཅན་ནི།ཉོན་མོངས་སྡུག་{༡༧བ}པའི་རྐྱེན་རྣམས་ཇི་བཞིན་གཟིགས། །སྨིན་པའི་སྤུ་
ཚོགས་མ་ལུས་ཀུན་ནས་མཉམ། །ཟས་གཙང་སྲས་པོ་ལོངས་སྤྱོད་རྫོགས་སྐུར་མཚུངས། །འོན་ཀྱང་
སརྐུརམསུ
མ་དག་ཞིང་གི་གདུལ་བྱའི་གཉེན། །གཉིས་པ་གཉིས་ཀྱི་ལྡོག་པ་ཅན་། གང་གི་ཕྱག་ཟུང་རིང་ཞིང་རབ་ཏུ་
རྒྱས །སྲིད་པའི་སྡུག་བསྔལ་མ་ལུས་བཟློག་པ་ཡི། །འཇམ་མགོན་བླ་མ་མཁྱེན་པའི་གཏེར་དང་
མཚུངས། །རབ་མཛེས་ཟུར་ཕུད་པཎ་ཞྭས་སོ་སོར་དབྱེ། །
གསུམ་པ་སྦྱར་བའི་ལྡོག་པ་ཅན་ནི། ཕ་རོལ་དཔུང་གི་གཡུལ་ལས་རྣམ་པར་རྒྱལ། །སྙན་ཟུང་མི་
མཉམ་མེད་པ་མེས་པོའི་ལྷ། །ཐུབ་པའི་དབང་པོ་འཇིག་རྟེན་གསུམ་གྱི་མགོན། །འཁོར་ལོས་བསྒྱུར་
པ་མི་ཡི་འཇིག་རྟེན་དབང༌། །བཞི་པ་འགོག་པའི་ལྡོག་པ་ཅན་། འགྲོ་རྣམས་མངོན་མཐོ་ངེས་ལེགས་བདེ་ལ་
བཀོད། །སྒྲ་འཛིན་དབང་པོ་རྟག་ཏུ་མ་ཉམས་ཤིང༌། །གསལ་མོད་རྨོངས་པའི་སྒྲིབ་པ་མ་སྤངས་
པས །རྒྱལ་བའི་སྲས་རྣམས་ཁྱོད་ཀྱིས་དོ་ཟླ་མིན། །ལྔ་པ་གཏན་ཚིགས་ཀྱི་ལྡོག་པ་ཅན་ནི ལྟ་བ་ངན་པས་
26

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
གང་ཐུགས་མི་འཕྲོག་ཅིང༌། །དཔྲལ་བ་ལེགས་པར་འབྱེས་པའི་ཡོན་ཏན་ནི། །མཚུངས་མེད་ཞི་
བདེའི་བདག་ཉིད་འབྱུང་བའི་ཕྱིར། མི་གཡོའི་སར་གནས་རྒྱལ་བ་རྣམས་ལས་དམན། །དྲུག་པ་རྟེན་
ལྡོག་པ་ཅན་ནི། ལོག་སྨྲ་འཇོམས་པའི་དབྲལ་བ་དབྱེས་ཆེ་ཉིད། །ལོངས་སྤྱོད་རྫོགས་དང་བུ་རམ་ཤིང་
པའི་ཁྱད། །འོག་མིན་ཞིང་གི་མགོན་ལྔ་ལྡན་སྐུ།།ལྔ་བདོའི་འགྲོ་བ་འདྲེན་པ་ཤཱཀྱའི་རྒྱལ། །
བདུན་པ་དཔེ་ལས་དཔེ་ཅན་ལྷག་པའི་ལྡོག་པ་ཅན་ནི ཚངས་པ་གཞན་དོན་སྨོན་ལམ་རྫོགས་པ་
དང་། །ཤིན་ཏུ་རྒྱས་པའི་ཡན་ལག་མཆོག་དང་བྲལ། །རྣམ་འདྲེན་ཁྱོད་ནི་ཁྱད་པར་དེ་དག་དང༌། །
སྟོབས་བཅུ་མི་འཇིགས་མ་འདྲེས་ཡོན་ཏན་ལྡན། །བརྒྱད་པ་མཚུངས་ཆོས་དང༌།འབྱེད་བྱེད་གཉིས་ཀ་མཚུངས་པའི་
སྒྲས་དངོས་སུ་ཟིན་པའི་ལྡོག་པ་{༡༨ན〕ཅན་ནི། ངག་གི་དབང་ཕྱགས་འཇམ་དབྱངས་ཡབ་ཡུམ་གཉིས། །འདོད་
ཡོན་སྲེད་བྲལ་དབུ་སྐྲ་གནག་པ་སྟེ། །རྒྱལ་བའི་ཡབ་གཅིག་འབར་བའི་རལ་གྲི་བསྣམས། །ངག་
དབང་ལྷ་མོ་སྙན་འགྱུར་རྒྱུད་མང་འཛིན། །དགུ་པ་མཚུངས་ཆོས་མ་ཟིན་པ་འབྱེད་བྱེད་ཀྱི་སྒྲས་དངོས་སུ་ཟིན་པའི་ལྡོག་པ་
ཅན་ནི། མཐོང་སྒོམ་སྒྲིབ་སྤངས་དབུ་སྐྲ་སྟུག་པ་ཡི། །ཉི་མའི་གཉེན་དང་བློ་བཟང་རྒྱལ་བའི་དབང་། །
ཟས་གཙང་སྲས་པོ་མང་བཀུར་རིགས་སུ་འཁྲུངས། །མ་ཏི་བྷ་དྲ་མལ་གྱི་རྒྱུད་དུ་བལྟམས། །
བཅུ་པ་རིགས་མཐུན་ལྡོག་པ་ཅན་། མཐར་འཛིན་ཡོངས་བྲལ་དབུ་སྐྲ་འཇམ་པ་ཡི། །ཐུབ་དབང་
ཆུ་འཛིན་ཀློང་ལས་མ་བྱུང་ཞིང༌། །ཀླུ་དབང་ཚོགས་ཀྱིས་བདག་གིར་མ་བཟུང་བའི། །འགྲོ་བ་ཡོངས་
ཀྱི་ཕན་བདེའི་རེ་བ་སྐོང༌། །དགུ་པ་སྲིད་པ་ཅན་གྱི་རྒྱན་ལ་གསུམ་ཡོད་པའི། དང་པོ་གྲགས་པའི་བཀག་ནས།ཕྱི་རོལ་གྱི་སྒྱུ་
ཅུང་ཟད་ཀྱིས་འབྲས་བུ་རང་གི་ངོ་བོ་ཉིད་སྟོན་པའི་སྲིད་པ་ཅན་ནི། ཆགས་པས་འཁྲུགས་མིན་དབུ་སྐྲ་མ་འཛིངས་
པས །ཐུབ་དབང་མ་གསོལ་དྲང་སྲོང་ནགས་སུ་བྱོན། །ཚིག་གིས་མ་བསྐུལ་གྲངས་མེད་འཁོར་
ཚོགས་འདུས། །མ་བརྡུང་དབྱར་གྱི་རྔ་ཆེན་གྲགས་པའི་དུས། །གཉིས་པ་ཡོངས་གྲགས་ཀྱི་རྒྱུ་བཀག་ནས།ནང་གི་
རྒྱུ་ཅུང་ཟད་དང་བཅས་པའི་འབྲས་བུ་སྟོན་པའི་སྲིད་པ་ཅན་།རྩུབ་པའི་ཚིགས་སྤངས་དབུ་སྐྲ་མི་གཤོར་བས། །ཐུབ་
མཆོག་མ་འདྲིས་འགྲོ་ཀུན་མཛའ་བའི་བཤེས། །འབད་རྩོལ་མེད་པར་འཕྲིན་ལས་ཀུན་ཏུ་འཇུག11
དབུགས་ཀྱིས་བསྐུལ་མིན་ཚངས་པའི་དབྱངས་དང་ལྡན། །གསུམ་པ་གྲགས་མ་གྲགས་ཀྱི་གཉིས་ཀ་བཟློག་ནས།
འབྲས་བུ་རང་གི་ངོ་བོ་ཉིད་སྟོན་པའི་སྲིད་པ་ཅན་ནི། བྱང་ཆུབ་ཡན་ལག་མེ་ཏོག་བཀྲམ་པ་ལས །སྨན་གྱིས་མ་
27

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བགོས་དབུ་སྐྲ་དྲི་ཞིམ་ཞིང༌། །རྫས་མེད་ཚུལ་ཁྲིམས་དྲི་ངད་རབ་ཏུ་ལྡང༌། །བྱི་དོར་མ་བྱས་གཟི་འོད་
ཕྱོགས་སུ་འཕྲོ། །
བཅུ་པ་བསྡུས་བརྗོད་ཀྱི་རྒྱན་ལ་བཞི་ཡོད་པའི དང་པོ་སྤྱིའི་བསྡུས་བརྗོད་ནི། ཕྱག་ཞབས་དཔལ་པེའུ་བཀྲ་
ཤིས་གཡུང་དྲུང་གསལ། །ཀུན་{༡༨བ}ནས་མཛེས་པ་ཐུབ་དབང་རྣམ་སད་ལྗོན། །རིང་དོར་ཨེ་རཎྜ་
ལ་བསྟེན་པ་དང༌། །གངྒཱ་ལས་གཞན་བ་ཚྭར་འཇུག་པ་རྨོངས། །གཉིས་པ་ཁྱད་གཞི་ཐ་དད་ཅིང་།ཁྱད་ཆོས་
མཚུངས་པའི་བསྡུས་བརྗོད་ནི། ལེགས་བཤད་ཉེ་བར་བསྟན་པའི་གསུང་མཉེན་ཞིང༌། །མདོ་སྔགས་ཟུང་
འབྲེལ་ལམ་བཟང་གསལ་བར་མཚོན། །འགྲོ་ལ་གཅིག་ཏུ་བྱམས་ཤིང་བརྩེ་བ་ཡི། །རྡོ་རྗེ་འཆང་
དངོས་བདག་གི་མངོན་དུ་ཐོབ། །གསུམ་པ་ཁྱད་གཞི་ཐ་དད་ལ།གསུང་དབྱངས་ཡན་ལག་དྲུག་ཅུ་དང་སྦྱར་བ་ཁྱད་ཆོས་
མཚུངས་ཤིང་།མི་མཚུངས་པའི་བསྡུས་བརྗོད་ནི།མཐོང་ཆོས་བདེར་གནས་འཇམ་པའི་གསུང་མཆོག་ལྡན། །སྙན་
ཚིག་སྨྲ་བའི་ངག་གི་དཔལ་སྟེར་ཞིང་། །བདུད་རྩིའི་བཅུད་ལྡན་འདོད་པའི་མྱོས་བུམ་རྒྱས །ལན་བུ་
རིང་དུ་འཕྱང་བའི་ཚངས་སྲས་མ །བཞི་པ་སྔོན་མེད་བསྡུས་བརྗོད་། བཟང་པོའི་དོན་དང་རབ་ལྡན་ཡིད་དུ་
འོང་། །ཡན་ལག་ལྔ་ཡིས་ལམ་མཆོག་གསལ་བར་བྱེད། །རྟག་ཏུ་རྒྱུན་ཆད་མེད་པར་སྒྲོགས་པ་ཡི། །
དབྱར་གྱི་རྔ་གསང་འདི་ནི་ཉམས་སུ་མྱོང་། །བཅུ་གཅིག་པ་ཕུལ་བྱུང་གི་རྒྱན་ལ་བཞི་ཡོད་པའིདང་པོ་ཁྱད་དུ་འཕགས་
པའི་ཕུལ་བྱུང་། སྟོབས་བཅུ་མངའ་བ་ཐུབ་པའི་དབང་པོ་ཡི། །བཟང་པོའི་ཚིག་གི་ཡིད་དུ་འཐད་པའི་
གསུང༌།།རབ་སྙན་དྲི་ཟའི་རྒྱུད་མང་སྒྲ་སྙན་དང་། །ཚངས་པའི་དབྱངས་ཀྱིས་ཆ་ཙམ་མཚོན་མ་ཡིན།།
གཉིས་པ་ཐེ་ཚོམ་ཕུལ་བྱུང་ནི། འཇིག་རྟེན་ལས་འདས་བླ་མེད་ཡེ་ཤེས་ཀྱི། །རྗེས་སུ་འགྲོ་བ་ཐུབ་པའི་
གསུང་མཆོག་གི། །ཡུལ་ལས་འགོང་བའི་ཇི་སྙེད་ཤེས་བྱའི་གནས། །མཆིས་སམ་མ་མཆིས་བདག་ཡིད་
དཔྱང་ཐག་འཛིན། །གསུམ་པ་ངེས་བ་ཕུལ་བྱུང་ནི།ཉོན་མོངས་བག་ཆགས་མ་ལུས་ཀུན་སྤངས་པའི །གསུང་
དབྱངས་དྲི་མ་མེད་པས་དུས་གསུམ་གྱི། །རྒྱུ་དང་འབྲས་བུའི་གནས་ཚུལ་མ་ལུས་པ། །མངོན་སུམ་ཉིད་
དུ་ཇི་བཞིན་གསལ་བར་ངེས །བཞི་པ་མཚར་ཕུལ་བྱུང་ནི།མིང་ཚིག་ཡི་གེ་ཀུན་{༡༩ན〕ནས་གྲགས་པ་ཡི། །
རབ་ཏུ་གསལ་པའི་དབྱངས་ཀྱི་ང་རོ་ནི། །དོག་པ་མེད་པར་ཤོང་བའི་ཞིང་ཁམས་འདི། །ཡོངས་སུ་ངལ་བ་
མེད་པ་ཨེ་མ་མཚར །བཅུ་གཉིས་པ་རབ་རྟོག་གི་རྒྱན་ལ་གསུམ་ཡོད་པའི དང་པོ་སེམས་ལྡན་རབ་རྟོག་ནི། མུ་སྟེགས་ཚོགས་
28

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
ཀུན་རྣམ་པར་འཇོམས་པ་ཡི། །གང་གི་གསུང་དབྱངས་སྙན་ཞིང་འཇེབས་པ་ནི། །དྲི་ཟའི་རྒྱུད་མང་ཟིལ་
གྱིས་གནོན་པའི་ཆེད།།ཐུགས་ཀྱིས་དགོངས་པ་མངོན་དུ་མཛད་དམ་སྙམ། །
གཉིས་པ་སེམས་མེད་རབ་རྟོག་ནི ཚུལ་བཞིན་སྒྲུབ་པས་ངེས་པར་འབྱུང་བ་དང༌། །ལྡན་པས་གང་
གསུང་ཉན་པར་འོས་པ་ལ། །སེམས་མེད་པད་མའི་ཚོགས་རྣམས་འཛུམ་པ་ཡིས །འབའ་མ་ཕྱེ་ཞིང་
སོ་ཕྲེང་ངོམས་པ་འདྲ །གསུམ་པ་ཏིང་ངེ་འཛིན་གྱི་རབ་རྟོག་ནི།ཕ་རོལ་རྒོལ་བའི་ཚོགས་ཀྱི་ཀླན་ཀ་
བརྒྱས །རྟག་ཏུ་མི་ཚུགས་རབ་ཏུ་བརྗིད་པ་ཡིས། །མུ་སྟེགས་ཚོགས་རྣམས་སྙིང་ལ་སྐྲག་པ་
བཞིན། །སྐལ་ལྡན་ལེགས་པའི་ལམ་ལ་དཀྲི་བ་བཞིན། །བཅུ་གསུམ་པ་རྒྱུའི་རྒྱན་ལ་བཅུ་དྲུག་ཡོད་པའི དང་པོ་
སྐྱེད་བྱེད་ཀྱི་རྒྱུ་ཐོས་པ་ཙམ་གྱིས་གྲོ་བའི་ཡིད་འཕྲོག་པའི། །སྙན་པའི་གསུང་གི་ཀུན་ནས་དགའ་བ་
བསྐྱེད།།ཐོས་དོན་ཚུལ་བཞིན་སྒྲུབ་པའི་ཤེས་རབ་ཀྱིས། །རྣམ་གྲོལ་བླ་ན་མེད་པའི་བདེ་བ་ཐོབ། །
གཉིས་པ་ཉམས་བྱེད་འགྲུབ་པའི་ནི གསུང་སྙན་དུལ་བས་སྲིད་པའི་མཚང་རྡོལ་བ། །འདོད་
ཆགས་ལ་སོགས་ཉོན་མོངས་ཚོགས་རྣམས་འཇོམས། །མརྒད་མདངས་ཀྱིས་ནོར་འཛིན་བྱུགས་པ་
ཡིས །བསིལ་བའི་རེག་པ་མ་ལུས་ཉམས་པར་བྱེད། །གསུམ་པ་རྣམ་པར་འགྱུར་བའི་རྒྱུ་ནི།བསླབ་པ་བཅས་
པའི་ཐབས་ལ་མཁས་པ་ཡིས། །སྒྲ་འཛིན་ཡུལ་དུ་མི་རྩུབ་འཇམ་པར་འགྱུར། །མཐར་འཛིན་ལྟ་བའི་
དྲི་མས་དག་པ་ལས། །དད་པའི་སྤུ་ལོང་ཀུན་ནས་རྒྱས་པས་བྱེད། །བཞི་པ་འཐོབ་བྱའི་རྒྱུ་ནི བསླབ་པའི་
མཚམས་ལས་འགོང་པར་གྱུར་པ་ཡི། །འགྲོ་བ་རྣམས་ལ་ངེས་པར་འབྱུང་བའི་ཐབས། །བྱམས་བརྩེའི་
ཐུགས་ཀྱིས་རྗེས་སུ་བསྟན་{༡༩བ}པ་ལས། །དཔག་པར་དཀའ་བའི་གསུང་མཆོག་མི་བརླང་བ།།
ལྔ་པ་ཤེས་བྱེད་ཀྱི་རྒྱུ་ལའང་གཉིས་ཀྱི་དང་པོ་ཕྱིའི་ཤེས་བྱེད་ཀྱི་ནི།མི་སྲུན་ཉག་ཕྲན་བདག་པོའི་དཔུང་
ཚོགས་བཅོམ །མཐའ་བྲལ་ཆོས་ཀྱི་དབྱིངས་ལ་མཉམ་པར་གཞག །རབ་ཏུ་དུལ་བ་དྲུག་ཅུའི་
དབྱངས་སྙན་ཀྱིས། །ཐེག་གསུམ་འདུལ་བའི་གོ་འཕང་དམ་པ་ཐོབ། །དྲུག་པ་ཤེས་བྱེད་ཀྱི་རྒྱུ་ལ་གཉིས་ཡོད་
པའི་གཉིས་པ་ནང་ཤེས་བྱེད་ཀྱི་རྒྱུ་ནི།ཐུབ་གསུང་རྣ་བའི་ལམ་དུ་སྙན་པ་ཡིས །ཕྱི་རོལ་ཡུལ་ལ་རྣམ་པར་
གཡེང་བ་སྤངས། །འདྲེན་བྱེད་བརླན་ཅིང་ལུས་སྐྱེས་རབ་གཡོ་བའི། །མི་ལྡོག་དད་པའི་དབང་པོ་
མཆོག་ཏུ་རྒྱས། །བདུན་པ་སྔོན་མེད་པའི་བྱེད་རྒྱུ་ནི།ཏིང་འཛིན་བསྐྱེད་པའི་ཚོགས་ལྡན་པ་ལས །མཐའ་
29

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཡས་འགྲོ་རྣམས་ཤིན་སྦྱངས་བདེ་བས་ཚིམ། །སྤོང་བའི་འདུ་བྱེད་ཚོགས་རྣམས་མ་བསྟེན་
པས། །བྱིས་རྣམས་བདག་འཛིན་བདེ་དང་བྲལ་བས་གདུངས། །བརྒྱད་པ་ཞིག་ནས་མེད་པའི་བྱེད་རྒྱུ་ནི། ལྷག་
མཐོང་བློ་ཡིས་རབ་ཏུ་དགའ་བསྐྱེད་པས །ཁྱོད་གསུང་སྙན་པས་སེམས་ཀྱང་ཚིམ་པར་བྱེད། །འདི་
སྣང་རྩེ་དགའི་སྣང་བ་ནུབ་གྱུར་ཏེ། །ཕྱི་མར་འཚེང་བའི་ཆོས་ཀྱི་བསོད་ནམས་བསྐྱེད། །
དགུ་པ་ཕན་ཚུན་མེད་པའི་བྱེད་རྒྱུ་ནི། ཐེ་ཚོམ་གཅོད་མཛད་སྙིང་ལ་དགའ་བསྐྱེད་པས། །གསུང་
མཆོག་འདི་ནི་འབྲུག་གི་སྒྲ་མ་ཡིན། །སྤོང་ཁང་གནས་ནི་འདུ་འཛིའི་ཁྱིམ་མ་ཡིན། །རྩེ་གཅིག་སྒྲུབ་
ལ་འབད་འདིས་ཡིད་དགའ་འོ། །བཅུ་པ་སྤངས་ནས་མེད་པའི་བྱེད་རྒྱུ་ནི། ཐུབ་རྣམས་ལོག་པའི་ལམ་ནི་རིང་
ནས་སྤངས །ངེས་མེད་འཇུག་པའི་བསམ་པ་ཀུན་དང་བྲལ། །སྒོ་གསུམ་ཉེས་བའི་རྩ་བ་དྲུངས་
དགའ་བདེ་བསྲེད་པའི་
ཕྱུངས་ནས། །དགའ་བདེ་བསྐྱེད་པའི་གསུང་མཆོག་རྨད་དུ་བྱུང༌། །བཅུ་གཅིག་པ་མེད་པ་ལས་འབྲས་བུ་མེད་
པ་བསྐྱེད་པའི་བྱེད་རྒྱུ་ནི།གུས་རྟག་བརྩོན་པས་རིང་ནས་འབད་པ་ལས །སྒྲུབ་ལ་གཞོལ་བས་བསམ་པ་
མེད་མིན་པས །དུས་[༢༠ན]གསུམ་བདེ་བར་གཤེགས་པ་ཐམས་ཅད་ལས། །ངལ་ཞིང་དུབ་པས་
ཡོངས་སུ་གདུངས་བ་མེད། །བཅུ་གཉིས་པ་རིང་འབྲས་ཀྱི་རྒྱུ་ནི།དྲང་སྲོང་མཆོག་གི་ཆོས་རྣམས་ཀུན་ཤེས་
པས། །ཟབ་མོའི་དབྱངས་ཀྱིས་ཐེག་གསུམ་གདུལ་བྱ་ལ། །རྒྱུ་འབྲས་ཐེག་པའི་སྨིན་གྲོལ་མཛད་པའི་
མཐུས། །བདག་ཀྱང་མང་ཐོས་རྣམ་དཔྱོད་བློ་གྲོས་འཕེལ། །བཅུ་གསུམ་པ་རྒྱུ་འབྲས་ལྷན་ཅིག་པའི་། ཟབ་
འབུས། །བདག་ཀྱང་
དོན་མ་འདྲེས་རྣམ་པར་རིག་པའི་གསུང༌། །འདོད་རྒུར་ཐོས་འཛིན་ཡུལ་དུ་བསྒྲགས་པ་དང༌། །ལྷན་
ཅིག་ཐོས་བསམ་སྒོམ་པའི་ཤེས་རབ་ཀྱིས །ཇོ་འབྲོམ་ཡབ་སྲས་མཐར་ཐུག་དགོངས་པ་གྲུབ །བཅུ་
བཞི་པ་འབྲས་བུ་སྔ་བའི་རྒྱུ་ནི། སྐལ་བཟང་ལྔ་སྡེ་བརྒྱད་ཁྲིའི་ལྷ་རྣམས་ཀྱིས། །བདེན་བཞིའི་ཆོས་ཀྱི་གནས་
ལུགས་མངོན་སུམ་མཐོང༌། །དེ་ནས་དཔེ་མཁྱུད་མེད་པར་ཐུབ་དབང་གིས། །རྣམ་པར་གསལ་བའི་
ཆོས་ཀྱི་འཁོར་ལོ་བསྐོར། །བཅོ་ལྔ་པ་རིགས་མིན་གྱི་རྒྱུ་ནི།འདིར་ནི་གཟུར་གནས་དཔྱོད་ལྡན་དགའ་བྱེད་
པའི། །དྲི་མེད་བསླབ་ཚིག་ཉི་འོད་སྤྲོས་པ་ན། །ཡིད་ཅན་རྣམ་པར་དཔྱོད་པའི་བློ་གྲོས་ཀྱི། །སྐྱེས་
ཚོགས་རྣམས་ཟུམ་པར་རིགས་སམ་ཅི། །
བཅུ་དྲུག་པ་རིགས་པའི་རྒྱུ་ནི། མངོན་པར་དགའ་བྱེད་རྣམ་ཀུན་གཟིགས་པ་ཡིས། །དགག་སྒྲུབ་
30

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
གནང་བའི་བསླབ་བྱ་མཛད་པ་རྣམས། །ཐོས་པའི་བརྟུལ་ཞུགས་ངུར་སྨྲིག་འཛིན་པ་དག །ཉམས་སུ་
བླངས་པའི་དགའ་སྟོན་སྤྱོད་པར་རིགས། །བཅུ་བཞི་པ་ཕྲ་མོའི་རྒྱན་ལ་གཉིས་ཡོད་པའི།དང་པོ་ཟུར་གྱི་ཕྲ་། བླློ་
ལས་འདས་པའི་ཀུན་ཤེས་བྱེད་པ་ཡི། །ལྟ་བས་མི་ངོམས་ཞལ་གྱི་དཀྱིལ་འཁོར་ལས །འཛུམ་པའི་
འོད་ཟེར་ཁ་དོག་སྣ་ལྔ་ཡིས། །ཕྱོགས་བཅུའི་ཞིང་ཁམས་མ་ལུས་ཁྱབ་པར་བྱས །གཉིས་པ་རྣམ་པའི་ཕྲ་ནི།
བསམ་གྱིས་མི་ཁྱབ་ཆོས་རྣམས་སྟོན་མཁས་པའི །རྣམ་པར་རིགས་མཛད་བདག་ཉིད་ཆེན་པོ་
རྣམས། །མེ་ཏོག་མདའ་ཅན་དཔུང་གི་མཚོན་ཆ་ཡང༌། །རབ་མཛེས་འདབ་སྟོང་{༢༠བ}བརྩེགས་
པའི་གུར་ཁྱིམ་ཕུབ། །བཅོ་ལྔ་པ་ཆའི་རྒྱན་ལ་བཞི་ཡོད་པའིདང་པོ་ཟོལ་གྱིས་སྤེད་པའི་འོས་པའི་ཆ་རྒྱན་ནི།ཚད་མར་གྱུར་
པ་རིགས་པའི་གསུང་མངའ་པས། །ཡིད་ཆེས་དད་པའི་སྤུ་ལོང་རྒྱས་པ་ལ། །རིང་ནས་དྲིན་གྱིས་
བསྐྱངས་པའི་ཕ་མ་ཡི། །ངང་ཚུལ་དྲན་པས་སྐྱོ་བའི་ཟོལ་ལ་བརྟེན། །གཉིས་པ་ཟོལ་གྱིས་སྤེད་པའི་མི་འོས་པའི་
ཆ་རྒྱན་།སྣ་ཚོགས་གདུལ་བྱའི་དབང་པོའི་སྐལ་པ་དང༌། །འཚམ་པར་སྟོན་མཛད་འབྲེལ་བའི་གསུང་
དབྱངས་ཀྱི། །ཐོས་པའི་མཆོག་གྱུར་ཨཱ་ནནྡ་པ་ཡི། །བསམ་པ་ཇི་བཞིན་བག་ཡངས་གནས་ལ་
བཀོད། །
གསུམ་པ་བསྟོད་པའི་ཟོལ་གྱིས་སྨད་པའི་ཆ་། ཟློས་པའི་སྐྱོན་བྲལ་དོན་དང་ལྡན་པའི་གསུང༌། །ཐོས་
པ་ཙམ་གྱིས་དད་གུས་ཤུགས་དྲག་པས། །རང་དབང་བདག་དང་ཀུན་གཞི་རང་རིག་སོགས། །བདེན་
རྒྱས་དད་གུསཤུག བང་བདག་
པའི་གསུང་ངག་སྒྲ་བཞིན་ཀུན་ཏུ་ཞེན། །བཞི་པ་སྨད་པའི་ཟོལ་གྱིས་བསྟོད་པའི་ཆ་ནི།མུ་སྟེགས་ཚོགས་རྣམས་
ཐམས་ཅད་སྐྲག་པར་མཛད། །འཇིགས་མེད་གདོང་ལྔའི་གད་རྒྱངས་ཆེར་སྒྲོགས་པས། །ལོག་པར་
སྨྲ་བ་མཐའ་དག་ས་འོག་ཏུ། །བཅིངས་ངལ་དུབ་བསྟེན་པ་སྙིང་རྗེའི་གནས། །བཅུ་དྲུག་པ་རིམ་པ་ཅན་
རྒྱན་ནི། རྣམ་འདྲེན་ཁྱོད་ཀྱི་གསུང་དབྱངས་རྒྱ་ཆེ་ཞིང་། །སྐུ་ཡི་བཀོད་པ་ཀུན་ཁྱབ་ཟབ་ཡངས་
ཐུགས། །གཉིས་འཐུང་དབང་པོ་ལྷ་ཡི་རྫིང་རིང་དང༌། །རིན་ཆེན་འབྱུང་གནས་རྣམས་ཀྱིས་རིམ་
བཞིན་མཚོན། །བཅུ་བདུན་པ་དགའ་བའི་རྒྱན་ལ་གཉིས་ཡོད་པའི་དང་པོ་དངོས་ཐོབ་ཀྱི་དགའ་བའི་རྒྱན་ནི།ཟབ་མོའི་གསུང་
དབྱངས་འབྲུག་སྒྲའི་ངག་གི་དཔལ། །སྦྱིན་མཛད་ཚངས་སྲས་མ་ཡི་ཡིད་འཕྲོག་ཞལ། །མཐོང་ཞིང་
གསུང་སྙན་ངོམས་མེད་མྱོང་པ་ཡི། །དགའ་བདེའི་དཔལ་གྱིས་བདག་ཡིད་ཀུན་ཏུ་ཚིམ།།
31

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
གཉིས་པ་གཟུགས་བརྙན་གྱི་དགའ་བའི་རྒྱན་ནི། གཟུང་འོས་གདེངས་ཅན་དབང་པོའི་སྙན་འགྱུར་
གྱིས། །ལེགས་པར་བཤད་པའི་བརྡ་སྤྲོད་བརྩོན་{༢༡ན]པ་ཡིས། །སྐྱོ་ངལ་མེད་པར་རྣམ་པར་དཔྱོད་
པའི་མཐུས། །ཚད་མེད་བདེ་བ་མཆོག་གི་རྣམ་པར་རོལ། །བཅོ་བརྒྱད་པ་ཉམས་ལྡན་གྱི་རྒྱན་ལ་བརྒྱད་ཡོད་པའི་
དང་པོ་སྒེག་པའི་ཉམས་ཀྱི་རྒྱན་། རབ་དགའ་ལ་སོགས་དྲི་ཟའི་ཚོགས་རྣམས་ཀྱི། །དྲུག་ལྡན་སྙན་པའི་སྒྲ་
ཡིས་དགའ་བསྐྱེད་པར། །གང་གི་གསུང་དབྱངས་སྙན་ཞིང་འཇམ་པ་ཡིས། །བསམ་གཏན་བདེ་བ་
དཔག་མེད་ཅི་ཡང་མྱོང༌། །གཉིས་པ་དྲགཤུལ་གྱི་ཉམས་རྒྱན་ནི།སྙན་འཇེབས་ཀ་ལ་པིང་ཀའི་དབྱངས་ལྡན་
ལྷའི། །སྒྱུ་འཕྲུལ་སྲིད་གསུམ་བདག་མོ་འཁོར་བཅས་ཀྱི། །མདུན་སར་དམ་ཚིག་ཉམས་པའི་བདུད་
ཀྱི་ཚོགས། །སྐད་ཅིག་ཙམ་ཡང་འཚོ་བའི་གོ་སྐབས་བྲལ། །གསུམ་པ་དཔའ་བའི་ཉམས་ཀྱི་རྒྱན་ནི།ཚད་མེད་
ཚངས་པའི་དབྱངས་ལྡན་མགོན་ཁྱོད་ཀྱི། །ཡན་ལག་བཞི་པའི་དཔུང་ཚོགས་མ་བཤམ་ཞིང༌། །རྣམ་
མང་གོ་མཚོན་གཡུལ་དང་མི་ལྡན་པར། །བདུད་སྡེ་འཇོམས་པའི་ཐུབ་ཆེན་དཔའ་བོ་མཚར། །
བཞི་པ་སྙིང་རྗེའི་ཉམས་ཀྱི་རྒྱན་ནི བཀྲེས་སྐོམ་ཚ་གྲང་སྣ་ཚོགས་སྡུག་བསྔལ་གྱིས། །ངལ་ཞིང་
དུབ་པའི་ཉམ་ཆུང་སྲོག་ཆགས་རྣམས། །ཤང་ཤང་ཏེའུའི་གདངས་ཀྱི་སྙན་པའི་གསུང༌། །ཐོས་པས་
སྐལ་བ་དམན་པ་སྙིང་རྗེའི་གནས། །ལྔ་པ་མི་སྡུག་པའི་ཉམས་ཀྱི་རྒྱན་ཟླ་བྲལ་ལྷ་ཡི་དབང་པོའི་དབྱངས་
ལྡན་པའི། །དྲང་སྲོང་མཆོག་གིས་གདུལ་དཀའི་སྣོད་མིན་འགའ། །མི་གཙང་འདམ་གྱིས་སྤགས་པའི་
རྫིང་བུ་རུ །རྟག་ཏུ་ངལ་བ་མེད་པར་ཀུན་ཏུ་རྒྱུ། །
དྲུག་པ་བཞད་གད་ཀྱི་ཉམས་རྒྱུན་ནི།ཕྱོགས་ལས་རྣམ་པར་རྒྱལ་བ་རྔ་སྒྲའི་དབྱངས། །ཐོས་པ་ཙམ་
གྱིས་བདུད་དང་མུ་སྟེགས་རྣམས། །འཇིགས་པས་འགྲེ་ལྡོག་ཕན་ཚུན་འཛིང་བ་ཡིས །ས་ལ་འགྱེལ་
ཞེང་མི་གཙང་བརྒྱུད་མར་འདོར། །བདུན་པ་རྨད་བྱུང་གི་ཉམས་རྒྱན་ནི། བྱམས་བརྩེའི་སྙིང་སྟོབས་ཕུལ་བྱུང་
མགོན་པོ་ཁྱོད། །བཟང་པོའི་དྲིལ་ཕྱིས་སྐུ་མཉེ་ཚད་མེད་དང༌། །ཡོན་ཏན་བརྗོད་པས་ཀུན་ནས་
བསྟོད་ན་ཡང༌། །གང་ཐུགས་ཁེངས་{༢༡བ]པ་མེད་པ་ངོ་མཚར་རྨད། །བརྒྱད་པ་འཇིགས་རུང་གི་ཉམས་རྒྱན་ནི།
དྲག་པོའི་ཧཱུཾ་སྒྲ་མི་དམའ་ས་གསུམ་འགེངས། །གདུག་པའི་མི་བཟད་མཚོན་ཆ་ཀུན་ནས་གདེངས། །
དུས་འཛིན་ཕོ་ཉའི་གྲོང་ཁྱེར་གཡོ་ཞིང་ལྡེམ། །དྲེགས་པ་སྡེ་བརྒྱད་འཇིགས་པའི་མཆེ་བ་འབར། །བཅུ་
32

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
དགུ་པ་གཟི་བརྗིད་ཅན་གྱི་རྒྱན་ནི།གསུང་དབྱངས་སྒྲ་ཀུན་རྗེས་སུ་ཞུགས་པ་ཡིས །བདུད་དང་མུ་སྟེགས་
ཚོགས་ཀུན་བཅོམ་ན་ཡང༌། །ལྟ་ངན་གྲུབ་མཐའི་མུ་ཅོར་སྨྲ་བ་རྣམས། །ཞུམ་པ་མི་དགོས་སྐྱབས་སུ་
བསྟེན་པར་རིགས། །ཉི་པ་རྣམ་གྲངས་བརྗོད་པའི་རྒྱན་ནི། བསྙེལ་བ་མེད་ཅིང་ཚིག་ཟུར་བྱིན་ཆགས་
པས །ཟབ་རྒྱས་གདམས་པའི་དོན་རྣམས་མ་ནོར་ཞིང༌། །ཐར་འདོད་གདུལ་བྱའི་བློ་དང་རྗེས་
མཐུན་པར།།སྟོན་པའི་གསུང་ངག་དད་པའི་ཡིད་ལ་ཆགས། །
ཉེར་གཅིག་པ་ཀུན་ཕན་གྱི་རྒྱན་ནི། མ་ཚང་མེད་པར་རྟག་ཏུ་ཉེར་གནས་པའི། །འབད་མེད་འཕྲིན་
ལས་དུས་སུ་གྲུབ་གྱུར་ཏེ། །སྲིད་དང་ཞི་བའི་ཕུན་ཚོགས་གཡང་གི་དཔལ། །ཅི་དགར་འཇོ་བའི་དུས་
སྟོན་བླ་ན་མེད། །ཉེར་གཉིས་པ་རྒྱ་ཆེ་བའི་རྒྱན་ལ་གཉིས་ཡོད་པའི་དང་པོ་བསམ་པ་རྒྱ་ཆེ་བའི་རྒྱན་།རྙེད་བཀུར་ཆོས་
དང་ཞུམ་པ་མི་མངའ་བས །བྱམས་བརྩེའི་ཐུགས་ཀྱི་གཟིགས་པ་རྣམ་པ་ལྔས །གསོ་སྦྱོང་ལོ་
གནས་སྒྱུ་འཕྲུལ་ཆེན་ཡི། །རྨི་ལམ་རྣམ་པས་ལྷུམ་ཞུགས་ཟས་གཙང་སྲས །གཉིས་པ་འབྱོར་པ་ཆེ་
བའི་རྒྱན་ནི།བསྙེངས་པ་དང་བྲལ་གསུང་ནི་མི་ཞན་པས། །ལྔ་ལྡན་ལོངས་སྤྱོད་རྫོགས་པ་གངས་ཅན་
མཚོ། །དྲི་མེད་འོད་གསལ་ནོར་བུའི་གཞལ་མེད་ཁང༌། །རབ་འབྱམས་ཞིང་གི་ཕོ་བྲང་ལྷམ་མེར་
གསལ། །ཉེར་གསུམ་པ་བསྙོན་དོར་རྒྱན་ལ་གསུམ་ཡོད་པའི་དང་པོ་ཆོས་ལ་བསྙོན་དོར་གྱི་རྒྱན་ནི།འཇིག་རྟེན་རྣམ་འདྲེན་
ཐུབ་པའི་དབང་པོ་ཡི། །ཟབ་མོའི་གསུང་དབྱངས་སྐྱོ་མེད་རབ་དགའ་བའི། །ཡན་ལག་དྲུག་ཅུ་
ན)ལས་བརྒལ་གྲངས་མེད་པའི།{༢༢ན〕ལས་བརྒལ་གྲངས་མེད་པའི། །མཐའ་ཡས་གདུལ་བྱའི་སྣང་ངོར་རྗེས་སུ་འགྲོ།
གཉིས་པ་ཡུལ་ལ་བསྙོན་པའི་རྒྱན་།རིག་པའི་གནས་རྣམས་ཀུན་ལ་ཁྱབ་པའི་གསུང༌། །སྐལ་ངན་
འོན་པའི་བར་སྙན་ཞིང་འཇམ། །སྐལ་ལྡན་སྐྱེ་བོ་བགྲང་ཡས་ཚོགས་རྣམས་ཀྱི། །སྒྲ་འཛིན་ལམ་དུ་
ཐོས་པས་ངོམས་པ་མེད། །གསུམ་པ་རང་བཞིན་ལ་བསྙོན་པའི་རྒྱན་ནི། མཐའ་ཡས་འགྲོ་དོན་རྫོགས་ཤིང་ཆུབ་
པ་ཡི། །མགོན་ཁྱོད་ཀྱི་གསུང་གི་རང་བཞིན་ནི། །མཁར་ཉལ་ཚོགས་ཀྱི་ལེགས་བྱས་དཔུང་གི་མཐུ། །
སྩོལ་མེད་རྔ་ཆེན་བསྒྲགས་པ་ཉིད་དུ་སེམས། །ཉེར་བཞི་པ་སྦྱར་བའི་རྒྱན་ལ་དགུ་ཡོད་པའི་དང་པོ་ཚིག་ཐ་དད་མིན་པའི་
སྦྱར་བའི་རྒྱན་། ནམ་ཡང་ཆད་པ་མེད་པའི་རྒྱུན་ཆགས་ཤིང༌། །རང་རང་སྐལ་བ་ཇི་བཞིན་རྗེས་སུ་
འཇུག །དཔག་མེད་འདུ་འཛིའི་གནས་ལས་དྲངས་པ་ཡི། །རྟག་ཏུ་ངོམས་པ་མེད་པའི་ལྷ་ཡི་སྒྲ། །
33

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
གཉིས་པ་ཐ་དད་ཚིག་འདྲའི་སྦྱར་བའི་རྒྱན་ནི། དྲུག་ལྡན་དབྱངས་ཀྱིས་འགྱུར་བ་སྣ་ཚོགས་ཤིང༌། །ཚིག་དོན་
འབྲེལ་ཆགས་བརྗོད་བྱ་ཡོངས་སུ་རྫོགས། །སྲིད་པར་མི་མཐུན་དམ་པའི་ལོངས་སྤྱོད་མཆོག །ཉོན་
མོངས་གདུངས་པ་སེལ་བའི་སྨན་གྱི་ཕུལ། །
གསུམ་པ་བྱ་བ་ཐ་དད་མིན་པའི་སྦྱར་བའི་རྒྱན་། སྙན་ཞིང་བརྗིད་ཆགས་ཐོས་པས་མི་ངོམས་པ། །
གསུང་གཅིག་སྒྲ་ཀུན་རྫོགས་པར་བྱེད་པ་དང༌། །ངག་དབང་ལྷ་མོའི་རྒྱུད་མང་བསྐུལ་བའི་སྒྲས། །མ་
ལུས་མཁས་པའི་ཡིད་ནི་འགུགས་པར་བྱེད། །བཞི་པ་བྱ་བ་འགལ་མིན་གྱི་སྦྱར་བའི་རྒྱན་ནི།དུ་མའི་དོན་གྱི་རྣམ་
རིག་ཉེར་གནས་པའི། །ཐུབ་པའི་གསུང་གིས་དབང་པོ་ཀུན་ཚིམ་བྱེད། །གཞན་གསོས་བུ་ཡི་
གདངས་སྙན་གླུ་དབྱངས་ཀྱིས། །གཞན་དག་ཡིད་ལ་ཀུན་དགའི་བདེ་བ་སྦྱིན། །ལྔ་པ་འགལ་བའི་ལས་ཅན་
གྱི་སྦྱར་བའི་རྒྱན་ནི། མ་སྨད་དམ་བཅའི་རྗེས་སུ་འགྲོ་བ་ཡི། །ཇི་བཞིན་མཁྱེན་དང་བརྩེ་བའི་བདག་ཉིད་
ཅན། །རྒྱལ་བའི་སྲས་རྣམས་སྒྲིབ་པའི་ཚོགས་ཀུན་འཇོམས། །ཚད་མེད་སྤང་རྟོགས་ཡོན་ཏན་ལྷུན་
{༢༢བ}གྱིས་རྫོགས །དྲུག་པ་ངེས་པ་ཅན་གྱི་སྦྱར་བའི་རྒྱན་། རྟག་ཏུ་མི་འགྱུར་ངག་གི་མཆོག་སྦྱིན་པ། །
འཇམ་དཔལ་དབྱངས་ཉིད་དྲི་ཟའི་བུ་མོ་མིན། །ཟབ་ཡངས་གཏིང་མཐའ་རྟག་ཏུ་མི་ངོམས་པ། །
མཁྱེན་པའི་གཏེར་ཏེ་རིན་ཆེན་འབྱུང་གནས་ཅི།།
བདུན་པ་ངེས་པ་འགོག་པའི་སྦྱར་བའི་རྒྱན་། བསྙེངས་པའི་དྲི་མ་དང་བྲལ་མ་བརྟབས་པ །དུས་
གསུམ་གཟིགས་པ་མངའ་བའི་གསུང་ལ་སྟེ། །གཞན་དུ་རི་དྭགས་ཚོགས་ལ་དབང་བསྒྱུར་
བའི། །འཕྲོག་བྱེད་དབང་པོའི་སྒྲ་སྐད་ལ་ཡང་མཐོང༌། །བརྒྱད་པ་འགལ་མེད་ཀྱི་སྦྱར་བའི་རྒྱན་ནི། ཉེ་རིང་མེད་
པར་ཀུན་ཏུ་བསྒྲགས་པའི་གསུང༌། །ཕྱོགས་ཀྱི་འཁོར་ལོའི་ཁྱོན་ཀུན་ཡོངས་སུ་ཁྱབ །ལེགས་བྲིས་
ཚོགས་རྣམས་བག་མེད་གནས་ལས་དྲངས། །འགྲོ་བའི་ཡིད་དབང་ཚིམ་པའི་བདེ་བ་སྦྱིན། །དགུ་པ་
འགལ་བ་ཅན་གྱི་སྦྱར་བའི་རྒྱན་ནི། ཀུན་བྱང་ཆོས་རྣམས་དཔེ་རུ་བསྒྱུར་མཁས་པའི། །ཁྱོད་གསུང་རྣམ་པ་
ཀུན་གྱི་མཆོག་དང་ལྡན། །གསལ་ཞིང་བརྗིད་བག་ལྡན་ཡང་འབྲུག་སྒྲ་མིན། །སྙན་ཞིང་ཡིད་དགར་
འོང་མོད་རྔ་སྒྲ་མིན། །
ཉེར་ལྔ་པ་ཁྱད་པར་བརྗོད་པའི་རྒྱན་ལ་ལྔ་ཡོད་པའི་དང་པོ་ཡོན་ཏན་མ་ཚང་བའི་ཁྱད་པར་བརྗོད་པའི་རྒྱན་ནི། རྣམ་
34

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
འདྲེན་ཁྱོད་ཀྱི་ཡན་ལག་དྲུག་ཅུའི་གསུང༌། །རྣོ་ངར་རྩུབ་པའི་རེག་པ་དང་བྲལ་ཡང༌། །ཉོན་མོངས་
དུག་གསུམ་སྲིད་པའི་སྡུག་བསྔལ་དང༌། །བདུད་ཀྱི་དཔུང་ཚོགས་མ་ལུས་འཇོམས་པར་བྱེད །གཉིས་
པ་རིགས་མ་ཚང་བའི་ཁྱད་པར་བརྗོད་པའི་རྒྱན་ནི།རིན་ཐུགས་ཀྱི་ཡོན་ཏན་ཡེ་ཤེས་སྡེ་ཚན་ཉེར་གཅིག་དང་སྦྱར་། ཆེན་བྱང་ཆུབ་
ཕྱོགས་ཀྱི་ཡོན་ཏན་རྣམས། །ཡོངས་སུ་རྫོགས་པ་འོག་མིན་ཞིང་གི་མགོན། །མི་དབང་བྲམ་ཟེའི་
རིགས་སུ་མ་འཁྲུངས་ཀྱང༌། །འཇིག་རྟེན་ཡོངས་ཀྱི་གཙུག་ཏུ་མངོན་པར་མཆོད། །གསུམ་པ་བྱ་བ་མ་ཚང་
བའི་ཁྱད་པར་བརྗོད་པའི་རྒྱན་ནི། རིང་མོ་ཞིག་ནས་ཚངས་པའི་གནས་བཞི་ལ། །ཤིན་ཏུ་གོམས་པའི་འཇིག་
རྟེན་འདྲེན་པ་རྣམས། །མན་ངག་ཟབ་མོའི་རྣལ་{༢༣ན〕འབྱོར་མ་བསྟེན་ཀྱང༌། །ཕུན་ཚོགས་སྡེ་
བཞིའི་འབྱོར་པ་དབང་དུ་བསྡུས །བཞི་པ་རྫས་མ་ཚང་བའི་ཁྱད་པར་བརྗོད་པའི་རྒྱན་ནི།སྤྲུལ་པའི་ལམ་དང་
མཐོང་ཆོས་བདེར་གནས་པའི། །ཏིང་འཛིན་མཆོག་གི་རྣམ་རོལ་ཐུབ་པའི་དབང༌། །དཔུང་ཚོགས་
ཡན་ལག་བཞི་དང་མི་ལྡན་ཀྱང༌། །བདུད་ཀྱི་དམག་ཚོགས་མ་ལུས་ཕམ་པར་བྱས། །
ལྔ་པ་རྒྱུ་མ་ཚང་པའི་ཁྱད་པར་ཅན་གྱི་རྒྱན་།མཐར་གནས་སྙོམས་འཇུག་ཡོན་ཏན་ཀུན་རྫོགས་
པའི། །རྣམ་རྟོག་མེད་པར་རྟག་ཏུ་མཉམ་གཞག་ཅིང༌། །རྗེས་ཐོབ་བྱ་བ་ལྷུན་གྱིས་གྲུབ་པ་ཡི །ཕན་
དང་བདེ་བའི་མཆོད་སྦྱིན་དགའ་སྟོན་མཛད། །ཉེར་དྲུག་པ་མཚུངས་སྦྱོར་རྒྱན་ལ་གཉིས་ལས་དང་པོ་བསྟོད་པའི་
མཚུངས་སྦྱོར་གྱི་རྒྱན་། སྐལ་བཟང་རྣམ་འདྲེན་གསུམ་པ་འོད་སྲུང་དང༌། །པད་དཀར་ལྟར་བསྔགས་སྟོན་
པ་ཐུབ་པའི་དབང༌། །རྒྱལ་ཚབ་དམ་པ་མི་ཕམ་མགོན་པོ་རྣམས། །ཟད་པ་བཅུ་ཡི་ཡོན་ཏན་ལྷུན་
གྱིས་གྲུབ། །གཉིས་པ་སྨད་པའི་མཚུངས་སྦྱོར་གྱི་རྒྱན་ནི།རྣམ་པར་བཀྲ་བའི་ཁ་དོག་དབྱིབས་ཀྱི་ཚོགས། །ནམ་
མཁའ་དང་ནི་རྣམ་པར་ཤེས་པའི་ཁམས། །མཐའ་དག་ཟིལ་གྱིས་གནོན་པའི་རྣལ་འབྱོར་གྱིས། །སྒྱུ་
འཕྲུལ་ཟབ་མོས་མཚར་ཅིར་ཡང་བསྐྱེད། །ཉེར་བདུན་པ་འགལ་བའི་རྒྱན་ལ་དྲུག་ཡོད་པའི་དང་པོ་གཞི་ཐ་དད་པའི་བྱ་
བ་འགལ་བའི་རྒྱན་ནི། དགའ་མའི་བདག་པོའི་སྡེ་དང་བཅས་པ་ཡི། །འཇིག་རྟེན་ཀུན་ཏུ་དུག་གསུམ་
འཕེལ་བར་བྱེད། །བདུད་འདུལ་ཐུབ་པ་ཆེན་པོའི་ཏིང་འཛིན་གྱིས །ཉོན་མོངས་གདུང་བའི་ངལ་བ་
མ་ལུས་སེལ། །
གཉིས་པ་གཞི་གཅིག་གི་བྱེད་པ་འགལ་བའི་རྒྱན་ནི། ཆགས་ཐོགས་བྲལ་བ་སྨོན་གནས་མཁྱེན་པ་
35

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཡིས། །རྟག་ཏུ་ཡིད་གཉིས་དྲི་མ་སེལ་བར་བྱེད། །མེ་ཏོག་མདའ་ཅན་བྲན་དུ་གྱུར་པ་དག །ཡིད་ལ་
བཟོད་དཀའི་མྱ་ངན་སྐྱེད་པར་བྱེད། །གསུམ་པ་གཞི་གཅིག་གི་ཆོས་དུ་མ་འགལ་པའི་རྒྱན་ནི།མངོན་ཤེས་དྲུག་ལྡན་
སྟོབས་བཅུ་མངའ་བ་ཡི། །ཡིད་འོང་དབུ་སྐྲའི་ཚོགས་རྣམས་སྟུག་ཅིང་གནག །{༢༣བ}ཐགས་བཟང་
བཞི་བཅུའི་ཚེམས་ཕྲེང་རབ་ཏུ་དཀར། །འཇམ་མཉེན་ལྗགས་ཀྱི་དབང་པོ་དམར་ཞིང་མཛེས། །བཞི་པ་
རྫས་འགལ་བའི་རྒྱན་ནི བརྗོད་བྱ་རྗོད་བྱེད་སོ་སོར་རིག་པ་ཡི། །ཐུབ་པ་མཆོག་གི་ངུར་སྨྲིག་རྣམ་གསུམ་
དང༌། །བདུད་རྩིའི་སྨན་གྱིས་བཀང་བའི་དྲང་སྲོང་སྣོད། །རུང་མཐུན་མཚན་ཉིད་ལྡན་པའི་མཁར་
གསིལ་བསྣམས། །ལྔ་པ་གཞི་གཅིག་གི་ལས་འགལ་པའི་རྒྱན་། སྐུ་གསུང་ཐུགས་དང་ཡེ་ཤེས་དག་པ་ཡི། །ཏིང་
འཛིན་འཕྲུལ་གྱི་སྤྲུལ་བསྒྱུར་སྣ་ཚོགས་པས །འཚེ་བ་མིན་ཡང་མུ་སྟེགས་མཐའ་དག་གི །སྙིང་ལ་
གདུང་བ་མི་བཟད་སྟེར་བར་བྱེད།།
དྲུག་པ་སྦྱར་བའི་འགལ་རྒྱན་། ཟབ་ཡངས་གཏིང་མཐའ་བྲལ་བའི་བདག་ཉིད་ཅན། །རྣམ་
འགྱུར་སྟོང་གི་རྩེ་དགའ་ཀུན་ཏུ་སྟོན། །སྙན་ཚིག་སྨྲ་བས་གཞན་གྱི་སྤོབས་པ་འཕྲོག །དབང་བཅུའི་
ཡེ་ཤེས་མཐར་སོན་ལྷག་པའི་ལྷ། །ཉེར་བརྒྱད་པ་སྐབས་མིན་བསྟོད་པའི་རྒྱན་ནི། བདུད་བཞིའི་དཔུང་བཅོམ་
སྟོབས་བཅུའི་དཔལ་མངའ་བའི། །སྲས་ཀྱི་ཐུ་བོ་བྱམས་དང་མཁྱེན་བརྩེའི་བདག །རབ་འབྱམས་
རྒྱལ་ཀུན་མཛད་པའི་ཁུར་ཆེན་འདེགས །ཟབ་རྒྱས་ལམ་བཟང་མཐའ་དག་གསལ་བར་
མཛད། །ཉེར་དགུ་པ་ཟོལ་བསྟོད་རྒྱན་ལ་གསུམ་ཡོད་པའི་དང་པོ་མཐུ་ཕུན་སུམ་ཚོགས་པའི་ཟིལ་བསྟོད་ཀྱི་རྒྱན་ནི ས་གསུམ་
དྲེགས་ལྡན་ཚོགས་རྣམས་དབང་བསྡུས་ཏེ །མ་ལུས་བདུད་ཀྱི་ཚོགས་རྣམས་ཕམ་པར་བྱས། །
མཚར་དུ་ཅི་ཡོད་སྤང་རྟོགས་ཡོན་ཏན་གྱི། །དམ་བཅའ་བཞི་ལ་འཇིགས་མེད་སྤོབས་པ་སྙེད། །གཉིས་
པ་དཔའ་བ་ཕུན་སུམ་ཚོགས་པའི་ཟོལ་བསྟོད་ཀྱི་རྒྱན་ནི། སྐུ་གསུང་ཐུགས་ཀྱི་སྤྱོད་པ་ཡོངས་དག་པས། །ཕྲ་རགས་
ཉེས་པའི་དྲི་མ་ཀུན་ནས་སྤངས། །དེའི་སླད་བསྙེངས་པའི་ཉེས་པ་བཅབ་པ་ཡི། །ཐུགས་ཀྱི་དགོངས་
པ་ཁྱོད་ལ་ཇི་ལྟར་མངའ། །
གསུམ་པ་སྟོབས་ཕུན་སུམ་ཚོགས་པ་སྦྱར་བའི་ཟོལ་བསྟོད་ཀྱི་རྒྱན་ནི། འཇིག་རྟེན་{༢༤ན〕རྣམ་འདྲེན་ཀུན་
མཁྱེན་ཉི་མའི་གཉེན། །རྟག་ཏུ་དྲན་པ་ཉེར་བཞག་རྣམ་གསུམ་གྱིས། །གུས་པའི་གཉེན་དང་རྣམ་པ་
36

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
གཞན་དག་ལ། །རྗེས་སུ་ཆགས་དང་ཁྲོ་བར་ག་ལ་རིགས། །སུམ་ཅུ་པ་ངེས་བསྟན་གྱི་རྒྱན་ལ་གཉིས་ཡོད་པའི་དང་
པོ་མཆོག་གི་ངེས་བསྟན་གྱི་རྒྱན་ནི སྐལ་ལྡན་འགྲོ་རྣམས་རྗེས་སུ་འཛིན་པའི་དུས །ནམ་ཡང་བསྙེལ་བ་མེད་
པའི་ཆོས་ཉིད་ཅན། །བདག་ཉིད་ཆེན་པོ་རྣམས་ཀྱི་རང་བཞིན་ནི། ཀུན་ཏུ་འགྱུར་བ་མེད་པ་དམ་པའི་
གཤིས། །གཉིས་པ་མཆོག་མིན་ངེས་བསྟན་གྱི་རྒྱན་།སྒྲིབ་གཉིས་བག་ཆགས་ཀུན་བཅོམ་ཤཱཀྱའི་ཏོག །སྲིད་
འདིར་བྱོན་པས་སྙིགས་མའི་རྒུད་པ་བསྲིངས། །མི་བཟད་གྲང་བའི་ཚོགས་ཀྱི་རེག་པ་ལས །པད་
མའི་ཚལ་རྣམས་ཀུན་ནས་ཉམས་པ་མཚོན། །
སོ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ཡོད་པའི་དང་པོ་ཡོན་ཏན་ལྷན་ཅིག་བརྗོད་པའི་རྒྱན་ནི། རྟག་ཏུ་འགྲོ་
ལ་བརྩེ་བའི་ཐུགས་རྗེ་དང༌། །གང་གི་མཁྱེན་པ་འགྲོ་ལ་ལྷན་ཅིག་འཇུག །ཟབ་རྒྱས་ཆོས་ཀྱི་
གདམས་པ་སྣ་ཚོགས་དང༌། །སྙན་པའི་གྲགས་པ་ལྷན་ཅིག་སྲིད་འདིར་འགེངས། །གཉིས་པ་བྱ་བ་ཐ་དད་
པའི་ལྷན་ཅིག་བརྗོད་པའི་རྒྱན་ནི མ་འདྲིས་ཆོས་རྣམས་ཡོངས་སུ་རྫོགས་པ་དང༌། །ལྷན་ཅིག་ཤེས་བྱའི་
གནས་རྣམས་མ་ནོར་བཀྲ། །ཨུ་དུམ་ཝ་རའི་ལྗོན་པ་འཁྲུངས་པ་དང༌། །ལྷན་ཅིག་ལུམ་བིའི་ཚལ་དུ་
གཟུགས་སྐུ་བལྟམས། །གསུམ་པ་བྱ་བ་གཅིག་པ་ལྷན་ཅིག་བརྗོད་པའི་རྒྱན་ནི།བདེན་གཉིས་ཤེས་བྱའི་རྣམ་པ་
ཐམས་ཅད་དང༌། །བྱང་ཆུབ་གསུམ་དུ་བགྲོད་པའི་ལམ་གྱི་རིགས། །ཕུང་ཁམས་སྐྱེ་མཆེད་མཁས་
བྱའི་གནས་མ་ལུས། །ཅིག་ཅར་གཟིགས་པའི་ཡེ་ཤེས་ཕ་མཐར་སོན། །སོ་གཉིས་པ་ཡོངས་བརྗེས་ཀྱི་རྒྱན་།
འཕྲིན་ལས་ཉེར་བདུན་དང་སྦྱར་བ། འགྲོ་རྣམས་སྲིད་པའི་འཇིགས་ལས་སྒྲོལ་བའི་ཕྱིར། །མི་བཟད་སྡིག་པའི་
རྣམ་སྨིན་བདག་གིར་མཛད། །བདོག་པའི་དངོས་པོ་བདེ་དགེ་མ་ལུས་པ །ཞེན་མེད་ཐུགས་ཀྱི་ཅི་
དགར་གཏོང་བར་མཛད། །
སོ་གསུམ་པ་ཤིས་བརྗོད་ཀྱི་རྒྱན་ནི། རིས་མེད་ཕྱོགས་{༢༤བ}ཀྱི་འཁོར་ལོའི་ཡིད་ཅན་ཀུན། །ཡང་
དག་བསྡུ་བ་རྣམ་བཞིས་འབངས་སུ་གྱུར། །ཆོས་སྲིད་འབྱོར་པས་རྟག་ཏུ་ཚིམ་གྱུར་ཏེ། །གཞན་དོན་
ལྷུན་གྱིས་འགྲུབ་པའི་བཀྲ་ཤིས་ཤོག །སོ་བཞི་པ་རབ་སྤེལ་གྱི་རྒྱན་ལ་ཕྱག་ལེན་དུ་དཔེར་བརྗོད་གཉིས་མཛད་སྲོལ་ཡོད་
པའི་དང་པོ་གཅིག་ལ་གཅིག་བརྟེན་གྱི་རབ་སྤེལ་གྱི་རྒྱན་། ཉེར་ལེན་ཕུང་པོ་སྡུག་བསྔལ་རང་བཞིན་ཤེས །བྱ་བ་
བཞིན་བརྗོད་པ། ནད་དང་འདྲ་བའི་ཀུན་འབྱུང་སྤང་བར་འདོད། །དཔེ་རྒྱན། བསླབ་གསུམ་སྨན་གྱི་བདུད་
37

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྩི་བསྟེན་པ་ལས །གཟུགས་ཅན་འཕར་མའི་རྒྱན། རྣམ་གྲོལ་ཐར་པའི་ཁང་བཟང་བགྲོད་པར་ཤོག །ཤིས་
བརྗོད་ཀྱི་རྒྱན གཉིས་པ་སྟོབས་མཚུངས་རབ་སྤེལ་གྱི་རྒྱན་ནི། གཞན་དོན་མཐར་ཕྱིན་བསམ་པ་རྣམ་དག་
པས །གནས་ལུགས་དོན་རྣམས་ཇི་བཞིན་གསལ་བར་བྱེད། །ཐུགས་རྗེའི་ག་བུར་བསིལ་སྦྱིན་
བདུད་རྩི་ཡིས། །གཟུགས་ཅན་འཕར་མའི་རྒྱན། ལས་ཉོན་ཚ་བའི་གདུང་བ་འཕྲོག་པར་བྱེད། །གཟུགས་ཅན་
རྒྱན།སོ་ལྔ་པ་དགོངས་པ་ཅན་གྱི་རྒྱན་ནི སྲས་བཅས་རྒྱལ་བའི་བགྲོད་པ་གཅིག་པའི་ལམ། །ཕ་རོལ་ཕྱིན་
པའི་སྤྱོད་པ་ཡོངས་རྫོགས་ཕྱིར། །རྒྱལ་བའི་གསང་གསུམ་ཡོན་ཏན་ཅུང་ཟད་ཙམ །སྡེབ་ལེགས་
ཚིག་གི་སྙན་དངགས་ལམ་དུ་དྲངས། །
སྨྲས་པ། བྱ་བ་རང་བཞིན་བརྗོད་པ། རྣམ་འདྲེན་སྟོབས་བཅུ་མངའ་བའི་གསང་མཛོད་
ལས། །སྤངས་རྟོགས་སྐུ་གསུང་ཐུགས་དང་འཕྲིན་ལས་ཀྱི། །རང་བཞིན་སྒྲ་དོན་རྒྱུད་དུ་ཉེར་དྲངས་
ནས། །དོན་ལྡན་སྔོན་མེད་ལེགས་བཤད་གཏམ་འདི་སྤེལ། །བསྡུས་པའི་གཟིགས་ཅན།མཁས་དང་གྲུབ་
པའི་གཞུང་ལམ་ཉེ་བར་བཟུང༌། །བརྗོད་བྲལ་འཆལ་བའི་གཏམ་གྱི་གོལ་ས་སྤངས །རྣམ་གྲོལ་
སྲོག་གི་བསོད་ནམས་ཟོང་དུ་བཀུགས། །མ་སྨད་སྒོ་གསུམ་འབད་པའི་འབྲས་བུ་མཚར །ཞེས་བྱ་བ་ནི་
བར་སྐབས་ཀྱི་ཚིགས་སུ་བཅད་པ་སྟེ།དབྱངས་ཅན་ཞལ་ལུང་ལས་ལེའུ་གཉིས་པའི་དཔེར་བརྗོད་དོ །།{༢༥ན}
༈ ན་མོ་གུ་རུ་ཝ་གིནྡྲཡ། རབ་སྤེལ།རབ་དཀར་ལྷག་བསམ་འོ་མའི་ཆུ་གཏེར་ལས། །
ལེགས་འཁྲུངས་ངག་གི་མཆོག་སྦྱིན་མཁྱེན་པའི་གཏེར། །ཟླ་འོད་འབུམ་གྱིས་འཁྱུད་པའི་རྩེ་དགའ་
ཅན། །སྒྲ་དབྱངས་རྒྱ་མཚོར་འཇུག་པའི་སྤོབས་པ་སྩོལ །མ་བསྡུས་པའི་གཟིགས་ཅན། དམིགས་མེད་
བྱམས་དང་བརྩེ་བའི་སྒྱུ་འཕྲུལ་གར། །ངུར་སྨྲིག་རྒྱལ་མཚན་འཆང་བའི་གངས་ཅན་མགོན། །བཅུ་
ཕྲག་རིག་པའི་མཛོད་ལ་དབང་འབྱོར་བ །ཚངས་སྲས་བཞད་པའི་རྡོ་རྗེ་སྲིད་ན་རྒྱལ། །བསྡུས་པའི་
གཟུགས་ཅན།ཚིག་སྦྱོར་སྣ་ཚོགས་ཉམས་ཀྱི་གར་མཁན་མ། །མཐའ་བྲལ་ཤེས་བྱའི་དཀྱིལ་འཁོར་མ་
ལུས་པར །ངོ་མཚར་སྒྱུ་འཕྲུལ་རྩལ་གྱི་རྩེན་པ་ཡིས །དཔྱོད་ལྡན་མཁས་པའི་ཡིད་ལ་ཀུན་དགའ་
བསྐྱེད། །གཉིས་པ་ལ་སྒྲ་རྒྱན་དང་།གབ་ཚིག་གི་རྒྱན་གཉིས་ལས།སྒྲ་རྒྱན་ལ་ཟུང་ལྡན།བྱ་དཀའ་བའི་ཁྱད་པར་གཞན།དབྱངས་
སོགས་ངེས་པའི་བྱ་དཀའ་བ་དང་གསུམ།ཟུང་ལྡན་ལ་ཡང་བྱ་སླ་བ་རྐང་པའི་དང་པོ་ན་ཡོད་པའི་ཟུང་ལྡན།བྱ་དཀའ་བ་གནས་གཞན་ན་
38

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཡོད་པའི་ཟུང་ལྡན།མཐའ་ཐོག་སྦྱར་བའི་ཟུང་ལྡན།ཀུན་ཏུ་ཟུང་ལྡན།བསྲེས་པའི་ཟུང་ལྡན།བཟློག་པའི་ཟུང་ལྡན་དང་དྲུག་ཡོད་པའི་
དང་པོ་ལ།བར་མ་ཆོད་པའི་ཐུང་ལྡན།བར་དུ་ཆོད་པའི་ཟུང་ལྡན།ཆོད་ཅིང་མ་ཆོད་པའི་ཟུང་ལྡན་དང་གསུམ་གྱི་དང་པོ་བར་མ་ཆོད་པའི་
ཟུང་ལྡན་ལ གནས་ཀྱི་དབྱེ་བས་བཅོ་ལྔ་ཡོད་པའི་དང་པོ་རྐང་པ་དང་པོའི་ཐོག་མ་ལ་ཡོད་པའི་ཟུང་ལྡན་ནི།ཡ༷ང་ཡང་གསོལ་བ་
བཏབ་པས་བླ་མ་ལྷས། །འགྲོ་ཀུན་རྣམ་དག་ཁྲིམས་ལ་ལེགས་བཀོད་དེ། །ཏིང་འཛིན་ཤེས་རབ་
མཆོག་གི་དགའ་སྟོན་གྱིས། །སྒྲ་དོན་ཚུལ་བཞིན་སྨྲ་བའི་སྤོབས་པ་སྩོལ། །གཉིས་པ་རྐང་པ་གཉིས་པའི་ཐོག་
མ་ལ་ཡོད་པ་ནི། ཆོས་ཀྱི་དབྱིངས་ལས་གཡོ་བ་མི་མངའ་བའི། །མཛེས་མཛེས་ཐུབ་པའི་ཞལ་ལས་ཟབ་
མོའི་ལམ། །ཇི་བཞིན་སྟོན་པའི་རྣམ་དག་ལྟ་བ་ལ། །དགོད་མཛད་འཕྲིན་ལས་རྒྱུན་མི་འཆད་དུ་
འཇུག །གསུམ་པ་རྐང་པ་གསུམ་པའི་ཐོག་མ་ལ་ཡོད་པ་ནི། བདག་ཏུ་རྨོངས་པའི་བྲན་དུ་གྱུར་པ་ཡི། །འགྲོ་ལ་
གཅིག་ཏུ་བརྩེ་བའི་རྒྱལ་བ་{༢༥བ]རྣམས །ལྷད་ལྷད་མགྲིན་པའི་ལམ་ནས་ཆོས་བསྟན་
པས། །གཉིས་སྣང་སྤྲོས་པའི་བག་ཆགས་ཀུན་ནས་བཅོམ། །
བཞི་པ་རྐང་པ་བཞི་བའི་ཐོག་མ་ལ་ཡོད་པ་ནི འཁོར་འདས་ཆོས་ལ་སྲེད་ཅིང་ཞེན་པ་ཡིས །ཡིད་
ཅན་མ་ལུས་སྒྱུ་མ་རྨི་ལམ་བཞིན། །མིང་དུ་བཏགས་པ་ཙམ་དུ་གཟིགས་པ་ཡིས། །ཟབ་ཟབ་བློ་གྲོས་
སྣང་བ་ཀུན་ནས་འཕྲོ། །ལྔ་པ་རྐང་པ་དང་པོ་གཉིས་ཀྱི་ཐོག་མ་ལ་ཡོད་པ་ནི དུང་དུང་འདུན་པའི་ཡིད་ཀྱིས་ཉེར་
དྲངས་པའི། །ཧྲིག་ཧྲིག་འདྲེན་བྱེད་གཡོ་བའི་བློ་ལྡན་རྣམས། །བདེན་པར་དམིགས་པ་མེད་པའི་ཡེ་
ཤེས་ཀྱི། །ཤེས་རབ་ས་གསུམ་མྱུར་དུ་བགྲོད་པར་མཛད། །དྲུག་པ་རྐང་པ་དང་པོ་དང་།གསུམ་པའི་ཐོག་མ་ལ་ཡོད་
པ་ནི མཁས་མཁས་ཐབས་ཀྱི་རྣམ་པ་དུ་མ་ཡིས །སེམས་ཅན་རྣམས་ནི་ཡོངས་སུ་སྨིན་མཛད་
པ། །ཞུམ་ཞུམ་སྐྱོ་བའི་དྲི་མ་རིང་སྤངས་པའི། །དུས་གསུམ་རྒྱལ་བའི་མཛད་པ་འདི་ངོ་མཚར། །
བདུན་པ་རྐང་པ་དང་པོ་དང༌།བཞི་བའི་ཐོག་མ་ལ་ཡོད་པ་། དཀའ་དཀའ་རྒྱལ་སྲས་སྤྱོད་པ་ཕྱོགས་ཀྱི་མཐར། །
སོན་བྱང་ཆུབ་སེམས་དཔའི་ལམ་ལ་སོགས། །མངོན་སུམ་གཟིགས་པའི་ས་ལ་དྲངས་མཛད་པ། །
མཚར་མཚར་རྒྱལ་བའི་འཕྲིན་ལས་བསམ་མི་ཁྱབ། །བརྒྱད་པ་རྐང་པ་གཉིས་པ་དང་།གསུམ་པའི་ཐོག་མ་ལ་ཡོད་པ་
དུས་གསུམ་གཟིགས་ཕ་མངའ་པའི་རྒྱལ་བ་རྣམས། །དམ་དམ་བདེན་པར་རྟག་ཏུ་ཞེན་པ་ཡི། །མང་
མང་འགྲོ་བ་འདྲེན་པའི་ཁུར་འཁྱེར་བ།།མི་མཉམ་ཐུགས་བསྐྱེད་གོ་ཆ་རབ་ཏུ་བརྟག །
39

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དགུ་པ་རྐང་པ་གཉིས་པ་དང༌།བཞི་བའི་ཐོག་མ་ལ་ཡོད་པ་ནི། སངས་རྒྱས་བྱང་ཆུབ་གནས་ལ་འགོད་པའི་
ཕྱིར །ཟབ་ཟབ་ཆོས་ཀྱི་འཁོར་ལོ་རབ་བསྐོར། །སྐལ་ལྡན་ཚོགས་ཀྱང་རྟག་ཏུ་གུས་པ་ཡིས །
ཞིམ་ཞིམ་དམ་པའི་ཆོས་ཀྱི་མཆོག་མྱོང་། །བཅུ་པ་རྐང་པ་གསུམ་པ་དང༌།བཞི་པ་ལ་ཡོད་པ་ནི། སྡུག་བསྔལ་
འདམ་{༢༦ན)གྱིས་གང་བའི་འཇིག་རྟེན་འདིར། །ཅི་དགར་མཁྱམས་པའི་ཉམ་ཐག་འགྲོ་བ་རྣམས། །
མཛེས་མཛེས་རིན་ཆེན་སྣ་ཚོགས་བསྡུས་བའི་འོད། །འཚེར་འཚེར་སངས་རྒྱས་ཞིང་མཆོག་དམ་
པར་དྲོངས། །བཅུ་གཅིག་པ་རྐང་པ་དང་པོ་གསུམ་གྱི་ཐོག་མ་ལ་ཡོད་པ་ནི། མཁས་མཁས་ཤེས་བྱའི་གནས་རྣམས་
མ་ལུས་གཟིགས །བཙུན་བཙུན་ཚུལ་ཁྲིམས་བརྟུལ་ཞུགས་མཆོག་ཏུ་བརྟན། །བཟང་བཟང་
པ་རྒྱ་མཚོའི་ཕ་རོལ་སོན།།བྱང་ཆུབ་མཆོག་ཏུ་ངེས་པའི་མཛད་པ་སྐྱོངས། །
བཅུ་གཉིས་པ་རྐང་པ་དང་པོ་གཉིས་དང༌།བཞི་པ་ལ་ཡོད་པ་ནི། གང་གང་སེམས་ཅན་ཚད་མེད་དོན་
བསྒྲུབ་ཕྱིར། །འབད་འབད་རྩོལ་བ་མི་མངའ་བཅོམ་ལྡན་འདས། །ལྷུན་གྲུབ་འཕྲིན་ལས་ཐོགས་པ
མེད་པ་ལ། །ད༵ད་དད་གུས་པའི་ཡིད་ཀྱིས་བདག་ཕྱག་འཚལ། །བཅུ་གསུམ་པ་རྐང་པ་ཕྱི་མ་གཉིས་དང༌།དང་
པོའི་ཐོག་མ་ལ་ཡོད་པ་ནི།ཡ༷ང་ཡང་སྐྱོ་བ་མེད་པའི་བརྩོན་པ་ཡིས། །གྲངས་མེད་སངས་རྒྱས་བསྟེན་དང་
དམ་ཆོས་ཉན། །ལྷང་ལྷང་གསུང་གི་ཚིག་དོན་ཇི་བཞིན་དུ། །གསལ་གསལ་དྲན་པའི་ཡུལ་དུ་ཡང་
དག་འཛིན། །བཅུ་བཞི་པ་རྐང་པ་ཕྱི་མ་གསུམ་ལ་ཡོད་པ་ནི བྱང་ཆུབ་ཡན་ལག་ཡོངས་སུ་རྫོགས་པའི་
ཕྱིར། །ང༵ལ་ང༵ལ་སྲིད་པར་འཁྱམས་པའི་འགྲོ་བ་རྣམས། །བརྩྭ་བརྩེ་བྱམས་པའི་ཐུགས་ཀྱིས་འདྲེན་
མཛད་པའི། །མྱུར་མྱུར་སྐུ་བཞིའི་ས་ལ་དཀྲི་བར་མཛད།།
བཅོ་ལྔ་པ་རྐང་པ་བཞི་གའི་ཐོག་མ་ལ་ཡོད་པ་ནི ཕྲ་ཕྲ་ལས་འབྲས་ཆུད་མི་ཟ་བའི་གནས། །འཁྲུལ་
འཁྲུལ་དྲི་མ་དང་བྲལ་མངོན་སུམ་དུ། །ལྷམ་ལྷམ་རྣམ་པར་བཀྲ་བའི་ཡེ་ཤེས་ཀྱིས །རྗེན་རྗེན་
གཟིགས་པའི་ས་ལ་ཡང་དག་འཁྲིད། །གཉིས་པ་བར་དུ་ཆོད་པའི་ཟུང་ལྡན་ལ་བཅུ་གསུམ་ཡོད་པའི་དང་པོ་རྐང་པ་དང་པོ་
གཉིས་ཀྱི་ཐོག་མའི་ཟུང་ལྡན་ཆོད་པ་ནི།ཀུན་བྱང་རྒྱུ་འབྲས་བསྡུས་པ་བདེན་པ་བཞི། །ཀུན་ནས་རྫོགས་པར་
མངོན་སུམ་མཐོང་བ་ལ། །འགོད་པའི་རྒྱལ་བ་རྣམས་ཀྱི་འཕྲིན་ལས་ནི། །ད་ལྟ་ཉིད་དུ་མངོན་དུ་
འགྱུར་བར་མཛོད། །གཉིས་པ་རྐང་པ་དང་པོ་དང་གསུམ་པའི་ཐོག་མ{༢༦བ}་ལ་ཡོད་པ་ནི།གཙང་སོགས་ཞེན་པའི་
40

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
ཕྱིན་ཅི་ལོག་གི་བློ། །རིང་དུ་སྤངས་པའི་འཕྲིན་ལས་འཇུག་པ་ཡི། །གཙང་བདེ་རྟག་བདག་དམ་པའི་
ཕར་ཕྱིན་ལ། །མྱུར་དུ་འཇུག་པར་རྒྱལ་བས་བྱིན་གྱིས་རློབས། །གསུམ་པ་རྐང་པ་དང་པོ་དང༌།བཞི་པའི་ཐོག་མ་
ལ་ཡོད་པ་། བློ་ངན་ཕྱིན་ཅི་ལོག་རྣམས་བསྐྱེད་པའི་གཞི། །ཆོས་ཀུན་བདེན་པར་འཛིན་པ་སྤོང་པའི་
ཕྱིར །ངེས་དོན་སྦྲང་རྩིའི་བགོ་སྐལ་འབྱེད་པ་ཡིས །བློ་ཆེན་རྒྱལ་བ་མཆོག་གི་ཐུགས་བསྐྱེད་
བསྐུལ། །བཞི་པ་རྐང་པ་གཉིས་པ་དང༌།གསུམ་པའི་ཐོག་མ་ལ་ཡོད་པ་ནི།ཆོས་རྣམས་མཉམ་པ་ཉིད་དུ་རྟོགས་པ་
ཡིས །རྣམ་པར་བྱང་བ་ཡོངས་སུ་རྫོགས་པའི་ཕྱིར། །རྣམ་མང་འཕྲིན་ལས་རྟག་ཏུ་ཉེར་འཇུག་
པའི།།རྒྱལ་རྣམས་བྱམས་བརྩེའི་སྤྱན་གྱིས་ཉེ་བར་གཟིགས། །
ལྔ་པ་རྐང་པ་གཉིས་པ་དང༌།བཞི་པའི་ཐོག་མ་ལ་ཡོད་པ་།བདེ་གཤེགས་ཀུན་འདུས་སྲས་དང་བཅས་
རྣམས་ཀྱི། །རང་བཞིན་གནས་རིགས་སྦྱོང་བྱེད་དྲུག་ཅུ་ཡིས། །ཡོངས་སུ་སྦྱངས་བས་དྲི་མ་ཀུན་
དག་སྡེ། །རང་བཞིན་རྣམ་དག་ཆོས་ཀྱི་དབྱིངས་ལ་རོལ། །དྲུག་པ་རྐང་པ་གསུམ་པ་དང་།བཞི་པའི་ཐོག་མ་ལ་
ཡོད་པ་ནི འདུས་བྱས་འདུས་མ་བྱས་པའི་ཆོས་རྣམས་ཀུན། །གཉིས་སུ་མངོན་པར་ཞེན་པ་སྤོང་བ་
ཡིས །རྣམ་པར་བྱང་བའི་ཚོགས་ཚང་བ་ལས། །རྣམ་དག་གློ་བུར་སྤྲོས་བྲལ་གནས་སུ་རེག །
བདུན་པ་རྐང་པ་དང་པོ་གསུམ་གྱི་ཐོག་མ་ལ་ཡོད་པ་ནི། རབ་འབྱམས་རྒྱལ་བའི་མི་རྟོག་ཐུགས་རྗེ་ཡིས། །རབ་
མང་འགྲོ་ལ་རྟག་ཏུ་གཟིགས་པ་ལས། །རབ་འབྱམས་འཕྲིན་ལས་རྒྱུན་མི་འཆད་པའི་མཐུས། །མི་
གནས་མྱ་ངན་འདས་པའི་ས་ལ་འགོད། །
བརྒྱད་པ་རྐང་པ་གཉིས་པ་བོར་བའི་གསུམ་གྱི་ཐོག་མ་ལ་ཡོད་པ་། རྒྱལ་སྲས་དཔའ་བོ་རྒྱུ་སྐར་འབུམ་གྱི་
འོད། །མཛད་འཕྲིན་འོད་དཀར་སྣང་བའི་ཁྱུད་ཅན།།རྒྱལ་བ་ཀུན་གྱི་འཕྲིན་ལས་ཁུར་བསྣམས་པ། །
རྒྱལ་{༢༧ན}བའི་གདུང་འཚོབ་བློ་བཟང་གྲགས་པའི་དཔལ། །དགུ་པ་རྐང་པ་དང་པོ་བོར་བའི་ཕྱི་མ་གསུམ་གྱི་
ཐོག་མ་ལ་ཡོད་པ་ནི། གང་གི་ཆོས་ཀྱི་རྒྱལ་མཚན་མཛིན་པའི་མཆོག །སྲས་ཀྱི་ཐུ་བོ་པད་མ་དཀར་པོ་
དངོས། །སྲས་མཆོག་ཟླ་བྲལ་སྨྲ་བའི་ཉི་མ་སོགས །སྲས་དང་བཅས་པའི་ཞབས་པད་གཙུག་ཏུ་
བསྟེན། །བཅུ་པ་རྐང་པ་བཞི་གའི་ཐོག་མ་ལ་ཡོད་པ་ནི།ཆོས་ཀྱི་གནད་དོན་ཚང་ལ་མ་ནོར་བར། །ཆོས་ཀྱི་སྙིང་
པོ་མདོ་སྔགས་ཟུང་འབྲེལ་ལ །ཆོས་བཞིན་སྤྱོད་པའི་དུས་གསུམ་མཁས་པའི་ཚོགས། །ཆོས་ཀྱི་
41

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྒྱལ་པོའི་ཁྲི་ལ་མངའ་ཡང་བསྒྱུར། །བཅུ་གཅིག་པ་རྐང་པ་བཞི་གའི་ཐོག་མ་ཡོད་ཀྱང་རྐང་ཕྱེད་སྔ་ཕྱི་རིགས་མི་གཅིག་པ་།
སྲིད་གསུམ་ཉམ་ཐག་འགྲོ་བ་མ་ལུས་པ། །སྲིད་པའི་འདམ་ལས་དྲངས་ཕྱིར་ཐབས་མཁས་ཀྱིས །
རྒྱ་ཆེན་འཕྲིན་ལས་གང་འདུལ་སྣ་ཚོགས་པས། །རྒྱ་མཚོའི་གོས་ཅན་འགྲོ་བ་ཡོངས་ལ་ཁྱབ །
བཅུ་གཉིས་པ་རྐང་པ་མི་མཉམ་པ་གཉིས་དང་།མཉམ་པ་གཉིས་འདྲ་བའི་ཐོག་མ་ལ་ཡོད་པ་ནི།གསེར་མདོག་ཅོད་
པན་འཆང་བའི་ཆོས་ཀྱི་སྲིད། །ཚུལ་བཞིན་འཛིན་པའི་མཁས་གྲུབ་བྱེ་བའི་ཚོགས། །གསེར་ཞུན་
བཙོ་མའི་རྗེས་སུ་འགྲོ་བའི་ཆོས །ཚུལ་ཁྲིམས་དག་པའི་རྣམ་ཐར་གཙང་མར་སྤྱོད། །བཅུ་གསུམ་པ་རྐང་
པ་ཐོག་མཐའ་གཉིས་དང་། བར་པ་གཉིས་འདྲ་བའི་ཐོག་མ་ཡོད་པ་། བདེ་ལེགས་ཡོན་ཏན་ཀུན་གྱི་གཞིར་གྱུར་པ། །
མཆོག་སྦྱིན་མཛད་པས་སྐལ་ལྡན་རྗེས་བཟུང་སྟེ། །མཆོག་ཐུན་དངོས་གྲུབ་སྦྲང་ཆར་འཇོ་བ་ཡིས། །
བདེ་ཆེན་རྣམ་གྲོལ་གླིང་དུ་འཁྲིད་པར་མཛད། །གསུམ་པ་ཆོད་ཅིང་མ་ཆོད་པའི་ཟུང་ལྡན་ལ་གསུམ་ཡོད་པའི་དང་པོ་
ཕྱེད་སྔ་མ་གཉིས་དང་།ཕྱེད་ཕྱི་མ་གཉིས་འདྲ་ཞིང་།ཆོད་ཅིང་མ་ཆོད་པའི་ཟུང་ལྡན་ནི། སྙན་སྙན་ལེགས་པར་བཤད་པའི་
སྒྲ་དབྱངས་ཀྱིས། །སྙན་སྙན་མན་ངག་བདུད་རྩི་འབྱེད་པ་ལས། །ལྷང་ལྷང་དགའ་བ་བསྐྱེད་པའི་བློ་
གསལ་རྣམས། །ལྷང་ལྷང་བསྔགས་བརྗོད་མེ་ཏོག་ཕྲེང་བ་སྤེལ། །
གཉིས་པ་ཐོག་མཐའ་གཉིས་དང༌།བར་པ་གཉིས་འདྲ་{༢༧བ)ཞིང་ཆོད་ཅིང་མཆོད་པའི་ཟུང་ལྡན་ནི། འཇམ་འཇམ་
སྙན་པའི་དབྱངས་ཀྱི་ང་རོ་ཡིས། །དཀ༵འ་དཀ༵འ་ཟབ་མོའི་གནད་དོན་མ་ལུས་པ། །དཀ༵འ་དཀ༵འ་
མེད་པར་བདེ་བླག་འགྲོལ་མཛད་པའི། །འཇམ་འཇམ་བྱམས་པའི་ཐུགས་ཀྱིས་རྗེས་སུ་ཟུངས །
གསུམ་པ་བཞི་ག་འདྲ་བའི་ཆོད་ཅིང་མ་ཆོད་པའི་ཟུང་ལྡན་ནི། གསལ་གས༵ལ་སྡེབ་ལེགས་ཚིག་གི་སྦྱོར་བ་ཡིས། །
གསལ་གསལ་དོན་རྣམས་མ་འདྲེས་ཡིད་ལ་དྲན། །གསལ་གསལ་མཁྱེན་རབ་འབར་བའི་འོད་སྟོང་
གིས །གསལ་གསལ་ཤེས་བྱའི་དཀྱིལ་འཁོར་མ་ལུས་ཁྱབ། །གཉིས་པ་བྱ་དཀའ་གནས་གཞན་ན་ཡོད་པའི་ཟུང་
ལྡན་ལ་རྐང་པ་བཞིའི་དབུས་ན་ཡོད་པ།བར་མཐའ་ན་ཡོད་པ་གཉིས་ན་ཡོད་པ།ཐོག་བར་གཉིས་ན་ཡོད་པ།ཐོག་མཐའ་གཉིས་ན་ཡོད་པ།
གནས་གསུམ་ག་ལ་ཡོད་པ་དང་དྲུག་ལས། དང་པོ་རྐང་པ་བཞིའི་དབུས་ན་ཡོད་པར་དབྱེ་བ་གཉིས་ལས་དང་པོ་ཆོད་ཅིང་མ་ཆོད་པ་ནི།
ཤུགས་དྲག་དད་པས་ཡ༷ང་ཡ༷ང་དྲངས་པ་ཡིས། །ལན་ཅིག་མིན་པར་ཡ༷ང་ཡ༷ང་གསོལ་བཏབ་མཐུས །
བརྩེ་བའི་ཐུགས་ཀྱིས་ཡང་ཡང་བྱིན་བརླབས་ཏེ། །ཐོས་བསམ་སྒོམ་ལ་ཡང་ཡང་འཇུག་པར་སྤྲོ།།
42

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
གཉིས་པ་ཆོད་པ་ན་ནི། ཁྱོད་ཐུགས་རྣམ་དག་རྣམ་མང་ཤེས་བྱ་ལ། །ཆགས་ཐོགས་རྣམ་བྲལ་
རྣམ་ཀུན་འཇུག་པ་ཡིས། །ཀུན་བྱང་རྣམ་དོན་རྣམ་པར་མ་འདྲེས་པར །གཉིས་སྣང་རྣམ་མེད་རྣམ་
རྟོག་རྒྱ་ལས་གྲོལ། །གཉིས་པ་མཐའ་ན་ཡོད་པ་ལ་ཡང་གཉིས་ཀྱི་དང་པོ་ཆོད་པ་། འགྲོ་ལ་ཆགས་སྡང་མེད་པར་
སྙོམས་པའི་ཐུགས། །བླ་མེད་བདེ་བ་དག་དང་ལྡན་པའི་ཐུགས། །སྡུག་བསྔལ་རྒྱུ་ཚོགས་ཀུན་དང་
བྲལ་བའི་ཐུགས། །གཅིག་ཏུ་གཞན་དོན་སྨན་མཛད་དགའ་བའི་ཐུགས། །གཉིས་པ་ཆོད་ཅིང་མ་ཆོད་པ་ནི།
སྲིད་པའི་ལོངས་སྤྱོད་སྣ་ཚོགས་ཕྲ་ཁྱུག་ཁྱུག།སྐད་ཅིག་འཇིག་པའི་མི་རྟག་གློག་ཁྱུག་ཁྱུག།མ་རུང་
བདུད་ཀྱི་འཕྲུལ་ངོམ་ཁྱུག་ཁྱུག །ཚར་གཅོད་འཕྲིན་{༢༨ན)ལས་དགྲ་སྙིང་འདར་ཁྱུག་ཁྱུག།
གསུམ་པ་བར་མཐའ་གཉིས་ན་ཡོད་པར་གཉིས་ཀྱི་དང་པོ་ཆོད་པ་། སྔོན་གནས་མཁྱེན་པས་འདས་པའི་
ཆོས་ཀུན་མཁྱེན། །ཟག་ཟད་མཁྱེན་པས་ད་ལྟར་བྱུང་རྣམས་མཁྱེན། །འཆི་འཕོ་མཁྱེན་པས་མ་
འོངས་འབྱུང་འགྱུར་མཁྱེན། །དུས་གསུམ་མཁྱེན་པས་ཆགས་ཐོགས་མེད་པར་མཁྱེན །གཉིས་པ་ཆོད་
ཅིང་མ་ཆོད་པ་ནི ཁྱེད་སྐུའི་འོད་བཟང་བཟང་པོའི་ངད་བཟང་བཟང༌། །གསུང་སྙན་དབྱངས་བཟང་
བཟང་པོའི་དོན་བཟང་བཟང༌། །མཁྱེན་བརྩེའི་ཐུགས་བཟང་བཟང་པོའི་དབྱིངས་བཟང་བཟང༌། །
འཕྲིན་ལས་ཀུན་བཟང་བཟང་པོའི་རླབས་བཟང་བཟང༌། །བཞི་པ་ཐོག་བར་གཉིས་ན་ཡོད་པར་གཉིས་ལས་དང་
པོ་ཆོད་པ་དཔལ་མཆོག་དམ་པ་མཁྱེན་པའི་དཔ༵ལ་དང་ལྡན། །དཔ༵ལ་བཟང་བྱམས་དང་བརྩེ་བའི་
དཔ༵ལ་གྱིས་མཛེས །དཔ༵ལ་ལྡན་མཐུ་སྟོབས་ནུས་པའི་དཔ༵ལ་གྱིས་འབར། །དཔ༵ལ་ཆེན་རིགས་
གསུམ་བདག་པོའི་དཔ༵ལ་རྨད་བྱུང༌། །གཉིས་པ་མི་མཉམ་པ་གཉིས་ཀྱི་མཐའ་དང༌། མཉམ་པ་གཉིས་ཀྱི་ཐོག་བར་ན་
ཡོད་པའི་ཆོད་ཅིང་མ་ཆོད་པ་ནི སྙན་སྙན་འཆད་པས་གསུང་གི་གདངས་སྙན་སྙན། །སྙན་སྙན་འབེལ་བའི་
གཏམ་བཟང་སྙན་སྙན་སྒྲོགས། །སྙན་སྙན་སྡེབ་ལེགས་རྩོམ་པའི་རྒྱུད་སྙན་སྙན། །སྙན་སྙན་
མཁས་པའི་གྲགས་པ་སྙན་སྙན་ཁྱབ།།
ལྔ་པ་རྐང་པ་ཐོག་མཐའ་གཉིས་ན་ཡོད་པ་ལ་གཉིས་ཀྱི་དང་པོ་ཆོད་པ་ནི།དབྱངས་ཅན་ངག་གི་འདོད་པ་འཇོ་
བའི་དབྱངས། །དབྱངས་ཀྱི་ཡན་ལག་དྲུག་ཅུ་ལྡན་པའི་དབྱངས། །དབྱངས་ཀྱི་འགྱུར་ཁུག་དྲུག
ལྡན་རྫོགས་པའི་དབྱངས། །དབྱངས་ཅན་ཐུགས་ལ་དགའ་བསྐྱེད་འཇམ་དཔལ་དབྱངས །གཉིས་པ་
43

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཆོད་ཅིང་མ་ཆོད་པ་། དཀར་དཀར་པུནྜ་རི་ཀའི་མདངས་དཀར་དཀར། །དཀར་དཀར་ཉ་རྒྱས་དཀྱིལ་
འཁོར་མདོག་དཀ༵ར་དཀ༵ར། །དཀར་དཀར་མཁྱེན་གཏེར་ངག་སྦྱིན་སྐུ་དཀར་དཀ༵ར། །དཀ༵ར་
དཀར་ང་ཕྱོགས་སུ་འཕྲོ་བའི་འོའོད་དཀར་དཀར། །
དྲུག་པ་{༨༨བ〕གནས་གསུམ་ཀ་ལ་ཡོད་པར་གཉིས་ལས་དང་པོ་ཆོད་པ་། མཚར་སྡུག་ལང་ཚོ་མཚ༷ར་བའི་
ཡིད་འོང་མཚར །མཚར་མཆོག་ལེགས་གསུང་མཚར་བ་སྙན་པས་མཚར། །མཚར་ཟབ་ཐུགས་ནི་
མཚར་ཆེས་ཀུན་ངོ་མཚར། །མཚ༷ར་རྒྱས་འཕྲིན་ལས་མཚ༷ར་བ་སྲིད་གསུམ་མཚར། །གཉིས་པ་ཆོད་ཅིང་
མ་ཆོད་པ་ནི། འཇམ་འཇམ་པཉྩ་ལི་ཀ་འཇམ་འཇམ་རེག་བྱ་བ་དེ་འཇམ་འཇམ། །འཇམ་འཇམ་ཡིད་
འཕྲོག་སྐུ་མཆོག་འཇམ་འཇམ་ཤིང་བལ་ལྟར་འཇམ་འཇམ། །འཇམ་འཇམ་རྩུབ་པའི་ཚིག་བྲལ་
འཇམ་འཇམ་གསུང་དབྱངས་སྙན་འཇམ་འཇམ། །འཇམ་འཇམ་ཆགས་སྡང་གཉིས་བྲལ་འཇམ་
འཇམ་བྱམས་བརྩེའི་ཐུགས་འཇམ་འཇམ། །གསུམ་པ་མཐའ་ཐོག་སྦྱར་བའི་ཟུང་ལྡན་།གཏིང་མཐའ་བྲལ་པ་
རིག་གནས་རྒྱ་མཚོའི་གཞུང༌། །གཞུང་ལུགས་འབུམ་ཕྲག་མཛོད་ཀྱིས་གཏམས་པའི་དཔ༵ལ །
དཔལ་ལྡན་མཁས་དབང་བྱེ་བའི་འབྱུང་ངོགས་མཆོག །མཆོག་དད་པའི་ཡིད་ཀྱི་རྒྱ་མཚོ་འཕེལ། །
བཞི་པ་ཀུནཏུ་ཟུང་ལྡན་ལ་རྐང་པ་བཟླས་པ་ཚིགས་བཅད་བཟླས་པ།ཟུང་ལྡན་ཆེན་པོ་དང་གསུམ།དང་པོ་ལ།ཕྱེད་བཟླས་ཡང་དག་སྦྱོར་
བ་དང༌།རྐང་པ་བཟླས་པ་དང་གཉིས།དང་པོ་ཕྱེད་བཟླས་ཡང་དག་སྦྱོར་བ་ལ་གསུམ་ལས།དང་པོ་གསུམ་པ་དང་གཉིས་པ་བཞི་པར་
བཟླས་པ་། ཟབ་ཅིང་རྒྱ་ཆེ་གཏིང་མཐའ་མི་མངོན་ཞིང༌། །རྒྱལ་བའི་ཐུགས། རྨད་བྱུང་ཡོན་ཏན་ཚོགས་
ཀྱིས་ཡོངས་སུ་གཏམས། །སྟོབས་བཅུ་མི་འཇིགས་བཞི་ལ་སོགས་པ་སངས་རྒྱས་ཀྱི་ཡོན་ཏན། ཟབ་ཅིང་རྒྱ་ཆེ་གཏིང་
མཐའ་མི་མངོན་ཞིང༌། །རྒྱ་མཚོ རྨད་བྱུང་ཡོན་ཏན་ཚོགས་ཀྱིས་ཡོངས་སུ་གཏམས །རིན་པོ་ཆེ་སྣ་ཚོགས།
གཉིས་པ་ནི།དང་པོ་གཉིས་པ་དང་།གསུམ་པ་བཞི་པར་བཟླས་པ་ནི།འཇིག་རྟེན་ཀུན་གྱི་གཙོ་བོ་མི་ཡི་། །ཐུབ་དབང་
ཉི་མའི་གཉེན། འཇིག་རྟེན་ཀུན་གྱི་གཙོ་བོ་མི་ཡི་ལྷ། །ཆོས་བཞིན་སྐྱོང་བའི་ས་སྐྱོང༌། མི་མཐུན་དགྲ་ཡི་ཚོགས་
རྣམས་བཅོམ་པར་མཛད། །མི་མཐུན་དགྲ་ཡི་ཚོགས་རྣམས་{༢༩ན}བཅོམ་པར་མཛད། །གསུམ་པ་ནི།
དང་པོ་བཞི་པ་དང༌།གཉིས་པ་གསུམ་པར་བཟླས་པ་ནི། ངག་ལ་དབང་བའི་སྤོབས་པ་མཆོག་ཏུ་སྦྱིན། །སྒྲ་དབྱངས་ལྷ་
མོ་དབྱངས་ཅན་མ།རྣམ་པར་དཔྱོད་པའི་བློ་གྲོས་འདབ་མ་བཞད། །རྣམ་པར་དཔྱོད་པའི་བློ་གྲོས་འདབ་
44

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
མ་བཞད། །ངག་ལ་དབང་བའི་སྤོབས་པ་མཆོག་ཏུ་སྦྱིན། །དྲང་སྲོང་ཕུར་བུ གཉིས་པ།རྐང་པ་བཟླས་པ་ལ།ལན་
གཅིག་བཟླས་པ།ལན་གཉིས་བཟླས་པ།ལན་གསུམ་བཟླས་པ་དང་གསུམ་ལས།དང་པོ།ལན་གཅིག་བཟླས་པར་དྲུག།དང་པོ་ནི།
རྐང་པ་དང་པོ་གཉིས་པར་བཟླས་པ།རྣམ་འདྲེན་རྒྱལ་བའི་སྲས་ཀྱི་ཐུ་བོ་མཆོག །རྣམ་འདྲེན་རྒྱལ་བའི་སྲས་ཀྱི་
ཐུ་བོ་མཆོག །བྱམས་བརྩེའི་བདག་ཉིད་མི་ཕམ་མགོན་པོ་དང༌། །མཁྱེན་གཏེར་ངག་གི་དབང་པོ་
འཇམ་དཔལ་དབྱངས། །
གཉིས་པ་ནི།རྐང་པ་དང་པོ་གསུམ་པར་བཟླས་པ།རྒྱལ་བའི་དགོངས་པ་འགྲེལ་བའི་ཤིང་རྟ་ཆེ། །
མཐའ་བྲལ་དབུ་མའི་ལམ་བཟང་གསལ་བར་བྱེད། །རྒྱལ་བའི་དགོངས་པ་འགྲེལ་བའི་ཤིང་རྟ་ཆེ། །
རྣམ་རིག་སྨྲ་བའི་ལམ་བཟང་གསལ་བར་མཛད། །གསུམ་པ་ནི།རྐང་པ་དང་པོ་བཞི་པར་བཟླས་པ། བཀའ་
གདམས་རྣམ་ཐར་གཙང་མའི་ཆོས་ཀྱི་རྗེ། །རྒྱལ་བའི་འབྱུང་གནས་སྐུ་མཆེད་རྣམ་གསུམ་མགོན། །
སྲས་མཆོག་གཉིས་དང་དག་པའི་འཁོར་སློབ་བཅས། །བཀའ་གདམས་རྣམ་ཐར་གཙང་མའི་ཆོས་
ཀྱི་རྗེ། །བཞི་པ་ནི།རྐང་པ་གཉིས་པ་གསུམ་པར་བཟླས་པ། དྲི་མེད་རིགས་ལམ་འབུམ་གྱི་མཛོད་འཆང་བ། །
འཇམ་མགོན་ཐུགས་ཀྱི་མན་ངག་འཛིན་པའི་མཆོག །འཇམ་མགོན་ཐུགས་ཀྱི་མན་ངག་འཛིན་པའི་
མཆོག །རྒྱུ་འབྲས་ཐེག་པའི་གནད་དོན་གསལ་པར་མཛད། །ལྔ་པ་ནི།རྐང་པ་གཉིས་པ་བཞི་པར་བཟླས་པ།
དཔལ་ལྡན་དུས་ཀྱི་འཁོར་ལོའི་རྒྱུད་ཀྱི་དོན། །ཇི་བཞིན་གསལ་བར་མཛད་པ་མི་ཡི་དབང༌། །སྡེབ་
ལེགས་མེ་ཏོག་ཕྲེང་མཛེས་ཕྱི་མའི་རྒྱུད།།ཇི་བཞིན་གསལ་བར་མཛད་པ་མི་ཡི་དབང༌། །
དྲུག་པ་།རྐང་པ་གསུམ་པ་བཞི་པར་བཟླས་པ།ཡན་ལག་དྲུག་ཅུའི་དབྱངས་{༢༩བ]སྙན་རྒྱལ་བའི་
གསུང༌། །བློ་བཟང་རྒྱལ་བའི་ལེགས་གསུང་བདུད་རྩིའི་བཅུད། །ཐོས་པས་ནམ་ཡང་ངོམས་པ་མེད་
པའི་མཆོག།ཐོས་པས་ནམ་ཡང་ངོམས་པ་མེད་པའི་མཆོག །གཉིས་པ་དད་པ་ལན་གཉིས་བཟླས་པར་གསུམ་ལས་
དང་པོ་རྐང་པ་དང་པོ་གཉིས་པ་དང་གསུམ་པར་བཟླས་པ་ནི།འཆི་མེད་ཚེ་ཡི་བདུད་རྩིའི་མཆོག་སྦྱིན་མཛད། །འཆི་
མེད་ཚེ་ཡི་བདུད་རྩིའི་མཆོག་སྦྱིན་མཛད། །འཆི་མེད་ཚེ་ཡི་བདུད་རྩིའི་མཆོག་སྦྱིན་མཛད། །བི་ཛ་ཏཱ་
མད་ཆ་ཡ་བདུ
རི་ཚེ་དཔག་མེད་པའི་མགོན། །
གཉིས་པ་རྐང་པ་དང་པོ་དང་གསུམ་པ་བཞི་པར་བཟླས་པ་ནི། རིགས་ཀྱི་བདག་པོ་མ་ལུས་འགྲོ་བའི་
45

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མགོན། །མཁྱེན་བརྩེ་ནུས་པའི་རང་གཟུགས་ལྷ་ཡི་སྐུ། །རིགས་ཀྱི་བདག་པོ་མ་ལུས་འགྲོ་བའི་
མགོན། །རིགས་ཀྱི་བདག་པོ་མ་ལུས་འགྲོ་བའི་མགོན། །གསུམ་པ་རྐང་པ་གཉིས་པ་གསུམ་པ་བཞི་པར་བཟླས་པ་ནི
རྒྱལ་བའི་སྐུ་གསུང་ཐུགས་ཀྱི་རྗེ་གསུམ། །ཉེས་པའི་སྐྱོན་གྱིས་མ་གོས་རྣམ་པར་དག །ཉེས་པའི་
སྐྱོན་གྱིས་མ་གོས་རྣམ་པར་དག །ཉེས་པའི་སྐྱོན་གྱིས་མ་གོས་རྣམ་པར་དག །གསུམ་པ་རྐང་པ་ལན་གསུམ་
བཟླས་པ་ནི།ཕུན་ཚོགས་ཡོན་ཏན་དམ་པ་རྒྱལ་བའི་སྐུ། །ངོ་བོ་ཉིད་། ཕུན་ཚོགས་ཡོན་ཏན་དམ་པ་རྒྱལ་
བའི་སྐུ །ཡེ་ཤེས་ཆོས་སྐུ། ཕུན་ཚོགས་ཡོན་ཏན་དམ་པ་རྒྱལ་བའི་སྐུ། །ལོངས་སྐུ།ཕུན་ཚོགས་ཡོན་ཏན་
དམ་པ་རྒྱལ་བའི་། །སྤྲུལ་སྐུ།གཉིས་པ་ཚིགས་བཅད་བཟླས་པ་། དུག་གསུམ་ནད་ཀྱི་གདུང་བ་དྲུང་ནས་
འབྱིན། །ཕན་དང་བདེ་བའི་ཡོན་ཏན་ཀུན་གྱི་གཞི། །དམ་པའི་སྐྱེ་བོ་ཀུན་གྱི་འཇུག་ངོགས་མཆོག །
ཕུལ་བྱུང་སྐྱབས་ཀྱི་དམ་པ་ཆོས་ལ་འདུད། །ལུང་གི་དུག་གསུམ་ནད་ཀྱི་གདུང་བ་དྲུང་ནས་འབྱིན། །
ཕན་དང་བདེ་བའི་ཡོན་ཏན་ཀུན་གྱི་གཞི། །དམ་པའི་སྐྱེ་བོ་ཀུན་གྱི་འཇུག་ངོགས་མཆོག །ཕུལ་བྱུང་
སྐྱབས་ཀྱི་དམ་པ་{༣༠ན}ཆོས་རྟོགས་པའི་ཆོས ལ་འདུད། །གསུམ་པ་ཟུང་ལྡན་ཆེན་པོ་ནི། རྒྱལ་བའི་སྲས་
མཆོག་འཇམ་དབྱངས་རྒྱལ་བའི་ལས་ཀུན་བྱེད། །ཕྱག་ན་རྗེ། རྒྱལ་བའི་སྲས་མཆོག་སྤྱན་རས་གཟིགས་རྒྱལ་
བའི་ལས་ཀུན་བྱེད། །སའི་སྙིང་རྒྱལ་བའི་སྲས་མཆོག་སྒྲིབ་པ་རྣམ་སེལ།རྒྱལ་བའི་ལས་ཀུན་བྱེད། །ནམ་
མཁའི་སྙིང་། རྒྱལ་བའི་སྲས་མཆོག་བྱམས་།རྒྱལ་བའི་ལས་ཀུན་བྱེད། །ཀུན་ཏུ་བཟང་པོ།ལྔ་པ་འདྲེས་པའི་ཟུང་
ལྡན་མཁས་བྱའི་གནས་རྣམས་མ་ལུས་ཀུན་ལ་མང༵ས །མཁས་མཆོག་དམ་པ་བརྟུལ་ཞུགས་
དམ་པས་བཙུན། །བཙུན་པ་ཀུན་མཆོག་མཆོག་ཏུ་བསྔགས་པའི་བཟང༌། །བཟང་པོའི་ཡོན་ཏན་
གཏེར་གྱུར་རྟག་ཏུ་བཟང་། །དྲུག་པ་བཟློག་པའི་ཟུང་ལྡན་ལ་རྐང་པ་གཅིག་བཟློག་པ།ཚིགས་བཅད་ཕྱེད་བཟློག་པ།ཚིགས་
བཅད་རངས་པོ་བཟློག་པ་དང་གསུམ་ལས་དང་པོ་རྐང་པ་བཟློག་པ་ནི དཀར་མཛེས་གསལ་དྭངས་འཇམ་མཉེན་
གདན། །གདན་གཉེན་འཇམ་དྭངས་གསལ་མཛེས་དཀར། །མཁྱེན་བཟང་དགའ་དང་བྱམས་བརྩེའི་
ཐུགས། །ཐུགས་བརྩེའི་བྱམས་དང་དགའ་བཟང་མཁྱེན། །གཉིས་པ་ཚིགས་བཅད་ཕྱེད་བཟློག་པ་ནི།ཟབ་རྒྱས་
བློ་བཟང་ཚིག་དངགས་སྙན། །སྡེབས་སྦྱོར་ཚིག་ལ་རོལ་བས་དགའ། །དགའ་བས་རོལ་ལ་ཚིག་སྦྱོར་
སྡེབས། །སྙན་དངགས་ཚིག་བཟང་བློ་རྒྱས་ཟབ། །གསུམ་པ་ཚིགས་བཅད་རངས་པོ་བཟློག་པ་ནི།གསལ་
46

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
རྫོགས་དྭངས་བཀྲ་བརྗིད་པ་ལེགས་མཛེས་སྐུ། །ལེགས་མཆོག་དཔལ་ལྡན་རྣོ་ཞིང་སྙན་འཇམ་
གསུང༌།།གསལ་ལ་གྲིམ་ཞིང་ཞི་དུལ་བྱམས་བརྩེའི་ཐུགས། །དད་གུས་ཡིད་ལ་མཐོང་ཐོས་དྲན་པས་
ཤིས །ཤིས་པས་དྲན་ཐོས་མཐོང་ལ་ཡིད་གུས་དད། །ཐུགས་བརྩེའི་བྱམས་དུལ་ཞི་ཞིང་གྲིམ་ལ་
གསལ། །གསུང་འཇམ་སྙན་ཞིང་ལྡན་དཔལ་མཆོག་ལེགས། །སྐུ་མཛེས་ལེགས་པ་བརྗིད་བཀྲ་
དྭངས་རྫོགས་གསལ། །{༣༠བ}
གཉིས་པ་བྱ་དཀའ་བའི་ཁྱད་པར་གཞན་བསྟན་པ་ལ།བ་ལང་གཅིན་གྱི་བྱ་དཀའ་བ་དང་།
འཁོར་བའི་བྱ་དཀའ་བ་གཉིས་ལས།དང་པོ་བ་ལང་གཅིན་ནམ།གླང་པོའི་འགྲོས་ཀྱི་འཁོར་ལོ་ནི།
བཟངསྐྱབས शुक འདུས ཞལ གྲགས
སྐྱབས གསུམ འདུས གསལ གྲགས
ཐུབ བསྟན མཛེས པའི
རྒྱན I མཆོག
མཛེསཐུབ ལྡན རྒྱན शुक མཆོག
གཉིས་པ་འཁོར་བའི་བྱ་དཀའ་བ་ལ། ཕྱེད་འཁོར། ཀུན་འཁོར་གཞུང་ལས་དངོས་སུ་མ་
ཐོན་པ་དབྷ་དང༌།ཁ་ཆེའི་ལུགས་ཀྱི་ཀུན་འཁོར་དང་བཞི་ལས་དང་པོ་ཕྱེད་འཁོར་ནི།
མཁས དབང མཆོག ལྡན | དཔལ སྙན གྲགས
མཁས ཤིང খুব པ བརྙེས པའི ཚུལ སྙན
དབང ཕྱུག ཡོན ཏན ལྷའི དཔལ
47

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཉིས་པ་ཀུན་འཁོར་ནི
ẵਨਾ ནོར འདོད ཐར ཐར འདོད | ནོར
ནོར དབང ཕྱུག ཕྱུག དབང གྱི ནོར
འདོད པ
शुक འབྱུང འབྱུང शुक པ འདོད
ਫੱਨਾཐར འདོད | ནོར ནོར | འདོད ཐར
གསུམ་པ་བེེ་དརྦྷའི་ལུགས་ཀྱི་ཀུན་འཁོར་ཆེན་མོ་སྒོར་མོ་ནི།
মন্ত্রণা ནི
এই པའི বা
সমন মন্ত্রনাসুদ कुन འཕངশাবন
པའི
དབང བསྐྱེད
སྲས མྱུར དབང
/བསྐྱེད ཕྱུག མཆོག
F བཞད
/རྒྱལ
བཟང བཟང བསྟདཔའི
པའི |
བྱམས 5 བསྔགས བོདཔའ
བྱམས བསྟདমন্ত্রনা བསྔགས
གྱུར རྒྱལ
মবেন གཙུ
པའི མགོན་品剧 བཞད པའི
A །
མཆོགཉོམས རྒྱལཐུགས
ཉམས
པའི
མཁས
བཟང ཐུགས
མྱུར
དཔལ
צאן བའི
བཤད
48

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
བཞི་པ་ཁ་ཆེ་བའི་ལུགས་ཀྱི་ཀུན་འཁོར་གྲུ་བཞི་།
འཆད རྩོད རྩོམ | དབང དགེ འདུན | གྲུབ | བདུན | དགེ |དབང | རྩོམ | རྩོད |འཆད
རྩོད | མཁས ལེགས ལྡན | དབང | ཕྱུག |བརྙེས ཕྱུག | དབང ལྡན ལེགས མཁས རྩོད
རྩོམ |ལེགས |དབང| འབྱོར | འཕྲིན যন যন འཕྲིན |འབྱོར དབང ལེགས རྩོམ
དབང ལྡན |འབྱོར | ཕྱུག | དཔལ མངའ རྒྱས མངའ དཔལ | ཕྱུག |འབྱོར| ལྡན | དབང
དགེ | དབང |འཕྲིན | དཔལ | དངོས | ནོར | མཛོད| ནོར དངོས དཔལ | འཕྲིན| དབང| དགེ
འདུན | ཕྱུག ལས མངའ ནོར শুন འཛིན: གྲུབ | ནོར མངའ যন ཕྱུག | འདུན
খুব བརྙེས རྒྱས མཛོད | འཛིན | དབང འཛིན མཛོད རྒྱས བརྙེས| གྲུབ
འདུན | ཕྱུག ལས མངའ वैर གྲུབ | འཛིན |གྲུབ | ནོར མངའ যন ཕྱུག | འདུན
དགེ དབང འཕྲིན དཔལ དངོས | ནོར | མཛོད | ནོར | དངོས |དཔལ| འཕྲིན | དབང | དགེ
དབང ལྡན འབྱོར ཕྱག དཔལ མངའ རྒྱས མངའ དཔལ | ཕྱུག |འབྱོར ལྡན དབང
རྩོམ ལེགས| དབང འབྱོར | འཕྲིན যন ལས འཕྲིན |འབྱོར |དབང ལེགས རྩོམ
རྩོད མཁས |ལེགས | ལྡན དབང ཕྱུག | བརྙེས | ཕྱུག དབང ལྡན |ལེགས |མཁས| རྩོད
འཆད རྩོད རྩོམ
དབང དགེ འདུན གྲུབ |འདུན དགེ |དབང རྩོམ རྩོད འཆད
གསུམ་པ་དབྱངས་སོགས་ཡི་གེ་ངེས་པའི་བྱ་དཀའ་བ་ལ།དབྱངས་ངེས་པ།གནས་ངེས་པ།ཡི་གེ་ངེས་པ་དང་གསུམ་ལས་
དབྱངས་ངེས་པ་ལ་བཞིར་ངེས་པ གསུམ་དུ་ངེས་པ།གཉིས་སུ་ངེས་པ་དང༌།གཅིག་ཏུ་ངེས་པ།བཞི་ཡོད་པའི་དང་པོ་དབྱངས་བཞིར་
ངེས་པ་། ཡང་དག་མཐའ་ལ་གནས་པ་རྣམ་པར་བརྟན། །འདོད་དོན་སྨོན་གསོལ་བློ་མཆོག་ནོར་སྩོལ་
ཁྱོད། །ཕུན་སུམ་ཀུན་འབྱུང་ལུགས་མཐུན་གུས་འདུད་བཏུད། །བརྩེ་ཆེན་ཡེ་ཤེས་འབྱེར་མེད་བདེ་
གཤེགས་མཁྱེན། །
གཉིས་པ་དབྱངས་གསུམ་ངེས་པ་། གཟི་བརྗིད་ཉི་དཀྱིལ་དབྱིངས་ཀྱི་སྤྲིན་འཁྲིགས་ཤིང༌། །
{༣༡བ}རབ་མང་ཐབས་མཁས་མཛད་པས་ཡང་དག་སྨན། །དེ་དང་དགའ་བས་བསམ་པ་རྣམ་པར་
དག །བདེ་དགེ་སྐྱེད་བྱེད་བཤེས་གཉེན་ལེགས་བསྟེན་ཀྱེ། །གསུམ་པ་དབྱངས་གཉིས་སུ་ངེས་པ་། བདུད་
དཔུང་ཀུན་འདུལ་ཐུབ་གསུང་བཅུད་དུ་གྱུར། །སྡུག་ཀུན་དུག་གསུམ་དྲུང་ཕྱུང་ཐུགས་སུ་ཆུད། །སྲས་
བཅས་སངས་རྒྱས་མཛད་པར་བདག་དད་པས། །རྣམ་དག་ལམ་བཟང་གནས་ལ་འབད་པར་
49

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཚལ། །བཞི་པ་དབྱངས་གཅིག་ཏུ་ངེས་པ་ནི། དཀའ་གནད་རྣམས་ལ་མ་བསླབ་གསལ་{༣༢ན〕བར་
སྦྱངས །ཕན་མཛད་བྱམས་པས་ཆགས་སྡང་རབ་སྤངས་ནས། །རྟག་ཆད་མཐའ་བྲལ་ཟབ་ཡངས་
གནད་ལ་མཁས། །སྐལ་ལྡན་སྐྱབས་གནས་དམ་པ་རྣམས་ལ་དད། །གཉིས་པ་གནས་ངེས་པ་ལ་བཞི་ལས།དང་
པོ་གནས་བཞིར་ངེས་པ་ནི།མགྲིན་པ་རྐན་སོ་སྤྱི་བོ་རྣམས་ལས་སྐྱེས་པ།གང་གང་རྒྱལ་ཁྱོད་གྲོང་བརྒལ་དགོན་དགེ་
བསྒྲུབས །ཆེར་སྙིགས་ཉམ་ཆུང་ཆང་ཉོག་ཆགས་ཆེ་འཇོམས། །གཏན་བདེ་འདོད་དོན་ལམ་བཟང་
ས་ནི་ཐོབ། །མི་ནད་ཉམ་ང་ནད་མེད་རིང་ནས་ཉམས། །
གཉིས་པ་གནས་གསུམ་དུ་ངེས་པ་ནི མཆུ་དང་མགྲིན་པ་སོ་རྣམས་ལས་སྐྱེས་། ཕན་པའི་སྤོབས་པ་མི་ཕམ་
ཕུལ་བྱུང་དཔའ། །འཕྲལ་ཕུགས་ཕོངས་བྲལ་ཕ་མ་བུ་སྤུན་འཕྲད། །གང་ཀའི་གད་རྒྱངས་མི་དམན་
དགུང་དུ་སྒྲོགས། །གླིང་ཀུན་དགེ་དགྱེས་སྒྲ་འགེངས་དངོས་གྲུབ་རྒྱས། །གསུམ་པ་གནས་གཉིས་སུ་ངེས་པ་།
མཆུ་དང་མགྲིན་པ་ལས་སྐྱེས་པ སྤྲིན་ཕུང་འཕྱུར་བའི་བུང་བ་པད་མར་སྤྱོད། །བ་མོ་བབས་པས་དབང་ཕྱུག་
འབབ་པར་བྱེད། །གཏན་དུ་བདེ་ལེགས་བསམ་གཏན་ས་བཟང་ཐོབ། །དེ་ལྟར་དོན་དམ་བདེ་འདོད་
རྟག་ཏུ་འདུན། །བཞི་པ་གནས་གཅིག་ཏུ་ངེས་པ་། མཆུ་ལས་སྐྱེས་པ།སྤྲད་སྤྱོད་བུང་བ་མང་པོས་འབད་པ་
བྱེད། །པད་མའི་ཕུང་པོ་ཕུང་བར་ཕན་པའི་དཔལ། །དཔག་མེད་དཔུང་འཕྱུར་འཕྱན་སྤྱོད་ཕོངས་པ་
བྲལ། །བག་མེད་སྤྱོད་ལམ་འཕྲལ་ཕུགས་བདེ་བ་མེད།།
གསུམ་པ་གསལ་བྱེད་ཀྱི་ཡི་གེ་ངེས་པ་ལ་བཞི་ཡོད་པའི་དང་པོ་གསལ་བྱེད་བཞིར་ངེས་པ་དུང་དུང་དད་དང་
དམ་སྡོམ་དང་དུ་འདེགས། །ངང་ངུར་ངལ་ངལ་ངེས་ངོགས་ངང་ངང་ངོས། །ཁྲག་ཁྲིག་ཁམས་མཁྱེན་
མཁའ་ཁྱབ་ཁྱོན་ཡངས་འཁྲུགས། །རྒྱལ་མགྲིན་དགྱེས་དགྱེས་དགའ་མགུར་སྒྲ་སྒྲོགས་འགེངས། །
གཉིས་པ་གསལ་བྱེད་གསུམ་དུ་ངེས་པ་ནི ལ་ལར་ལས་ལམ་ལས་ལ་ལེ་ལོས་ལུས །ལམ་ལམ་ལག་ལེན་
ལེགས་ལ་ལེ་ལན་ལོངས། །མང་མང་མ་མིན་མེད་{༣༢བ}མོད་མུ་མེད་དམན། །ཐོག་མཐའ་ཐན་ཐུན་
ཐར་འཐུད་འཐད་འཐད་ཐོར །གསུམ་པ་གསལ་བྱེད་གཉིས་སུ་ངེས་པ་ནི།ཡོལ་ཡོལ་ཡིད་ཡུལ་ཡང་ཡང་ཡོང་
ཡེ་ཡུད །ཡད་ཡུད་གཡུལ་གཡོ་ཡབ་ཡུམ་ཡོངས་ཡམས་གཡེལ། །རང་རེའི་རིགས་རུས་རབ་རིབ་
རིངས་རིངས་རིག །རི་རོལ་རུ་རུའི་རྭ་རིང་རི་རབ་རིས །བཞི་པ་གསལ་བྱེད་གཅིག་ཏུ་ངེས་པ་ནི།ས་གསུམ་
50

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
སོགས་སུ་སོ་སོར་གསལ་སེམས་སོམས། །གསེར་བསྲེང་སྲོག་གསད་སྲུང་སྲུང་སུ་སུས་བསམ། །ས་
སྲུང་བསུན་བསུན་སོས་སོས་སྲབ་སྲ་སེལ །གསོལ་གསོལ་སིལ་སིལ་གསང་གསང་གསུངས་
གསར་སྲིད། །
སྨྲས་པ།བསྡུས་ཤིང་མ་བསྡུས་པ། སྒྲ་རྒྱན་དྲི་ཟའི་བུ་མོ་གར་མཁན་མ། །སྒྲ་རིག་ཡངས་པའི་དོ་
རར་རྩེན་པ་ལས། །སྒྲ་དབྱངས་ངག་གི་དཔལ་སྟེར་དབྱངས་ཅན་མ། །སྒྲ་དོན་ཟབ་མོའི་མཆོད་སྤྲིན་
རྒྱ་མཚོ་སྤྲོས། །ཐོག་མའི་ཟུང་ལྡན་དང་པོ།འགྲིགས་འགྲིགས་ཚིག་གི་སྡེབ་སྦྱོར་རྣ་བར་སྙན། །ལྷང་ལྷང་
སྒྲོག་པའི་ལེགས་བཤད་སྒྲ་བརྒྱ་སྙན། །ཟབ་ཟབ་གསང་བའི་གཏམ་གྱི་གླུ་དབྱངས་སྙན། །འཛུམ་
འཛུམ་དགའ་བའི་བློ་ལྡན་ཆེད་བརྗོད་སྙན། །བྱ་དཀའ་གནས་གཞན་ཡོད་པ་དྲུག་གི་དང་པོ དད་པས་ཡང་ཡང་
བསྐུལ་བ་ལས། །ཚིག་སྦྱོར་དཀའ་དཀའ་སྤེལ་བའི་སྡེ། །སྐྱོན་མེད་ཡང་ཡང་ཟློས་པའི་འཕྲེང༌། །
གཞུང་དོན་དཀའ་དཀའ་མ་ལུས་རྫོགས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པ་དབྱངས་ཅན་ཞལ་ལུང་
ལས་སྒྲ་རྒྱན་གྱི་དཔེར་རྗོད་།
༈ན་བིདྨ་ཧཱ་མ་ཡཱུ་ར་ཡ།བྱ་བ་རང་བཞིན་བརྗོད་པ འཕགས་མཆོག་ནཱ་ག་ཛི་ནའི་རིག་པའི་ལྷ། །བློ་
གྲོས་མཆོག་སྦྱིན་རྨ་བྱ་ཆེན་མོ་ཡི། །འཕྲིན་ལས་རྒྱུན་མི་འཆད་པས་བྱང་ཆུབ་བར །རྨད་བྱུང་
གཟུངས་སྤོབས་དམ་པའི་དགེ་ལེགས་རྩོལ། །གསུམ་པ་གབ་ཚིག་གི་རྒྱན་ལ་བཅུ་དྲུག་ཡོད་པའི་དང་པོ།ཀུན་ཚོགས་
པའི་གབ་ཚིག་། ཡོན་ཏན་བརྒྱད་ལྡན་{༣༣ན〕མཛེས་སྡུག་ཡིད་འོང་མ། །བསྟེན་པས་ཟག་མེད་བདེ་
བའི་དཔལ་སྟེར་ཡང༌། །རྣམ་དག་སྡོམ་གསུམ་སྲུང་མཚམས་ལྷག་མ་ལུས། །དགེ་སྦྱོང་སྲས་དག་ཚུལ་
བཟང་སྤྱད་མ་གྱུར། །གཉིས་པ་སླུ་བྱེད་ཀྱི་གབ་ཚིག་ནི པད་མའི་མཚོ་ལ་སྲེད་པས་གདུངས་པ་ཡིས། །
ཚངས་སྤྱོད་མ་དྲོས་རྙོག་པའི་འདུ་བྱེད་ཀྱིས། །གསེར་ལྡན་ངང་མོ་འབུམ་གྱི་དགའ་བའི་ཡིད། །གྲང་
བའི་རེག་པས་གནས་གཞན་སློང་བར་བྱེད །གསུམ་པ་རིམ་པ་བྲལ་བའི་གབ་ཚིག་ནི བླ་མེད་ཆོས་ཀྱི་རྒྱལ་
པོའི་སྲིད་དུ་དབང༌། །སྒོམ་བསམ་ཐོས་པའི་གཞུང་ལ་ལེགས་པར་སྦྱངས། །ལྐོག་གྱུར་གནས་རྣམས་
མ་ནོར་གསལ་བར་གཟིགས། །མ་བསླབ་མཁྱེན་པའི་འོད་ཟེར་རབ་ཏུ་འཕྲོ། །བཞི་པ་རབ་བཅོམ་གྱི་གབ་
ཚིག་ནི། རྣམ་དག་བསླབ་པའི་འཆི་མེད་སྦྲང་རྩི་ཡིས། །ཡིད་གདུངས་མགྲིན་པའི་ལམ་ན་པད་མའི་རྩ། །
51

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསླབ་གསུམ་ཡན་ལག་ཕྲ་བའི་ལུས་ངལ་པ། །འདོད་པའི་གསུས་པ་རྒྱས་པའི་པྲེ་ཏ་སུ །
ལྔ་པ་མཐུན་གཟུགས་ཀྱི་གབ་ཚིག་ནི། འབྲས་བུའི་ཁུར་གྱིས་ཡོངས་སུ་དུད་བྲལ་ཞིང༌། །ཡིད་དགར་
འོང་བའི་འདབ་མའི་གོས་ཀྱི་དབེན། །རྒུད་པའི་ཚ་གདུང་སྐྱོབ་བའི་ནུས་པ་ཡལ། །རྐང་འཐུང་ཨེ་
རནྡྲ་འདི་བདག་གིས་མཐོང༌། །དྲུག་པ་རྩུབ་མོའི་གབ་ཚིག་།གོས་ཧྲུལ་གཅེར་བུ་རྒྱུ་བའི་ངོ་ཚ་བྲལ། །ཕུན་
ཚོགས་འབྱོར་པའི་གནས་ལ་སྡང་མིག་བགྲད། །ཉམ་ཆུང་ནོར་སྐྱོང་ཚོགས་ལ་གཡུལ་འགྱེད་
པའི། །འཁྱོག་རྩུབ་དབྱུག་པ་ཐོགས་པའི་ད་རུ་དྲ། །བདུན་པ་གྲངས་གབ་ཚིག་ནི།བ་རྣ་བཟང་པོར་མཉམ་
པ་ཟླ་བའི་གཉེན། །སྣ་ཚོགས་འཛིན་ཁྲིས་གང་བ་སྲིན་པོའི་གྲོང༌། །མེ་ཟུང་ངས་སྤྲེལ་དུས་ཀྱི་མེ་ཤེལ་
དབང༌།མཐའི་ཉི་མ་བདུན།དྲོ་ཟླ་ཀུ་གཟུགས་མཁའ་མེ་འདོད་པའི་བདག །ལུས་མེད།བརྒྱད་པ་རབ་བཏགས་ཀྱི་
གབ་ཚིག་ནི། ཡིད་འོང་ལྟ་ན་སྡུག་པའི་ལང་ཚོ་ཅན། །རིན་ཆེན་རྒྱན་མང་གཡེར་ཁའི་དྲ་བ་འཕྱང༌། །སྣ་
ཚོགས་{༣༣བ]གོས་ཀྱིས་དབང་པོའི་གཞུ་བཀྲ་བ།རྒྱལ་ཡུམ་དགེ་མ་འགྲོ་ལ་གཅིག་ཏུ་བརྩེ།།
དགུ་པ་མིང་དུ་འདུས་པའི་གབ་ཚིག་ནི།ཉོན་མོངས་བདུད་ཀྱི་གཡུལ་ལས་རྣམ་པར་རྒྱལ །མ་ལུས་
སྒྱུ་རྩལ་གནས་ལ་འགྲན་ཟླ་བྲལ །མཐའ་ཡས་འགྲོ་བའི་མཆོད་པར་འོས་པའི་མགོན། །ཉན་ཐོས་
མ་ཡིན་རྒྱལ་བའི་མྱུ་གུའང་མིན། །བཅུ་པ་སྒྲིབ་པའི་གབ་ཚིག་ནི། ཡོན་ཏན་འབྲས་བུའི་ཁུར་གྱིས་ཡོངས་སུ་
དུད། །ཡིད་འཕྲོག་མཛེས་པའི་ཡལ་འདབ་ཕྱོགས་སུ་བཀྲ། །རྒུད་པའི་ཚ་གདུང་འཇོམས་པའི་གྲིབ་
བསིལ་ཅན། །ཆོས་ཀྱི་སྒྲ་སྒྲོགས་འདི་ནི་ལྗོན་ཤིང་མིན། །བཅུ་གཅིག་པ་མཐུན་པའི་སྒྲའི་གབ་ཚིག་ནི།མ་ལུས་
བགེགས་ཀྱི་ཚོགས་རྣམས་དབང་དུ་བྱེད། །འདོད་རྒུའི་རིན་ཆེན་ཆར་གྱིས་རེ་བ་སྐོང༌། །སྣ་ཚོགས་རྫུ་་
འཕྲུལ་དཔག་མེད་སྟོན་མཁས་པའི། །འཇིག་རྟེན་རྣམ་པར་གནོན་པ་བི་ན་ཡ། །བཅུ་གཉིས་པ་རྨོངས་པའི་
གབ་ཚིག་ནི། རབ་མཛེས་མཚན་དཔེའི་གཟུགས་ཀྱི་རྣམ་པར་འཕྲུལ། །ཕན་པའི་གཏམ་གྱིས་དབུགས་
དབྱུང་ལུང་ཡང་སྟོན། །མེ་ཆུའི་འཇིགས་པ་ཞི་བའི་མངོན་མཚན་ཅན། །འདི་ནི་ངེས་པའི་དོན་དུ་ཅང་
མ་འཚལ། །
བཅུ་གསུམ་པ་ཡོངས་འབྲོག་ཀྱི་གབ་ཚིག་ནི ཆུ་གཏེར་ཀློང་ལས་སྐྱེས་པའི་ས་མོས་ཁམས །
འཇོམས་བྱེད་དགའ་བའི་དཔལ་སྟེར་རྩེད་དགའི་གླུ། །སྦྲང་རྩིས་མྱོས་པའི་ཡིད་འོང་འཕུར་ལྡིང་གར། །
52

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
དྲི་ཟའི་ན་ཆུང་རྩེན་པའི་འཕྲུལ་ལ་སྙེམས། །བཅུ་བཞི་པ་གཅིག་གིས་བསྒྲིབས་པའི་གབ་ཚིག་ནི།ཞོ་འཐུང་རུས་པ་
ལས་གྲུབ་རྡོ་རྗེའི་མཚོན། །རྩེ་བརྒྱ་འབར་བ་གཟི་བརྗིད་ཕྲེང་བ་ཅན། །འཕངས་བས་ས་འཛིན་
ཚོགས་ཀྱི་ཡན་ལག་བཅོམ། །སྦྱིན་སྐྱེས་དཔུང་ཚོགས་རི་རབ་ཁོང་དུ་བྲོས །བཅོ་ལྔ་པ་གཉིས་ཀ་བསྒྲིབས་
པའི་གབ་ཚིག་ནི། ཕུང་ཁམས་རྣམ་དག་བཅུ་གསུམ་ལྷའི་འཁོར་ལོ། །ཞི་ཁྲོའི་གར་བརྒྱ་རྡོ་རྗེའི་མཚོན་ཆ་
ཅན། །གཟུགས་ཕུང་རྣམ་དག་ནམ་{༣༤ན]མཁའི་ཁྱོན་ཡངས་སུ། །འཇིགས་བྲལ་རྡོ་རྗེ་འབར་བའི་
མུ་ཁྱུད་ཅན། །
བཅུ་དྲུག་པ་ཡོངས་བསྲེས་ཀྱི་གབ་ཚིག་ནི གཉིས་སྐྱེས་ཚོགས་ཀྱི་བདག་པོ་སྲིད་ན་གསལ། །ལྔ་པ་
མཐུན་གཟུགས་ཀྱི་གབ་ཚིག།འོད་ཟེར་འབུམ་གྱིས་ཆུ་སྐྱེས་ཚོགས་རྣམས་བཞད། །བཅུ་བཞི་པ་གཅིག་གིས་བསྒྲིབས་
པའི་གབ་ཚིག།རྒྱུ་སྐར་ཕྲེང་བ་གསལ་བའི་གོ་སྐབས་འཕྲོག །གཉིས་པ་སླུ་བྱེད་ཀྱི་གབ་ཚིག།འཕུར་ལྡིང་རོལ་
བའི་འཁོན་གྱིས་འཛིངས་པ་སྙམ། །བརྒྱད་པ་རབ་བཏགས་ཀྱི་གབ་ཚིག།
སྨྲས་། བསྡུས་པའི་གཟུགས་ཅན།སྒྲ་དོན་རྒྱ་མཚོའི་ཁྱོན་ལ་དབང་བསྒྱུར་བའི། །སྨྲ་བའི་ཁྱུ་
མཆོག་གདེངས་ཅན་དབང་པོ་ཡི། །ཟབ་གསང་བདེ་དགའ་སྟོང་གི་རྣམ་པར་འཕྲུལ། །དཔག་དཀའི་
ཚིག་དོན་འཛིང་བའི་ཚུལ་མང་བསྟན། །མ་བསྡུས་པའི་གཟུགས་ཅན།རྒྱ་ཆེན་རིགས་པའི་དོ་ར་ཆེར། །ཅིར་
ཡང་སྣང་བའི་མེ་ན་ཀའི། །དྲུག་ལྡན་གླུ་དབྱངས་དང་པོའི་རྒྱུད། །བརྡུང་བས་ཡིད་ཀྱི་བརྟན་པ་
འཕྲོག །ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པ་སྟེ།དབྱངས་ཅན་ཞལ་ལུང་ལས་གབ་ཚིག།གི་དཔེར་བརྗོད་དོ །།
༈ ཨོྃསྭསྟི།ཟུང་ལྡན་བར་དུ་ཆོད་པ་བཅུ་གསུམ་གྱི་དང་པོ ཡིད་འཕྲོག་ཤིན་ཏུ་དྭངས་པའི་རིན་ཆེན་
འོད་འབར་རྒྱན་གྱི་ཕྲེང༌། །ཡིད་འོང་ངོ་མཚར་འབུམ་ཕྲག་རི་མོ་རྣམ་བཀྲའི་ཨ་དརྴ། །ཕྲ་འཛངས་བློ་
གྲོས་སྤོབས་པ་མཆོག་གི་ལྷ་རྫས་རྔ་ཡབ་ཀྱིས། །སྒྲ་དོན་ཚིག་སྦྱོར་སྐྱོན་གྱི་རྡུལ་ཚོགས་དྲི་མ་ཀུན་
ནས་སྦྱོང་། །སྤྱི་དོན་གསུམ་པ་སྐྱོན་སེལ་རྒྱས་པར་བཤད་པ་ལ་སྐྱོན་ལ་བཅུ་ཡོད་པའི་དང་པོ་དོན་ཉམས་པའི་སྐྱོན་ནི། ལོངས་
སྤྱོད་རྫོགས་པ་སུམ་རྩེན་གནས་སུ་བྱོན།།མི་དང་མི་མིན་རིགས་དྲུག་འཁོར་དུ་འདུས། །པཉྩ་ལི་ཀའི་
གོས་ཀྱིས་སྐུ་ལ་རེག །བདུད་ཀྱི་ཚོགས་ཀྱང་དད་པས་ཉེ་བར་འདུད། །གཉིས་པ་དོན་འགལ་བའི་སྐྱོན་ནི།
འོད་སྟོང་ཟེར་གྱིས་ནམ་མཁའི་{༣༤བ]དབྱིངས་ཀུན་ཁྱབ། །རྒྱུ་སྐར་དག་ཀྱང་མངོན་སུམ་བཞིན་
53

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དུ་བཀྲ །ཉི་ཟླ་ལྷན་ཅིག་འགྲོགས་པའི་མཛའ་བ་། །བཅུ་དྲུག་ཆ་ཤས་ཡོངས་སུ་རྫོགས་པར་སྣང་། །
དེའི་དམིགས་བསལ་སྐྱོན་དུ་མི་འགྱུར་བ་། ཀུན་སྤངས་དགེ་སྦྱོང་དབེན་པའི་རི་སུལ་དུ། །རྩེ་གཅིག་རྣལ་
འབྱོར་བསྒོམ་པ་ཆེས་ལེགས་མོད། །ཆོས་བརྒྱད་ཡོ་ལང་འཁྲིག་པའི་དགའ་ཚལ་དུ། །རྣམ་གཡེང་
རླུང་གིས་བསྐྱོད་པ་སྣ་ཚོགས་འཆར །
གསུམ་པ་དོན་གཅིག་པའི་སྐྱོན་ནི གཉིས་སྐྱེས་རྒྱལ་པོས་ཀུན་དའི་ཚལ་རྣམས་བཞད། །འོད་
དཀར་ཅན་གྱི་ས་མོས་རབ་ཏུ་བཀྲ། པད་མའི་ཚལ་རྣམས་གདུངས་པའི་འདབ་མ་ཟུམ། །ཟེའུ་འབྲུ་
མཛེས་པའི་དགའ་སྟོན་ཅིར་ཡང་འཕྲོག །དེའི་དམིགས་བསལ་སྐྱོན་དུ་མི་འགྱུར་བ་ནི། ལུས་སྐྱེས་གཡོ་བའི་དད་
པས་ཁྱོད་ལ་བསྟོད། །སྡེབ་ལེགས་ཚིག་སྦྱོར་སྙན་པས་ཁྱོད་ལ་བསྟོད། །གཡོ་མེད་འདྲེན་བྱེད་མིག་
གིས་ཁྱོད་ལ་བལྟ། །ཨེ་མ་བདག་གི་སྐྱབས་གཅིག་འཇམ་དཔལ་དབྱངས །བཞི་པ་ཐེ་ཚོམ་ཅན་གྱི་སྐྱོན་ནི།
ཉིན་བྱེད་བགྲང་བྱར་ཏིང་འཛིན་བསྒོམ་པ་ལས། །མི་སྡུག་ནོར་སྐྱོང་སྦྲང་བུས་འཇིབ་པ་ལ །
བཟོད་ཐུགས་རྗེའི་ཤུགས་ཀྱིས་བསྐྱོད་པ་ཡིས །འཇམ་མཉེན་རོ་འཛིན་འདབ་མས་བསལ་དེ་ཅི། །
དེའི་དམིགས་བསལ་སྐྱོན་སྤང་བ་ནི། ངག་དབང་ལྷ་མོ་བསྙེན་ཅིང་སྒྲུབ་པའམ། །ཡབ་གཅིག་མཁྱེན་པའི་
གཏེར་གྱིས་རྗེས་གཟུང་བས། །མཁས་པའི་ཡིད་འཕྲོག་སྙན་པའི་ཚིག་གི་སྦྱོར། །སྡེབ་ལེགས་འཆད་
མཁས་བློ་བཟང་རྒྱལ་བའི་དབང་། །
ལྔ་པ་རིམ་པ་ཉམས་པའི་སྐྱོན་ནི ལས་བཞིའི་འཕྲིན་ལས་མྱུར་མཛད་ཡེ་ཤེས་མགོན། །འདོད་རྒུའི་
ཆར་འབེབས་རྒྱལ་ཆེན་རྣམ་ཐོས་སྲས། །ལེགས་ཉེས་ཚར་{༣༥ན〕གཅོད་དུས་འཛིན་ཉི་མའི་
འོད། །འཇིག་རྟེན་དབང་ཕྱུག་མཁྱེན་གཏེར་རིན་ཆེན་མང༌། །དེའི་དམིགས་བསལ་སྐྱོན་མེད་པ་ནི བཅོམ་
ལྡན་འོག་དཔག་མེད་དང་ཟས་གཙང་སྲས། །མི་བསྐྱོད་མགོན་པོ་བདེ་བ་ཅན་དང་ནི། །དབང་ཕྱོགས་
མངོན་པར་དགའ་བའི་ཞིང་མཆོག་དང་། །མི་མཇེད་ཞིང་གི་སྟོན་པ་ཤཱཀྱའི་རྒྱལ། །དྲུག་པ་སྒྲ་ཉམས་པའི་སྐྱོན་ནི
སྐྱབས་གནས་དཀོན་མཆོག་གསུམ་གྱིས་བྱིན་བརླབས་ནས། །བར་ཆད་བདུད་ལས་རྣམ་པར་རྒྱལ་བ་
དང༌། །གཏན་གྱི་བདེ་བར་རེག་པའི་གོ་འཕང་མཆོག །འབད་རྩོལ་མེད་པར་ལྷུན་གྱིས་པར་གྱུར།།
དེའི་དམིགས་བསལ་སྐྱོན་དུ་མི་འགྱུར་བ་བསྟན་སྲུང་རྒྱ་མཚོས་རབ་འབྱམས་འཕྲིན་ལས་རྣམས། །
54

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
གཡེལ་མེད་དུས་བཞིན་ཆད་པ་མེད་པ་ལས །འདོད་པས་དངོས་གྲུབ་མ་ལུས་ཆར་བཞིན་
བབས། །མཐུན་རྐྱེན་ཚང་བས་བགེགས་ཀྱི་དཔུང་ཚོགས་བཅིལ། །བདུན་པ་ཚིག་གི་གཅོད་མཚམས་ཉམས་པའམ།
སྡེབ་སྦྱོར་ལམ་ངལ་གསོ་ཉམས་པའི་སྐྱོན་ནི བློ་བཟང་གངས་ཅན་རྣམ་འདྲེན་གཉིས་རྒྱལ་བ། །མཆོག་གསུང་
དམ་པ་ཆོས་ཀྱི་ལེགས་བཤད་སྒྲ། །སྒྲོགས་པའི་འཇམ་དཔལ་དབྱངས་དེའི་ཞལ་གྱི་ལུང༌། །མི་ངོམས་
སྤྱད་པས་ཡིད་ལ་བདེ་བས་ཚིམ། །དེའི་དམིགས་བསལ་སེལ་བ་ནི། རྒྱལ་རྣམས་ཀུན་ཏུ་འགྲོ་ལ་ཐུགས་རྗེ་
ལྡན། །མི་བཟད་འཁོར་བ་འདམ་གྱི་གནས་ལས་སྒྲོལ། །གཏན་དུ་བདེ་བའི་ཞི་བ་ལ་རེག་ནས། །སྐུ་
གསུམ་འཕངས་མཆོག་ཏུ་བཀོད་པར་གྱུར། །བརྒྱད་པ་སྡེབ་སྦྱོར་ཉམས་པ་ལ་གཉིས་ལསདང་པོ་བོད་སྐད་ཀྱི་དབང་དུ་
བྱས་པ་ནི།འཇམ་དབྱངས་གཞོན་ནུ་ལྷ་ཡི་ཚུལ། །འཇིགས་མཛད་རྡོ་རྗེ་སྲིན་པོ་ཁྲོས་པའི་སྐུ། །འཇམ་
མགོན་བླ་མ་མིའི་ཟོལ། །དབྱེར་མེད་ཞབས་ལ་བདག་གིས་འདུད། །གཉིས་པ་རྒྱ་སྐད་ཀྱི་དབང་དུ་བྱས་པ་ནི།
{३५}
༈ ཨནནྟ ཛྙཱཡམནྡྲལ།མཐའ་ཡས་ཤེས་བྱའི་དཀྱིལ་འཁོར་དུ །མིཙཱརམཏཱི
པ ཏ ར། རྣམ་པར་དཔྱོད་པའི་བློ་གྲོས་འཇུག །ཝ གི ནྡྲདེ ཝཱི ཀ རྨ ཏ། ངག་དབང་ལྷ་མོའི་
འཕྲིན་ལས་ཀྱིས། །བཧུཤྲ གུ ནཱ པུཥྚ ཀཾ །མང་ཐོས་ཡོན་ཏན་རྒྱས་པར་མཛོད། །{ལྕི་ཡང་
ཉམས་པ་གོ་སླའོ} དགུ་པ་མཚམས་སྦྱོར་ཉམས་པའི་སྐྱོན་ནི། ཕྲ་ཞིབ་རྣམ་དཔྱོད་མ་ཏི་ཨ་ཏི་སུ། །ཤེས་བྱའི་
གནས་ལ་ཐོགས་མེད་འཇུག་པ་ཡིས། །དྲན་དབང་འབུམ་གྱི་སྤྱི་བོར་མཆོད་པའི་གནས། །ཀུན་
མཁྱེན་མཆོག་གི་གོ་འཕང་ཐོབ་པར་མཛོད། །དེའི་དམིགས་བསལ་སྐྱོན་དུ་མི་འགྱུར་བ་ནི།འཇིག་རྟེན་མགོན་པོ་
དྷརྨ་ར་ཛཱ་ན། །ཨིནྡྲའི་མཚན་ཅན་ཕན་དང་བདེ་བའི་དཔལ། །སྐྱེད་མཛད་འཕྲིན་ལས་རྒྱ་མཚོའི་
འཇུག་པ་ཅན། །དཔལ་ལྡན་སྟོབས་བཅུ་མངའ་བ་གཙུག་ན་རྒྱལ། །བཅུ་པ་འགལ་བའི་སྐྱོན་ལ་སོ་སོའི་དཔེར་
བརྗོད་དང་།དམིགས་བསལ་གཉིས།དང་པོ་ལ་དྲུག་ལས།དང་པོ་ཡུལ་དང་འགལ་བའི་སྐྱོན་ནི བདེ་ལྡན་པད་མ་ཅན་གྱི་
ཞིང་ཁམས་། །མི་བསྐྱོད་མགོན་པོས་འགྲོ་རྣམས་སྨིན་པར་མཛད། །རྨད་བྱུང་མངོན་པར་བཀོད་
པའི་ཞིང་ཁམས་སུ། །སྣང་བ་མཐའ་ཡས་འཁོར་བཅས་འཚོ་ཞིང་བཞེས། །
གཉིས་པ་དུས་{༣༦ན}དང་འགལ་བའི་སྐྱོན་ནི།བསྐལ་བཟང་རྣམ་འདྲེན་འོད་སྲུང་བྱོན་པའི་ཚེ། །
55

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཟས་གཙང་སྲས་པོ་ལུམ་བིའི་ཚལ་དུ་བལྟམས། །འཁོར་སྒྱུར་དུང་གི་སྲས་མཆོག་བྱམས་པའི་
མགོན། །དོན་ཀུན་གྲུབ་དང་ལྷན་ཅིག་སྒྱུ་རྩལ་འགྲན། །གསུམ་པ་སྒྱུ་རྩལ་དང་འགལ་བའི་སྐྱོན་ནི། བདུད་ཀྱི་
དཀྱིལ་འཁོར་སྣང་བའི་འོད་ཟེར་གྱིས། །ཁྲོས་ཤིང་འཁྲུགས་པའི་བདུད་ཚོགས་མ་ལུས་བརླག །རྣོ་
ངར་མཚོན་ཆ་མེ་ཏོག་བཀྲམ་པ་ལས། །མི་བཟད་བདུད་ཚོགས་ཕྱག་འཚལ་བསྔགས་པ་བརྗོད། །བཞི་
པ་འཇིག་རྟེན་པའི་གྲགས་པ་དང་འགལ་བའི་སྐྱོན་ནི།ཁྱིམ་པ་དག་ནི་རྣམ་གསུམ་ཆོས་གོས་བླངས། །རབ་བྱུང་
དག་ནི་གཡུལ་གྱི་མཚོན་ཆ་ཐོགས། །མྱོས་འགྱུར་འཐུང་བའི་དགེ་སྦྱོང་བག་མེད་སྤྱོད། །གསིལ་བྱེད་
ཐོགས་པའི་བུད་མེད་གར་གྱིས་རྩེན།།
ལྔ་པ་རིགས་པ་དང་འགལ་བ་ལ་ནང་པའི་རིགས་པ་དང་འགལ་བ་དང༌།ཕྱི་རོལ་པའི་རིགས་པ་དང་འགལ་བ་གཉིས་ལས།
དང་པོ་ནང་པའི་རིགས་པ་དང་འགལ་བའི་སྐྱོན་ནི།རིང་ནས་བདག་ཏུ་ཞེན་པའི་ངར་འཛིན་གྱིས། །སྲིད་འདིར་
སྡུག་བསྔལ་གསུམ་གྱིས་མནར་བར་ངེས། །འོན་ཀྱང་ལྟོས་མེད་ཚུགས་ཐུབ་གྲུབ་པའི་ང་། །རྟག་ཏུ་
སྙིང་ལ་གནས་འདི་ཅི་ཞིག་སྙམ། །གཉིས་པ་ཕྱི་རོལ་པའི་རིགས་པ་དང་འགལ་བའི་སྐྱོན་ནི ལྷ་ཆེན་འཇུག་པ་བཅུ་
པ་པད་དཀར་མིག །སྣོད་བཅུད་འཇིག་རྟེན་ཀུན་ལ་དབང་བ་བརྫུན། །འཇིགས་པས་སྐྲག་ཏེ་བྲོས་
པའི་རྒྱུ་མཚན་སོགས། །རྣམ་པར་དཔྱད་པས་འགལ་བ་ཉིད་དུ་མཐོང༌། །དྲུག་པ་ལུང་དང་འགལ་བ་ལ་གཉིས་
ཡོད་པའི་དང་པོ་མེ་མ་བཞག་ཀྱང་མཆོད་སྦྱིན་བྱེད་པ་ལུང་དང་འགལ་བའི་སྐྱོན་ནི།རྭ་སྐྱེས་སྲོག་ལ་འཚེ་བའི་སྦྱོར་བ་
ཡིས །ཡེ་ཤེས་ལྷ་དག་མཉེས་པར་རྨོངས་སྐད་རྣམས། །མ་དག་མཆོད་སྦྱིན་ཀླ་ཀློའི་བརྟུལ་ཞུགས་
ཀྱིས། །འདོད་པའི་དོན་ལ་རེ་བ་ཅིས་མ་འཚལ། །གཉིས་པ་ཆོ་ག་མ་བྱས་ཀྱང་རིག་བྱེད་བཀླགས་པ་ལུང་དང་འགལ་
བའི་སྐྱོན་ནི།ཆོ་གའི་སྦྱོར་བ་མ་བྱས་པར།།རིག་བྱེད་བཞི་ལ་མཁས་པ་{༣༦བ}མཚར། །བསྙེན་པ་ཚད་
དུ་མ་འཁྱོངས་པར།།དཀྱིལ་འཁོར་ལས་ལ་འཇུག་པ་འགལ། །
གཉིས་པ་གནས་སྐབས་འགའ་ཞིག་ཏུ་འགལ་ཡང་སྐྱོན་མེད་པར་བསྟན་པ་ལ་དྲུག་ཡོད་པའི་དང་པོ་ཡུལ་འགལ་ཡང་སྐྱོན་
མེད་པ་ནི། བསོད་ནམས་ལྡན་པའི་དཔུང་གི་སྒྱུ་འཕྲུལ་ལས །ཀུན་གསལ་དབྱིངས་ནས་མེ་ཏོག་ཆར་
པ་བབ། །དེ་བཞིན་བསོད་ནམས་མིན་པའི་མཐུ་དེ་ཡིས། །མི་སྡུག་ས་དང་རྡོ་ཡི་ཚོགས་ཀྱང་འཇོ། །
གཉིས་པ་དུས་དང་འགལ་ཡང་སྐྱོན་མེད་པ་ནི། བདག་ཉིད་ཆེན་པོའི་རྨད་བྱུང་སྒྱུ་འཕྲུལ་ལས །ཁ་བའི་དུས་སུ་
56

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་།
མཚར་མེ་ཏོག་བཀྲམ། །ནམ་མཁའི་རྔ་ཆེན་ལྷང་ལྷང་སྒྲོགས་པའི་དུས །ཡངས་པའི་ནོར་འཛིན་ཁ་
བའི་གོས་དཀར་གྱོན། །གསུམ་པ་རྩལ་དང་འགལ་ཡང་སྐྱོན་མེད་པ་ནི། ལུས་མེད་དཔུང་གི་འཇིགས་པའི་ཆོ་
འཕྲུལ་དང༌། །ཡིད་སྲུབ་དགའ་མའི་སྒྱུ་ཐབས་སྣ་ཚོགས་པ། །བདུད་འདུལ་ཐར་པ་ཆེན་པོས་ཟིལ་
མནན་ནས། །རྒྱལ་སྲས་སྤྱོད་པའི་སྙིང་སྟོབས་གཡོ་བ་མེད། །བཞི་པ་འཇིག་རྟེན་དང་འགལ་ཡང་སྐྱོན་མེད་པ་།
སྐྱོ་མེད་མགོན་པོ་རྟག་ཏུ་རྒྱུ་བ་ཡང་། །རྣལ་འབྱོར་དབང་ཕྱུག་ཆེན་པོ་བིར་ཝ་པས །སྐད་ཅིག་གཡོ་
བ་མེད་པར་བཅིངས་པ་ཡིས། །ངོ་མཚར་འཇིག་རྟེན་ཀུན་གྱི་རྣ་བའི་རྒྱན། །
ལྔ་པ་རིགས་པ་དང་འགལ་ཡང་སྐྱོན་མེད་པ་། ཆགས་སྡང་དྲི་མ་མེད་ཀྱང་ཞི་ཁྲོའི་གར། །སྲིད་པར་སྐྱེ་
ཡང་པད་ཚལ་བུང་བ་བཞིན། །ཞི་བར་མི་གནས་རྟག་ཏུ་བདེ་བའི་ཐུགས། །སྣ་ཚོགས་སྤྲོས་པའི་སྒྱུ་
འཕྲུལ་བསམ་མི་ཁྱབ། །དྲུག་པ་ལུང་དང་འགལ་ཡང་སྐྱོན་མེད་པ་ནི། སྣ་ཚོགས་ཁམས་བཞིན་སྟོན་པའི་ཐུབ་
དབང་གིས། །ཕྱི་ནང་སྣོད་བཅུད་བདེན་པར་གསུངས་ན་ཡང་། །རིག་པའི་རྒྱལ་པོ་རྟེན་འབྲེལ་རྩི་མ་
གྷིས། །དངོས་འཛིན་བཟློག་པའི་ཟབ་ལམ་རྨད་དུ་བྱུང་། །སྨྲས་པ། {༣༧ན〕བསྡུས་ཤིང་མ་བསྡུས་པ། མི་
མཉམ་ཤེས་བརྩོན་ནམ་མཁའི་དབུགས་ཀྱི་མཐུས། །ངག་ཚེག་ཉེས་པའི་སྤྲིན་ཚོགས་དབྱིངས་སུ་
ཡལ །མཐའ་ཡས་ཤེས་བྱའི་དཀྱིལ་འཁོར་མ་ལུས་པ། །ཀུན་ཁྱབ་ལེགས་པར་བཤད་པའི་ཉི་མ་
གསལ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པ་སྟེ།དབྱངས་ཅན་ཞལ་ལུང་ལས སྐྱོན་སེལ་གྱི་དཔེར་བརྗོད་བཤད་ཟིན་
ཏོ །།
འདིར་སྨྲས་པ། བསྡུས་པའི་གཟུགས་ཅན།མདོ་རྒྱུད་གསུང་རབ་འཆི་མེད་ལམ་ཡངས་མཛེས་
པའི་ཚིག་སྦྱོར་གྱིས། །སྡེབ་ལེགས་གཟི་འོད་འབུམ་ཕྲག་འཕྲོ་བའི་བཅུ་གཉིས་བདག་པོ་མཆོག །མ་
ལུས་རྒྱལ་བའི་གསང་གསུམ་ཡོན་ཏན་མཛོད་ལ་མངའ་བསྒྱུར་བའི། །ཀུན་བཟང་མཆོད་སྤྲིན་རྒྱ་
མཚོ་སྲས་བཅས་རྒྱལ་བའི་མདུན་སར་འཁྲིགས། །བསྡུས་ཤིང་མ་བསྡུས་པ། ལེགས་སྤྱད་རྣམ་པར་དཀར་
བ་གངྒའི་རྒྱུན། །གུས་རྟག་བརྩོན་པའི་ལམ་དུ་ཉེར་དྲངས་ནས། །སྲིད་པ་ཉམ་ངར་གདུང་བའི་ལུས་
ཅན་རྣམས། །དབུགས་དབྱུངས་གཏན་བདེའི་དཔལ་ལ་སྤྱོད་པར་ཤོག །རབ་སྤེལ། ཁྱད་པར་ཕན་
བདེའི་རྩ་བ་རྒྱལ་བའི་བསྟན། །བཤད་སྒྲུབ་དབུགས་ཀྱི་འཚོ་བ་མི་དམན་ཞིང༌། །རྣམ་གྲོལ་ལུས་
57

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སྟོབས་དར་བའི་དགེ་མཚན་གྱིས། །ཀུན་གཟིགས་ཆོས་འབྱོར་དཔལ་གྱི་རྗེས་འགྲོར་ཤོག །བསྡུས་
མ་བསྡུས་།སྐལ་བཟང་གདུལ་བྱའི་བསོད་ནམས་དྭངས་པའི་མཚོར། །རྗེས་མཐུན་སྲས་བཅས་རྒྱལ་
བའི་འཕྲིན་ལས་ཟླ། །མི་མཐུན་རྐྱེན་གྱི་དྲི་མས་མ་རེག་པར། །མོས་ལྡན་ཀུ་མུད་གཉེན་དུ་བརྟན་
གྱུར་ཅིག །རབ་སྤེལ།རྣམ་དག་ཚུལ་ཁྲིམས་སྲོག་གི་ཀ་བར་བརྟེན་པའི་ངུར་སྨྲིག་ལྷ་ཡི་གོས། །ལུགས་
བཟང་ཤམ་བུས་མཛེས་པའི་ཐུབ་བསྟན་ཆོས་ཀྱི་རྒྱལ་མཚན་མཐོན་པོའི་རྩེར། །མཐའ་བྲལ་དབུ་
མའི་ལམ་གྱི་སྙིང་པོར་གྱུར་པ་འཇིག་རབ་སྤེལ།རྟེན་རིན་ཆེན་གཅིག །དྲི་མེད་{༣༧བ}ལུང་རིགས་
འོད་ཟེར་ཕྱོགས་ཀུན་འབར་བའི་རྟོག་གིས་མཛེས་གྱུར་ཅིག།དཔེའི་གཟུགས་ཅན།སྣ་ཚོགས་ཀུན་རྟོག་དྲི་
བཞོན་གྱིས །བསྐུལ་བའི་མི་གཙང་ས་ཡི་རྡུལ། །སྐལ་ངན་མུན་པའི་རྗེས་འགྲོ་བ། །དམ་ཆོས་ཉིན་
མོའི་སྣང་བར་འཁུ །བསྡུས་ཤིང་མ་བསྡུས་པ། གྲགས་འདོད་དབྱུག་པས་ལེགས་བསྣུན་ཞིང༌། །རྙེད་
བཀུར་སྲེད་པའི་སྒྲོག་གིས་བསྡོམས། །དབང་མེད་ཅ་ཅོ་སྲིན་བྱའི་སྐད། །ཏིང་འཛིན་སྲོག་ལ་རྒལ་
བའི་དགྲ །རབ་བརྟག།དགེ་སྦྱོང་ཆོས་ཀྱི་མཛེས་གྱུར་ཀྱང༌། །ཐུབ་གསུང་རྒྱ་ལས་འགོང་བ་ཡིས །
འདོད་ཡོན་གཡབ་མོས་བསླུས་པ་རྣམས །ལུས་མེད་བྲན་དུ་རིངས་པ་སྙམ། །བསྡུས་པའི་གཟུགས་ཅན།
དུས་གསུམ་དྲན་དབང་བྱེ་བའི་འཇུག་ངོགས་མཆོག །འཆད་རྩོད་རྩོམ་པའི་མ་སྨད་བརྟུལ་ཞུགས་
ཀྱིས །ཐུབ་བསྟན་ལྷ་ཡི་རྫིང་རང་མཛེས་བྱེད་པའི། །ངག་ཚིག་གཟའ་སྐར་ཕྲེང་བས་ཡིད་རབ་
འཕྲོག །བསྡུས་པའི་གཟུགས་ཅན། འཕགས་བོད་ནོར་འཛིན་ཁྱོན་ཡངས་སྐད་ཅིག་གིས། །འཇལ་བའི་
གྲགས་སྙན་རྔ་གསང་སྒྲོགས་པ་ཡིས། །ངོ་མཚར་རྨད་བྱུང་རྣམ་པར་ཐར་པ་ལ །རྗེས་སུ་སློབ་པའི་
སྐལ་བཟང་ཡིད་ལ་སིམ། །བྱ་བ་རང་བཞིན་བརྗོད་པ། རབ་འབྱམས་རྒྱལ་བའི་ཐུགས་ཀྱིས་རྗེས་འཛིན་
ཞིང༌། །གནས་གསུམ་མཁའ་འགྲོའི་འཕྲིན་ལས་མི་གཡེལ་བར། །འཇིག་རྟེན་མ་ལུས་མཆོད་པའི་
གནས་ཀྱི་ཕྱིར། །ཡ་རབ་དམ་པའི་ངང་ཚུལ་བསྟེན་ཅིག་ཨང༌། །ཤིས་བརྗོད་ཀྱི་རྒྱན། མདོར་ན་ཐུབ་པའི་
ཟབ་རྒྱས་ཆོས་ཚུལ་མཐའ་ཀླས་པ །ཆེ་བ་བཞི་ལྡན་ལམ་གྱི་རིམ་པའི་གདམས་པར་ཤར། །ངེས་དོན་
དགོངས་ཟབ་མཐར་ཐུག་སྙིང་པོར་གྱུར་པ་ཡིས། །རྟག་ཏུ་རྒྱལ་བའི་གདུང་འཚོབ་དམ་པར་བདག་
གྱུར་ཅིག །དགེ་ལེགས་འདྲེས་པའི་ཟུང་ལྡན དཔ༷ལ་གྱི་དགེ་མཚན་{༣༨ན}རི་མོ་རྣམ་བཀྲའི་ངོ་མཚ༷ར་
58

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
མཛེས་པའི་དཔལ། །ཕན་བདེའི་གཏེར་མཆོག་ཕན་མཛད་དམ་པའི་ཐུགས་ཀྱི་དཔྱིད་གྱུར་བདུད་རྩིའི
གཏེར། །རབ་འབྱམས་ཞིང་དུ་རབ་མང་འགྲོ་བའི་གཏན་གྱི་དཔྱིད་དུ་ཡོངས་སྨིན་ཞིང༌། །ཐོགས་མེད་
ཅིག་ཅར་ཐོགས་པ་དང་བྲལ་རྣམ་ཀུན་གཟིགས་པ་ཉིད་གྱུར་ཅིག །ཅེས་དབྱངས་ཅན་ཞལ་ལུང་ལེའུ་གསུམ་གྱི་
དཔེར་བརྗོད་བཻ་ཌཱུར་དཀར་པོའི་འཕྲེང་བ་ཞེས་བྱ་བ་འདི་ནི།ལྷ་དང་བླ་མས་ལུང་བསྟན་ཞིང་ྋརྒྱལ་བའི་མིང་གི་དབང་བསྐུར་བས་སྐྱེ་རྒུའི་
གཙུག་རྒྱན་དུ་བསྟེན་ཀྱང་། མིང་ཙམ་གྱིས་ཆོག་མ་ཤེས་པར་སྔོན་བྱོན་མཁས་གྲུབ་ཡོངས་ཀྱི་རྨད་བྱུང་རྣམ་པར་ཐར་པས་ཡིད་འཕྲོག་སྟེ།
ཀུན་གཟིགས་ལྔ་པས།བློ་གྲོས་དབང་ཕྱོགས་ལྷ་ཡི་ལམ་ཡངས་ནས།།ལུང་དང་རིགས་པའི་སྐྱ་རེངས་མ་ཤར་བར།།རྟོགས་པའི་རྟ་བདུན་རྒྱུ་
བའི་ངང་ཚུལ་སོགས། །རྒྱུ་འབྲས་མི་ཤེས་དམ་པའི་སྐྱེས་བུ་མཚར། །ཞེས་གསུངས་པ་གདམས་ངག་ཏུ་ཡིད་ཆེས་ཏེ མཚན་ལྡན་ཡོངས་
འཛིན་བཤེས་གཉེན་དམ་པའི་མགོན་ལ་བརྟེན་ཅིང༌། །ལུང་རིགས་སྨྲ་བའི་གྲོགས་དང་བཅས་བཀའ་པོད་གཞུང་བརྒྱའི་དོན་ལ་བརྒལ་
བརྟགས་ཀྱིས་ལྷ་ལྡན་སྨོན་ལམ་ཆེན་མོར་གྲྭ་སྐོར་གྱི་མིང་བཏགས་བགྱིས་མོད།འོན་ཀྱང་གསན་ཡིག་གངྒའི་ཆུ་རྒྱུན་དུ། རྣམ་དཔྱོད་བརྩོན་
པས་རིང་བཏང་དམན་བདག་གིས།།ཐུབ་བསྟན་གཅེས་བར་བཟུང་བའི་ངང་ཚུལ་ལ།།ཞེས་སོགས་ཀྱི་གསུང་ནན་རྟག་ཏུ་སེམས་ལ་ལྕི་ཞིང་།
འདུལ་འཛིན་ཆེན་པོ་བློ་གྲོས་སྦས་པས་ཀྱང༌།མཁས་པ་མཛེས་པའི་རྒྱན་བཟང་འདི་དག་། །དམ་པ་རྣམས་ཀྱིས་ཁྱོད་ལ་བསྔགས་པ་ཡིས །
ཞེས་དང་།འཇམ་དཔལ་ཞལ་ལུང་ལས།ཁོ་བོ་མ་བསླབ་མཁྱེན་པའི་གྲགས་སྙན་གྱིས།།ཅ་ཅོ་མང་པོས་ཡིད་དབང་མ་འཕྲོག་ཅིང་། །ཕོངས་
པའི་ནོར་བཞིན་འབད་པས་བསྒྲུབ་པ་ཡིས། །ལྔ་རིག་ཕྱོགས་ཙམ་ཤེས་འདི་གཟེངས་སུ་མཐོ། །ཞེས་བ་སྐྱེས་པ་དང་། དབྱངས་ཅན་དགྱེས་
པའི་གླུ་དབྱངས་སུ།རྣམ་ཐར་བཤང་གཅིས་ཉེས་གོས་རྗེས་འབྲང་གི།སྤྲེལ་ཚོགས་ལྕགས་ཀྱུ་མེད་པའི་གླང་ལྟར། །དུག་གསུམ་བཏུང་
བས་མྱོས་ཏེ་རྒྱལ་བ་དང༌། །དེ་སྲས་ཡིན་ན་ཟས་གཙང་སྲས་དེ་ནོངས། །ཞེས་གསུངས་པའི་དགག་སྒྲུབ་ཀྱི་བསླབ་བྱ་རྣམས་ལ་ཡིད་ཆེས་
ཏེ།{༣༨བ}བཅུ་ཕྲག་རིག་པའི་གནས་ཀྱི་མཁས་པའི་དགའ་སྟོན་ལ་རྩེ་གཅིག་ཏུ་འདུན་པས། ལངག་གི་དབང་པོ་དབྱངས་ཅན་དགའ་བའི་
བཤེས་གཉེན་དུ་བསྔགས་པའམ།ངག་དབ༵ང་བློ་བཟང་ཐུབ་བསྟན་རྒྱ་མཚོ་འཇིགས་བྲལ་དབ༵ང་ཕྱུག་ཕྱོགས་ལས་རྣམ་པར་རྒྱལ་བའི་
སྡེས།བུ་སྟོན་ཐམས་ཅད་མཁྱེན་པ་རྗེས་འབྲང་དང་བཅས་པའི་བཞེད་པ་ལྟར རྣམ་འདྲེན་ཉི་མའི་གཉེན་རབ་བྱུང་དང་པོའི་སྔོན་གྱི་ཡར་
གློག་གི་དྲུག་ཅུ་སྐོར་སུམ་ཅུ་སོ་གསུམ་པའི་ཟིལ་གནོན་མེ་རྟ་ལ་བཀྲ་ཤིས་ལིམྦིའི་ཚལ་དུ་སྐུ་བལྟམས།སོ་བདུན་པ་སྣ་ཚོགས་ཞེས་པ་ཆུ་རྟ་ལ་
བླ་མེད་བྱང་ཆུབ་མངོན་དུ་མཛད་པའི་ཚུལ་བསྟན། ཝཱ་རཱ་ཎཱ་སིར་བདེན་པ་བཞིའི་ཆོས་ཀྱི་འཁོར་ལོ་བསྐོར་ཏེ། འཁོར་ལྔ་སྡེ་བཟང་པོ་སོགས་
དགྲ་བཅོམ་པའི་ཚོགས་གྲངས་མེད་པ་བྱུང་བའི་དགྲ་བཅོམ་པའི་ལེའུ་སོགས་ལྔ་དང༌། ལྔ་བརྒྱ་པ་ཕྲག་དྲུག་པ་ཚུལ་ཁྲིམས་ལེའུའི་སྟེང་ནས་
ཉིས་བརྒྱ་གྱ་དྲུག་དང༌། རིགས་ལྡན་ཉི་པ་སྟོབས་པོ་ཆེ་ལོ་བརྒྱད་འདས།མཉམ་མེད་ཇོ་བོ་ཆེན་པོ་བོད་དུ་བྱོན་ནས་ལོ་ལྷ་བཟང་ཀླུའི་
59

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གྲངས་དང་།རྒྱལ་བ་གཉིས་པའི་ཉིན་བྱེད་བྱུང་ནས་མཚོ་དུས་དབང་པོའི་གྲངས་འདས་ཤིང་།དགེ་ལྡན་རྣམ་པར་རྒྱལ་བའི་གླིང་བཏབ་ནས་
བགྲང་བྱ་དབང་ཕྱུག་རིགས་འདས།གནམ་བསྐོས་འཇམ་དབྱངས་ྋགོང་མ་ཁྱིན་ཁྲོས་ཡངས་པའི་ཁྱོན་ལ་དབང་སྒྱུར་ནས་ཁྲི་ལོ་ཡོན་ཏན་
རྒྱན་ཟུང་གི་གནས་སུ་སོན་ཞིང་།རྒྱལ་རབས་དགུ་པ་ཀྭང་ཞུ་སྟེ་འོད་འབར་གྱི་གནམ་སོ་གསུམ་པ།རབ་ཚེས་ཞེ་གཅིག་པ།འཕགས་ཡུལ་
ལེགས་སྦྱར་གྱི་སྐད་དུ་པྲ་བཾ་བྷ།ཙི་ནའི་སྐད་དུ་ཏིང་ཝུའི།དབང་ཐང་དང་མཐུན་པར་མེ་ལུག །སྨྲེ་ཕྲེང་དང་པོ་གསུམ་མཐིང༌།ལོ་སྤར་ཁེན།
འབྱུང་བ་གསུམ་ལྡན།ཉིན་བྱེད་དབང་པོ་སེང་གེའི་ཁྱིམ་གྱི་དགའ་མར་རྩེན་པའི་དཀར་ཕྱོགས་ཀྱི་རྫོགས་པ་གསུམ་པར།གཟའ་པ་སངས།
སྐར་མ་གྲོ་བཞིན།ཚེས་ཀྱི་ལྷ་ལོ་བྡ།དུས་དབྱངས་མཐུན་པར་ན་ཚོད་སྨིན་པ།ཉི་མ་སྨིན་དྲུག །དུས་འཁོར་ལྟར་ན་དབྱངས་ཨ།གསལ་བྱེད་
ཀླྀ། འབྱུང་བ་ས། འདོད་ཡོན་། དབྱངས་འཆར་ལྟར་ན་དབྱངས་ཨོ གསལ་བྱེད་ཧ། འབྱུང་བ་ནམ་མཁའ།འདོད་ཡོན་སྒྲ།རིག་བྱེད་
བདག་པོ་ཕུར་བུ་འཆར་བའི་བདུད་རྩི་ཐུན་མཚམས་ཀྱི་དུས་སྦྱོར་{༣༩ན}ཉི་དྲོས་སྔ་ཆ་ལ་འཇམ་མགོན་བླ་མས་བྱིན་གྱིས་བརླབས་པའི་
གནས་འཇམ་དཔལ་རྩ་བའི་རྒྱུད་དུ་ལུང་བསྟན་ཞིང༌།ངུར་སྨྲིག་འཆང་བ་ཕྱེད་དང་བཞི་སྟོང་གིས་མདོ་སྔགས་ཆོས་ཀྱི་སྒྲ་དབྱངས་བརྒྱུད་མར་
སྒྲོགས་པ་སྐུ་འབུམ་དགའ་ལྡན་བྱམས་པ་གླིང་གི་བླ་བྲང་ཆེན་མོའི་ཡང་རྩེ་བཀྲ་ཤིས་ཁང་གསར་དུ་རྫོགས་པར་གྲུབ་པའི་ཡི་གེ་པ་བླང་དོར་
ཕྱེད་པའི་བློ་མིག་ཡངས་པ་དོན་གྲུབ་གཡུལ་རྒྱལ་ཏེ།གསང་གསུམ་ཡོན་ཏན་གྱི་ཕུང་མཛོད་དུ་གཏམས་པའི་བདེན་པ་དང་།བསྟན་འགྲོར་
ཕན་པའི་ལྷག་བསམ་རྣམ་པར་དཀར་བའི་སྟོབས་ཀྱིས།རྣམ་འདྲེན་རྒྱལ་བའི་ལུང་དང་རྟོགས་པའི་ཆོས་ཚུལ་མ་དྲོས་མཚོ་ཆེན་བཤད་སྒྲུབ་
འཁྲི་ཤིང་གར་གྱིས་རྩེན་པར་གྱུར་ཅིག།ལིཀྶཾཀུ་ཙི་ཏྲ་སུ་བྷ་བནྟུ།། །།
༈ ཨོྃསྭསྟི། དུས་གསུམ་རྒྱལ་བའི་ཐུགས་ཀྱི་གསང་བའི་མཛོད། །བཀའ་པོད་གཞུང་
བརྒྱའི་འདབ་སྟོང་དགའ་བའི་ཚལ། །བཞད་པའི་མཁྱེན་དཔྱོད་ཉི་མ་འབུམ་ཕྲག་གིས། །མཐའ་དག་
ཤེས་བྱའི་ཀུན་གསལ་ཁྱོན་ཡངས་གཞལ། །རིག་གནས་ཆུ་གཏེར་ཟབ་ཡངས་རླབས་ཕྲེང་ཅན། སྐྱེས་
སྦྱངས་རྩལ་གྱིས་སྐད་ཅིག་དབང་བསྒྱུར་བས། །རིག་བྱེད་བདག་པོ་མི་སྨྲའི་བརྟུལ་ཞུགས་ཀྱིས །
མཚར་རིགས་ལམ་སྒྱུ་མའི་འཕྲུལ་ལ་གཡེང༌། །ཕྲ་ཞིབ་བློ་གྲོས་ལུས་ཀྱིས་ཅིར་ཡང་རྩེན། །དཀའ་བའི་
གནད་ལ་རེག་པའི་མཁྱེན་རབ་། །ཐོས་དོན་སྒྲུབ་པའི་སྲོག་གི་ཀ་བ་བརྟན། །ཁྱོད་ནི་མཁས་གྲུབ་
བའི་གཙུག་གི་རྒྱན། །དྲན་དབང་གསེར་རིའི་ཕྲེང་བ་རབ་མཛེས་པར། །ཟླ་མེད་མགོན་དུ་དབང་
བསྐུར་ཆོས་ཀྱི་རྒྱལ། །རང་བྱུང་ཀུན་ཏུ་བཟང་པོའི་འཁོར་ལོ་ཡི། །རྟེན་འབྲེལ་ཇི་བཞིན་རྒྱལ་རྣམས་
དགོངས་པ་སྒྲིམས། །ངོ་མཚར་ཟློས་པའི་རི་མོ་ཡིས། །ཡིད་ཀྱི་མེ་ལོང་མཛེས་གྱུར་ཀྱང༌། །དྲན་ཤེས་
60

དབྱངས་ཅན་ཞལ་ལུང་སྙན་དངགས་ལེའུ་གསུམ་གྱི་དཔེར་བརྗོད་བཻཌཱུར་དཀར་པོའི་ཕྲེང་བ
བསྲུང་བའི་མེལ་ལ། །གཡེལ་བས་འབྲས་བུ་མངོན་མ་གྱུར། །ཕན་བདེའི་རྩ་ལག་ཐུབ་དབང་བསྟན་
པའི་གཞི། །རྣམ་དག་ཚུལ་ཁྲིམས་རྩ་བ་བརྟན་པའི་ཕྱིར །{༣༩བ}རླབས་ཆེན་མཛད་པའི་ཁུར་གྱིས་
མི་ངལ་བ། །རྒྱལ་བའི་གདུང་འཚོབ་དམ་པ་ཁྱོད་ལས་སུ །དེ་ལྟར་རྨད་བྱུང་མཛད་པའི་ཆ་ཤས་
ཀྱང༌། །སྙིང་ལ་སིམ་པས་དད་གུས་འོ་མའི་མཚོ། །འཁྲི་ཤིང་དགུང་དུ་འཕྱུར་བའི་སྤྲིན་རུམ་ནས། །ཆེད་
བརྗོད་དབྱར་གྱི་རྔ་གསང་འདི་བསྒྲགས་སོ །ཞེས་ཆེད་དུ་བརྗོད་པའི་རབ་ཏུ་བྱེད་པ་མུ་ཏིག་ཕྲེང་མཛེས་ཞེས་བྱ་བ་འདི་ནི་
ྋགོང་ས་རྒྱལ་བའི་དབང་པོ་རྗེ་བཙུན་ངག་དབ༵ང་བློ་བཟང་ཐུབ་བསྟན་རྒྱ་མཚ༷་དཔ༵ལ་བཟང་པོའི་སྤྱན་སྔར།སུ་ངྷིན་པྲ་ཤ་ལའམ་
མིང་གཞན་མཚོ་བྱུང་རོལ་པའི་བློ་གྲོས་སུ་འབོད་པས་རབ་ཚེས་མེ་ལུག་མཁའ་སྤྲིན་ཅན་གྱི་དགའ་བ་གསུམ་པར་གུས་པ་ཆེན་པོས་
ཕུལ །།བྷཾ།
61

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
༄༅། །གནས་ལྔ་རིག་པའི་པཎྜི་ཏ་ཆེན་པོ་ྋསྐྱབས་རྗེ་དཔའ་རི་བ་བློ་གྲོས་རབ་གསལ་
མཆོག་གི་ཞལ་སྔ་ནས་སྙན་ངག་གི་བསྟན་བཅོས་མེ་ལོང་མའི་སྟེང་ནས་
བཀའ་ཁྲིད་ནོད་སྐབས་ལེའུ་བར་པའི་དཀའ་གནད་
བརྗེད་བྱང་དུ་བཀོད་པ་བཞུགས་སོ །
རྒྱལ་བ་ཐུབ་བསྟན་རྒྱ་མཚོ།
ལྷོ་ཕྱོགས་བེེ་དརྦྷ་དང༌།ཤར་ཕྱོགས་གོ་ཌ་པའི་ཐུན་མོང་མིན་པའི་ལུགས་ཀྱི་རྒྱན་རྣམས་
ལེའུ་དང་པོར་བསྟན། གཞུང་འདིའི་དངོས་བསྟན་གྱི་དོན་རྒྱན་སོ་ལྔ་སོགས་ལྷོ་ཤར་གཉིས་ཀས་
འདོད་པའི་ཐུན་མོང་བ་ཡིན། དོན་རྒྱན་སོ་ལྔ་ལའང་ལྷོ་ཤར་གཉིས་ཀའི་ཐུན་མོང་མིན་པའི་ལུགས་
ལྟར་དཔེར་བརྗོད་སོ་སོར་འཇོག་ཚུལ་ཡོད་ཅེས་རྗེ་དཀོན་མཆོག་རྒྱལ་མཚན་གསུངས་པ། དེའི་ནང་
ཚན་ཁ་ཤས་གོ་ཌ་པའི་ཐུན་མོང་བའི་ལུགས་ལྟར་དཔེར་བརྗོད་ཀྱང་རུང་བ་ལ་དགོངས་སམ་སྙམ།
དངོས་པོ་རྣམས་ཀྱི་རང་བཞིན་དང༌། །གནས་སྐབས་སྣ་ཚོགས་དངོས་གསལ་བྱེད། །དེ་ནི་རང་
བཞིན་བརྗོད་པ་སྟེ། །ཞེས་པ་ལྟར་རིགས། བྱ་བ། ཡོན་ཏན། རྫས་བཞིས་མཚོན་པའི་བརྗོད་པར་
བྱས་བའི་དངོས་པོ་རྣམས་ཀྱི་རང་བཞིན་ནམ་ངོ་བོ་དང༌། དེའི་གནས་སྐབས་སྣ་ཚོགས་པ་རྣམས་
ཤུགས་བསྟན་ཙམ་མ་ཡིན་པར་ཚིག་གིས་དངོས་སུ་གསལ་བར་བྱེད་པ་དང༌། སྒྲོ་བཏགས་ནས་
བསྟོད་པ་དང་སྨད་པ་ལྟ་བུའི་འཁྱོག་པོར་བརྗོད་པ་མ་ཡིན་པར་{༢ན〕གནས་ཚུལ་དྲང་པོར་བརྗོད་
པའི་ཆ་ནས་རང་བཞིན་བརྗོད་པའི་རྒྱན་ཟེར།བོད་མཁས་པའི་དོན་རྒྱན་དོགས་གཅོད་ལས། ས་
པཎ་གྱི་མཁས་འཇུག་དང༌། དཔང་ཊཱིཀ་གི་ལུང་དྲངས་ནས། དེ་ནི་རང་བཞིན་བརྗོད་པ་དང༌། །
62

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
རིགས་ཞེས་དང་པོའི་རྒྱན་ཡིན་དཔེར། །ཞེས་འགྱུར་བཅོས་མཛད་ཅིང་རང་བཞིན་བརྗོད་པ་དང༌།
རིགས་ཀྱི་རྒྱན་རྣམས་དྲངས་པར་གསུངས། རང་བཞིན་བརྗོད་པ་རྣམས་ཀྱི་རིགས་ཀྱི་རྒྱན་དུ་འཇོག་
ཚུལ་བོད་མཁས་པས།སྤྱིར་རིགས་ལ་ཤིང་ཞེས་པ་ལྟ་བུ་སྤྱི་སྒྲ་གཅིག་གིས་དེའི་རིགས་ཅན་མང་པོ་
གོ་བར་བྱེད་པ་ཛཱ་ཏིའི་སྒྲ་ལས་དྲངས་པ་དང༌། རྒྱལ་པོའི་བུ་བརྒྱུད་ལ་རྒྱལ་རིགས་ཞེས་པ་ལྟ་བུ་ཀུ་
ལའི་སྒྲ་ལས་དྲངས་བ་གཉིས་ཡོད་པ་ལས་སྐབས་དོན་སྔ་མའི་དབང་དུ་བྱས་པར་བཤད་པ་ལྟར་གོ་
དགོས་མོད།དེ་ལྟ་ན་ནེ་ཙོ་ཞེས་པས་དེའི་རིགས་ཅན་མང་པོ་གོ་བ་དང༌། ཕུག་རོན་གྱི་འཁྲིག་པའི་བྱ་
བས་དེའི་བྱེ་བྲག་མང་པོ་གོ་བ་དང༌། བུད་མེད་ཀྱི་རེག་བྱའི་ཡོན་ཏན་གྱིས་དེའི་རིགས་ཅན་མང་པོ་གོ་
བ་ལྟ་བུར་བཤད་དུ་རུང་མོད། དབང་{༢ན)ཕྱུག་གང་ཟག་གཅིག་ལ་ནང་གསེས་ཀྱི་རིགས་ཅན་མང་
པོ་འཇོག་དཀའ་སྟབས་རྫས་བརྗོད་པ་རིགས་ཀྱི་རྒྱན་དུ་འགྲོ་ཚུལ་བརྟག་དགོས།
རང་བཞིན་བརྗོད་པ་བཞིའི་ཁྱད་པར་ནི། རྩ་བའི་དཔེར་བརྗོད་བཞིས་རིམ་པ་བཞིན་ཁྱད
གཞི་ནེ་ཙོ་སྤྱིའི་རིགས་ལ་ཁྱབ་པའི་ཆོས་བརྗོད་པ་དང༌། ཁྱད་གཞི་ཕུག་རོན་གྱི་འཁྲིག་པའི་བྱ་བའི་
ཆོས་བརྗོད་པ་དང༌། ཁྱད་བཞི་དགའ་མའི་ལུས་ཀྱི་རེག་བྱའི་ཡོན་ཏན་གྱི་ཆོས་བརྗོད་པ་དང༌། ཁྱད་
གཞི་དབང་ཕྱུག་གི་རྫས་བརྗོད་པའི་ཆ་ནས་རིགས། བྱ་བ། ཡོན་ཏན། རྫས་ཀྱི་རང་བཞིན་བརྗོད་
པར་འཇོག་ཚུལ་ཤེས་པ་གལ་ཆེ ས་སྐྱ་པ་ངག་དབང་ཆོས་གྲགས་ཀྱིས་རིགས་པ་སྟེ་དྲང་པོའི་རྒྱན་
ཞེས་ཀྱང་བྱ་བ་ཡིན་ནོ་ཟེར་བ་དོན་རྒྱན་དོགས་གཅོད་དུ་བཀག་པ་ལྟར་ཁས་ལེན་དགོས་མོད།དཔེ་
རྒྱན་ནས་དགོངས་པ་ཅན་གྱི་བར་ཐམས་ཅད་འཁྱོག་པོར་བརྗོད་པའི་རྒྱན་དུ་ཁས་བླངས་ན་རང་
བཞིན་བརྗོད་པ་དེ་དེའི་ཟློག་ཟླ་དྲང་པོའི་རྒྱན་དུ་ཁས་མི་ལེན་ཀ་མེད་ཡིན་འདྲ་བས་བརྟག།
ལྔ་པ་ཆེན་པོའི་དཔེར་བརྗོད་དུ། དམར་སེར་ཐུན་མཚམས་གསར་བའི་མདངས་གསལ་
ཞིང༌། །གསུངས་པ་འཇམ་པའི་དབྱངས་ཀྱི་རིགས་ཐམས་ཅད་ལ་མ་ཁྱབ་པས་བརྟག་དགོས་ཤིང༌།
རང་བཞིན་བརྗོད་པ་ལ་དངོས་སུ་བསྟན་པ་ཞིག་དགོས་རྒྱུར་དབང་ཕྱུག་གོ་ཆས་སྨིན་དྲུག་བསྒྲུབས་
ནས་སྒྲ་རྟོགས་ཚུལ་དང་། རྒྱལ་པོ་བདེ་སྤྱོད་ཀྱི་རེ་བ་བསྐང་ཚུལ་ཤུགས་བསྟན་ཙམ་ལས་མི་གསལ་
བས་དཔེར་བརྗོད་དུ་འགྲོ་དཀའམ་བརྟག །ནེ་ཙོ་འདི་རྣམས་ཞེས་མང་ཚིག་སྦྱར་ན་མཆུ་དམར་ཞིང་
63

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གུག་པ་སོགས་ཀྱི་ཁྱད་ཆོས་རྣམས་ནེ་ཙོ་སྤྱིའི་རིགས་ལ་ཁྱབ་{༢བ}པར་གོ། །བྱ་བ་བརྗོད་པ་ལ་བྱེད་
པ་པོ བྱ་ཡུལ། བྱ་བ་གསུམ་ཚང་བ་ངེས་པར་དགོས་པས། རྩ་བ་བྱེད་པ་པོ་ཕུག་རོན། ལས་དེའི་
དགའ་མ། བྱ་བ་སྐད་སྒྲོག་པ་སོགས་དང༌།བོད་མཁས་དཔེར་བརྗོད་ཀྱི་ཡེ་ཤེས་ཆེན་པོས་སྲིད་ཞི་
མཉམ་པར་གཟིགས། ཞེས་སོགས་ཀྱི་སྐབས་བྱེད་པ་པོ་ཡེ་ཤེས་ཆེན་། བརྩེ་བ། སྤྲོད་བ་སོགས་
དང་། བྱ་ཡུལ་ལམ་ལས་སྲིད་ཞི། གདུལ་བྱ། གདུལ་བ་སོགས་དང་། བྱ་བ་བདེན་སྟོང་དུ་མཉམ་
པར་རྟོགས་པ། གདུལ་བྱ་འདུལ་བ། དེར་དྲངས་པ་སོགས་སོ། །ཡེ་ཤེས་ཆེན་པོ་སོགས་བྱེད་པ་པོ་
ཕལ་པ་དང་། བྱེད་པ་པོ་གཙོ་བོ་ནི་བཅོམ་ལྡན་འདས་སོ། །སྨོན་འགྲོ་བས། འདིའི་ཡོན་ཏན་འདོད་
ཡོན་ལྔ་གང་རུང་ལ་སྦྱོར་བར་བཤད་ཀྱང༌།ཤོང་སྟོན་ནས་བཟུང་སྔོན་གྱི་མཁས་པ་རྣམས་གནས་
སྐབས་དང་མཐར་ཐུག་གི་ཡོན་ཏན་ཅི་རིགས་ལ་བཞེད་པ་ལྟར་བྱས་ན་བདེ།
འགའ་ཞིག་ཕྱི་རོལ་པའི་འདོད་པའི་ཡོན་ཏན་རྡུལ་མུན་སྙིང་སྟོབས་གསུམ་ལ་བྱེད་པར་བཤད་
པའང་རང་འདོད་ཙམ་ལས་ཤེས་བྱེད་དཀའམ་སྙམ། རྒྱལ་དབང་དཔེར་བརྗོད། རྐང་པ་དང་པོས་
རེག་བྱ།གཉིས་པས་རོཕྱི་མ་གཉིས་ཀྱིས་གཟུགས་ཀྱི་ཡོན་ཏན་བསྟན།སྨོན་འགྲོ་བས།ཟག་མེད་
ཀྱི་ཡོན་ཏན་ཐུགས་ཀྱི་རེག་བྱ་ཡིན་གསུངས་པས་པཎྜི་ཏའི་རང་བཞིན་མཚོན་པར་སེམས། དེས་ན་
ཤོང་སྟོན་གྱི་སྙན་ངག་ཚངས་པའི་མགུལ་རྒྱན་དུ། མི་འཇིགས་སྟོབས་དང་མ་འདྲེས་ཆོས། །ས་དང་ཕ་
རོལ་ཕྱིན་རྫོགས་པས། །ཀུན་ཏུ་སྙེམས་བྲལ་ཐུབ་པ་ཡི །མཁྱེན་པས་ཤེས་བྱ་ཀུན་ལ་ཁྱབ། །ཅེས་པ་
ཡོན་ཏན་{༣ན〕བརྗོད་པར་གསུངས་པ་དང༌། བོད་མཁས་པས།རྨོངས་པ་ཞི་བ་དང༌། བློ་གྲོས་
མཆོག་ཐོབ་པ་སོགས་འཇམ་དབྱངས་བསྙེན་པའི་ཡོན་ཏན་དུ་བཤད་པ་ལྟར་ཁས་བླངས་ན་བདེ།
དབང་ཕྱུག་མིན་པའི་ལྷ་ལའང་ལག་ཏུ་ཐོད་པ་ཐོགས་པ་ཡོད་མོད། འདི་འཇིག་རྟེན་ན་གྲགས་ཆེ་བ་
དང་བསྟུན་པ་ཙམ་ལས་ཁྱབ་མཐའ་བཟུང་བ་མིན། འཇམ་དབྱངས་ཀྱིས་རལ་གྲི་བསྣམས་པ་སོགས་
ལའང་རིགས་འགྲེ། ཀརྨ་སིཏུས། མཛེས་མ་ཁྱེད་ཀྱི་ལག་འཐིལ་ནི། །ཆུ་སྐྱེས་བཞིན་དུ་ཅུང་ཟད་
དམར། །ཞེས་འགྱུར་བཅོས་པ། ན་ཆུང་གི་ལག་མཐིལ་དཀར་ལ་དམར་མདངས་ཆགས་པ་དང་
མཐུན་པས་ལེགས ངེས་པའང་ངེས་མེད་ཀྱི་དང་གཉིས་རྩ་བ་ལྟར་བརྗོད་བྱ་གཅིག་གི་སྟེང་ནས་
64

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
དཔེར་བརྗོད་བཞག་ན་ལེགས།
བོད་མཁས་པས་ཀྱང་སྔ་མ་འཁོར་བ་དང་ཕྱི་མ་འཁོར་བས་བསྡུས་པའི་དལ་འབྱོར་གྱི་སྟེང་
ནས་དཔེར་བརྗོད་བཞག་པས་བརྗོད་བྱ་སོ་སོ་བ་མིན་འདྲ། ཕུལ་བྱུང་ནི། ཡོངས་གྲགས་ལས་ཕུལ་
དུ་བྱུང་བའམ་འཇིག་རྟེན་གྲགས་ཚོད་ཀྱི་མཚམས་ལས་བརྒལ་བར་བརྗོད་པ་སྟེ་བཤད་ཚོད་ལས་
འདས་པའི་དོན་། །ཧ་རེ་ཞེས་པ་འཕྲོག་བྱེད་ཀྱིས་སྐད་དོད་དེ་ལྷོ་ཕྱོགས་མ་ལ་ཡའི་རིར་སྐྱེས་པའི་
ཙན་དན་གྱི་དྲི་ཚོར་བ་ཙམ་གྱིས་ཡིད་འཕྲོག་པར་བྱེད་པས་དེ་ལྟར་བཏགས། རྩ་བར། ལུས་ཕྲ་ཁྱོད་
གདོང་རི་བོང་ཅན། །ཞེས་བཏགས་ཞེས་པས་ཁྱོད་གདོང་མཐོང་ཚེ་ཟླ་བ་ཡིན་སྙམ་དུ་དཔེ་ཅན་
དཔེ་རུ་འཁྲུལ་བ་དང་། ཁྱོད་གདོང་བསམ་པ་ཡིས། །ཟླ་བ་ཡི་ཡང་རྗེས་སུ་བསྙེགས །ཞེས་པས་ཟླ་
བ་མཐོང་ཚེ་ཁྱོད་གདོང་ཡིན་ནོ་སྙམ་དུ་དཔེ་དཔེ་ཅན་འཁྲུལ་བ་སྟེ། ཡང་སྒྲས་དཔེ་ཅན་དཔེ་རུ་
འཁྲུལ་བར་མ་ཟད་དཔེ་དཔེ་ཅན་དུའང་འཁྲུལ་བར་བསྟན།བོད་མཁས་ཀྱི་དཔེར་བརྗོད་དུའང་།
ཚིགས་{༣བ]བཅད་ཕྱེད་ཀྱིས་དཔེ་ཅན་དཔེ་རུ་འཁྲུལ་པ་དང༌།ཕྱེད་ཀྱིས་དཔེ་དཔེ་ཅན་དུ་འཁྲུལ་བ་
སྟོན་ཚུལ་ཤེས་སླ། ས་བརྟོལ་ལྗོན་པའི་རྩ་བ་ལྷ་མིན་གྱི་གནས་དང་རྩེ་མོ་ལྷའི་ཡུལ་དུ་ཡོད་པར་
བཤད་པས་རི་རབ་བརྟོལ་བའི་ཆ་ནས་མིང་དེ་ལྟར་བཏགས་པ་འདྲ། ཐེ་ཚོམ་དང་གཏན་ཕེབས་ཀྱི་
དཔེ་གཉིས་ཀྱང་བརྗོད་བྱ་གཅིག་གི་སྟེང་ནས་འགྲོ་དགོས།
སྦྱར་དཔེའི་སྐབས།རྩ་བར།བསིལ་ཟེར་ཅན་གྱི་དགྲ་ཟླ་དང༌།དཔལ་དང་ལྡན་དང་དྲི་བཟང་
གིས །ཁྱོད་ཀྱི་གདོང་ནི་ཆུ་སྐྱེས་བཞིན།།ཞེས་པའི་དོན།དཔང་ཊཱིཀ་ལས།མཚུངས་ཆོས་དང་པོ་སྒྲ་
སྦྱར་བ་དང༌། གཉིས་པ་སྒྲ་དོན་འདམ་ང་ཅན་དང༌། གསུམ་པ་དོན་སྦྱར་བར་བཀྲལ་བ་ལྟར་བོད་
མཁས་པའི་འགྲེལ་པར་ཡང་བཀོད དེའི་དཔེར་བརྗོད་དུ། དཀར་གསལ་དྲི་མས་སྤངས་པའི་བཞིན་
རས་ཅན། །ཆགས་ལྡན་སྙིང་ལ་ཀུན་དགའ་གསར་པའི་རོ །སྦྱིན་བྱེད་ལང་ཚོའི་འཕེལ་བ་རྩོམ་པ་ཡི། །
བདག་གི་གྲོགས་དེ་ཟླ་ཚེས་གསར་པ་བཞིན། །ཞེས་དཔེ་ཅན་གཞོན་གྲོགས་དང་དཔེ་ཟླ་ཚེས་གཉིས་
མཚུངས་ཆོས་དཀར་ཞིང་གསལ་བ་དོན་སྦྱར། གདོང་སྨེ་བ་དང་ནག་པོའི་མས་དབེན་པ་དང༌། ཟླ་
ཚེས་ལ་རི་བོང་མཚན་མ་མེད་པ་གཉིས་སྒྲ་སྦྱར། ཆགས་ལྡན་ལ་འདོད་པ་སྤེལ་བ་དང༌། ལང་ཚོ་དང་
65

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
དཀར་ཆའི་འཕེལ་བ་རྩོམ་པ་གཉིས་དོན་སྦྱར་བའོ །མཉམ་ཉིད་དཔེ་སྦྱར་རྒྱན་ཡིན་ཡང་སྦྱར་བའི་
དཔེ་ལས་ཟུར་དུ་སྨོས་པའི་རྒྱུ་མཚན། སྦྱར་དཔེའི་མཚུངས་ཆོས་རྣམས་སྒྲ་སྦྱར་དོན་སྦྱར་ཅི་རིགས་
པའི་ཚུལ་བཤད་མ་ཐག་པ་ལྟར་ལ། འདི་སྒྲ་སྦྱར་ཁོ་ན་དང༌། སྦྱར་ཚུལ་སྔ་མ་དང་གཏན་མི་འདྲ་བའི་
དབང་གིས་ཡིན་ཏེ། རྩ་བར། དཔེ་ཅན་སྐྱེད་ཚལ་དང༌། དཔེ་བུ་མོ་གཉིས། མཚུངས་ཆོས་ནི་རྒྱ་
དཔེར་{༤ན)སཱ་ལ་ཀཱ་ན་ན་བྷི་ནི། ཞེས་པའི་སྒྲའི་གཟུགས་གཅིག་པོ་དེས་གཅོད་མཚམས་ཐ་དད་
པ་དང་། མཚམས་སྦྱོར་ཡོད་མེད་ཀྱི་དབང་གིས་དོན་མི་འདྲ་བ་གཉིས་སྟོན་ཡང་སྒྲ་དེ་དཔེ་དོན་
གཉིས་ཀ་ལ་སྦྱར་ནས་བཤད་དུ་ཡོད་པ་ཙམ་མོ། །
བོད་མཁས་པའི་འབེལ་གཏམ་དུ། མཚུངས་ཆོས་སྒྲ་ལ་བྱས་པ་ཡིན་པས་ཞེས་པའི་དོན་ཡང༌།
སྒྲ་དེས་བསྟན་པའི་ཁྱད་ཆོས་སྐྱེད་ཚལ་དང༌། བུ་མོ་གཉིས་ཀ་ལ་སྦྱར་དུ་ཡོད་པར་འདྲ་བའི་དོན་དུ་
བྱས་ན་བདེ། སྒྲ་དེ་དོན་མི་འདྲ་བ་སོ་སོར་སྟོན་ཚུལ་བུ་མོའི་སྐབས་མཚམས་སྦྱོར་ཕྲལ་། ས།
བཅས་པ། ཨ་ལ་ཀ །ལན་བུ། ཨཱ་ན་ན། གདོང་ཡིན་ལ། འདྲ་འདུས་རིང་པོས་རིམ་པར་མཚམས་
སྦྱར་པས། སཱ་ལ་ཀ་ན་ན། གྲུབ། ཤོབྷི་ནི། མཛེས་ལྡན་ཡིན་པས། ལན་བུར་བཅས་པའི་གདོང་
མཛེས་ལྡན། །ཞེས་དང༌། སྐྱེད་ཚལ་གྱི་སྐབས་སུ་མཚམས་སྦྱོར་ཕྲལ་མི་དགོས་བར། །སཱ་ལ། སྤོས་
དཀར་གྱི་ཤིང༌།ཀཱ་ན་ན། ནགས་ཡིན་པས། སཱ་ལའི་ནགས་ཀྱི་མཛེས་ལྡན་པ། །ཞེས་པར་འགྱུར། །
སྐྱེད་ཚལ་དང་བུ་མོ་གཉིས་ལ་དོན་གྱི་མཚུངས་ཆོས་མེད་ཀྱང་། སྒྲའི་གཟུགས་གཅིག་གིས་བསྟན་
པའི་ཁྱད་ཆོས་གཉིས་ཀ་ལ་སྦྱར་དུ་ཡོད་པར་འདྲ་བས་མཚུངས་ཆོས་སུ་བཞག་། །བོད་མཁས་
འཕེལ་གཏམ་དུ། མཚུངས་པའི་སྒྲ་ཡིས་བརྗོད་བྱའི་ཕྱིར། །ཞེས་པའི་རྒྱ་དཔེར། ས་རཱུ་པ་ཤཔྟ།ཞེས་
པ་གཟུགས་མཚུངས་སྒྲ་ཡིས་ཞེས་བསྒྱུར་ན་གོ་བདེ་བར་བཤད་པ་ཤིན་ཏུ་ལེགས་པར་མངོན་ཏེ།
གཟུགས་མཚུངས་སྒྲ་ཡིས་བརྗོད་བྱའི་ཕྱིར། མཉམ་ཉིད་དཔེ་ཞེས་པའི་འབྲུ་བསྣོན་སྐབས་ཚིག་གི་
གཟུགས་མཚུངས་པའམ་གཅིག་པའི་སྒྲ་ཡིས་དོན་མི་འདྲ་བ་གཉིས་བརྗོད་པར་བྱ་བའི་ཕྱིར་མཉམ་
ཉིད་དཔེ་ཞེས་སྦྱར་ན་རིམ་བཞིན་མཚན་ཉིད་དང༌། །མཚོན་{༤བ)བྱ་སྟོན་པར་སླ་བས་སོ། །
རྒྱ་དཔེར་གཟུགས་ཀྱི་སྐད་དོད་དངོས་སུ་མཐོང་བ་དང༌། མཚུངས་པ་གསལ་བྱེད་ཀྱི་སྒྲའི་རྣམ་
66

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
གྲངས་སྐབས ས་རཱུ་པ་གཟུགས་མཚུངས་སུ་བསྒྱུར་བ་བཞིན། འདིར་ཡང་གཟུགས་མཚུངས་སྒྲ་
ཡིས་ཞེས་བསྒྱུར་བ་འཐད་པར་ངེས་སོ། །དེས་ན་མཉམ་ཉིད་ཅེས་པའང་སྒྲའི་གཟུགས་གཅིག་དཔེ་
དོན་གཉིས་ལ་མཉམ་པའམ་མཚུངས་པར་འཇུག་པ་ལ་གོ་དགོས། རྒྱ་སྐད་དུ་མཚམས་སྦྱོར་ཡོད་
མེད་ལྟ་བུ་བོད་ཀྱི་བརྡ་ལ་མ་གྲགས་པས་ད་ལྟའི་དཔེ་བརྗོད་ལ་མི་དགོས་ཀྱང་། གཅོད་མཚམས་ཐ་
དད་པས་དོན་མི་འདྲ་བ་གཉིས་སྟོན་པ་དཔེ་དོན་གཉིས་ལ་སོ་སོར་སྦྱར་དུ་ཡོད་པ་ཞིག་དགོས་
གསུངས།
བོད་མཁས་དཔེར་བརྗོད་དུ། རྣམ་འདྲེན་ངག་གི་དབང་ཕྱུག་བུདྡྷའི་ཞབས། མ་དྲོས་གདེངས་
ཅན་བདག་པོའི་མཚར་བཞིན།།ཕུན་ཚོགས་ཀུན་གྱི་བྱེད་པོ་དེ་དབང་ཆུའི། །རྒྱུན་མཆོག་རྣམ་བཞི་
འབེབས་ལ་མཁས་པས་། །ཞེས་པའི་དོན། དཔེ་ཅན་འབྲུག་པ་སངས་རྡོར་པ་དང༌། དཔེ་ཀླུ་རྒྱལ་
མ་དྲོས་པ་གཉིས མཚུངས་ཆོས་སྒྲའི་གཟུགས་གཅིག་གིས་བསྟན་པའི་ཆོས་རྣམས་གཉིས་ཀ་ལ
བཤད་དུ་ཡོད་པ་སྟེ། དཔེའི་སྐབས་འཛམ་བུ་གླིང་འདིའི་ཆུ་ཀླུང་དང་སྨན་འབྲས་ནགས་ཚལ་ལ་
སོགས་པའི་ཕུན་ཚོགས་ཀུན་གྱི་བྱེད་པོ་དེ་རང་ལ་དབང་བའི་གངྒཱ་སོགས་ཆུ་བོའི་རྒྱུན་བཞི་འབེབས་
པ་ལ་མཁས་པས་། །ཞེས་དང་། དཔེ་ཅན་སྐབས། གནས་སྐབས་དང་མཐར་ཐུག་གི་ཕུན་ཚོགས་
ཀུན་གྱི་བྱེད་པོ་བླ་མ་དེ་དབང་གི་ཆུ་བོའི་རྒྱུན་བཞི་འབེབས་པ་ལ་མཁས་པས་སོ་ཞེས་པར་འགྱུར།
ཞེས་བཅད
གཅོད་མཚམས་ཀྱང་ཀློག་པ་པོས་དཔེ་ཅན་སྐབས་ཕུན་ཚོགས་ཀུན་གྱི་བྱེད་པོ་དེ་ཞེས་བཅད་ནས།
དབང་ཆུའི་{༥ན}ཞེས་དང༌།དཔེའི་སྐབས་བྱེད་པོ་དེ་དབང་ཆུའི་ཞེས་སྦྲེལ་ནས་བཀླག །འདི་སྦྱར་
རྒྱན་གཞན་རྣམས་དང་མི་འདྲ་ཚུལ་ཤེས་སླ་ཞིང་ཐ་དད་ཚིག་འདྲའི་སྦྱར་བ་དང་འདི་གཉིས་སྒྲའི་
གཟུགས་གཅིག་ལ་གཅོད་མཚམས་ཐ་དད་པའི་དབང་གིས་དོན་གཉིས་སུ་འགྱུར་བའི་ཆ་ནས་འདྲ་
ཡང་། ཐ་དད་ཚིག་འདྲའི་སྦྱར་བ་ནི་མཚམས་སྦྱོར་ཡོད་མེད་ལ་མ་ལྟོས་པ་དང་། དེར་ཤཱ་ལོ་ཀ་རིལ་
པོས་བརྗོད་བྱ་མི་འདྲ་བ་གཉིས་སྟོན་ལ། འདིར་རྐང་པ་གཅིག་ཙམ་གྱིས་དེ་བཞིན་སྟོན་པ་དང༌།ཐ་
དད་ཚིག་འདྲའི་སྐབས་དཔེ་དང་དཔེ་ཅན་སོ་སོར་བཀོད་ནས་མཚུངས་པ་གསལ་བྱེད་ཀྱི་སྒྲ་སྦྱར་
བའང་མེད་པས་མི་འདྲའོ། །
67

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཀུན་གཟིགས་ལྔ་པ་ཆེན་པོས། མཉམ་ཉིད་སྐབས་སྒྲ་སྦྱར་དོན་སྦྱར་གང་བྱས་ཀྱང་འདྲ་བར་
གསུངས སྣར་ཐང་ལོ་ཙཱ་བའི་སྙན་ཊཱིཀ་ལས། གཉིས་ཀ་ལ་མཚུངས་པར་ཡོད་པའི་སྒྲ་གཅིག་གིས་
བརྗོད་བྱའི་དོན་ཐ་དད་པ་གཉིས་བསྟན་པའི་ཕྱིར། སྒྲ་མཉམ་པ་ཉིད་ཡིན་ཞེས་གསུངས་པའང་
བཤད་སྲོལ་སྔ་མ་དང་མཐུན་ཏེ། ད་ལྟ་གཞན་ཕྱོགས་ཀྱི་རིག་གནས་པ་ཕལ་ཆེར་ཡང་འདི་ཉིད་
འཐད་ལྡན་དུ་འདོད།ལྷ་ཡི་རྫིང་རིང་སྟོང་ཡང་རིག་ཆས་དབེན།ཞེས་སོགས་ཀྱི་དོན་བླ་མའི་ཐུགས་སྟོང་
པ་རིག་པ་ཟབ་པ་ཡངས་པ་དྲི་མ་མེད་པ་ཡིན་སྟབས། ནམ་མཁའ་ཐོགས་རེག་གིས་སྟོང་ཡང་རིག་
ཆས་དབེན་པ་དང༌། རྒྱ་མཚོ་ཟབ་པ་དང་ཡངས་པ་ཡིན་ཡང་བ་ཚྭས་རྙོག་པས་དམན་ཕྱིར། ཞེས་སོ། །
རྫིང་རིང་ཞེས་པ་རྫིང་བུ་ནར་པོ་ལ་རྫིང་རིང་ཟེར་བ་ལྟར་རྫིང་ཆུའི་མིང་ཡིན། ལྷ་རྣམས་ཀྱིས་རྫིང་བུ་
ལྟར་རོལ་པའི་གནས་ཡིན་པས་དེ་ལྟར་བཏགས་པ་འདྲ། ཆུ་མཐོང་ཞེས་པའང་དེ་དང་ཕྱོགས་འདྲ།
དགྱེས་གླུར། དཔལ་མོའི་གླུ་དབྱངས་ཡུལ་གྱིས་རྣམ་པར་བསྐལ །ཞེས་སོགས་ནི་རང་རེ་ལྟ་བུར་
དབྱངས་ཅན་{༦ན}མའི་གསུང་དང་ཁྱབ་འཇུག་གི་ཆུང་མ་དཔལ་མོའི་གླུ་གཉིས་བསྐལ་དོན་དུ་སོང་
བ་འདྲ་ཡང༌། དབྱངས་ཅན་མའི་གསུང་ཡན་ལག་དྲུག་ཅུ་དང་ལྡན་པས་འབྲུག་སྒྲ་ལྟར་རྒྱང་རིང་པོར་
ཆུང་དུ་མི་འགྲོ་བ་དང་། དཔལ་མོའི་གླུ་རྒྱང་རིང་པོ་ནས་ཉན་ན་མི་ཐོས་པ་ལ་སྦྱར་བ་ཡིན་འདྲ། སྨད་
པའི་དཔེ་དང་བསྔགས་པའི་དཔེ་གཉིས་རྩ་བ་ལྟར་བརྗོད་བྱ་གཅིག་ལ་སྦྱར་ན་ལེགས
རྩ་བར། འདབ་བརྒྱ་པ་དང་སྟོན་ཟླ་དང༌། ཁྱོད་ཀྱི་བཞིན་དང་གསུམ་པོ་ནི། ཕན་ཚུན་རྣམ་པ་
འགལ་ཞེས་པ་ཞེས་པའི་དོན བོད་མཁས་པས། དཔང་ཊཱིཀ་གི་ཚིག་ཟིན་ལྟར་པདྨ་དང༌། ཟླ་བ་
དང༌།བཞིན་རས་གསུམ་མཛེས་ཆོས་ཀྱི་ཡོན་ཏན་གཅིག་པ་ལ་ཕན་ཚུན་རྣམ་པ་ཐ་དད་པས་འགལ་
ཞེས་གཅིག་ཐ་དད་འགལ་བའི་སྟེང་ནས་བཤད་པ། འགལ་ཟླ་སྒྲུབ་བྱེད་སླད་དུ་ནི། །གང་དུ་དངོས་
པོ་འགལ་བ་རྣམས། །ཡང་དག་འགྲོགས་པར་རབ་བསྟན་པ། །ཞེས་པ་ལྟར་འགལ་རྒྱན་དུ་བསྡུ་བར་
བཞེད་པ་འདྲ། འདི་ལྟར་ན་དེ་གསུམ་མཛེས་ཆོས་གཅིག་པའམ་མཚུངས་པ་ཤུགས་ལ་བསྟན་ཟེར་
དགོས་སམ།
བོད་མཁས་པས།རབ་འབར་བསྐལ་པའི་ཞུགས་དང་རྟ་གདོང་རི། །ཁྲོ་བོའི་རྒྱལ་པོ་ཁྱོད་ཀྱི་
68

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
རལ་ཚོགས་རྣམས། །གཅིག་ཀྱང་ཕན་ཚུན་རྣམ་པ་ཐ་དད་པའི། །ངང་ཚུལ་འདི་དང་འགལ་བར་
བདག་སེམས་། །ཞེས་པའི་ངང་ཚུལ་འདི་དང་ཞེས་པ་ཡི་གེ་མ་དག་གམ་གསུངས།དེ་ལྟ་ན་དེའི་
དོན་དེ་གསུམ་མཚུངས་ཆོས་དམར་ཞིང་གསལ་བར་གཅིག་ཀྱང་ཕན་ཚུན་རྣམ་པ་ཐ་དད་པའི་ངང་
ཚུལ་འདི་དག་སྟེ་འདི་གཉིས་འགལ་བར་སེམས་ཞེས་འབྲུ་བསྣན་ན་བདེ། རྟ་གདོང་རི་ནི་སྔོན་དྲང་
སྲོང་ཨུརྦ་ཞེས་པས་མངལ་ནས་མ་སྐྱེས་པའི་བུ་གཅིག་འདོད་{༦བ)ནས་བྲང་བསྲུབས་པས་དྲོད་
འབར་ནས་མེའི་རང་བཞིན་ཅན་གྱི་བུ་ཞིག་སྐྱེས་པ་འཛམ་བུ་གླིང་གི་ལྷོ་ཕྱོགས་ཀྱི་རྒྱ་མཚོར་རྟ་རྒོད་
མའི་གཟུགས་ཅན་གྱི་རི་བོའི་ཚུལ་དུ་གནས། རི་དེ་ལས་འབར་བའི་མེས་རྒྱ་མཚོའི་ཆུ་ཕལ་ཆེར་སྐེམ་
པར་བྱེད་པས་ན་རི་དེ་ལ་བྲང་སྐྱེས་དང༌། རྒོད་མ་ཁ་དང༌། རྟ་གཏོང་རི་དང༌། རྒྱ་མཚོ་འཐུང་ཞེས་
པའི་མིང་ཐོབ་པར་འཆི་མེད་མཛོད་འགྲེལ་དང༌།ཚིག་གཏེར་འགྲེལ་པ་ལས་བཤད་དོ།།
སྣར་ཐང་ལོ་ཙཱ་བའི་སྙན་ཊཱིཀ་དུ། པདྨ་དང་། ཟླ་བ་དང༌། བཞིན་རས་གསུམ་གཟུགས་ཕན་
ཚུན་རྣམ་པ་ཐ་དད་དུ་འཆར་བའི་འགལ་བ་ཙམ་མ་གཏོགས་ཁྱད་པར་ཅི་ཡང་མེད་པར་མཚུངས་པར་
བཤད་པ་དང༌།མཚུངས་པ་གསལ་བྱེད་ཀྱི་སྒྲའི་རྣམ་གྲངས་སྐབས་ཀྱི་འགལ་བ་ཞེས་པ་དེ་ཉིད་ཡིན་
པར་བཤད་པ་ལེགས་པ་འདྲ་སྟེ། རྣམ་པ་འགལ་ཞེས་པ་དེ་མཚུངས་པ་གསལ་བྱེད་ཡིན་སྟབས་རྣམ་
པ་འགལ་བ་ཙམ་མ་གཏོགས་ཁྱད་པར་ཅི་ཡང་མེད་པའི་ཤིན་ཏུ་མཚུངས་པར་བསྟན་པས་སོ །འདི་
ལ་བསམས་ནས་ཁོ་བོའི་དཔེར་བརྗོད་དུ།ཡིད་འོང་མཚམས་སྤྲིན་གསར་པའི་ཕུང་དང༌། །པདྨ་རཱ་
གའི་རྡུལ་མང་བརྩེགས་པའི་རི །རྣལ་འབྱོར་དབང་མོ་ཁྱོད་ཀྱི་མཛེས་སྐུ་རྣམས །ཕན་ཚུན་རྣམ་པ་
འགལ་བ་ཙམ་དུ་ཟད།།ཞེས་སྨྲས་སོ །
བདོ་བ་ནི་ཡོད་པ་དང་དར་བའི་དོན་སོགས་ལ་འཇུག་ཀྱང༌། །བཟོད་པའི་དོན་ལའང་འཇུག་པ་
ཡོད་འདྲ། མཛེས་པའི་དཔེ་ནི་འཇིག་རྟེན་ན་མཛེས་མཛེས་དང་ངོ་བསྟོད་ཟེར་བ་ལྟར་རི་དྭགས་
ཡོངས་རྫོགས་ཀྱིས་མཚན་པ་ལྟར།རི་དྭགས་མིག་གིས་མཚན་པ་གཉིས་འདྲ་ཟེར་ལུགས་མེད་ཀྱང༌།
དེ་གཉིས་འདྲའོ་ཞེས་ངོ་བསྟོད་བྱས་པ་ལྟ་བུའི་ཆ་ནས་བཏགས། འབྱུང་མིན་དཔེ་ཟེར་བའང་ཡོད་
ཀྱང་། ས་སྐྱ་པཎྜི་ཏས་མ་བྱུང་བའི་དཔེ་གསུངས་པ་དང་{༦བ}དཔང་ལོས མ་བྱུང་ཞིང་ཡོད་པ་མ་
69

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཡིན་པའི་དཔེས་གདོང་པ་འཇལ་བས་ཞེས་སོགས་ལྟར་བྱུང་མིན་དུ་བསྒྱུར་ན། རྒྱ་དཔེར་འདས་རྐྱེན་
བྱིན་པ་དང་ཡང་མཐུན་པར་བོད་མཁས་འབེལ་གཏམ་དུ་བཤད། འགའ་ཞིག་གིས་སྲིད་མིན་ཞེས་པ་
འབྱུང་མིན་ལ་བསྒྱུར་བ་སྐད་དོད་ཀྱི་སྟེང་ན་རྒྱུ་མཚན་ཅུང་ཟད་ཡོད་པ་འདྲ དེས་ན་སྔ་ཕྱི་གཉིས་
སྔོན་དེ་འདྲ་བྱུང་བ་མི་སྲིད་པ་དང༌། སླན་ཆད་དེ་འདྲ་འབྱུང་མི་སྲིད་པའི་ཆ་ནས་དཔེར་བརྗོད་ན་བདེ།
དགྱེས་གླུའི་མཚུངས་བརྗོད་དཔེ་སྔ་ཕྱི་ཅུང་ཟད་དཀྲུགས་དགོས་པ་དང༌། སྲིད་མིན་གྱི་དཔེ་དོན་ཅུང་
མ་མཚུངས་པ་ལྟ་བུར་མངོན། རྩ་བ་ལས། ཁྱོད་གདོང་མིག་ནི་མི་བརྟན་ཞིང་། སོ་ཡི་འོད་ཟེར་རབ་
གསལ་བ། །འདམ་སྐྱེས་བུང་བ་གཡོ་ལྡན་ནི། །གེ་སར་དག་གིས་མཚོན་བཞིན་མཛེས །ཞེས་པའི་
དོན་མཚོན་བྱ་གདོང་མིག་གསུམ། མཚོན་བྱེད་པདྨ་བུང་བ་གེ་སར་རྣམས་ཀྱིས་རིམ་བཞིན་མཚོན་
པའམ་འཇལ་བར་བྱེད་པ་བཞིན་མཛེས་ཞེས་པའི་དོན་།།
ཡི་གེ་དུ་མ་འདུས་པ་མིང་དང༌།མིང་དུ་མ་འདུས་པ་ཚིག་དང༌།ཚིག་དུ་མ་འདུས་པ་ངག་དོན་དུ་
འཇོག་པས་འདིར་དཔེ་གསུམ་དང་དོན་གསུམ་ངག་གི་ཕྲེང་བས་སྟོན་པ་ཞིག་དགོས་པའི་དོན་ཡིན།
དཔང་ལོ་ཙཱ་བས་ངག་དོན་ལ་བྱེད་ཅན་དྲུག་པོ་གང་རུང་དང་འབྲེལ་བ་དགོས་པར་གསུངས་པ་ལྟར་
བོད་འགྲེལ་ཐམས་ཅད་དུ་རྣམ་དབྱེ་དྲུག་བརྒྱད་གཉིས་དོར་བའི་བྱེད་ཅན་དྲུག་ཅི་རིགས་དང་འབྲེལ་
པ་དགོས་པ་བཤད་པ། བཞིན་སྒྲ་དུ་མ་ཅན་གྱི་དཔེར་བརྗོད་ཀྱི་རྒྱ་དཔེར་རྣམ་དབྱེ་དྲུག་པའི་རྗེས་
གསལ་བར་ཡོད་པས་མི་འཐད་ཚུལ། སི་ཏུའི་རྗེས་འབྲང་གི་མཁས་པ་འགའ་ཞིག་གླེང་བ། དཔང་
ལོ་རྗེས་འབྲང་དང་བཅས་པས་འདིའི་དཔེར་བརྗོད་ལ་བྱེད་ཅན་དྲུག་{༧ན]གཙོ་ཆེ་བར་བཞེད་པ་
ལས་རྣམ་དབྱེ་དྲུག་པ་སྦྱར་བ་གཏན་མི་རུང་བར་བཞེད་པ་མིན་ཏེ། གཞན་དུ་ན་རྩ་བའི་པོད་དཔེར།
སོ་ཡི་འོད་ཟེར་ཞེས་དང༌། དེ་ཡི་གདོང་ཞེས་དྲུག་སྒྲ་སྦྱར་བ་དང༌། དགྱེས་གླུར། ཨུཏྤ་ལའི་འཁྲི་ཤིང་
ཞེས་དང་། གངས་རིའི་རྩེ་ན་ཞེས་དང་། བེེ་ཌཱུར་བརྩེགས་པའི་རི་ཞེས་དང༌།གང་གི་འོད་ཞེས་དང༌།
བོད་མཁས་དཔེར་བརྗོད་དུ། བསླད་པའི་གྲོགས་ངན་ཞེས་དང༌། དམར་བའི་སྡང་མིག་ཞེས་དང་།
དབྱར་གྱི་སྤྲིན་མགོ་ཞེས་དང༌།འོ་མའི་ཆུ་གཏེར་ཞེས་དང༌།རོལ་པའི་རླབས་ཞེས་དང་། ངང་པའི་
རྒྱལ་པོ་ཞེས་དྲུག་སྒྲ་སྦྱར་བ་མང་བ་དང་དངོས་སུ་འགལ་བས་སོ། །
70

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
རྩ་བར། རབ་བཏགས་ཀྱི་དཔེ་དང༌། ཐེ་ཚོམ་གྱི་དཔེ་དང༌། ཟླ་བོ་དངོས་པོ་དང༌། མཚུངས་
སྦྱོར་རྣམས་ཀྱི་དཔེར་བརྗོད་དུ་མཚུངས་པ་གསལ་བྱེད་ཀྱི་སྒྲ་དྲུག་ཅུ་གང་ཡང་མ་བྱུང་བས་དཔེ་
རྒྱན་མིན་ནམ་སྙམ་ན། དེ་དག་ལ་མཚུངས་གསལ་གྱི་སྒྲ་གཞན་མེད་པ་བདེན་ཡང་། དེ་ཡི་བཞིན་
དཔལ་ང་ཉིད་ལ །ཡོད་ཅེས་ཟླ་བ་སྙེམས་མི་དགོས། །པདྨ་ལ་ཡང་དེ་ཡོད་ཕྱིར། །ཞེས་དང༌། པད་
ནང་བུང་བ་འཁོར་རམ་ཅི། །ཁྱོད་གདོང་ལ་མིག་གཡོའམ་ཅི། །བདག་གི་སེམས་ནི་རྣམ་པར་
གཡོ།།ཞེས་དང༌།རྒྱལ་པོ་རྣམས་ནི་སྐྱེས་གྱུར་ཀྱང་། །ད་ལྟ་ཁྱོད་འདྲ་གཅིག་ཀྱང་མེད།།ཡོངས་འདུ་
དག་ལ་རྐང་འཐུང་ནི། །གཉིས་པ་ངེས་པར་ཡོད་མ་ཡིན། །ཞེས་སོགས་བཀླགས་པ་ཙམ་གྱིས་
དཔེ། །དཔེ་ཅན།མཚུངས་ཆོས་རྣམས་གསལ་བར་རྟོགས་ནུས་པས་མཚུངས་པ་གསལ་བྱེད་དུ་ཁས་
ལེན་དགོས་མོད། གཞུང་ལས། གང་ཡང་དམན་མིན་དོན་ཅན་ཚིག །ཅེས་དེ་ལས་གཞན་གང་ཡང་
དམན་པ་མིན་པའི་མཚུངས་པ་གསལ་བྱེད་ཀྱི་ཚིག་ཅི་ཡང་རུང་བ་སྦྱོར་བར་གསུངས་པ་དེ་ཀའི་
དངོས་བསྟན་དུ་བྱས་ན་བདེ། མཚུངས་པ་གསལ་བྱེད་ཀྱི་སྒྲའི་རྣམ་གྲངས་སྐབས་རབ་གསལ་ལ།
ཡན་{༧བ}ལག་དྲུག་ཅུའི་དབྱངས་སྙན་རབ་གསལ་བས། །གྲངས་མེད་ཆོས་འཁོར་བསྐོར་བའི་
མཚར་རྟོགས། །ཞེས་པ་ཅུང་སྦྱོར་མི་བདེ་བས།བོད་མཁས་པའི་སྒྲ་ལྡན་འཛུམ་ཟེར་དུ།ཁྱོད་ཐུགས་
དཀར་བས་ཟླ་བ་ཡང་དག་གསལ། །འཇམ་པས་པདྨའི་འདབ་ཡངས་ངེས་པར་གསལ། །ཟབ་ཅིང་
ཡངས་པས་རྒྱ་མཚོའི་དཔལ་རབ་གསལ། །ཞེས་པ་ལྟར་གོ་དགོས། སྣར་ཐང་ལོ་ཙཱ་བས བལྟ་དང་
བཅས་ཞེས་གཉིས་སུ་བགྲང་པ་ལྟར་རིན་སྤུངས་པའི་འགྲེལ་པར། རིན་ཆེན་འབར་བའི་དཔུང་རྒྱན་
འོད། །རིང་འགྲོ་ཉི་མའི་འོད་ལ་བལྟ། །ཞེས་བལྟ་བ་དང་། མི་བདག་གྲགས་པའི་འཁོར་ཡུག་ནི། །
འཆི་མེད་ལམ་གྱི་མཐའ་ལ་བཅས། །ཞེས་བཅས་པའི་དཔེར་བརྗོད་དུ་བཤད་པ་དང་།བོད་མཁས་
པས། རྩོད་ངག་དྷརྨ་ཀཱིརྟིའི་ཚུལ་ལ་བལྟ། །མུ་མེད་མཛད་འཕྲིན་ནམ་མཁའི་མཐའ་ལ་བཅས། །
ཞེས་པ་ལྟར་ན་བལྟ་ཞེས་པས་དེ་གཉིས་མཚུངས་པར་གོ་ནུས་ཀྱང༌།བཅས་ཞེས་པས་གྲགས་པ་དང་
མཛད་འཕྲིན་ནམ་མཁའི་མཐའ་ལ་ལྡན་པར་བརྗོད་པ་ཙམ་ལས་མཚུངས་པ་གོ་མི་ནུས་སམ་སྙམ
ལྔ་པ་ཆེན་པོས། ཉེ་རིང་མེད་པར་ཀུན་ཁྱབ་ཐུགས་རྗེ་འདི། །ནམ་མཁའི་ནོར་བུའི་འོད་ཀྱི་རང་
71

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བཞིན་བཅས། །ཞེས་པའི་དོན། དཔེ་ཅན་ཀུན་ལ་ཁྱབ་པའི་ཐུགས་རྗེ། དཔེ་ཉི་མའི་འོད་ཀྱི་རང་
བཞིན་དང་བཅས་ཞེས་པ་ལྟ་བུར་འགྱུར་བས་མཚུངས་ཆོས་ཅུང་ཟད་གོ་ནུས་སམ་བརྟག །
འབྲུག་ཁམས་སྤྲུལ་གྱི་འགྲེལ་པར སྔར་བལྟ་བཅས་སུ་འགྱུར་ནས། གྲངས་གཉིས་སུ་འདྲེན་
ཀྱང་འདིའི་རྒྱ་སྐད། ས་དྲྀ་ཞེས་པའི་ས་འདྲ་བ་དང༌། དྲྀ་ཤ་མཐོང་བའི་དོན་ཡིན་པས་འདྲ་བར་
མཐོང་ཞེས་བསྒྱུར་ན་འཐད་པར་སྨྲ་བ་སི་ཏུའི་བཤད་རྒྱུན་ཡིན་པས་བདེན་ཤས་ཆེ། དབྱངས་ཅན་
དགྱེས་གླུར།གཟུགས་མཚུངས་མཉམ་དང་ཡང་དག་འཇལ། །མཚན་{༨ན}ཉིད་མཐུན་འདྲ་མཚུངས་
པ་དང༌། །ཞེས་པའི་དོན་སྨོན་འགྲོ་བའི་སློབ་རྒྱུན་ལྟར་གཟུགས་མཚུངས་ཞེས་པའི་འོག་མ་གཉིས་ལ་
གཟུགས་མཉམ་པ་དང༌།གཟུགས་ཡང་དག་པར་འཇལ་བ་དང༌།དེའི་རིགས་བགྲེས་ཏེ་མཚན་ཉིད་
མཐུན་ཞེས་པའི་འོག་མ་གཉིས་ལའང་མཚན་ཉིད་འདྲ་བ་དང་མཚན་ཉིད་མཚུངས་པ་སོགས་ཀྱི་ཐ་
སྙད་སྦྱར་ནས་དཔེར་བརྗོད་མཛད་པ་ལྟར་བོད་མཁས་འགྲེལ་པར་ཡང་གཟུགས་མཉམ་དང་།
མཚན་ཉིད་འདྲ་དང༌། མཚན་ཉིད་མཚུངས་པ་རྣམས་དེ་དང་མཐུན་པར་བཤད་པ་སྒྲ་མི་ཟློས་པའི་
ཆེད་དུ་བསམ་པ་འདྲ། འབྲུག་ཁམས་སྤྲུལ་གྱི་འགྲེལ་པར་སྨོན་འགྲོ་བའི་བཤད་རྒྱུན་དེ་གཞུང་དང་
རྒྱ་འགྲེལ་གྱི་དགོངས་པ་ལས་ཕྱིན་ཅི་ལོག་ཏུ་གྱུར་པའི་གསར་བཟོ་ཡིན་པས་གཏན་མི་འཐད་པར་
བཤད་པ། རྒྱ་དཔེར་དེ་འདྲའི་སྐད་དོད་མེད་པ་བདེན་ཤས་ཆེ་ཡང༌། དེ་ལས་གཞན་དུ་འཆད་ན་
།རྒྱ་དཔར་ད་འ མདཔབད
མཚུངས་པ་གསལ་བྱེད་ཀྱི་སྒྲ་དྲུག་ཅུ་རྩ་ལྔའི་གྲངས་སུ་མཉམ་པ་དང་། འདྲ་བ་དང་། མཚུངས་པ་
དང་། རིགས་མཐུན་ལ་སོགས་པ་ཟློས་ཏེ་བགྲང་ཡང་སྐྱོན་དུ་མི་འགྱུར་པའི་རྒྱུ་མཚན་འཐད་ལྡན་བསྟན་
པར་རིགས་སོ། །
མི་ཤེས་དྲ་བ་གཅོད་པའི་རལ་གྲི་ཡིས། །མིག་སྟོང་ཅན་གྱི་ལག་ཉལ་ཡང་དག་གཞལ། །ཞེས་
པའི་ལག་ཉལ་ནི་བརྒྱ་བྱིན་གྱི་ཕྱག་གི་རྡོ་རྗེ་ལཟེར། དཔེ་ཅན་དེས་དཔེ་དེ་ཡང་དག་པར་གཞལ་ཞེས་
སྦྱར་ན་རུང་བ་འདྲ་།བོད་མཁས་པས། དཀར་གསལ་ཡིད་འོང་ཚེམས་ཀྱི་ཨ་ཝ་ལིས །རྣམ་མང་
རྒྱུ་སྐར་ཚོགས་ཀུན་ཡང་དག་གཞལ། །ཞེས་དཔེར་བརྗོད་པ་ལྟར་རོ། །རིན་སྤུངས་པས། མཛེས་
མའི་ཁ་ཡི་དྲི་ཞིམ་དང༌། མཐུན་ཕྱོགས་མ་ལ་ཡ་ཡི་རྫི །ཞེས་བཤད་པ་ལྟར། དགྱེས་གླུར། སྣ་
72

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
ཚོགས་རིན་ཆེན་རྒྱན་གྱིས་སྤུད་པ་དང༌། མཐུན་ཕྱོགས་མིག་སྐྱའི་གན་མཛོད་ནོར་གྱི་དཔྱ། །ཞེས་
གསུངས་{༨བ]མོད།བོད་མཁས་པས།ནོར་བུའི་རྒྱན་ཆ་གཡོ་ལྡན་སྙན་ཤལ་། །མཐུན་ཕྱོགས་
དཔག་བསམ་ལྗོན་པའི་ཡལ་འདབ་ཉིད། །ཅེས་པ་ལྟར་སྦྱར་ན་གོ་བདེ་བར་མངོན། །དཔེར་བྱས་
དང༌། དཔེ་དང༌།རྟོག་སོགས་ཀྱང་འགྲེལ་པ་གཞན་དུ་བཤད་པ་སྦྱོར་བདེ་མི་བདེ་ཅི་རིགས་ཡོད་
པས རིན་སྤུངས་པའི་དཔེར་བརྗོད་རྣམས་དང༌།བོད་མཁས་པས།བུང་བའི་མདངས་དང་མིག་
སྨན་རི་བོ་ནི།བརྗིད་ཆགས་རལ་པའི་ཐོར་ཅོག་དཔེ་རུ་བྱས །འོད་ཀྱི་པ་ཊཱར་རབ་འབར་ཉིན་མོའི་
མགོན། །སྣ་ཚོགས་རིན་ཆེན་ཅོད་པན་བཟང་པོའི་དཔེ། །ལྷ་རྫས་ན་བཟའི་ལྷབ་ལྷུབ་རྣམ་མང་
པོས། །དབང་པོའི་གཞུ་ཡི་ཕུན་ཚོགས་དག་ལ་རྟོག །ཅེས་དཔེར་བརྗོད་པའི་རྗེས་སུ་འབྲང་ན་
ལ་ཟླ་བའི་མ་མའི་གཏིང་དཔག་ལེགས། མཐའ་བྲལ་ཟླ་བའི་མ་མའི་གཏིང་དཔག་གིས། །ཆོས་ཀུན་གཞལ་བའི་ཐུགས་ཀྱི་ཚད་ལ་
རྟོག །ཅེས་པའི་སྐབས། རྒྱ་མཚོའི་གཏིང་མཐའ་དཔེར་བཀོད་པ་ཡིན་འདྲ་ཡང༌།དེས་རྣམ་མཁྱེན་
གྱིས་ཆོས་ཐམས་ཅད་གསལ་བའི་ཚད་མཚོན་མི་ནུས་སམ་སྙམ། ཕན་སེམས་ཞན་པས་ཕུར་བུའི་
སྣང་ཚུལ་དམན། །ཞེས་པར་བརྒྱ་བྱིན་གྱི་སློབ་མ་ཕུར་བུར་སྒྲ་སློབ་འདོད་མ་བྱུང་བའི་ལོ་རྒྱུས་སྦྱར།
རབ་ཏུ་སྨྲ་བ་སོགས་དཔེར་བརྗོད་གཞན་ལའང་དོགས་པ་ཅན་མང་། དབྱངས་ལྡན་སྣང་བྱེད་ནི་དེའི་
སྤྱན་ནོ །ཆོས་ཐུན་མོང་ལ་རིན་སྤུངས་པས། ཀུན་གྱིས་ཐུན་མོང་ལོངས་ཉིད་ལ། །སྤྱོད་པས་གཡོན་
མ་ཆུ་ཀླུང་།།ཞེས་དང༌།
དགྱེས་གླུར། མཆོག་དམན་སྐྱེས་བུ་ཀུན་གྱི་ཐུན་མོང་དུ། །ལོངས་སུ་སྤྱོད་པའི་ཉི་འོད་གསེར
ལྡན་གཞི། །ཞེས་པའི་ཐུན་མོང་གི་སྒྲ་སྦྱོར་ཡུལ་ལ་དོགས་པ་ཅུང་ཟད་འདུག་པས། གཡོན་མ་ཀུན་
གྱིས་ལོངས་སྤྱད་བྱར། ཆུ་ཀླུང་ཉིད་དང་ཆོས་ཐུན་མོང་ཞེས་སྦྱར་ན་བདེ་བར་སློབ་{༩ན}དཔོན་
མཁས་པ་ཆེན་པོ་གསུངས གྲིབ་མ་མཚུངས་པ་ལ་རིན་སྤུངས་པས རྒྱལ་བ་ལྗོན་པ་མྱ་ངན་
མེད། །འཇིག་རྟེན་གྲིབ་བསིལ་ཕན་པར་བརྩོན། །ཞེས་པའང་གྲིབ་བསིལ་མཚུངས་ཆོས་སུ་སོང་བ་
ལྟ་བུར་འདུག་པས་བརྟག །དེས་ན། དཔག་བསམ་ཡོངས་འདུའི་གྲིབ་མཚུངས་པའི། །གཞན་ཕན་
མཛད་བཟང་སྐྱེ་རྒུའི་གསོས །ཞེས་དཔེར་བརྗོད་ན་རུང་ངམ་སེམས། སྡང་བ། འཁུ་བ་སོགས་རིན་
73

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
སྤུངས་པའི་དཔེར་བརྗོད་རྣམས་ཤིན་ཏུ་ལེགས་ཤིང༌།བོད་མཁས་པས་ཀྱང་། གངས་རིའི་དཀར་བ་
ལ་འཁུ་ཁྱོད་ཞལ་དང༌། །ཨུཏྤལ་དཀར་པོ་སུ་མཛེས་མི་མཐུན་སྒྲོགས། །བྱུ་རུའི་དམར་བ་དང་འཐབ་
མཆུ་སྒྲོས་ཁོངས། །ཚེམས་དཀར་འོད་ཀྱིས་མུ་ཏིག་འབྲས་བུར་འཕྱ། །ཞེས་སོགས་སོ། །
ལྔ་པ་ཆེན་པོས སྨོད་པ་ནས་ཕྲག་དོག་བར་མཎའི་གཏམ་རྒྱུད་དང་སྦྱར། མཚུངས་པ་ལ་ལྷག་
པར་མཛེས་པ་ཞེས་པ་མཚུངས་པ་ལས་ལྷག་པར་འཛེག་ཅེས་བསྒྱུར་ན་ལེགས་པར་འགའ་ཞིག་གླེང་།
གཞུང་གིས་དངོས་སུ་བསྟན་པའི་མཚུངས་པ་གསལ་བྱེད་ཀྱི་སྒྲ་ལ་སྡེ་ཚན་བཞི་ལས་དང་པོ་ལ་ཉེར་
གཉིས། གཉིས་པ་ལ་བཅོ་བརྒྱད། གསུམ་པ་ལ་བཅོ་ལྔ། བཞི་པ་ལ་བཅུ་སྟེ་དྲུག་ཅུ་རྩ་ལྔ་ཡོད་པར་
བཤད་པ་ལས་སྡེ་ཚན་གཉིས་པར་མཉམ་བྱས་ཞེས་པ་བགྲང་ནས་དམན་མིན་དོན་ཅན་ཚིག་ཅེས་པ་
མི་འདྲེན་པ་དང་སྡེ་ཚན་ཐ་མར་བཅུ་གཅིག་ཡོད་པ་ལས་གཉིས་ཙམ་གཅིག་ཏུ་བསྡུས་ན་སྤྱིའི་གྲངས་
དང་འགྲིགས་སྙམ། དབྱངས་ཅན་དགྱེས་གླུར། ངག་གི་དབང་ཕྱུག་གི་འགྲེལ་པ་ལས་བཤད་པའི་ཆ་
སོགས་བཅུ་གཅིག་ཙམ་གྱི་དཔེར་བརྗོད་མཛད། ངག་གི་དབང་ཕྱུག་ཅེས་པ་རིན་སྤུངས་པ་ངག་
དབང་འཇིག་རྟེན་དབང་ཕྱུག་གྲགས་པའོ།།
ཆ་དང་མཐོང་སོགས་ཀྱི་དཔེར་བརྗོད་སྐབས་མཚུངས་སྒྲ་འཇོག་ཡུལ་ལ་{༩བ}དཔྱད་པ་དགོས་ཀྱང༌།
རིན་སྤུངས་འགྲེལ་པར་བཤད་པའི་མཚུངས་སྒྲ་རྣམས་ནི། དབྱངས་ཅན་འཛུམ་ཞལ་ཟླ་བའི་ཆ། །
oངན་སྤུངས་འགྲེལ་པར་བཤད་པའི་མ
སྤྱན་ཟུང་ཨུཏྤལ་མཐིང་ཀའི་གྲོགས། །མཆུ་སྒྲོས་རབ་དམར་བྱུ་རུའི་སྤུན །ཚེམས་ཕྲེང་རྒྱུ་སྐར་
ཚོགས་ལ་མཐོང༌། །གསུང་སྙན་ཚངས་པའི་མགུལ་ལས་ཐོས། །དོན་བཟང་བདུད་རྩི་མྱང་བས་དྲན། །
མཁྱེན་ཡངས་གཏིང་མཐའ་རྒྱ་མཚོར་རེག །གསང་གསུམ་བྱིན་གྱིས་འོད་སྟོང་ཕམ། །གཞན་ཕན་
པད་དཀར་འཆང་རྗེས་བསྙེགས །གྲགས་པ་ལྷ་བརྒྱའི་སྤྱི་བོར་འཛེག །དགོས་འདོད་ཆར་དུ་
འབེབས་མཁས་པས། །ལྷ་ཁྱོད་ཡིད་བཞིན་ནོར་བུར་སེམས། །ཞེས་པ་ལྟ་བུས་དཔེར་མཚོན་ན་
འགྲིག་གམ། །རིན་སྤུངས་པའི་འགྲེལ་པར་དྲངས་པ་རྣམས་ལའང་བལྟའོ། །
ཐ་དད་སྣང་མིན་གྱུར་པ་ཡི། །དཔེ་ཉིད་ངོ་བོ་ཅན་འདོད་དཔེར། །ཞེས་པ་ལྟར་དཔེ་དང་དཔེ་
ཅན་དག་ཐ་དད་དུ་སྣང་བ་མིན་པར་གྱུར་པ་སྟེ་གཅིག་སྒྲོ་བཏགས་པའི་དཔེའི་རྒྱན་དེ་ཉིད་ལ་ངོ་བོ་
74

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
ཅན་ནམ་གཟུགས་ཅན་གྱི་རྒྱན་དུ་འདོད་དགོས་པས་གཟུགས་ཅན་ཐམས་ཅད་དཔེ་རྒྱན་དུ་ཁས་ལེན་
དགོས།འོན་ཀྱང་གཞུང་འདིའི་དངོས་བསྟན་གྱི་དཔེ་ཅན་དང་གཟུགས་ཅན་གྱི་རྒྱན་གཉིས་ཀྱི་ཁྱད་
པར་ནི། གུང་ཐང་ལོ་ཙཱ་བའི་འགྲེལ་པ་ལས། དཔེ་ཉིད་ཡིན་ལ་དཔེར་སྣང་བ་དང༌།དཔེ་ཉིད་ཡིན་
ལ་དཔེར་སྣང་བ་མ་ཡིན་པ་གཉིས། ཞེས་བཤད་པ་ལྟར་དཔེ་དང་དཔེ་ཅན་ཐ་དད་དུ་བཀོད་ནས་དེ་
གཉིས་འདྲ་བར་བརྗོད་པ་དང༌།དཔེ་ཅན་དཔེའི་ངོ་བོར་བཀོད་ནས་དེ་གཉིས་གཅིག་ཏུ་སྒྲོ་བཏགས་
ཏེ་བསྟན་པའི་ཆ་ནས་སོ་སོར་འབྱེད་དགོས། དཔེ་གཟུགས་སྐབས།མྱོས་པའི་ཀུན་ཏུ་དམར་བ་
ཡིས། །བཀབ་པ་བཞིན་གྱི་ཟླ་བ་འདི། །ཞེས་པས་གཟུགས་ཅན་དང་། འཆར་{༡༠ན]ཀའི་དམར་བ་
ཕུན་ཚོགས་པའི། །ཟླ་བ་ལ་ནི་རབ་ཏུ་འགྲན། །ཞེས་པས་དཔེ་རྒྱན་ཏེ་རྒྱན་གཉིས་ཀ་བསྲེས་ནས་
བསྟན་པ་ཡིན་གྱི། དངོས་བསྟན་གཉིས་ཀའི་གཞི་མཐུན་དུ་འདོད་པ་མིན གཟུགས་ཅན་སྐབས་
བོད་སྐད་ལ་དཔེ་ཅན་དང་དཔེ་གཉིས་ཀྱི་བར་དུ་འགོད་རྒྱུའི་རྣམ་དབྱེ་ནི་དྲུག་སྒྲ་ཁོ་ནར་འགྱུར་བས།
དྲུག་སྒྲ་བསྡུས་པ་དང་མ་བསྡུས་པའི་ཆ་ནས་བསྡུས་པ་དང་མ་བསྡུས་པའི་གཟུགས་ཅན་ཟེར། ཆ་
ཤས་གཟུགས་ཅན་དང་ཡན་ལག་གཟུགས་ཅན་གྱི་ཁྱད་པར་ལ་འདོད་ཚུལ་མི་འདྲ་བ་མང་ཡང༌།
བོད་མཁས་འབེལ་གཏམ་དུ། ཆ་ཤས་ནི་ཆ་ཅན་དེའི་ཡན་ལག་ཡིན་མིན་ལ་མ་ལྟོས་པར་ཆ་ཤས་ངག་
སྒྲོས་ཀྱིས་ཟིན་ཚད་གཟུགས་སུ་འགོད་ལ།ཡན་ལག་ནི་ཡན་ལག་ཡིན་ངེས་ཁོ་ན་གཟུགས་སུ་འགོད་
པར་བཤད་པ།རྩ་བའི་ཆ་ཤས་གཟུགས་ཅན་གྱི་དཔེར་བརྗོད་ལས། གཏུམ་མོ་གློ་བུར་ཉིད་དུ་ནི། །
ཁྱོད་གདོང་མཆུ་ཡི་ཡལ་འདབ་གཡོ །རྔུལ་གྱི་ཆུ་ཡི་ཐིགས་པ་ཡི། །དོག་པ་མུ་ཏིག་འོད་ཅན་
འཛིན། །ཞེས་གདོང་གི་ཡན་ལག་ཡིན་པ་མཆུ་དང་། ཡན་ལག་མིན་ཡང་གདོང་ལ་གནས་སྐབས་སུ་
ལྡན་པའི་ཆོས་རྔུལ་ཆུའི་ཐིགས་པ་གཉིས་གཟུགས་སུ་བཀོད་པ་དང་། ཡན་ལག་གཅིག་གཟུགས་
སྐབས། མིག་གི་ཨུཏྤལ་དམར་པོ་ཅན། །ཞེས་གདོང་གི་ཡན་ལག་མིག་གཅིག་པུ་གཟུགས་སུ་བཀོད་
པ་ལ་བསམས་ནས་དེ་ལྟར་བྱས་པ་འདྲ།བོད་མཁས་པས། དཀའ་ཐུབ་ལྡན་པས་ཕྲར་གྱུར་ལག་པ་ཡི། །
མཛུབ་རྩེ་པདྨའི་སྐུད་པས་ཉེར་བཟུང་བའི། །ཡིད་འཕྲོག་བགྲང་ཕྲེང་མཛེས་མ་འདི་དག་། །ཐར་
པ་འདོད་པ་རྣམས་ཀྱི་རྩེ་དགའི་གྲོགས། །ཞེས་ལག་པའི་ཡན་ལག་ཡིན་པ་མཛུབ་རྩེ་དང༌།དེའི་ཡན་
75

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལག་མིན་ཡང་གནས་སྐབས་ཀྱི་ལྡན་ཆོས་ཕྲེང་བ་གཉིས་དཔེར་བཀོད་པ་རྩ་བ་དང་བསྟུན་པར་
མངོན། པདྨའི་སྐུད་པ་ནི་ཟེ་བ་{༡༠བ)ཞེས་གྲགས་པ་ཕྲ་ལ་རིང་བ་མང་པོ་ཡོད་པ། དེའི་ཉག་མ་རེ་
ལ་ཟེར། མཛེས་པའི་སྐུ་ཡི་གསང་བ་མི་ཟད་རྒྱན། །མཚན་དཔེའི་མེ་ཏོག་འབར་བའི་ཆ་རེར་
ཡང༌། །བལྟ་བའི་མི་ངོམས་ཟིལ་མངར་འབུམ་འཛག་པ། །དགོན་དེའི་བཀའ་དྲིན་ཡངས་པ་རྗེས་སུ་
དྲན། །ཞེས་པའི་སྐབས་སུ་སྐུའི་ཡན་ལག་མཚན་དཔེ་མེ་ཏོག་གི་གཟུགས་སུ་བཀོད །དེ་རེ་རེ་ལ་
ཡང་བལྟ་བས་མི་ངོམས་པའི་མཚར་སྡུག་ལྡན་པ་སྦྲང་རྩིའི་གཟུགས་སུ་བཀོད་པ་ཡིན་པས་ཤེས་
དགོས།
མཁས་པ་ཁ་ཅིག །ཆ་ཤས་རྣམས་ཀྱང་ཆ་ཤས་ཅན་ལ་ལྡན་པས་ན།དོག་པ་མུ་ཏིག་འོད་ཅན་
འཛིན། །ཅེས་པ་ལྟ་བུ་ཡང་ལྡན་པའི་དོན་དུ་འགྱུར། ཞེས་དང་།རྔུལ་ཆུ་ལུས་ལས་བྱུང་བ་ཙམ་ཡིན་
མོད་ལུས་ཀྱི་ཆ་ཤས་མིན་པར་བཤད་པ་གཉིས་ནང་འགལ་བར་དོགས་ལ། ཆ་ཤས་གཟུགས་ཅན་ནི།
ཆ་ཤས་ཅན་དེ་ལ་ཆ་ཤས་ཅི་ཙམ་སྨོས་པ་ཐམས་ཅད་གཟུགས་སུ་འགོད་དགོས་པར་བཤད་པ་ལྟར་ན་
རྩ་བའི་དཔེར་བརྗོད་དུ། མཆུ་དང་རྔུལ་ཆུ་གཉིས་ལས་གཞན་པའི་མིག་སྨིན་མ་མཁུར་ཚོས་སོ་ལ་
སོགས་པའི་ཆ་ཤས་གང་ཡང་གཟུགས་སུ་མ་བཀོད་པས་ཆ་ཤས་གཟུགས་ཅན་མིན་པར་ཐལ་ལམ་
སྙམ། ལུས་ཀྱི་ཚོགས་པ་ན་ཡོད་པའི་རྔུལ་ཆུ་ལུས་ཀྱི་ཆ་ཤས་ཡིན་ཡང་ཕྱིར་ཐོན་ཟིན་པའི་རྔུལ་ཆུ་དེ་
གདོང་གི་ཆ་ཤས་མིན་བྱས་ན་བདེ་སྙམ་ཡང༌། སློབ་དཔོན་དཎྜིས་ཐ་སྙད་རགས་པ་དང་བསྟུན་ནས་
གདོང་ལས་ཟག་པའི་རྔུལ་ཆུ་དེ་གདོང་གི་ཆ་ཤས་སུ་བཞེད་པར་མངོན། ས་ཧཱ་ཀཱ་ར་ནི་ཨ་མྲ་ཁྱད་པར་
བ་ཡིན་པར་གྲགས། དེའི་འབྲས་བུ་ཨ་འབྲས་སུ་གྲགས་པ་འདི་ཡིན་ཟེར་མཁར་ཡོད། ལྡན་མིན་
ཞེས་པ་སི་ཏུས་འོས་མིན་དུ་བསྒྱུར། ཟླ་འོས་ཨུཏྤལ་མི་འོས་པས། ཞེས་{༡༡ན]བསྒྱུར་ན། དེ་གཉིས་
འགྲོགས་པའམ་ལྡན་མི་འོས་པས་ཞེས་འབྲུ་སྣོན་དགོས་པས་འགྱུར་རྙིང་རང་སོར་བཞག་ན་བདེའམ་
སྙམ།བོད་མཁས་དཔེར་བརྗོད་དུའང་མུན་པ་དང་མེ་མི་འགྲོགས་པ་དང་ཉི་མ་དང་བསིལ་བ་སྦྱིན་པ་
མི་འགྲོགས་པ་ལ་སྦྱར། དགྱེས་གླུར། མ་འདྲེས་རྣམ་པར་བཀྲ་བའི་སྤྱན་གྱི་འཇའ། །སྨིན་མའི་
ནགས་ཀླུང་སྟུག་པོའི་ཁྲོད་ན་གཡོ། །ཞེས་པའི་དཔེ་འཇའ་དང་ནགས་གཉིས་འགྲོགས་པ་ཡོད་སྙམ་
76

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
པས་དོགས།
སི་ཏུས ཛདྣའི་བུ་མོའི་ཆུ་གོས་ནི། །འཕྲོག་བྱེད་རྐང་པའི་རྩེར་ལྡན་པ། །ཞེས་དང༌།གང་ཞིག་
ཁྱད་པར་ཚོགས་པ་ཡི། །གཟུགས་ཀྱི་རྒྱལ་མཚན་འདི་འདྲ་བ། །ཞེས་འགྱུར་བཅོས་མཛད་
འདུག །ཛདྣའི་བུ་མོ་རྒྱལ་མཚན་དར་གོས་ཀྱི་གཟུགས་སུ་བཀོད་ཅིང་། ཁྱབ་འཇུག་གི་རྐང་པ་དེ་ལ་
ལྡན་པར་འགྱུར་གསར་ལྟར་ནའང་ཁས་ལེན་དགོས་པས་འགྱུར་སྔ་མ་གོ་བདེའམ་སྙམ། འབྲུག་
འགྲེལ་དུ། གང་དང༌། ཁྱབ་འཇུག་གི་རྐང་པའི་ཁྱད་པར་གཉིས་ཚོགས་པའི་དཔེ་ཅན། རྒྱལ་མཚན་
གྱི་དཔེའི་གཟུགས་སུ་བཀོད་པའི་ཕྱིར། ཞེས་པ་འགྱུར་གསར་དུ་ཛདྣའི་བུ་མོ་རྒྱལ་མཚན་གྱི་གོས་ཀྱི་
གཟུགས་སུ་བཀོད་ལ། ཁྱབ་འཇུག་གི་རྐང་པ་གཟུགས་སུ་མ་བཀོད་པ་དང་འགལ་ལམ་དོགས། རྒྱ་
གར་བ་རྣམས་དབྱུག་པའི་རྩེ་མོ་ལ་དར་བཏགས་ནས་འཕྱུར་བ་ཙམ་ལ་རྒྱལ་མཚན་དུ་གྲགས་
གསུངས་པའང་དུས་ཕྱིས་རྒྱ་གར་དུ་ལུགས་གཉིས་ཀྱི་སྲོལ་བཟང་ཉམས་པའི་སྐབས་ཀྱི་སྲོལ་ངན
ཞིག་ཚད་མར་མཛད་པས་ནོངས་པ་འདྲ དེ་ལས་གཞན་པའི་རྒྱལ་མཚན་མེད་ན་ནོར་བུ་སོགས་
རྒྱལ་མཚན་གྱི་རྩེར་བཀོད་ནས་མཆོད་པའི་ཚུལ་དེ་སྙེད་ཅིག་གསུང་རབ་ལས་འབྱུང་བ་དང༌།བ་དན་
དང་དབྱིབས་འདྲ་བ་ལ་སྲོག་ཆགས་གསུམ་གྱི་མཚན་མ་ཡོད་པ་རྒྱལ་མཚན་དུ་བཤད་པ་སོགས་
ཐམས་{༡༡བ]ཅད་ཀྱང་མི་འཐད་པར་འགྱུར་།།
བོད་མཁས་པས། ཆོས་ལྡན་རྒྱལ་པོའི་རྐང་སེན་ཕྱོགས་ཀྱི་ནི། །ཞེས་སོགས་ཀྱི་སྐབས་སུ་
གཟུགས་ཅན་ཆེར་མི་གསལ་བ་བརྟག །རཱ་ཛཱ་ཧཾ་སའི་ཉེར་སྤྱད་འོས། །ཞེས་པ་སྒྲ་སྦྱར་ཡིན་པས་དཔེ་
ཅན་གྱི་སྐབས་སུ་ཧཾ་ས་ཞེས་པ་མཆོག་ལ་འཇུག་པས་མིའི་རྒྱལ་པོ་མཆོག་དང༌། དཔེའི་སྐབས་སུ་ཧཾ་
ས་ཞེས་པ་ངང་པའི་དངོས་མིང་ཡིན་སྟབས་ངང་པའི་རྒྱལ་པོ་ལ་སྦྱར་བ་གོ་བདེ།བོད་མཁས་པས།
ཀ་ཡེ་མཛེས་མ་ཁྱོད་ལུས་ཚལ་འདི་ན། །རྙོག་བྲལ་པདྨ་ཅན་གྱི་ལང་ཚོ་འབར། །རྩྭ་ཡི་མཛེས་སྤྱིར་
ལྷན་སྐྱེས་རྡུལ་ཟ་བའི། །དགའ་བའི་རོལ་རྩེད་ཅི་ཡང་ཉམས་སུ་མྱོང༌། །ཞེས་པའི་སྐབས་སུ་དཔེ་
ཅན་མཛེས་མའི་ལུས་དེ་དཔེ་སྐྱེད་ཚལ་གྱི་གཟུགས་སུ་བཀོད། པདྨ་ཅན་ནི་དཔེ་ཅན་གྱིས་སྐབས་སུ་
ཕྱག་རྒྱ་རིགས་བཞིའི་ནང་ཚན་པདྨ་ཅན་དང༌།དཔེའི་སྐབས་སུ་པདྨའི་སྡོང་བུ་ལ་འཇུག་པས་སྒྲ་སྦྱར།
77

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྙོག་བྲལ་ནི་པདྨ་རྡུལ་དང་བྲལ་བ་དང་། ཅིག་ཤོས་སྐྱོན་དང་བྲལ་བ་ལ་གོ་དགོས། རྩྭ་ཡི་མཛེས་སྤྱི་
ཞེས་པ་ཕྱག་རྒྱའི་བྷ་ག་དང་། པདྨའི་མེ་ཏོག་གཉིས་ལ་སྦྱར་དུ་ཡོད་པས་སྒྲ་སྦྱར་འདྲ། བྷ་ག་ནི་རྩྭ་
མང་པོ་མཛེས་པར་འདྲིལ་བའི་སྤྱི་ལྟ་བུ་ཡིན་པ་དང་། པདྨ་ནི་རྩྭའི་ནང་ན་མཛེས་པ་ཀུན་འདུས་པའི་
སྤྱི་ལྟ་བུ་ཡིན་པས་དེ་ལྟར་བཏགས་སམ་ཇི་བཞིན་མ་ངེས ལྷན་སྐྱེས་ཀྱི་རྡུལ་ནི་ཁམས་དང་སྦྲང་རྩི་
གཉིས་ལ་འཇུག་པས་སྒྲ་སྦྱར དེ་ཟ་བ་པོ་ནི་ཆགས་ལྡན་དང་བུང་བ་གཉིས་ཀར་འཇུག་པའི་སྒྲ་སྦྱར་
བ་ཡིན། རྩྭ་རླུང་གི་རྩ་ལ་བ་ཟུར་མེད་ཀྱང་འདིར་བ་ཟུར་ཅན་བྲིས་པ་དཔེའི་དབང་དུ་བྱས་པར་
མངོན།རྩ་བར་སྒྲ་སྦྱར་གཅིག་ཙམ་ལས་མེད་ཀྱང་འདིར་མཚུངས་ཆོས་ཐམས་ཅད་སྒྲ་སྦྱར་ཁོ་ན་བྱས་
འདུག།
དགྱེས་གླུར། གཉིས་{༡༢ན)སྐྱེས་ཚོགས་ཀྱིས་ལོངས་སུ་སྤྱོད། །ཅེས་པ་དང་།དྲི་མ་མེད་ཅེས་
པ་གཉིས་སྒྲ་སྦྱར་ཡིན་འདྲ། གསུང་གི་རྫིང་ལ་ཞེས་པ་ལོངས་སུ་སྤྱོད་ཅེས་པ་དང་འགྲིགས་ཀྱང༌།
ཁྲུས་ལ་འཇུག་པའི་ཡུལ་ཞེས་པ་དང་མི་འགྲིགས་པ་ལྟ་བུ་འདི་འདྲ་རྒྱ་གཞུང་ཚོར་ཡང་མང་གསུངས།
བོད་མཁས་པས།རྡོ་རྗེའི་འདོད་ལ་ཆགས་པས ཞེས་པ་ནི། སྔགས་བླ་མེད་ཀྱི་རྣལ་འབྱོར་པས་
ལམ་དུ་འཁྱེར་རྒྱུའི་འདོད་པ་ལ་རྡོ་རྗེའི་འདོད་པ་ཟེར།རྡོ་རྗེའི་གླུ་ཟེར་བ་སོགས་འགྲེ།དཔྱིད་ཀྱི་
དཔལ་དུ་དྲེགས་པའི་ཞེས་པ་དཔྱིད་ཀྱི་དཔལ་ཡིན་སྙམ་བའི་ང་རྒྱལ་ཡོད་པ་ལྟ་བུའི་རབ་བརྟགས་
ཅུང་ཟད་བསྲེས།ཁྱོད་ཀྱི་ཞལ་ནི་སྣང་སྟོང་སྒྱུ་མའི་འཕྲུལ། །ཞེས་པ་རྡོ་རྗེ་ཕག་ལྟ་བུའི་རྣལ་འབྱོར་
མ་ལ་སྦྱར་ན་འགྲིགས། མཛེས་མ་ཁྱོད་ལུས་ཧ་རི་ཙནྡན་ནའི། །འཁྲི་ཤིང་དཔྱིད་ཀྱི་རྣམ་འཕྲུལ་ལ་
ཞུགས་པས །ཞེས་པ་ཙནྡན་གྱི་འཁྲི་ཤིང་དེ་ལོ་འདབ་རྒྱས་པ་སོགས་དཔྱིད་དུས་ཀྱི་རྣམ་འཕྲུལ་ལ་
ཞུགས་ཞེས་པས་འཁྲིག་པའི་ལང་ཚོ་དར་ལ་བབས་པ་སོགས་སྟོན་པས་བསྡུས་བརྗོད་ཅུང་ཟད་
བསྲེས་སམ།དྲན་པའི་སྙེ་མ་ནི་བུད་མེད་། །
རྩ་བར།རིགས་དང་བྱ་བ་ཡོན་ཏན་རྫས། །ཚིག་གཅིག་ལ་ནི་གནས་པ་ཡི། །གལ་ངག་ཀུན་
རགས་དང་
ལ་ཕན་ན། །དེ་ནི་གསལ་བྱེད་དུ་བརྗོད་དཔེར། །ཞེས་རིགས་སོགས་བཞི་པོ་གང་རུང་ཚིག་གཅིག་
གིས་བརྗོད་པ་དེས།ཚིགས་བཅད་དེའི་ངག་གི་རྒྱུན་སྔ་ཕྱི་ཀུན་ལ་ཕན་པའམ་གསལ་བར་བྱེད་པ་
78

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
གསལ་བྱེད་ཀྱི་རྒྱན་དུ་འཇོག་ན་རྩ་བའི་རིགས་རང་བཞིན་བརྗོད་པའི་དཔེར་བརྗོད་དེ་རིགས་མཐའ་
གསལ་དུ་བཞག་ཆོག་གམ་ཞེ་ན། གསལ་བྱེད་རྣམས་རང་བཞིན་བརྗོད་པ་ལ་ལྟོས་ན་འཁྱོག་པོའི་
རྒྱན་གྱི་ཕྱོགས་སུ་གཏོགས་པར་མངོན་ཞིང་བཤད་ཚུལ་མི་འདྲ་བ་རྩ་བའི་དཔེར་བརྗོད་ལས་ཤེས་ཏེ།
ལྷོ་ཡི་རླུང་གིས་འཁྲི་ཤིང་{༡༨བ)གི །འདབ་མ་རྙིང་པ་ལྷགས་པར་བྱེད། །དུད་པའི་ལུས་ཅན་མ
རྣམས་ཀྱི །ཁེངས་པ་གསར་དུ་འཇོམས་པར་བྱེད། །ཞེས་ཚིགས་བཅད་འདིའི་ཁོངས་སུ་ཁྲི་ཤིང་གི་
འདབ་མ་རྙིང་པ་ལྷུང་བར་བྱེད་པ་དང༌། ལང་ཚོས་དྲེགས་པ་མོའི་ཁེངས་པ་འཇོམ་པར་བྱེད་པའི་བྱ་བ་
གཉིས་བརྗོད་པ།ཐོག་པར་ལྷོ་ཡི་རླུང་གིས་ཞེས་རིགས་བརྗོད་པ་བྱེད་པ་པོའི་ཚིག་གིས་གསལ་བར་
བྱེད་པ་ཤེས་སླ། རིགས་བརྗོད་མཐའི་གསལ་བྱེད་ཀྱི་དཔེར་བརྗོད། ཆུ་འཛིན་གྱིས་ནི་རབ་
ཞེས་སོགས་བཀགས་པ་ཅ
གཏོར་ཆུ། །ཞེས་སོགས་བཀླགས་པ་ཙམ་གྱི་རིགས་རང་བཞིན་བརྗོད་པ་དང་མི་འདྲ་ཚུལ་ཤེས་པར་
ནུས།དགྱེས་གླུར།ནེ་ཚོ་སྨྲ་བའི་མཆུ་ལྡན་ཅན།།མརྒད་མདངས་ཀྱི་སྒྲོ་གཤོག་ངོམས། །དཀར་ནག་
དམར་བའི་མགྲིན་པ་ཅན། །སྐྱེ་བོ་འགའ་ཡི་ཡིད་དུ་འོང༌། །ཞེས་པ་ལྟར་ན་རྩ་བའི་རིགས་རང་
བཞིན་བརྗོད་པ་དེ་རིགས་བརྗོད་ཐ་མའི་གསལ་བྱེད་དུ་ཁས་ལེན་དགོས་སམ་བརྟག །རྩ་བ་དང་
བསྟུན་ནས་བོད་མཁས་པས ལེགས་པར་བཤད་པས་མཁས་པ་རྣམས་ཀྱི་ཡིད །ཅེས་སོགས་སྨོས་
ཏེ་གོ་སླ།རྩ་བར།ཁྱོད་ཀྱི་ཡོན་ཏན་ཀུནྡའི་འོད་ཅེས་དང་།
བོད་མཁས་པས། རྣམ་གཡེང་ཐག་ཞགས་དམ་པོས། ཞེས་དང་། གཞན་དབང་སྒྲོགས་ཀྱིས
ཞེས་པ་རྣམས་གཟུགས་ཅན་ཡིན་ཡང༌། དེ་འདྲ་བསྲེས་པས་སྐྱོན་དུ་མི་འགྱུར། ཁྱབ་འཇུག་རྣམ་
གནོན་ལ་གནས་པས།ཞེས་པས་སྐབས་ཁྱབ་འཇུག་གཞན་སྡེ་རྣམ་པར་གནོན་པའི་ནུས་པ་ལ་གནས་
ཞེས་བསྟན་པས་ནུས་པ་དེ་རྫས་སུ་འཇོག་གི་ཁྱབ་འཇུག་དེར་མི་འཇོག །ནི་ཙུ་ལ་ཞེས་པ་སི་ཏུས་རྒྱ་
ལྕང་དུ་བསྒྱུར།ལྔ་པ་ཆེན་པོས།རི་དྭགས་ཀྱིས་མཚན་ཟླ་བ་ཡིས། །ཞེས་པའི་སྐབས་རི་དྭགས་ཀྱིས་
མཚན་མ་རྫས་སུ་འཇོག་པའམ། ཡང་ན་རྒྱ་མཚོ་རྒྱས་{༡༣ན}པའི་ནུས་པ་དེ་རྫས་སུ་བཞག་ན་ཨེ་
འགྲིག་བརྟག །བྱ་བ་བར་གསལ་སྐབས། དྲི་བཞོན་དག་ཀྱང་འགྱུར་བྱེད་དེ། །ཟླ་བ་དག་ཀྱང་མེ་རུ་
འགྱུར། །ཙནྡན་བྱུག་པ་ལྷུང་བ་ཡང་། །མཚོན་ལྷུང་འཁྱམས་པ་རྣམས་ལའོ། །ཞེས་དང་། བསྙོན་
79

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དོར་སྐབས།ཙནྡན་ཟླ་འོད་དལ་བུ་ཡི། །ལྷོ་ཕྱོགས་དྲི་ཡི་བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །
གཞན་གྱི་ངོ་ནི་བསིལ་ཞེས་གྲགས། །ཞེས་པ་གཉིས་ཀྱི་ཟླ་འོད་དང་ཙནྡན་གྱི་བྱུག་པས་འདོད་ལྡན་
རྣམས་ཆགས་པས་གདུང་བར་བྱེད་པ་སྟོན་པ་ཙམ་དུ་འདྲ་ཡང༌། བསྙོན་དོར་སྐབས། ཟླ་འོད་དང་
ཙནྡན་གྱི་བྱུག་པ་གཞན་གྱི་ངོར་བསིལ་ཞེས་གྲགས་པ་མི་བདེན་ཏེ། འདི་མེའི་རང་བཞིན་སྤྲོ་བར་
བྱེད་པའོ །ཞེས་བསྙོན་པ་ལྟ་བུ་གཅིག་ཤོས་ལ་མེད་པས་མི་འདྲ་བར་བོད་མཁས་པའི་དྲིས་ལན་
དབྱངས་ཅན་ངག་གི་རོལ་མཚོར་བཤད། དཀར་ཕྱོགས་དང་ཟླ་བའི་དཀར་ཆ་འཕེལ་བ་དུས་མཉམ་
ཡིན་འདྲ་ཡང༌།འདིར་དཀར་ཕྱོགས་ཀྱི་ནི་འོད་དཀར་ཅན། །འཕེལ་བྱེད་ཅེས་པ་འཇིག་རྟེན་གྱི་ཐ་
སྙད་རགས་པའི་དབང་དུ་བྱས་སམ། དེ་ཡིས་མདའ་ལྔ་པ། ཞེས་པའི་དོན་རིན་སྤུངས་དང་།བོད་
མཁས་ཀྱི་འགྲེལ་པར། ཟླ་བས་མདའ་ལྔ་པ་འདོད་ལྷའི་སྟོབས་འཕེལ་བ་ལ་སྦྱར། དེ་ནི་འདོད་ལྷས་
གཞན་རྒྱུད་ལ་ཆགས་པ་སྤེལ་བའི་ནུས་པ་ལ་གོ་དགོས་འདྲ། ཨ་བ་ལེབ་ཞེས་པ་བོད་མཁས་ཀྱིས་
ཞེན་པ་ལ་བསྒྱུར་ཞིང༌། སི་ཏུས་དྲི་མ་སོགས་ཀྱིས་བསྒོས་པའམ་གོས་པ་ལ་བསྒྱུར། ཆར་སྤྲིན་གྱིས་
འདོད་ཆགས་ཀྱི་ཞེན་པའམ་གོས་པ་འཕེལ་བར་བྱེད་ལ་རྡུལ་གྱིས་གོས་པ་སེལ་བར་བྱེད་པའོ །ཆུ་
འཛིན་དག་གི་ཕྲེང་བ་འདིས། །ཕྱོགས་རྣམས་ཀྱི་ནི་གོ་སྐབས་ཕྲོགས། །སྐར་མ་ཡི་ནི་ཚོགས་རྣམས་
བཟུང༌། །དེང་ཡང་བདག་གི་སྲོག་རྣམས་ལེན །ཞེས་པའི་སྐབས་སུ་ཚིག་མང་པོས་དོན་གཅིག་
གསལ་{༡༣བ}བར་བྱེད་པར་བཤད་པའི་དོན་གཅིག་པོ་ནི་ཆགས་པས་གདུང་བ་སྟེ ཕྲོགས།
བཟུང་།ལེན།ཞེས་པ་རྣམས་ཆགས་པས་གདུང་བ་སྟོན་པར་འདྲ་བས་སོ །
འབྲུག་འགྲེལ་དུ།སྤྲིན་གཏིབ་པ་དེ་དོན་གཅིག་པོར་ངོས་བཟུང་བ།ཕྲོགས་དང་། བཟུང་ཞེས་
པ་གཉིས་ལ་སྦྱར་དུ་ཡོད་ཀྱང༌། ལེན་ཞེས་པས་དེ་གསལ་བར་བྱེད་ཚུལ་འཆད་དཀའ།བོད་མཁས་
པས བྱིས་བློའི་དྲི་མ་ཅན་གྱི་ཆོས་ཤེས་ཀྱང༌། །ང་རྒྱལ་དབུགས་ཚོད་སྟོད་དུ་ཆེར་བརྩེགས་
ཤིང༌། །གཞན་ལ་ཁྱད་གསོད་ལུད་པ་ཕྱོགས་བཅུར་འཕེན། །ཆོས་སྤོང་དམ་པ་སྨོད་པའི་ཉེས་པ་
བསྐྱེད །ཅེས་པའི་ཚིགས་བཅད་འདིའི་སྐབས་དབུགས་རྒོད་བརྩེགས་པ་སོགས་སྒྲ་དུ་མས་དོན་ང་
རྒྱལ་ཆེ་བ་གཅིག་པུ་གསལ་བར་བྱེད་པ་ལ་དཔག་ནའང་ཤེས།དྲི་ཡི་བཞོན་པ་ཡིད་འོང་མཐོ། །སྔོ་
80

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
བསང་ཏ་མ་ལ་ཡི་འོད། །སྤྲིན་ནི་མཁའ་ལ་རྒྱུ་བྱེད་དེ། །གླང་ཆེན་འདི་དག་ས་ལའོ །ཞེས་པའི་
སྐབས། སྦྱར་གཞི་སྤྲིན་དང་གླང་ཆེན་གཉིས་ཆོས་ཐུན་མོང་བ་གནྡྷ་བ་ཧ་ཞེས་པའི་གནྡྷ་དྲི་དང་བ་ཧ་
བཞོན་པ་དང་།ཐོབ་བྱེད་ལ་འཇུག་པས།སྤྲིན་རླུང་དང་དབྱེར་མེད་དུ་རྒྱུ་བས་དེ་ལྟར་བཏགས་ཤིང༌།
གླང་ཆེན་ནི་འགྲམ་པ་ལས་དྲི་ཞིམ་འབྱུང་བས་དྲི་ཐོབ་པ་ཞེས་སྒྲ་སྦྱར། ཡིད་དུ་འོང་བ་དང༌། དཔང་
མཐོ་བ་དང༌། ཏ་མ་ལ་ལྟར་སྔོ་བསངས་ཀྱི་མདངས་འཛིན་པ་རྣམས་དོན་སྦྱར། མཁའ་ལ་བྱེད་དེ་
ཅེས་པ་གསལ་བྱེད་ཡིན་པས་ས་ལ་རྒྱུ་བའང་བསྡུས ཏ་མ་ལ་ནི་རྒྱ་མཚོའི་ཉེ་འཁོར་དུ་སྐྱེ་བའི་ཤིང་
ལོ་མ་སྔོ་བསངས་ཅན་ཞིག་ཡིན་པར་བཤད།བོད་མཁས་པས། ཁོར་ཡུག་བསུང་ཞིམ་ངད་ཀྱིས་
དགང་མཛད་ཅིང༌། །ཀུན་ལ་ཅི་འདོད་སྩོལ་བའི་དཔག་བསམ་དབང༌། །ལྗོན་པའི་མཆོག་དེ་ཡོངས་
འདུའི་ཚལ་ནང་བརྗིད། །{༡༤ན}ཐམས་ཅད་གཟིགས་ཏེ་མོས་པ་རྒྱ་མཚོའི་ངོར། །ཞེས་པར་སྦྱར་
གཞི་དཔག་བསམ་ལྗོན་པ་དང༌། འབྲུག་སྤྲུལ་དཔག་བསམ་དབང་པོ་གཉིས།ཆོས་ཐུན་མོང་བ་དཔེ་
དྲི་བཟང་གིས་འགེངས་པ་དང་། དཔེ་ཅན་ཚུལ་ཁྲིམས་ཀྱི་དྲིས་ཁྱབ་པ། དཔེ་མཁོ་རྒུའི་ནོར་སྩོལ་བ་
དང་། དཔེ་ཅན་མཆོག་ཐུན་གྱི་དངོས་གྲུབ་ཅི་འདོད་སྩོལ་བ་ཞེས་དོན་སྦྱར། དཔག་བསམ་དབང་
ཞེས་སྒྲ་སྦྱར།བརྗིད་ཅེས་པ་གསལ་བྱེད་དོ། །བསྐོར་བ་ཞེས་པ་བཟླས་པའི་དོན་ཡིན།དེ་ལ་ཚིག་མི་
འདྲ་བའམ་ཐ་དད་པ་ཡིན་ཡང་དོན་གཅིག་བཟླས་པ་དོན་བསྐོར་དང༌། ཚིག་འདྲ་བ་བཟླས་ཀྱང་དོན་
མི་འདྲ་བ་སྟོན་པ་ཚིག་བསྐོར་དང་། ཚིག་དོན་གཉིས་ཀ་བཟླས་ཀྱང་དོན་གཅིག་པ་དང༌། ཚིག་
གཅིག་པར་མི་འགྱུར་བ་ཚིག་དོན་གཉིས་ཀ་བསྐོར་བའི་རྒྱན་ཏེ་གསུམ་ཡོད།
དང་པོ་ནི། ཀ་དམྤ་ནི་རྣམ་པར་རྒྱས། །ཀུ་ཊ་ཛོཏྐ་མ་རབ་གསལ། །ཀནྡ་ལྱ་ནི་རྣམ་པར་བྱེ།ཀ་ཀུ་
བྷ་ཡང་གྱེས་པར་གྱུར། །ཞེས་པའི་དོན་དཔང་ཊིཀ་ལས །འདི་ནི་དོན་བསྐོར་བ་སྟེ། །རྣམ་པར་རྒྱས་
པ་དང༌། །རབ་ཏུ་གསལ་བ་དང༌། རབ་ཏུ་ཕྱེ་བ་དང་། གྱེས་པ་རྣམས་ནི་རྒྱས་པའི་དོན་གཅིག་ཁོ་ན་
རྣམ་གྲངས་དུ་མས་ཡང་ཡང་དུ་གསལ་བར་བྱེད་པའི་ཕྱིར་རོ། །ཞེས་གསུངས་པ་ལྟར་ཤིང་གི་བྱེ་བྲག་
མི་འདྲ་བ་བཞི།རྒྱས།གསལ། བྱེ།གྱེས།ཞེས་ཚིག་མི་འདྲ་བ་བཞིར་བཟླས་ཀྱང༌།རྒྱས་པའི་དོན་
དུ་གཅིག་པར་སོང་བས་དོན་སྐོར་ཟེར། ཀ་དམྦ་ནི་ཚོགས་ཅན་ཞེས་བྱ་བའི་ཤིང་དང༌། ཀ་ཊ་ཛ་ཞེས་
81

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པ་དུག་མོ་ཉུང་གི་ཤིང་དང༌།ཀནྡ་ལྱ་ཞེས་པ་ཆུ་ཤིང་དང༌།ཀ་ཀུ་བྷ་ཞེས་པ་ཤིང་ཨརྫུན་ཡིན་པའི་སྒྲུབ་
བྱེད་རྒྱས་པར་བོད་མཁས་པའི་འབེལ་གཏམ་དུ་བལྟའོ། །འབེལ་གཏམ་དེར། ཤིང་དེ་བཞི་ཀ་དུག་
མོ་ཉུང་གི་ཤིང་ཁོ་ནའི་རྣམ་གྲངས་ཡིན་པར་སངྒྷ་ཤྲཱིས་བཞེད་ཟེར་མཁན་སྔ་མོ་ཞིག་ནས་བྱུང་{༡༤བ}
ཡང་བཀླགས་པས་དོན་གྲུབ་ཏུ་ཤིང་གི་ངོས་འཛིན་མི་སྣང་བས་བསྐུར་འདེབས་ཁོ་ན་ཡིན་པར་
བཤད་པ་དཔེ་མ་དག་པ་ཞིག་གཟིགས་པས་ནོངས་པར་མངོན་ཏེ།སྙན་ཊིཀ་བཀླགས་པས་དོན་གྲུབ་
ལས། ཤིང་དེ་རྣམས་དོན་དུག་མོ་ཉུང་གི་ཤིང་སྡོང་གཅིག་པོ་དེ་ཉིད་ཡུལ་ཁམས་ཐ་དད་ཀྱི་མིང་ཐ་
དད་དུ་བྱུང་བ་ལ་རྣམ་པར་རྒྱས། རབ་ཏུ་གསལ།རབ་ཏུ་བྱ།རྒྱས་པར་གྱུར་ཅེས་དོན་དུག་མོ་ཉུང་གི་
ཤིང་རྒྱས་པ་གཅིག་པུ་བཟླས་ཏེ། ཞེས་གསུངས་པའི་ཕྱིར་དང༌། སྣར་ཐང་ལོ་ཙཱ་བའི་དོན་རྒྱན་
གསལ་བའི་མེ་ལོང་ལས་ཀྱང༌། དགེ་སྡིག་བླང་དོར་ཚུལ་ལ་མཁས་པའི་བློ་ཡི་ཁང་ཁྱིམ་རབ་གསལ་
ཤེལ་གྱི་གཞལ་ཡས་ཁང༌། །རྣམ་པར་དཀར་བའི་བློ་གྲོས་དཀར་པོ་རྩིགས་པའི་ངོས་ལ་ལེགས་
བཤད་རི་མོ་ཅི་ཡང་འཛིན། །ཞེས་སོགས་ཤེས་རབ་གཅིག་པུ་ཡང་ཡང་བཟླས་ཏེ་བསྟན་པས་ཀྱང་གོ་
ནུས་པས་སོ། །
འདིའི་ལུགས་ལ་རྣམ་པར་རྒྱས རབ་ཏུ་གསལ་སོགས་བཞི་ཡང་རྒྱས་པའི་དོན་དུ་འདྲ་བར་
འདོད་པས།།རྐང་པ་བཞི་ཀརདུག་མོ་ཉུང་གི་ཤིང་རྒྱས་སོ་ཟེར་བ་ལན་བཞིར་བཟླས་ན་སྐྱོན་བཅུའི་
ནང་ཚན། དོན་ཉིད་དམ་ནི་སྒྲ་ལ་ཡང༌། ཁྱད་པར་མེད་པ་སྔར་བརྗོད་ནས། །གལ་ཏེ་སླར་ཡང་རབ་
བསྒྲགས་པ། །དེ་ནི་དོན་གཅིག་པར་འདོད་དཔེར། །ཞེས་པའི་སྐྱོན་དུ་ངེས་པར་འགྱུར་བ་འདྲ། ཀུན་
གཟིགས་ལྔ་པ་ཆེན་པོ་ཡང་འདིའི་རྗེས་འབྲང་ཡིན་ཡང་། དུག་མོ་ཉུང་གི་ཤིང་ལན་བཞིར་བཟླས་པ་
ལས་རྒྱས། གསལ། བྱེ་སོགས་དོན་མི་གཅིག་པར་བཞེད་པ་འདྲ་སྟེ། དཔེར་བརྗོད་ལས། སྟོབས་
བཅུ་མངའ་བའི་གོ་འཕང་ཐོབ་པའི་ཆེད། །ལུས་མེད་ཐུལ་གྱི་བསྟན་ལ་རབ་ཞུགས་ཏེ། །མི་འཇིགས་
བཞི་ལྡན་གསུང་རབ་ལ་སྦྱངས་ནས །རྒྱལ་བས་གྲངས་{༡༥ན]མེད་ཚོགས་བསགས་རྗེས་སུ་
བསླབས །ཞེས་སྟོན་པ་བཅོམ་ལྡན་འདས་མིང་གི་རྣམ་གྲངས་མི་འདྲ་བས་སྒོས་ལན་བཞིར་བཟླས་
པ་མ་གཏོགས་ཁ་སྐོང་གི་ཚིག་རྣམས་དོན་མི་གཅིག་པར་མཛད་པས་སོ །ཚིག་སྐོར་གྱི་རྒྱ་དཔེར།
82

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
ཨུརྐ་ཎྛ་ཡ་ཏི་ཞེས་པ་ལན་གཉིས་བཟླས་པའི་སྔ་མ་རྨ་བྱ་རྣམས་སྒྲ་སྒྲོགས་པར་བྱེད་པའི་དོན་དང་།
ཕྱི་མ་ན་ཆུང་རྣམས་འདོད་པ་དང་ལྡན་པར་བྱེད་པའི་དོན་ཡིན་པས། དོན་ཤིན་ཏུ་ཐ་དད་པ་བཞིན་དུ་
བོད་མཁས་པའི་དཔེར་བརྗོད་དུ། བརྣག་པར་དཀའ་ཞེས་པ་ལན་གཉིས་བཟླས་པའི་སྔ་མ་བསམ་
གྱིས་མི་ཁྱབ་པ་དང་ཕྱི་མ་བཟོད་པར་དཀའ་བའི་དོན་ལ་བཤད་པ་ལྟར་རོ །
གཉིས་ཀ་བསྐོར་བ ཀུན་ལས་རྒྱལ་ནས་དེ་རིང་ཁྱོད། བཙུན་མོ་རྣམས་དང་རྩེ་བར་
བྱེད། །ཁྱོད་ཀྱི་དགྲ་སྡེ་མཐོ་རིས་སོང༌། །ལྷ་མོ་རྣམས་དང་རྩེ་བར་བྱེད། །ཅེས་རྐང་པ་དང་པོས་རྒྱལ་
པོ་དགྲ་སྡེ་ལས་རྒྱལ་བར་བསྟན་པ་ཉིད་རྐང་པ་གསུམ་པར་དགྲ་སྡེ་མཐོ་རིས་སུ་སོང་བར་བཤད་
པས་ཀྱང་བཟླས་ཏེ་བསྟན་པས་དོན་བསྐོར་དང་། རྩེ་བར་བྱེད་ཅེས་ལན་གཉིས་བལྡབ་པའི་སྔ་མས་
འཁྲིག་པའི་རོལ་རྩེད་དང༌། ཕྱི་མས་གླུ་དང་རོལ་མོས་རྩེ་བ་སྟོན་པས་ཚིག་བསྐོར་དུའང་འཇོག །
བོད་མཁས་པས སྲིད་པས་ཡིད་བྱུང་ཐར་པ་དོན་གཉེར་བའི། །འདུན་པས་ཁོ་བོ་དབེན་པར་བག་
ཡངས་སུ །གནོད་པ་མེད་ལ་འདྲེར་མཐོང་ཁྱིམ་མཚེས་རྣམས །དོགས་པའི་ཡུལ་མེད་རང་ཁྱིམ་
བག་ཡངས་རྒྱུ། །ཞེས་པའི་ཕྱེད་ཕྱི་མར་གནོད་པ་མེད་ལ་འདྲེར་མཐོང་ཞེས་པའི་མཐོང་ཡུལ་རང་
ཉིད་ཡིན་སྟབས་དོན་བསྐོར་དང༌། །བག་ཡངས་རྒྱུ་ཞེས་པ་ལན་གཉིས་ཀྱི་དང་པོས་དགྲ་འདུལ་
གཉེན་སྐྱོང་དང་འདུ་འཛིའི་རྣམ་གཡེང་མེད་པས་བག་ཡངས་པ་དང་། གཉིས་པ་དོགས་པའི་ཡུལ་
ན་མི་འང་བ་ảས
མེད་སྟབས་གང་ལ་ཡང་འཛེམ་མི་དགོས་པར་{༡༥བ}བག་ཡངས་པ་སྟོན་པས་དོན་མི་འདྲ་བ་ཤེས་
དགོས། དཔེར་བརྗོད་གཞན་དུ་ཚིག་འདྲ་བ་བལྡབ་ཀྱང་དོན་སོ་སོར་གོ་རྒྱུ་མེད་པ་མང་བས་དཔེར་
བརྗོད་རྩོམ་དུས་གཟབ་པ་གལ་ཆེ། བྱུང་བ་འགོག་པའི་སྐབས་ཀྱི་དགག་བྱ་ནི། ལུས་མེད་ཀྱི་མེ་ཏོག་
གི་མདའ་འཇམ་པ་དང༌། ལྔ་ཙམ་ལས་མེད་པས་གྲངས་ཉུང་སྟབས་སྲིད་པ་གསུམ་ལས་རྒྱལ་བར་
བྱེད་མི་ནུས་སོ་སྙམ་པའི་བློ་སྐྱེས་ཟིན་པ་དེ་ཡིན། འགོག་བྱེད་དངོས་པོ་རྣམས་ཀྱི་ནུས་པ་བསམ་གྱིས་
མི་ཁྱབ་པ་རྣམ་པར་བཀྲ་བས་དེ་འདྲའང་སྲིད་དུ་རུང་ངོ་སྙམ་པའོ།
འདི་ལ་བྱུང་བ་འགོག་པ་ཟེར་དོན་འགོག་བྱེད་ཀྱི་བློ་མ་སྐྱེས་པའི་སྔོན་དུ་དགག་བྱའི་རྒྱུ་དེ་བྱུང་
ཟིན་པའི་ཆ་ནས་བཏགས་པ་འདྲ་ཞིག་དཔང་ཊིཀ་གིས་ཚིག་ནུས་ལ་བརྟགས་ན་ཡོད་ཀྱང་། དེ་ལྟ་ན་
83

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྣ་བ་ལ་ཨུཏྤལ་འཇུག་པ་ཡང་འགོག་བྱེད་ཀྱི་སྔོན་དུ་བྱུང་ཟིན་པས་དེ་ཡང་བྱུང་བ་འགོག་པར་ཐལ་ལོ་
ཞེ་ན། འབྲུག་འགྲེལ་དུ དགག་བྱ་ལུས་མེད་རྒྱལ་བ་མི་རིགས་སྙམ་པའི་བློ་ཡིན་ཡང༌།དེ་འདས་
པའི་ལོ་རྒྱུས་ལ་ལྟོས་པས་བྱུང་བ་འགོག་པ་ཡིན་ཚུལ་རྒྱ་འགྲེལ་དུ་གསལ་ཟེར་བ་བདེན་ཤས་ཆེ་བས་
དེ་འདྲའི་རྒྱུ་མཚན་གྱིས་ཡིན་པ་འདྲ། ཐད་འདིར་འབེལ་གཏམ་དུ་ས་སྐྱའི་མཁན་ཆེན་ངག་དབང་
ཆོས་གྲགས་ཀྱི་འདོད་པ་དགག་ཚུལ་རྒྱས་པར་འབྱུང་བ་དེར་བལྟའོ། །བོད་མཁས་འབྱུང་འགྱུར་
འགོག་པའི་དཔེར་བརྗོད་གཉིས་ལས། སྔ་མའི་སྐབས། ཆེར་རློམས་ལས ཉམ་ཆུང་ལ་ཆོས་མི་
གནང་བ་དགག་བྱ་དང་།ཕྱི་མའི་སྐབས་དཔོན་ངན་གྱིས་ཆབ་འོག་འཚིར་བ་དགག་བྱའོ །
སྣར་ཐང་པ་མན་ཆད་ཀྱི་འགྲེལ་པ་རྣམས་སུ གང་ཕྱིར་མཛའ་མོ་མཁས་པ་ཡིས །ཞེས་
བཅོས་ཀྱང་ཤོང་དཔང་གི་འགྱུར་དུ། གང་ཕྱིར་མཛའ་བོ་མཁས་པ་ཡིས །ཞེས་{༡༦ན}འབྱུང་བ་
འཐད་ལྡན་ཡིན་ཚུལ་སི་ཏུས་བཤད་པས་དེ་ལྟར་ན།ཁྱོད་ཀྱི་མིག་ནི་དམར་གྱུར་ཅིང་། །ཞེས་སོགས་
ཁྲོས་པའི་རྣམ་འགྱུར་སྟོན་མཁན་བུད་མེད་ལ་སྦྱར་ན་འཆད་བདེ། དགྱེས་གླུར། སྐབས་གསུམ་པ་
རྣམས་དགེ་བ་བཅུར་སྤྱོད་པའི། །ཞེས་སོགས་ཆོས་འགོག་པའི་དཔེར་བརྗོད་ཀྱི་དགག་བྱ་ལ་ཆོས་
སམ་དགེ་བ་བཅུ་འཇོག་པར་དགོངས་སམ། ལྷ་དབང་ལ་མིག་སྟོང་བྱུང་བའི་ལོ་རྒྱུས་ནི། ཁྱད་པར་
འཕགས་བསྟོད་ལས། དབང་པོ་བཤོལ་མེད་བྱི་བོ་ཞེས། །བྲམ་ཟེ་ད་དུང་བར་དུ་སྒྲོག །ཅེས་དང༌།
བརྒྱ་བྱིན་གྱིས་ནི་བཤོལ་མེད་མ། །མཐོང་ནས་འདོད་པས་རྨོངས་ཞེས་གྲགས །ཞེས་པའི་ཐད་ཀྱི་
འགྲེལ་པར་གསལ་ལོ། །འཇུག་པ་བཅུ་པས་ལྷ་མིན་སྟོབས་ལྡན་དག །ས་འོག་བཅིངས་པའི་རྣམ་
འགྱུར་བརྗོད་མི་ནུས། །ཞེས་པའང༌། ཁྱབ་འཇུག་མིའུ་ཐུང་གཟུགས་བསྒྱུར་ནས།།གཡོ་ཐབས་ཀྱིས་
ནི་སྟོབས་ལྡན་བསླུས །ཞེས་པའི་ཐད་དུ་བལྟ། གྲོགས་ཀྱི་འགོག་པ་ལ་གྲོས་ཀྱིས་འགོག་པ་ཞེས་
བསྒྱུར་བའང་ཡོད། མཛའ་བ་རྒྱས་པའི་མ་བསྡམས་པའི །ཞེས་པའི་དོན། འབྲུག་འགྲེལ་ལས
མཛའ་བ་རྒྱས་ཆེས་པས་བདག་པོ་འགྲོ་བ་མ་བཟོད་ནས་ངག་མ་བསྡམས་པར་ཞེས་འབྲུ་བསྣན་པ་གོ
བདེ། འཆི་བ་ལ་ལྔ་པའི་གནས་སྐབས་ཟེར་བའི་རྒྱུ་མཚན་རིན་སྤུངས་པས། བྱིས་པ། གཞོན་ནུ
དར་བབས། རྒས་པ་ལ་སོགས་པས་ན་ཚོད་ཀྱི་མཐར་གཏུགས་ཏེ་ལྔ་པའི་གནས་སྐབས་འཆི་བ་ཞེས་
84

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
བཤད་པ་ཁུངས་དང་འབྲེལ་པར་མངོན།
བོད་མཁས་པས། ཟངས་ལུང་ཁྲོ་ཕུའི་ཕྱོགས་ནས་བསྟན་པའི་ཁུར། །ལོང་ཞེས་སྤྲིངས་ཡིག་
དམར་པོ་ཆར་དུ་ཕབ །ཅེས་པ་ཁྲོ་ཕུ་དུས་འཁོར་ཞབས་དྲུང་གི་བཞུགས་གནས་དེ་ཡིན་པ་འདྲ
སྤྲིངས་ཡིག་དམར་པོ་ཞེས་པ་ཐེལ་ཙེ་དམར་པོའི་ཆ་ནས་བཏགས་པ་{༡༦བ)མིན། ནན་ཏན་ཆེས་པ་
ལ་དམར་པོ་ཟེར། སློབ་གཉེར་དམར་བ་བྱུང་ཟེར་ཕ་ལྟ་བུ་ཞེས་དབལ་མང་རིན་པོ་ཆེ་གསུང་
གསུངས། པུཎྚི་ནཱ་ཐ་ཞེས་པ་བསོད་ནམས་མགོན་པོ་སྟེ་འབྲུག་ཡུལ་གྱི་དཔོན་པོ་ཞིག་ཡིན་ནམ་ལོ་
རྒྱུས་མ་ངེས།དོན་ནི་འགའ་ཡང་ཆགས་མ་བྱས། །རིགས་པ་འགའ་ཡང་མ་བསྒྲུབས་ཤིང༌། །དཀའ་
ཐུབ་འགའ་ཡང་མ་བསགས་པར། །ན་ཚོད་མཐའ་དག་སོང་བར་གྱུར། །ཞེས་འགྱོད་པས་འགོག་པ་
དང་། འོག་ནས་འབྱུང་བའི་སྔ་ན་མེད་པའི་བྱེད་རྒྱུ། རིགས་པ་རྣམས་ནི་མ་གོམས་དང་། །བློ་ལྡན་
རྣམས་དང་མ་འགོགས་དང༌། །དབང་པོ་རྣམས་ནི་མ་བསྡམས་པས། །མི་རྣམས་རབ་ཏུ་གདུང་བར་
གྱུར །ཅེས་པ་གཉིས་ཕྱོགས་འདྲ་ཡང་། འགྱོད་པས་འགོག་པའི་སྐབས་ནོར་བསགས་པ།རིག་པ་
བསླབས་། དཀའ་ཐུབ་བྱས་པ་རྣམས་དགག་ཚིག་གིས་བཀག་པ་ཙམ་མ་གཏོགས་ཚེ་ཟད་པ་དེ་
དག་གི་འབྲས་བུར་བསྟན་པ་མིན། བྱེད་རྒྱུའི་སྐབས་རྒྱུ་དངོས་མེད་རྣམས་ཀྱིས་འབྲས་བུ་དངོས་པོར་
གྱུར་པའི་གདུང་བ་བསྐྱེད་པར་བསྟན་པས་མི་འདྲ།སྒྲ་ནི་རྐང་གདུབ་ཀྱི་འདྲ་བ། །ཞེས་པའི་དོན་སྔ་
གྱུར་བར་ག་དུརབ་བརྒྱད་པ
མ་རྣམས་ཀྱི་རྒྱ་གར་དུ་ངང་པའི་རྒྱལ་པོ་ལ་གསེར་དངུལ་གྱི་རྐང་གདུབ་སྟེར་བར་བཤད་པ་མི་འཐད་
ཚུལ་དང༌། ངང་པའི་སྐད་དེ་མིའི་རྐང་གདུབ་ཀྱི་སྒྲ་དང་འདྲ་བའི་དོན་ཡིན་ཚུལ་གྱི་སྒྲུབ་བྱེད་རྒྱས་
པར་སི་ཏུའི་གསུང་རྒྱུན་ལས་བྱུང༌།
དགྱེས་གླུར། ལྐོག་གྱུར་སེམས་ཉིད་རྗེན་འཆར་དུ། །ཞེས་སོགས་བཀའ་བརྒྱུད་ལ་ཟུར་ཟ་
མང༌། གཞན་ཕན་བསྐུལ་བའི་ཉེས་པ་མཆི །ཞེས་པ་ཆོས་སྟོན་ཞེས་བསྐུལ་བ་ལྟ་བུའོ །སྦྱར་
གོག།བདུད་རྩིའི་བདག་ཉིད་པདྨ་ལ། །སྡང་ཞིང་སྣུམ་པའི་དཀར་འབྲས་ཅན།།ཁྱོད་གདོང་ཟླ་བ་
འདི་ཡོད་{༡༧ན}བཞིན། །ཟླ་བ་གཞན་གྱིས་ཅི་ཞིག་བྱ། །ཞེས་པའི་དོན་གདོང་གིས་མིག་སིམ་པར་
བྱེད་པ་དང༌། །ཟླ་བ་བསིལ་ཟེར་དང་ལྡན་པས་བདུད་རྩིའི་བདག་ཉིད་ཅེས་སྒྲ་སྦྱར་གདོང་གི་པདྨའི་
85

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མཛེས་པ་ལ་འགྲན་པ་དང་། ཟླ་བས་པདྨ་ཟུམ་པར་བྱེད་པས་པདྨ་ལ་སྡང་ཞེས་སྒྲ་སྦྱར། རྒྱ་སྐད། ཏཱ་
ར་ཀཱ་ཞེས་པ་མིག་འབྲས་ཀྱི་རྒྱལ་མོ་དང༌། རྒྱུ་སྐར་གཉིས་ལ་འཇུག་པས་གདོང་སྐབས་སུ་མིག་
ད་གོ་དགོས་སྲབ་
འབྲས་ཅན་དང༌།ཟླ་བའི་སྐབས་སུ་རྒྱུ་སྐར་ཅན་དུ་གོ་དགོས་སྟབས། སྐར་འབྲས་ཅན་ཞེས་རྒྱ་སྐད་
གཅིག་ལ་འཇུག་པའི་བོད་སྐད་གཉིས་བསྡུས་ནས་བསྒྱུར་ཀྱང་བོད་སྐད་ལ་སྒྲ་སྦྱར་ཞིག་པ་ཡིན་
འདུག །རྒྱ་སྐད་རང་སོར་བཞག་ན་གོ་བདེ་གསུངས། འདི་གསུམ་སྒྲ་སྦྱར་ཡིན་པར་དཔང་ཊིཀ་དང་
བོད་མཁས་འགྲེལ་པར་བཤད། འབྲུག་འགྲེལ་དུ་སྔ་མ་གཉིས་དོན་སྦྱར་ཡིན་པར་བཤད་ཀྱང༌།
སྔར་བསིལ་ཟེར་ཅན་གྱི་དགྲ་ཟླ་དང་ཞེས་པ་སྒྲ་སྦྱར་དུ་ཁས་བླངས་པ་ལྟར་ན། འདི་ལའང་རིགས་པ་
མཚུངས་སམ་སྙམ།
བོད་མཁས་པས། རབ་གཙང་མས་ཡོངས་བཏང་སྔོ་བསངས་གདོང༌། །གཉིས་སྐྱེས་དབང་
པོའི་ཀུན་གསལ་ཡིད་འོང་མ། །ཁྱོད་ཞལ་དག་པའི་མཁའ་དབྱིངས་འདི་མཐོང་བཞིན། །འདབ་ལྡན་
ལམ་གྱི་ཆུ་མཐོང་དེས་ཅི་བྱ། །ཞེས་པའི་སྦྱར་གཞི་རེག་བྱ་རྡོ་རྗེ་མ་ལྟ་བུའི་སྐུ་མདོག་སྔོན་པོ་ཅན་ཅིག་
དང་། ནམ་མཁའ་གཉིས་ཡིན་ཡང༌། ལྷ་གང་ཡིན་གྱི་གསལ་ཁ་མ་བྱུང༌།ལྷའི་ཞལ་རབ་ཏུ་གཙང་
བསྒྲིབ་གཉིས་བག་ཆགས་དང་བཅས་པའི་དྲི་མ་ཡོངས་སུ་སྤངས་པའི་ཡེ་ཤེས་ཀྱི་བདག་ཉིད་ཅན་
དང་། ནམ་མཁའ་ནི་རྡུལ་དང་དུད་སྤྲིན་སོགས་དྲི་མས་དག་པའི་རང་བཞིན་ཡིན་པས་རབ་གཙང་དྲི་
དང་དུད་སྤྱན་སོགས་དྲ་
མས་ཡོངས་བཏང་ཞེས་སྒྲ་སྦྱར། དེ་གཉིས་ཁ་དོག་སྔོ་བསངས་ཡིན་པས་སྔོ་བསངས་ཞེས་དོན་སྦྱར།
གཉིས་སྐྱེས་དབང་པོ་ནི་ཚེམས་དང་ཟླ་བ་གཉིས་{༡༧བ)ཀ་ལ་འཇུག་པས ལྷ་ལ་ཚེམས་ཕྲེང་གི་
ཞལ་གྱི་ཁྱོན་ཀུན་གསལ་བ་དང༌། ནམ་མཁའ་ལ་ཟླ་བའི་དཀྱིལ་འཁོར་གྱི་ཁྱོན་ཀུན་གསལ་བར་
བྱེད་པས་གཉིས་སྐྱེས་དབང་པོས་ཀུན་གསལ་ཞེས་སྒྲ་སྦྱར་བའམ།ཡང་ན་ཀུན་གསལ་ཞེས་པ་ནམ་
མཁའི་མིང་གི་རྣམ་གྲངས་སུ་ཡོད་པ་ལྟར་གཟུགས་སྣང་ཐམས་ཅད་གསལ་བ་དང་།ཆོས་ཐམས་
ཅད་མངོན་སུམ་དུ་གསལ་བའི་ཡེ་ཤེས་ཀྱི་རང་བཞིན་ཡིན་པས་ལྷའི་ཞལ་ལའང་ཀུན་གསལ་ཞེས་སྒྲ་
སྦྱར་བ་བྱས་ན་ཨེ་འགྲིག་བརྟགས
གཉིས་སྐྱེས་དབང་པོའི་ཀུན་གསལ་ཞེས་དྲུག་སྒྲ་སྦྱར་བ་ལའང་འགྲེལ་བྱེད་ལུགས་ཡོད་
86

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
གསུངས་ཀྱང་གསལ་ཁ་མ་གནང་། དབང་པོ་ཞེས་རྗེས་འཇུག་མེད་པའི་དབང་དུ་བྱས་ན། དཔེ་ཅན་
ལ་གཉིས་སྐྱེས་དབང་པོ་སྟེ་ཚེམས་ཕྲེང་གི་འོད་ཀུན་ཏུ་གསལ་བ་དང་།དཔེ་ལ་གཉིས་སྐྱེས་དབང་པོ་
ཟླ་བའི་དཀྱིལ་འཁོར་ཀུན་ཏུ་གསལ་བ་དང་ལྡན་པ་ཞེས་སྦྱར་ཀྱང་རུང་ངམ་དཔྱད།ཡིད་འོང་མ་ཞེས་
དོན་སྦྱར། ཁྱོད་གདོང་ཟླ་བ་ཞེས་པ་དང་། ཁྱོད་ཞལ་དག་པའི་མཁའ་དབྱིངས་ཞེས་པ་གཟུགས་ཅན་
ཡིན་སྟབས། སྦྱར་འགོག་ལ་གཟུགས་ཅན་མ་བསྲེས་པའི་དཔེར་བརྗོད་འཇོག་དཀའམ། ལྔ་པ་ཆེན་
པོས། སྐྱེ་རྒུ་གདེངས་ཅན་ཞེས་པ་དང༌། རྒྱལ་བ་དབང་གི་རྒྱལ་པོ་ཞེས་པ་གཉིས་ཀ་གཟུགས་ཅན་དུ་
འདུག །རྣམ་པ་ཐམས་ཅད་མཁྱེན་ཅིང་གཟིགས་པའི་ཐུགས། །ད་དུང་ཡོན་ཏན་འཚོལ་ལ་རིང་
འདིས་། །ཞེས་པའི་སྐབས་བསམ་བློ་མིའུ་ཐུང་གིས། དགོས་འདོད་ཀུན་འབྱུང་ནོར་བུ་བསམ་
འཕེལ་ཁྱོད།ཡོན་ཏན་ཐམས་ཅད་མ་བསླབ་ཐུགས་སུ་ཆུད། །ཨེ་ཀ་འདྲ་ཡིན་ན།ཐོས་བསམ་སྒོམ་
པ་མཐར་ཕྱིན། དངོས་འགལ་ཚད་ཅེས་ཟེར་བར་གྲགས། དགོས་འདོད་ཀུན་འབྱུང་མའི་དོན་སྐུ་
{༡༨ན〕ན་ཕྲ་དུས་དེར་ཡོན་ཏན་ཐམས་ཅད་མ་བསླབ་པར་ཐུགས་སུ་ཆུད་པ་དང༌། སྔོན་རབས་སྐུ་
ཕྲེང་དུ་མར་ཐོས་བསམ་སྒོམ་པ་མཐར་ཕྱིན་པ་སྟོན་པས་མི་འགལ།
གཞན་ཡོན་ཏན་མ་བསླབ་པར་ཤེས་ཟེར་མཁན་མང་བ་རྫུན་དུ་གོ་དགོས། དཔའ་ཞིང་བརྟུལ་
ཕོད་སྙིང་གི་སྟོབས་ཉིད་དུ། །གསོས་པས་ཕྱིར་རྒོལ་རྣམ་པར་གནོན་ཞེས། ཞེས་པའི་བརྟུལ་ཕོད་
བོད་སྙིང་གི་སྟོབས་ཉིད་
པ་ནི་དཔའ་བ་ཁྱད་པར་ཅན་གྱི་མིང་ཡིན། རང་རེ་ཡིན་ན་བརྟུལ་ཕོད་སྙིང་གི་སྟོབས་ཉིད་དུ། །
རྫོགས་པས་ཟེར་མོད། གསོས་པས་ཞེས་སྦྱར་ན་ཚིག་འཇམ་པ་ཡིན་རེད། ཀུན་མཁྱེན་འཇིག་
མེད་དབང་པོས།རྩོམ་ལ་ཚིག་འཇམ་པ་གལ་ཆེ་ཚུལ་ཡང་ཡང་གསུང་། སྦྱིན་པ་ཞེས་ནམ་ཡང་ནི། །
མི་དབང་ཁྱོད་ལ་མི་བསྟོད་དེ། །གང་ཕྱིར་སློང་པས་ཁྱོད་ཀྱི་ནོར། །རང་གི་ཉིད་དུ་བསམས་ནས་
ལེན། །ཞེས་པའི་དོན་དགག་བྱ་རྒྱལ་པོ་ལ་བསྟོད་པ་ཡིན་སྟབས་དགག་ཚིག་སྦྱར་ནས། འགོག་བྱེད་
སློང་བ་པོ་རྣམས་ཀྱིས་ཁྱོད་ཀྱི་ནོར་རང་ནོར་དུ་བསམས་ནས་ལེན་པའོ། །དེའི་རྒྱུས་བསྟོད་པ་མི་བྱེད་
ཅེས་བཤད་ན་ཤིན་ཏུ་བསྟོད་པར་འགྲོ་བའི་རྒྱན་ངོ་མཚར་ཅན་ཞིག་གོ། །རྒྱུ་འགོག་པའི་སྐབས
གཞན་ཁྲོ་བའི་རྒྱུ་དགག་བྱར་བྱས་ནས་དེ་དགག་ཚིག་གིས་བཀག་པ་སྟེ། རྒྱུས་འགོག་པ་དང་མི་འདྲ་
87

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཚུལ་ཤེས་སླ།
རྩ་བ་ལས།གང་ཞིག་དངོས་འགའ་རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན།།དངོས་པོ་
གཞན་དག་འགོད་པ་།།དོན་གཞན་བཀོད་པར་ཤེས་པར་བྱ།།ཞེས་པ་ལྟར་བརྗོད་པར་འདོད་པའི་
དངོས་པོ་འགའ་ཞིག་བསྒྲུབ་བྱ་ལྟ་བུར་སྔོན་ལ་བཀོད་ནས་དེའི་སྒྲུབ་བྱེད་ནུས་པ་ཅན་གྱི་དངོས་པོ་
གཞན་སྔ་མ་ལས་ཁྱབ་ཆེ་བའམ།དེ་དང་མཉམ་པ་གང་ཡང་རུང་བ། བཀོད་པ་དེ་དོན་གཞན་བཀོད་
པའི་རྒྱན་དུ་འཇོག་པ་ཡིན། ཟླ་བོ་དངོས་པོ་དང་འདི་གཉིས་ཀྱི་ཁྱད་པར་ཟླ་བོ་དངོས་པོའི་{༡༨བ}
དཔེ་ལ་འདྲ་བའི་དོན་གཞན་ཙམ་བཀོད་པ་ལས་སྒྲུབ་བྱེད་དུ་གྱུར་པ་མ་ཡིན་ལ། འདི་ནི་སྔར་བཀོད
པའི་དོན་དེའི་སྒྲུབ་བྱེད་དུ་གྱུར་པ་ཁོ་ན་འགོད་པས་མི་འདྲ་ཚུལ་དཔང་ཀ་ཏུ་གསལ་བ་ལྟར་སི་ཏུའི་
གསུང་ལས་ཀྱང་བྱུང༌། འོན་ཀྱང་འགལ་བའི་དོན་གཞན་བཀོད་པར། མཚན་མོར་བྱེད་པའི་དྲི་མ་
དང་། །ལྡན་ཡང་འགྲོ་བ་དགའ་བ་སྐྱེད། །གཉིས་སྐྱེས་དབང་པོ་སྐྱོན་ལྡན་ཡང་། གཞན་དག་རྗེས་སུ་
འཛིན་པར་ནུས །ཞེས་པའི་ཕྱེད་སྔ་ཕྱི་བསྒྲུབ་བྱ་བསྒྲུབ་བྱེད་དུ་འགྱུར་ན། རྒྱལ་པོ་རྣམས་ནི་སྐྱེས་
གྱུར་ཀྱང༌། །ད་ལྟ་ཁྱོད་འདྲ་གཅིག་ཀྱང་མེད། །ཡོངས་འདུ་དག་ལ་རྐང་འཐུང་ནི། །གཉིས་པ་ངེས་
པར་ཡོད་མ་ཡིན། །ཞེས་པའང་བསྒྲུབ་བྱ་སྒྲུབ་བྱེད་དུ་འགྱུར་བ་འདྲ་བས་བརྟག །འདི་གཉིས་ལ་
འགལ་བའི་དོན་སྟོན་མི་སྟོན་གྱི་ཁྱད་པར་ཡོད། ཀུན་ཁྱབ་ཀྱི་སྐབས། གུང་ཐང་བ་བདེ་བའི་བློ་གྲོས་
དང༌། སྣར་ཐང་ལོ་ཙཱ་བ་གཉིས་ཀྱིས་རྐང་པ་བཞི་པ ངེས་པ་ལ་ནི་སུ་ཡིས་འགོང༌། །ཞེས་པ་སྔོན་དུ་
བླངས་ནས་བསྒྲུབ་བྱར་བཀོད་དེ། ལག་ལྡན་འགྲོ་བ་རྣམས་ཀྱི་མིག །ཅེས་པ་མན་ཆད་སྒྲུབ་བྱེད་དུ་
སྒྱུར་བ་ལ། ས་སྐྱ་པ་ངག་ཆོས་ཀྱིས ཟླ་བ་དང་ཉི་མ་འཆར་ནུབ་བྱེད་པ་དེ་འདུས་བྱས་ཀྱི་དངོས་པོ་
ཀུན་ལ་མ་ཁྱབ་པས། ཀུན་ཁྱབ་ཏུ་མི་འགྲོ་བ་དང༌། ཟླ་བ་དང་ཉི་མ་སྐྱེ་འཇིག་བྱེད་པ་འདུས་བྱས་སྐྱེ་
འཇིག་བྱེད་པ་ལས་དོན་གཞན་མིན་པར། དེའི་ནང་དུ་འདུས་པས་དོན་གཞན་བཀོད་པའི་དོན་མ་
ཚང་ལ། འདུས་བྱས་རྣམས་འཇིག་པ་རྒྱུ་མཚན་དུ་བཀོད་ཚེ་ཉི་ཟླ་འཇིག་པ་ལས་རྒྱ་ཆེ་ཞིང་དེའི་ནང་
དུ་མ་འདུས་པས་བསྒྲུབ་བྱ་ལས་དོན་གཞན་དུ་འགྲོ་བར་བཤད་པ་བོད་མཁས་པས་ཀྱང་ལེགས་
བཤད་དུ་བསྔགས། སྐྱེ་བ་ཅན་ཐམས་ཅད་མཐར་འཇིག་པའི་ངེས་{༡༩ན)པ་ལ་སུ་ཡིས་འགོང༌།
88

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
ཞེས་བསྒྲུབ་བྱར་བཀོད་ནས་ཉི་མ་དང་ཟླ་བ་ནུབ་པ་སྒྲུབ་བྱེད་དུ་སྦྱར་ན་མཐུན་དཔེ་ལྟ་བུར་འགྱུར་བ
མ་གཏོགས་སྒྲུབ་བྱེད་དུ་མི་འགྲོ་བ་བདེན།དེས་ན་ཀུན་ཁྱབ་དང་ཁྱད་པར་ལ་གནས་སྐབས་གཞུང་
གོ་རིམ་དཀྲུགས་མི་དགོས་པར་ཤོང་དཔང་གི་འགྱུར་རང་སོར་བཞག་ན་ལེགས་པར་བོད་མཁས་
དང༌།སི་ཏུས་གསུངས།
ལྔ་པ་ཆེན་པོས སྣར་ཐང་བའི་ལུགས་དེ་འཐད་ཕྱོགས་སུ་མཛད།བདག་ཐོབ་མིན་ནམ་ཆེན་
པོ་རྣམས། །ཞེས་པ་སི་ཏུས། ཆེན་པོ་རྣམས་ཀྱི་བདག་ཐོབ་གྲགས་ཞེས་བསྒྱུར། འདི་སྐད་དོད་དང་
མཐུན་པར་བསྒྱུར་བ་ཡིན་འདུག་ཀྱང་གོ་རྒྱུ་ལྷག་པོ་མ་ངེས འདིའི་ཆེན་པོ་ཞེས་པ་བརྟན་གཡོ་
གཉིས་ཀའི་ཕྱོགས་ལ་འཇུག་པར་སི་ཏུས་བཤད་པ་ལྟར་ན་སྒྲུབ་བྱེད།བསྒྲུབ་བྱ་ལས་རྒྱ་ཆེ་བ་བདེན།
གཞན་གྱི་སྡུག་བསྔལ་ཞི་བྱེད་པ། །ཆེན་པོའི་བདག་ཉིད་མ་ཡིན་ནམ། །ཞེས་གོ་བདེ་བར་བྱས་ནའང་
རུང་བ་འདྲ་སྡེ། སྤྲིན་འདི་རྣམས་ཀྱིས་ལུས་ཅན་གྱི་གདུང་བ་འཕྲོག་པར་བྱེད་ཅེས་བསྒྲུབ་བྱར་བཀོད་
ནས་ལན་ལ་མ་ལྟོས་པར་གཞན་གྱི་སྡུག་བསྔལ་ཆེད་དུ་ཞི་བར་བྱེད་པ་ནི་ཆེན་པོ་རྣམས་ཀྱི་བདག་
ཉིད་མ་ཡིན་ནམ་སྟེ་ཡིན་པས་སོ།།ཞེས་སྒྲུབ་བྱེད་དུ་བཀོད་ན་གོ་སླ་བར་མངོན།
བོད་མཁས་འགྲེལ་པར སྐྱེས་བུ་ཆེན་པོ་རྣམས་ཞེས་སྦྱར་བའང་སྒྲུབ་བྱེད་དུ་འགྲོ་ཚུལ་ཡོད་
འདྲ་སྟེ།སྤྲིན་སྐྱེས་བུ་ཆེན་པོ་མིན་ཡང༌། སྤྲིན་གྱིས་གདུང་བ་འཕྲོག་པ་བསྒྲུབ་བྱ་དང་། སྐྱེས་བུ་ཆེན་
པོ་རྣམས་ལན་ལ་མི་ལྟོས་པར་གཞན་ལ་ཕན་པ་བྱེད་པ་སྒྲུབ་བྱེད་དུ་བཀོད་ན།ཕྱི་མས་སྔ་མ་གོ་ནུས་
པ་འགལ་བའི་སྐབས བྲམ་ཟེའི་རྒྱལ་པོ་སྐྱོན་དང་ལྡན་ཡང་གཞན་རྗེས་སུ་འཛིན་ནུས་པའི་སྒྲུབ་
བྱེད་ལ་བརྟེན་ནས། ཟླ་བ་ར་རི་དང་ལྡན་ཡང་གཞན་དགའ་བ་སྐྱེད་པ་གོ་བར་བྱེད་པ་དང་འདྲ་
བས་། །སྦྱར་བ་ཅན་གྱི་སྐབས་{༡༩བ〕དཔང་ཀ་ལས། འདི་ནི་ཚིག་གཅིག་དོན་དུ་མ་ལ་སྦྱར་
བས་སྦྱར་བ་ཅན་ནོ། །ཞེས་གསུངས་པ་ལྟར།ལྷོ་རླུང་གི་འཇིག་རྟེན་དགའ་བ་སྐྱེད་པ་བསྒྲུབ་བྱ་དང་
ལྷོའི་རླུང་དང་། གཡས་ཕྱོགས་དང་རྗེས་མཐུན་སོགས་དོན་དུ་མ་ལ་འཇུག་པའི་དཱཀྵི་ཎྱ་དང་ལྡན་པ།
ཀུན་གྱི་སྙིང་སྡུག་མ་ཡིན་ནམ། །ཞེས་སྒྲུབ་བྱེད་དུ་སྦྱར་ན་བདེ་སྙམ།
འབྲུག་འགྲེལ་དུ། སྒྲ་གཅིག་དོན་གཉིས་ལ་སྦྱར་བར་བཤད་པ་ཀུན་གྱི་བློ་དང་མཐུན་པར་
89

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཇུག་པའི་བརྟན་གཡོ་ཐམས་ཅད་ལ་དོན་གྱིས་འཇུག་པར་ཁས་བླངས་པ་དང་འགལ་ལམ་སྙམ།
ལྷོའི་རླུང་དང་གཡོ་སྒྱུ་མེད་པའི་མི་ལ་འཇུག་པ་སྐབས་དོན་ཡིན་ལ། དོན་དུ་མ་ལ་འཇུག་པ་སྐབས་
དོན་མིན་པར་བཤད་པའི་རྒྱུ་མཚན་མ་ངེས།
བོད་མཁས་པས། གཉིས་སྐྱེས་དབང་ཕྱུག་དྭངས་པའི་མཁར་བགྲོད་ལ། ཞེས་པའི་གཉིས་
སྐྱེས་དབང་ཕྱུག་ནི། ཟླ་བ་དང་། ཁྱུང་དང་བྲམ་ཟེའི་རྒྱལ་པོ་སོགས་དོན་དུ་མར་འཇུག་པ་ལ་བསམ།
མི་འོས་པའི་སྐབས། བུང་བའི་མགྲིན་སྒྲ་འཇམ་པོ་རྣ་ལམ་དུ་རྩུབ་པར་འགྱུར་བ་མི་འོས་པ་སྟེ་བསྒྲུབ་
བྱ་དང་། འཇམ་པ་རྩུབ་པར་འགྱུར་བ་སོགས་འདོད་ལྡན་རྣམས་ཀྱིས་སྡིག་པའི་རང་བཞིན་འདི་འདྲ་
བའོ །ཞེས་སྒྲུབ་བྱེད་འདོད་ལྡན་ལ་དེ་འདྲ་འོས་པར་བསྟན་པ་དང༌།འོས་པའི་སྐབས པདྨའི་
འདབ་མའི་མལ་སྟན་འཇམ་པོས་གདུང་བར་བྱེད་པ་བསྒྲུབ་བྱ་སྟེ་མི་འོས་པ་དང༌། ཁ་དོག་དམར་བ་
མེ་དང་འདྲ་བས་གདུང་བར་བྱེད་འོས་པ་ཡིན་ནོ། །ཞེས་པ་སྒྲུབ་བྱེད་ཡིན་པས། འདི་གཉིས་བསྒྲུབ་
བྱ་མི་འོས་པར་འདྲ་ཞིང་སྒྲུབ་བྱེད་འོས་པར་ཡང་འདྲ་བས་ཁྱད་པར་མེད་དོ་སྙམ་ན། ཕྱི་མའི་སྒྲུབ་
བྱེད་སྐབས་རབ་བཏགས་དང་བསྲེས་ནས། ཁ་དོག་དམར་བ་མེ་དང་འདྲ་བས། གདུང་{༢༠ན}
རིགས་པར་ཚིག་ཟིན་ལ་བསྟན་པ་དང༌། སྔ་མའི་ཚིག་ཟིན་ལ་དེ་འདྲ་མེད་པ་ཙམ་མ་གཏོགས་ཁྱད་
པར་མེད་འདྲ། འོན་ཀྱང་བཤད་ལུགས་མི་འདྲ་བ་བོད་མཁས་པས། རྩ་བ་དང་མཐུན་པའི་དཔེར་
བརྗོད་མཛད་པ་ལ་བལྟས་ནའང་ཤེས། བེམ་པོར་གྱུར་ཀྱང་ཀུན་དགའ་སྐྱེད་བྱེད་པ། །ཞེས་པས་བུ་
སྟོན་རིན་པོ་ཆེ་བེམ་པོར་བསྟན་པ་མིན་མོད། ལང་ཚོས་དམན་ཀྱང་མཁས་པ་ཀུན་གྱི་ཡིད་དབང་
འཕྲོག་པ་བསྒྲུབ་བྱ་དང༌།སྒྲུབ་བྱེད་ཤེས་རིག་གིས་དམན་པའི་བེམ་པོར་གྱུར་ཀྱང་དགའ་བ་སྐྱེད་པ་
ཡིད་བཞིན་ནོར་བུའི་ཁྱད་ཆོས་ཡིན་ཞེས་སྔ་མའི་མཚོན་བྱེད་ལྟ་བུར་བཀོད་པ་རྩ་བ་དང་མཐུན།རྣ་
བར་ཁབ་བསྲེགས་ཞེས་པ་ཁབ་བསྲེགས་པ་བཙུགས་པ དགྱེས་གླུར པཱུརྦ་རཱཛའི་མངའ་
འབངས་ཀྱི། །ཞེས་པའི་པཱུརྦ་ནི་སྔོན་དང་ཤར་སོགས་དོན་མང་པོར་འཇུག །དངོས་ཤུགས་གང་རུང་
ལ་དཔེ་དཔེ་ཅན་གཉིས་མཚུངས་པར་བསྟན་པ། སླར་མི་མཚུངས་པའམ་མཚུངས་པ་ལས་ལྡོག་པའི་
ཁྱད་པར་སྟོན་པ་ནི་ལྡོག་པ་ཅན་གྱི་རྒྱན་ཡིན། གཅིག་ལྡོག་སྐབས། ལཱ་བ་ཎྱ་ཞེས་པ་སྒྲ་སྦྱར་ལྟ་བུར་
90

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
སྣང་བ་ཞར་ལ་ཐོན་པ་ཡིན་གྱི།སྦྱར་བའི་ལྡོག་པ་དང་མི་འདྲ་ཚུལ་བཀླགས་པ་ཙམ་གྱིས་ཤེས་ནུས།
བོད་མཁས་པས། འབྱེད་ཆོས་ཆོས་སྐུ་རྣམ་འགྱུར་ལྡན་པས་། །ཞེས་པའི་དོན་ཆོས་སྐུ་
གཟུགས་སྐུའི་རྣམ་པར་ཤར་བས་རྣམ་འགྱུར་ཟེར་བ་ཡིན་ནམ་བརྟག །སྦྱར་བའི་ལྡོག་པའི་སྐབས།
སྒྲ་སྦྱར་གསུམ་བོད་མཁས་འགྲེལ་པར་བལྟ།བོད་མཁས་པས། དཔལ་ལྡན་མཁས་པ་ཁྱོད་དང་མི་
ཡི་དབང་། །འཇིགས་བྲལ་གནས་ལྔར་བྱང་ཞིང་ལུགས་ཀུན་ཤེས །སྒྲ་མཁས་ཁྱོད་ཀྱིས་ཐུབ་པའི་
བསྟན་པ་དང༌། །མི་ཡི་དབང་ཕྱུག་དེས་ནི་རང་སྲིད་སྐྱོང༌། །ཞེས་པའི་དོན་འཇིགས་བྲལ་ནི་{༢༠བ}
མཁས་པ་ཕས་རྒོལ་གྱི་འཇིགས་པ་དང་བྲལ་བ་དང༌།རྒྱལ་པོ་དགྲའི་འཇིགས་པ་དང་བྲལ་བ་གཉིས་
སྒྲ་སྦྱར་འདྲ།གནས་ལྔར་བྱང་ཞེས་པ་མཁས་པ་རིག་པའི་གནས་ལྔར་བྱང་བ་དང༌།རྒྱལ་པོ་འཕོངས་
ཀྱི་གནས་ལྔ་སྟེ། རྒྱང་ནས་འཕོག་པ། སྒྲ་དྲག་པར་འཕོག་པ། གནད་དུ་འཕོག་པ། མི་འཆོར་བར་
འཕོག་པ། ཚབས་ཆེ་བར་འཕོག་པ་རྣམས་ལ་བྱང་བ་ཞེས་སྒྲ་སྦྱར། ལུགས་ཀུན་ཤེས་ཞེས་པ་ཕྱི་ནང་
གི་ལུགས་ཏེ་གྲུབ་མཐའ་ཀུན་ཤེས་པ་དང་།ཁྲིམས་ལུགས་ཤེས་པ་གཉིས་སྒྲ་སྦྱར་འདྲ། འབྱེད་བྱེད་
གཉིས་གོ་སླ
སྒྲས་ཟིན་མཚུངས་པའི་ལྡོག་པ་ཅན་གྱི་སྐབས་སྦྱར་ལྡོག་གི་མཚུངས་ཆོས་རྣམས་སྒྲ་སྦྱར་བར་
མ་ཟད། དེ་ལས་གཞན་པའི་མཚུངས་ཆོས་རྣམས་ཀྱང་དོན་སྦྱར་ལྟ་བུར་སྣང་སྟེ མཚམས་ལས་མི་
ས་ཀྱང་དན་སྦྱར་ལྟ་བུར
འདའ་ཟབ་པ་སྟེ། །ཞེས་དང༌། ལུགས་དང་ལྡན་ཞིང་བརྟན་པ་ཡི། །རིན་ཆེན་འབྱུང་གནས་ཡིན་མོད་
ཀྱང་། །ཞེས་དང་། རི་གླིང་རྒྱ་མཚོར་བཅས་པ་ཡི། །ས་གཞི་ཐམས་ཅད་འཛིན་མོད་ཀྱང་། །ཞེས་
སོགས་ཀྱི་རྩ་བ་དང་བསྟུན་ནས་བོད་མཁས་པས་ཀྱང་། ཡིད་འཕྲོག་མངར་བའི་ལྡན་འཇམ་ཞིང་
མཉེན། །དཀར་མཛེས་ཞེས་དང༌། སྙན་ཅིང་བརྗིད་ཆགས་ཆོས་སྒྲ་སྒྲོག་པ་སྟེ། །ཞེས་དང་། མཐོན་
པོར་གནས་ཀྱང་དམན་པའི་ཡུལ་ལ་བྱམས། །དུས་ལས་མི་ཡོལ་གཞན་དོན་ལ་དགྱེས་ཀྱང༌། །ཞེས་
དང་། འཁོར་གྱི་ནང་ན་གཟི་བརྗིད་མཚུངས་པ་མེད། །ཀུན་ལ་ཕན་པས་སྙོམས་པའི་ཕྱིར་རྒྱུ་
ཡང་། །ཞེས་སོགས་ལྟར་རོ། །མཐོན་པོར་གནས་ཀྱང་ཞེས་སོགས་ཀྱི་དོན་ནི། དཔེ་ཉི་མ་དགུང་
དབྱིངས་མཐོན་པོར་གནས་ཀྱང༌། དམའ་བའི་གཤོང་ལ་ལྷག་པར་འབབ་པ་དང་། །དཔེ་ཅན་སློབ་
91

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔོན་སྤངས་རྟོགས་མཐོན་པོར་གནས་{༢༡ན)ཀྱང་དམན་ལ་ལྷག་པར་བརྩེ་བ་གཉིས་སྦྱར་བ་དང་།
དཔེ་དབྱར་དགུན་སྟོན་དཔྱིད་བཞིར་འཆར་ནུབ་ཀྱི་དུས་ལས་མི་ཡོལ་བ་དང༌། དཔེ་ཅན་གདུལ་བྱ་
འདུལ་བའི་དུས་ལས་མི་ཡོལ་བ་གཉིས་སྦྱར་བ་དང༌། དཔེ་གཞན་གྱི་དོན་བྱེད་པ་དང་། དཔེ་ཅན་
གཞན་གྱི་དོན་ལ་དགྱེས་པ་གཉིས་སྦྱར་བ་སྟེ་གཞན་གོ་སླ།
འདིར།ཁྱོད་ཀྱི་གདོང་དང་པདྨ་སྟེ། །འདི་གཉིས་ཀྱིས་ནི་ཁྱད་པར་ཡང༌།།པདྨ་ཆུ་ལས་སྐྱེས་པ་
དང༌། །ཁྱོད་གདོང་ཁྱོད་ལ་བརྟེན་པའོ། །ཞེས་དང༌། གོང་དུ། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་
ཞིང་ཟླ་བ་མཁའ་ལ་མཐོང༌། །འདི་ཉིད་ཁོ་ན་ཐ་དད་དོ། །གཞན་མེད་ཅེས་པ་གཉིས་ཕྱོགས་འདྲ་
ཡང༌། ཕུལ་བྱུང་གི་དཔེའི་སྐབས་སུ་གདོང་དང༌། ཟླ་བ་གཉིས་རྟེན་ཐ་དད་པ་ཁོ་ན་ལས་ཁྱད་པར་
ས་གཙོ་བོ:
གཞན་མེད་དོ། །ཞེས་མཚུངས་ཆོས་གཙོ་བོར་སྟོན་ལ། འདིར་མཚུངས་ཆོསཤུགས་བསྟན་ཙམ་ལས་
གཙོ་བོར་མི་སྟོན་པར་རྟེན་གྱི་དབྱེ་བས་འབྱེད་བྱེད་གཙོ་བོར་སྟོན་པ་ཡིན།མཚུངས་ཆོས་འབྱེད་བྱེད་
གཉིས་ཀ་ཅན་དང༌།གཉིས་ལྡོག་གཉིས་མཚུངས་ཆོས་གཉིས་དང་འབྱེད་བྱེད་གཉིས་སྒྲས་ཟིན་ལ་
བསྟན་པར་འདྲ་ཡང༌། སྔ་མའི་འབྱེད་བྱེད་ནག་པོ་དང་སེར་པོ་གཉིས་མི་མཚུངས་པ་དང༌།ཕྱི་མའི་
འབྱེད་བྱེད་བུང་བ་འཁོར་བ་དང༌།མིག་གཡོ་བ་གཉིས་གནག་ཅིང་འཁྲུལ་ལ་མཛེས་པ་སོགས་ཀྱིས་
མཚུངས་པས་ན་རྒྱན་འདིའི་མིང་ལ་འབྱེད་བྱེད་མཚུངས་པའི་ལྡོག་པ་ཅན་ཡང་ཟེར་ཏེ་དེས་སྒོས་
དབྱེའོ། །
མཚུངས་ཆོས་ཤུགས་དང་འབྱེད་བྱེད་སྒྲས་ཟིན་པའི་ལྡོག་པ་ཅན་ཡང་དབྱེད་བྱེད་མཚུངས་པའི་
ལྡོག་པ་ཅན་ཡིན་པ་གཞུང་དུ་རྒྱན་དེ་གཉིས་ཀྱི་དོན་བསྡུས་སྐབས བུང་བ་མིག་ལ་སོགས་པ་
མཚུངས །དེ་ཕྱིར་མཚུངས་པའི་ལྡོག་པ་ཅན། །ཞེས་རྒྱན་སྔ་མའི་བུང་བ་དང་མིག་སོགས་{༢༡བ}
སྒྲས་རྒྱན་ཕྱི་མའི་མཁའ་དང་ཆུ་རྒྱུ་སྐར་དང་། ཀུ་མུད་སོགས་མཚུངས་པར་བསྟན་པའི་ཕྱིར་མཚུངས་
པའི་ལྡོག་པ་ཅན་ཡིན་པར་གསུངས་པས་ཤེས དེས་ན། ཟླ་བ་འདི་ནི་མཁའ་ཡི་རྒྱན །ངང་པ་འདི་
ནི་ཆུ་ཡི་རྒྱན། །མཁའ་འདི་རྒྱུ་སྐར་ཕྲེང་བ་ཅན། །ཆུ་འདི་ཀུ་མུད་རྒྱས་པ་ཅན །ཞེས་རྐང་པ་སྔ་མ་
གཉིས་ཀྱི་བསྟན་པའི་ཟླ་བ་དང༌། ངང་པ་ལ་མཚུངས་ཆོས་དཀར་བ་དང་མཛེས་པ་སོགས་ཡོད་ཀྱང་
92

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
སྒྲས་ཟིན་ལ་མ་བསྟན། འབྱེད་བྱེད་མཁའ་རྒྱན་དང༌།ཆུ་རྒྱན་གཉིས་སྒྲས་ཟིན་ལ་བསྟན།རྐང་པ་ཕྱི་
མ་གཉིས་ཀྱིས་བསྟན་པའི་ནམ་མཁའ་དང༌།ཆུ་ལ་མཚུངས་ཆོས་དག་པ་དང་། སྔོ་བ་སོགས་ཡོད་
ཀྱང་སྒྲས་ཟིན་ལ་མ་བསྟན། འབྱེད་བྱེད་རྒྱུ་སྐར་གྱི་ཕྲེང་བ་ཅན་དང༌། ཀུ་མུད་ཀྱི་ཕྲེང་བ་ཅན་སྒྲས་
ཟིན་ལ་སྨོས་པས་མཚུངས་ཆོས་ཤུགས་དང༌། འབྱེད་བྱེད་སྒྲས་ཟིན་པའི་ལྡོག་པ་ཅན་ཟེར། འབྱེད་
བྱེད་ཕྱི་མ་རྒྱུ་སྐར་གྱི་ཕྲེང་བ་དང༌། ཀུ་མུད་ཀྱི་ཕྲེང་བ་གཉིས་ཀྱི་མཚུངས་ཆོས་ནི། མང་བ་དང༌།
དཀར་བ་དང༌། རྣམ་པར་བཀྲ་བ་སོགས་སོ། །བོད་མཁས་པས། དབང་པོའི་གཞུ་རིས་འཁྱོག་པོ་
ནམ་མཁའི་རྒྱན། །རྣམ་བཀྲའི་ཚིག་སྦྱོར་འཁྱོག་པོ་ཡིད་ཀྱི་རྒྱན། །མཁའ་འདི་དངོས་པོ་ཀུན་གྱི་གོ
འབྱེད་ཅིང་། །བདག་ཡིད་ཤེས་བྱ་མཐའ་དག་གཟུགས་སུ་འཛིན། །ཞེས་པས་ནམ་མཁའི་རྒྱན་དང་
ཡིད་ཀྱི་རྒྱན་གཉིས་འབྱེད་བྱེད་ཏེ།དེ་གཉིས་ཀྱི་མཚུངས་ཆོས་ནི་མཛེས་པས་ཡིད་འཕྲོག་པའོ། །
གཟུགས་ཅན་ཀུན་གྱི་གོ་འབྱེད་པ་དང༌།ཤེས་བྱ་མཐའ་དག་གཟུགས་སུ་འཛིན་པ་སྟེ།ཆོས་
ཀུན་གཟུགས་བརྙན་ལྟ་བུར་འཆར་བའི་གོ་འབྱེད་པ་གཉིས་འབྱེད་བྱེད་ཡིན་ཡང་མཚུངས་ཆོས་ནི་
ཡངས་ཤིང་རྒྱ་ཆེ་བའོ །སྲིད་པ་ཅན་ལ། ཡོངས་གྲགས་ཀྱི་རྒྱུ་བཟློག་ཅིང་བཀག་{༢༢ན}ནས་དེ་
ལས་གཞན་པའི་རྒྱུ་ཅུང་ཟད་ཤུགས་ལ་སྟོན་པ་དང་། རབ་གྲགས་ཀྱི་བཟློག་ནས་རང་གི་ངོ་བོ་ཙམ་
སྟོན་པ་གཉིས། དང་པོ་ལ་ཕྱི་དུས་སྦྱར་བ་དང༌། ནང་ལང་ཚོ་སྦྱར་བ་གཉིས་ཞེས་འགྲེལ་པ་ཕལ་ཆེར་
དུ་བྱུང་ཡང༌། སི་ཏུས་དེ་གཉིས་བརྗོད་བྱ་ཐ་དད་པ་ཡིན་གྱི་རྒྱན་མི་འདྲ་བ་མིན། དེ་རྒྱན་སོ་སོར་
འཇོག་ན་རྒྱན་ཐམས་ཅད་ཀྱང་བརྗོད་བྱ་ཐ་དད་པ་ཇི་སྙེད་ལ་སྦྱར་རུང་བས། དབྱེ་བ་ཐུག་མེད་དུ་
འགྱུར་ཚུལ་གྱིས་དགག་པ་མཛད། འོན་ཀྱང་ཕྱི་དུས་བཞི་གང་རུང་དང་། ནང་ལང་ཚོ་རྒན་གཞོན་
བར་མ་ལྟ་བུའི་བརྗོད་བྱ་ལ་མ་སྦྱར་ན་དཔེར་བརྗོད་ཀྱང་བཞག་དཀའམ་སྙམ་པས་བརྟག །བསྒོས་
པ་མེད་པར་ཁ་དྲི་ཞིམ། །ཞེས་པ་སི་ཏུས། རང་བཞིན་གྱིས་ནི་ཁ་དྲི་ཞིམ། །ཞེས་བསྒྱུར་བ་ལྟར་ན།
རབ་ཏུ་གྲགས་པའི་རྒྱུ་བཟློག་པ་མིན་པར་ཐལ་ལམ་དཔྱད། དངོས་པོ་འགའ་ལ་བསམས་བྱས་ན། །
དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱིས་རྗོད་བྱེད་པ། །དེ་ནི་བསྡུས་པ་བརྗོད་
པར་འདོད། །ཅེས་བརྗོད་འདོད་ཀྱི་དངོས་པོ་འགའ་ཞིག་ཡིད་ལ་བསམས་ནས་དེ་དང་མཚུངས་པའི་
93

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དངོས་པོ་གཞན་ཞིག་བསམ་དོན་དེའི་ཁྱད་གཞི་དང༌། ཁྱད་ཆོས་རྣམས་བསྡུས་པའི་ཚུལ་གྱིས་རྗེད
པར་བྱེད་པ་དེ་ནི་བསྡུས་བརྗོད་ཀྱི་རྒྱན་དུ་བསྟན།
འབྲུག་འགྲེལ་དུ། བསམ་དོན་གྱི་དངོས་པོ་ལ་ལྟོས་ནས་དངོས་སུ་བརྗོད་པའི་དངོས་དོན་དེ་
ཤིན་ཏུ་ཆུང་ཞིང་དམན་པས་བསྡུས་པ་བརྗོད་པར་བཤད་པ་བློ་གསར་པ་རྣམས་འགོ་འཁོར་བའི་རྐྱེན་
དུ་འགྲོའམ་དོགས། ཁྱད་ཆོས་གཅིག་པའི་སྐབས། རྩ་བརྟན་འབྲས་བུའི་འཁུར་གྱིས་ནི། །སློང་
རྣམས་རྟག་ཏུ་རྒྱས་པར་བྱེད། །གྲིབ་མ་སྣུམ་པའི་ལྗོན་པ་ཆེ། །འདི་ནི་བདག་གིས་ཡང་དག་ཐོབ། །
ཅེས་འབྲས་བུའི་ཁུར་དང་ལྡན་པ་དཔེ་དཔེ་ཅན་གཉིས་ཀ་ལ་ཡོད་པའི་ཁྱད་ཆོས་སུ་བཤད་པ་དང༌།
ཁྱད་ཆོས་{༢༢བ}ཐ་དད་ཐ་དད་མིན་པའི་སྐབས ཡལ་གའི་ཁྱོན་རྣམས་མི་ཆུང་ཞིང༌། །མེ་ཏོག་
འབྲས་བུ་ཕུན་སུམ་ཚོགས །དམ་པའི་གྲིབ་བསིལ་བརྟན་ལྡན་པའི། །ཤིང་འདི་བདག་གིས་སྐལ་
བས་རྙེད། །ཅེས་ཡལ་གའི་ཁྱོན་མི་ཆུང་བ་དང༌། མེ་ཏོག་འབྲས་བུ་ཕུན་སུམ་ཚོགས་པ་གཉིས་ཤིང་
སྡོང་ཁོ་ན་ལ་ཡོད་པའི་ཁྱད་ཆོས་སུ་བཤད་པ་གཉིས་འགལ་ལམ་སྙམ་ན། དཔེར་བརྗོད་སྔ་མའི་དཔེ་
དཔག་བསམ་ལྗོན་པ་དང་། དཔེ་ཅན་རྒྱལ་སྲས་བདག་ཉིད་ཆེན་པོ་ལ་བྱེད་པས།བོད་མཁས་པའི་
འབེལ་གཏམ་ལས། འབྲས་བུ་ཡོད་པ་ཙམ་གྱིས་ཁྱད་ཆོས་ཐུན་མོང་དུ་འགྲུབ་པ་མིན་གྱི། དེས་སློང་
བ་རྣམས་རྒྱས་པར་བྱེད་པའི་བྱེད་ལས་དང་བཅས་པས་འགྲུབ་པ་ཡིན་ཞེས་སམ། ཡང་ན་གུང་ཐང་
ཆོས་ཡལ་གའི་ཁོ་
པའི་འགྲེལ་པར།དེ་ལ་ཁྱད་པར་གྱི་ཆོས་ཡལ་གའི་ཁྱོན་ཆེ་བ་དང༌།མེ་ཏོག་ཕུན་སུམ་ཚོགས་པ་ནི་
ཁྱད་པར་ཅན་སྐྱེས་བུ་ལ་ཡོད་པར་མ་གྲགས་པས་དངོས་སུ་མེད་ཅིང༌། འབྲས་བུ་ཕུན་སུམ་ཚོགས་
པ་དང་དམ་པའི་གྲིབ་བསིལ་ནི་སྐྱེས་བུ་ལ་ཡང་ཡོད་པར་གྲགས་། སྐྱེས་བུས་འབད་པའི་འབྲས་བུ་
དང་། །གཅིག་གི་གྲིབ་མས་མང་པོ་སྐྱེད། །ཅེས་པ་བཞིན་།།ཞེས་བཤད་པ་འཐད་པར་བྱེད་དགོས་
གསུངས་པ་ལྟར་ཁས་བླངས་ན་ཅུང་དགའམ་སྙམ།
དེས་ན་དཔེར་བརྗོད་སྔ་མའི་སྐབས་དཔག་བསམ་གྱི་ཤིང་རྩ་བ་བརྟན་པ་དང༌། རྒྱལ་པོ་སེམས་
དཔའ་ཆེན་པོ་རང་བཞིན་བརྟན་པ་གཉིས་ཆོས་ཐུན་མོང་བ་དང་། ལྗོན་པའི་འབྲས་བུའི་ཁུར་གྱིས་
སློང་བ་རྣམས་རྒྱས་པར་བྱེད་པ་དང༌། རྒྱལ་པོས་ལོངས་སྤྱོད་ཕུན་སུམ་ཚོགས་པའི་འབྲས་བུའི་ཁུར་
94

མེ་ལོང་མའི་སྟེང་ནས་བཀའ་ཁྲིད་ནོད་སྐབས་ལེའུ་བར་པའི་དཀའ་གནད་བརྗེད་བྱང་དུ་བཀོད་པ
གྱིས་སློང་བ་རྣམས་རྒྱས་པར་བྱེད་པ་གཉིས་དང་། ལྗོན་ཤིང་ཚ་གདུང་སྐྱོབ་པའི་གྲིབ་མ་སྣུམ་པོ་དང༌།
རྒྱལ་པོ་{༢༣ན〕འབངས་རྣམས་སྐྱོབ་པའི་སྐྱབས་ཀྱི་གྲིབ་བ་སྣུམ་པོ་དང་ལྡན་པ་གཉིས་ཆོས་ཐུན་
མོང་ཡིན་པ་ཤེས་དགོས།དཔེར་བརྗོད་གཉིས་པའི་སྐབས།ཡལ་ག་མི་ཆུང་བ་དང་མེ་ཏོག་འབྲས་བུ་
ཕུན་སུམ་ཚོགས་པ་ལྗོན་ཤིང་ཁོ་ན་ལ་ཡོད་པའི་ཁྱད་ཆོས་དང༌། དམ་པའི་གྲིབ་བསིལ་དང་ལྡན་པ་
དང༌། བརྟན་པ་དང་ལྡན་པ་གཉིས་རྒྱལ་པོ་དང་། ལྗོན་ཤིང་གཉིས་ཀ་ལ་ཡོད་པའི་ཆོས་ཐུན་མོང་བ་
ཡིན་ཚུལ་བཤད་མ་ཐག་པ་དང་འདྲ། ཡལ་གའི་ཁྱོན་མི་ཆུང་བའི་བསམ་དོན་མངའ་ཐང་རྒྱ་ཆེ་བ་
དང༌།མེ་ཏོག་འབྲས་བུ་ཕུན་ཚོགས་པའི་བསམ་དོན་དཔལ་དང་འབྱོར་པ་ཕུན་ཚོགས་ཡིན་པས་ལྗོན་
ཤིང་ཁོ་ནའི་ཁྱད་ཆོས་ཡིན་ན་བསམ་དོན་མེད་དམ་སྙམ་དུ་འཁྲུལ་མི་རུང་།། །།
95

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
༄༅། །ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་
ཚངས་སྲས་འཕང་འགྲོའི་སྒྲ་དབྱངས་ཞེས་བྱ་བ་བཞུགས་སོ། །
རྒྱལ་བ་ཐུབ་བསྟན་རྒྱ་མཚོ།
།སྤྱན་གླིང་གཟིམ་ཆུང་སྲིད་ཞིའི་དཔལ་འབར་ནང༌། ྋརྒྱལ་དབང་སྐུ་ཕྲེང་རིམ་བྱོན་ལྕགས་ལུག
གྱི་འཁྲུངས་རབས་ལྡེབ་བྲིས་གསར་བསྐྲུན་དང་འབྲེལ་བར་པད་དཀར་འཆང་བ་ྋརྒྱལ་དབང་སྐུ་ཕྲེང་
རྣམས་ཀྱི་མཚན་བསྟོད་ཀུན་ཏུ་བཟང་པོའི་འཁོར་ལོ་བཞིར་ཆ་ཚང་བར་བཀོད་པ་བཀླགས ཐབས་
དང་བཅས་པ་གསར་བསྒྲིགས་མཛད་དེ་སྤྱན་གསལ་ཕོ་བྲང་གི་གཟིམ་ཆུང་སྲིད་ཞིའི་དཔལ་འབར་གྱི
གཟིམ་སྒོའི་ཕྱིར་ལོགས་བྲིས་སུ་བཀོད་པ
༈ཨོཾ་སྭསྟི།རྨད་བྱུང་ངོ་མཚར་ཀུན་བཟང་འཕྲུལ་འཁོར་འདི། །གངས་ཅན་བསྟན་འགྲོའི་གཙུག་ནོར་
འཇམ་མགོན་རྗེའི། །ཐུགས་སྲས་སྲིད་ཞིའི་མགོན་པོ་པད་དཀར་འཆང་། །པཎ་ཆེན་དགེ་འདུན་གྲུབ་པ་ནས་
བཟུང་སྟེ། །ད་ལྟ་འཚོ་གཞེས་སྐུ་ཕྲེང་བཅུ་གསུམ་བཅས། །ཚང་བཀོད་བཀླགས་ཐབས་ཕྱོགས་བཞིའི་དབུས་
ནས་སུ། །ལྟེ་བའི་སྡེ་ལ་ལན་བཞིར་བཀླགས་པ་དང༌། །མཚམས་བཞིའི་རྒྱལ་ནས་ཕྱོགས་བཞིའི་རྗེ་
ཚིག་བར།།ངུར་སྨྲིག་འཆང་བ་བཞིས་དབུས་སྲིད་ཞིའི་མགོན། །ལུང་རྟོགས་རྒྱ་མཚོ་ཕན་ཆོད་མཚན་
༸རྒྱལ དབང༌སྲསམཆོག དགེ འདུན གྲུབ པ རྒྱ བསོད ནམས མཆོག སྐྱེས དབང༌༸རྒྱལ
མཆོག| ཀུན ॐ д བཀྲ ཤིས དཔལ ༀ བཙུན ༀ དཔལ ཤིས བཀྲ ཀྱེ ཨོཾ ཀུན མཆོག
རུང་ཨོཾ |འདུས ম འབར འཛམ གླིང༌ম ন ম གླིང༌འཛམ འབར ম གསང་* 2
д ম ཞལ ཎི |རྒྱན དུ ཎི |བདག དུ རྒྱན ཎི མཛོད ম ཀྱེ | ཆིན
འབར| བཀྲ है ভ্রম པད |བྱོན ཐུབ པད བྱོན པད ཚུལ ཎི བཀྲ|འབར ཡོན
འདུན རྒྱན འཛམ ཤིས པད དཔལ མེ བསྟན ८बे མེ ཁྲིམས པད|ཤིས འཛམ རྒྱན ཏན
བྱོན 5 གླིང༌དཔལ १५०७ དཔལ གླིང༌དུ |བྱོན
96

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས།
བཀྲས་མཛེས།མཚམས་བཞིའི་རྒྱལ་ནས་ཟུར་འཁྱུད་དབུས་ཀྱི་སྣེར། །འཇམ་དཔལ་ཚུལ་ཁྲིམས་
མཁེས་གྲུབ་འཕྲིན་ལས་བཅས། །འཁོར་འཁྱུད་བར་སྟོང་གསུང་མཆོག་ཡིག་དྲུག་མ། །བཅུ་ལྷག་ཉག་
བྱོན་ཚིག་ཅ
མ་དྲུག་ལྡན་ཕྱོགས་མཚམས་བཞིར། །བོས་ཚིག་ཀྱེ་བཀྲས་མཐའ་དྲངས་བྱོན་ཚིག་ཅན། །རྫུ་འཕྲུལ་རྐང་
བཞིའི་གྲངས་བརྒྱན་བཀླགས་པས་ཤེས། །དེ་ལྟར་གངས་ཅན་མགོན་པོ་རིམ་བྱོན་རྣམས། །སྐུ་གསུང་
ཐུགས་ཀྱི་མཛད་པའི་རྣམ་ཐར་ལ། །བཅོས་མིན་ལྷག་བསམ་བཟང་པོས་གཞན་ཕན་གྱི། །།ཚོ་ཚོགས་གཉིས་
བདེ་བླག་རྫོགས་པའི་ཐབས་མཆོག་བསྐྲུན། །དེའི་མཐུས་འཕྲིན་ལས་བདུད་རྩིའི་ཆར། །བདག་བློའི་
ཞིང་སར་སིམ་པ་ལས། །དགེ་བའི་ལོ་ཏོག་ཡོངས་སྨིན་ཏེ །སྐྱེ་རྒུས་ལོངས་སྤྱོད་བདེས་ཚིམ་
ཤོག །མཛེས་མཛེས་སྔོན་མེད་ཀུན་འཁོར་འདི། །ལེགས་ལེགས་དོན་ལ་ཉེར་སྦྱངས་ཤིང༌། །རྣམ་་ཐར་
ཟབ་ཟབ་ཉེར་བསྟོད་ལས། །དགེ་ལེགས་ཡང་ཡང་རབ་བཞད་ཤོག །སརྦ་མངྒ་ལཾ །།
རྗེ བཙུན ཁྱབ བདག| ཐུབ |བསྟན རྒྱ |མཚོའི| སྡེ མཚོའི རྒྱ བསྟནཐུབ བདག ཁྱབ བཙུན རྗེ
སྩལ ॐ ম है པད बे ཧཱུཾ མཚོའི མཚོའི མཚོའི ཧཱུཾ बे
པད ম ম
མེ མེབཞད བྱོན 5 གླང |དཔལ ॐ དཔལ གླིང དུ | བྱོན
གནོན རྒྱན |འཛམ ཤིས | པད যন बे མེ
བསྟན बे बे གྲུབ | པད |ཤིས འཛམ:རྒྱན བཟང
འབར|བཀྲ ཎི |འཕྲིན | པད |བྱོན པད ཐུབ པད བྱོན པད མཁས ཎི བཀྲ|འབར|བསྐྱལ
N ম བསྡུས ཎི कर 5 ཎི བདག དུ | རྒྱན है ম ཀྱེ |ནོར
༸གོང ཨོཾ གཅིག ম འབར འཛམ གླིང ম ন ম གླིང འཛམ འབར ম ཨོཾ གཙུག
མཆོག ཀུན ॐ ཤིས དཔལ ཨོཾ བཙུན ཨོཾ དཔལ ཤིས ཀུན མཆོག
༸རྒྱལ དབང གདུང འཚོབ|ཚངས དབྱངས རྒྱ རྒྱ རྟོགས ལུང མཆོག འདྲེན དབང ྋརྒྱལ
སྡོམ |དཔང འཇམ དབྱངས རྒྱལ ཚུལ ཆོས ཀུན མཁྱེན མཁྱེན ཀུན ཆོས ཚུལ རྒྱལ འབྱངས འཇམ དབང སྡོམ
དབང ཕྱུག དབྱངས བདུན ཚུལ ལྡན ཀུན མཁྱེན བདག བདག མཁྱེན ཀུན ལྡན ཚུལ བདུན དབྱངས ཕྱུག |དབང༌
འཇམདབྱངསབློ ལྡནབཤེས གཉེན མཁྱེན བདག དབང དབང བདག མཁྱེན གཉེན བཤེས ལྡན བློ དབྱངས འཇམ་
དབྱངས བདུན| ལྡན R হন མཁྱེན|འདྲེན དབང མཆོག མཆོག དབང འདྲེན མཁྱེན རབ བཟང ལྡན |བདུན|དབྱངས
சூர ཚུལ |ཤེས རབ མཁྱེན བདག དྲིན མཆོག རྗེ རྗེ མཆོག དྲིན བདག མཁྱེན རབ ཤེས ཚུལ རྒྱལ
ཚུལ ལྡན གཉེན མཁྱེན བདག མགོན མཆོག གིས བཙུན བཙུན གིས མཆོག མགོན བདག མཁྱེན གཉེན ལྡན ཚུལ
केन ཀུན མཁྱེན འདྲེན དྲིན མཆོག|འགྱུར ཟད བདག བདག ཟད འགྱུར མཆོག དྲིན འདྲེན མཁྱེན ཀུན केन
ཀུན མཁྱེན བདག དབང མཆོག གི ཟད མེད མགོན མགོན མེད ཟད གི མཆོག དབང བདགམཁྱེན ཀུན
མཁྱེན བདག དབ༵ང མཆོག རྗེ བཙུན བདག མགོན སྐྱབས སྐྱབས མགོན བདག བཙུན རྗེ མཆོག དབང བདག མཁྱེན
རྗེ་བླ་མའི་དགོངས་བཞེད་ཀསྨི་རའི་ཀུན་བཟང་འཁོར་ལོ་བྱ་སླ་བ་དབྱངས་ངེས་མེད་དུ་
བསྒྲིགས་པའི་སྒོ་ནས་རྗེ་བླ་མ་མཆོག་ཉིད་ཀྱི་མཛད་པ་དང་མཚུངས་པར་བསྔགས་པ་ཕྱོགས་མདོག་
97

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ངེས་མེད་འདྲ་མཚུངས་ཀྱི་ཡི་གེའི་འབྱེད་དབང་མདོག་གིས་མཚོན་པ།
སྡོམ བརྩོན རྒྱལ པོའི ཚུལ འཛིན ཐམས ཅད མཁྱེན མཁྱེན བརྩེ | ནུས ལྡན བདག གི | དྲིན | ཅན | རྗེ
ངག དབང སྨྲ བའི ལྷ དངོས འཆད མཁས པའི རབའབྱམས གསུང| རབ ཀུན དབང མཁས བཙུན| ལྡན
བྱིན |རླབས ཆུ བོ རྟག འབེབས ཐོགས མི མངའ འཇམ |དཔལ དབྱངས ཀྱང |གུས པས ཕྱག |འཚལ རིངས
རྣམ | དག ཆོས རྒྱུན སྤེལ བསྟན པའི བདག དཔལ ལྡན ནོར འཛིན འདི ན མཉམ མེད པའི
ম དག འཁོར བའི|ཉོན མོངས འཇོམས ལ རང དབྱངས བདུན རྫོགས པ པད ম དཀར པོ ལྟའི
དོན | དམ སངས རྒྱས ཐུན མོང སྡོམ བརྩོན གྱི མཚུངས མེད རྣམ དཀར མཛད འཕྲིན ས གསུམ1ཁྱབ
खुर རྗེས འགྲོ| བའི ম རིག | ཞི বস্তুজ পা ব བདག |སོཊ རིས མེད འདྲེན য བརྩོན
སྔོན མེད འཇིག རྟེན གསུམ ম གྲཊ པའི |:ཀུན གྱི མགོན པོ མཆོད པའི དུས སྟོན བཙུཊ
ཀུན བཟང མཆོད སྤྲིན འབུལ ལོ བདག གི སྐྱབས སྐྱབས པའི འཛིན པས བརྩེ ཀུན འགྲོ| མའི |སྙིཊ
རྗེ་བླ་མའི་དགོངས་བཞེད་བྱ་སླ་བ་བོད་ལུགས་ཀྱི་ཀུན་འཁོར་གང་གི་ཕྱི་ནང་གསང་བའི་མཛད་
པའི་རྟོགས་པ་བརྗོད་པའི་སྒོ་ནས་སྐྱབས་སུ་འཛིན་པར་གསོལ་ཞིང་དུས་སྟོན་མཆོག་སྤྲིན་ཆེན་པོ་
ཚུགས་པས་རང་བློ་ཁེངས་པའི་གཏམ་དང་སྦྱར་བ་ཕྱོགས་བཞིའི་ཟུང་རྒྱན་ལྟ་བུ་མཛེས་མཚོན་དང་
གཞན་ལ་ཕྱོགས་མདོག་སྔ་འགྱུར་དང་མཚུངས་པ།
མཁྱེན བདག དབང མཆོག རྗེ བཙུན བདག མགོན སྐྱབས སྐྱབས མགོན བདག བཙུན རྗེམཆོག དབང བདག མཁྱེན
ཀུན མཁྱེན བདག དབང མཆོག གི ཟད མེད མགོན མགོན མེད ཟད གི མཆོག དབང བདག མཁྱེན ཀུན
केन ཆོསཀུན མཁྱེན འདྲེན | དྲིན མཆོག འགྱུར ཟད བདག བདག ཟད འགྱུརམཆོག དྲིན འདྲེན མཁྱེན ཀུན
ཚུལ ལྡན | གཉེན མཁྱེན བདག མགོན མཆོག གིས བཙུན བཙུན གིས མཆོག མགོན བདག མཁྱེན གཉེན ལྡན ཚུལ
རྒྱལ ཚུལ |བཤེས རབ མཁྱེན བདག དྲིན མཆོག རྗེ རྗེ མཆོག དྲིན བདག མཁྱེན རབ བཤེས ཚུལ རྒྱལ
དབྱངས བདུན| ལྡན རབ མཁྱེན འདྲེན དབང མཆོག མཆོག དབང འདྲེན མཁྱེན རབ R ལྡན |བདུན དབྱངས
འཇམདབྱངསབློ ལྡན |བཤེས གཉེན མཁྱེན བདག དབང དབང བདག མཁྱེན གཉེན བཤེས ལྡན བློ དབྱངས འཇམ
དབང ཕྱུག དབྱངས བདུན| ཚུལ ལྡན ཀུན མཁྱེན བདག བདག|མཁྱེན |ཀུན ལྡན ཚུལ བདུན དབྱངས ཕྱུག དབང
སྡོམ དབང འཇམ དབྱངས རྒྱལ ཚུལ |ཆོས ཀུན མཁྱེན མཁྱེན ཀུན ཆོས ཚུལ རྒྱལ དབྱངས འཇམ དབང སྡོམ
ཀུན ཏུ ཞལ འཆེས ཇི བཞིན རྗེས བཟུངསྐྱབསསྐྱབས ཀྱི གཏན འཕཊ ཁྱད ལས གཞན |དུས|སྙིགས
འདེབསགཏན | བདེ མགོན ཉིད ཐུཊ རྗེས བཟུངམཁས མཛད ཀུན ཏུ མི ཕྱེད སྙིང ནས གསོལ
རྒྱལ བསྟན གསར རྙིང མ ལུས སྤེལ འགྲོ སྒྲོལ འགྲོ བའི འབུལ བ བྱང ཆེན བསྔོ མཛད པའི
지 རྒན འགྲོ རྣམས དགའ སྐྱིད 지 སྦྱོར བོ དང པོ མཆོད སྤྲིན དགྱེསབསྐྱེད ཐུཊ རྗེས བཟུང
སེམས ཅན གཏན གྱི བདེ སྐྱིད བྱིན རླབས ཆུ བསྟན འདིར སྔོན མེད མཆོད སྦྱིན རྟག ཏུ འབེབས
ཉོན མོངས འདུལ བའི མཐུ སྟོབས དཔག དཀའ བའི རྗེས སུ བརྩེ བས བདེ བ སྟེར ལ মানন
ने
དད ཅན འགྲོ བར བརྩེ བའི བྱིན རླབས འཁོརཐུགས ལ མངའབསྟན པའི ཀུན མེད
মঘন དག རྒྱལ བའི གསུང རབ བདེ བླགཏུ རབ རྫོགསགསུང གིས རྣ བ འགེངས པའི དབྱངས
མ ལུས| ལུས ཅན སྐྱབས གནས བླ མ མཆོགམཆོག གི བསཊསྦྱངསའགྲུབ པས ཞེ | བློ | བདེ
98

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས།
N གསུམ འགྲོ བའི མཆོད པའི སྡོང པོ མཆོག བྱིན བརྒྱ ལྷ མའི ནོར བུའི ཕྲ ཚོམསམཛེས
शुर ལམ འདྲེནམཆོག སྤྲིན སངས ཟླ | ལྟར ཏུ རླབས ལྡན མཆོག ནོར མང མ ཚེམས ལྡན|:ཀུན
དགེ |:ཀུན |རྫོཊ|ལྡན ཆེ བཞིན བྱེད འགྱུར མི |:ཀུན མཁྱེན ས ཆེན གྲངས ལམ འཆི བདག གཅིག
པས མཆོག ལྡན པའི ཞིང འདུག ནོད མེད འགྱུར ལས བཟང ཆེན པོ སྔོན མེད བདག གིར ཏུ
58 A ལས|རྒྱལ| བཅུ|ཕྲག N ཁྱད ཇི |ཁྱད འཕཊཡོངས གང གྲོང ཁྱིམ ཆེ ལས བསྡས
ཁའི ব ཅན ཞིང ལམ གསུམ ཀུན:ཏུ སྲིད འཕཊ པ གསུང གི ཁྱིམ བདག ལས བྱས པའི
གཡུལ ཅན འཕམ པར འགྲོ བགྲོད ཁྱད ལེཊ བརྟན ཚོཊ འཁོར དཔེ མཚུངསལོངས སྤྱོད རྒྱལ བྱུང
ངོ དགའ མིན འགྲོ འདྲེན བྱེད ལྟར འཕཊ པས ཀྱིས ཟླར མེད བྲལ སྤྱོད པ གྲུབ | འདི མཚར
བཅོམ ལྡན |དྲིན|ཅན མའི སྲི ཞུར བཟངབཟང བྱས ལྟས ཡིན 지 བྱས མེད ཉིད འདི
རིན་སྤུངས་ངག་དབང་འཇིགས་གྲགས་ཀྱི་བཞེད་པའི་ཀུན་འཁོར་ལུགས་འབྱུང་གི་སྒོ་ནས་མཆོད་
སྡོང་ཁྱད་འཕགས་ལམ་གྱི་འགྲོས་དང་མཐུན་པར་བསྔགས་པ་དང་སྲུབས་སུའང་དངུལ་ཡིག་རྗེ་བླ་མའི་
དགོངས་བཞེད་ལུགས་སུ་བསྒྲིགས་པ་ཕྱོགས་མདོག་མངོན་པ།
མཛེསཉིད སྣང ཚུལ ཁྲིམས མཆོག མཛོདགསངགསུམ སྐུ གང འདུལ འགྲོ འདྲེན རྣམ འཕྲུལབཀོད པ
এখন এ བཞིའི|གསུང
주སངས དཔལ བདེན
པའི ལྡན |བཉིས
འདས སྡོམ | དོན
ལས བརྩོན|བརྗོད
བརྗོད N
ཚུལ དབང པའི |
འདི ནི སྲིད པའི འཇིཊ གྱུར ཞི མཛད རྒྱལ རྒྱལ གྱུར མངོན ཤེས ལ ཆེན བློ གསུམ དུས
རིན་སྤུངས་ངག་དབང་འཇིགས་གྲགས་ཀྱི་བཞེད་པའི་ཀུན་བཟང་འཁོར་ལོ་ལུགས་འབྱུང་
ལྡོག་ཀུན་ཏུ་འཁོར་བའི་སྒོ་ནས་རྗེ་བླ་མ་རྒྱལ་འཕགས་ཁོ་ན་དང་མཚུངས་པའི་དོན་གྱི་བསྔགས་པ་
99

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བརྗོད་པ་ཕྱོགས་མདོག་དུས་ཀྱི་འཁོར་ལོ་མཐའ་རླུང་དཀྱིལ་ལྗང་གུས་མཚོན་པ
གསེརསྦྱངས རིབོརཚུགས པས शुक ལས|བཟང བཟང དུ | རྒྱན བྲང ཕོ|མོའི པད ན | ཕྱག
དངུལ ལྟར བཞིན སྡུག ཡིན བྱེད པས བོས འགྲོ མེར ནང ཁང བྲང 지 གནས དུས ལེན
रेव ཐང ཇི བཞིན ཁྱོད ཐུགསདགྱེས བྱེད བཟོ རྗེས ཁྱབ སྒྲོན གསལ འོད མཛེས ལྟར སྨན རྣམ
ཆེན པོ ཕྱོགས ཀྱིས ཡུམ རྣམསདབང ཕྱུག མཚར སེའི ཏེ གསལ བའི ཁ |བྱེད མཛེས པས དག
འོད དཀར ཤར ཁྱོད རྒྱལ ཡུམ ངག དབང ངོ ཏེ རི གངས འོད གསལབཞིན ཇི མཆོག རབ
ཀྱི གཡའ ལྟར |ཞེས རྒྱལ པའི| བློ མཆོག འཆངསྟོབསདབང དཀར པོ བྱེད ཅན བཞིན གི གནས
གཟི མདངས འདི ཉིད རབ རྒྱས ཁྱོད ཉིད བློ སྙིང བུ ལྷ དབང ལྷ | ཇི གངསགྲོགས ཆུ
བྱིན བྱུང ལེགས སངས དྲང པོར སྣང པ པོའི ཆེན ལྟར བུ རྒྱལ ཁྱོད སྲས རི མཛད ཀླུང༌
རྨད བྱུང བཀོད པའི ཚུལ བཟང འོད དཀརགསལ རྒྱ ཕུབས རྒྱལ བའི མཚན 지 སྟོང གིས རྒྱས
མཆོག|གྱུར རིཊ གསུམ མགོན འདུས བཙུན བཟང རྒྱལ རྒྱལ བའི ལྷ དོན གཟིཊ ཉིད དེ པའི བསྟན
རབས ཉི རྫོགས ལས ལས
ཀུན |བདུད ལུང
D མཆོད | འཕོའི གཏེརঘুম
དངོས যম འཆི
55 དང | ནད གསང
ཡོངས་འཛིན་བྱམས་མགོན་རིན་པོ་ཆེའི་གདུང་རྟེན་མདུན་མཆོད་སྨོན་གྱི་ཀུན་ཏུ་བཟང་པོའི་འཁོར་ལོ་ཁག་གཉིས།
མཁས |བཙུན བཟང དབང བྱམས མགོན| རྒྱལ མགོན བྱམས དབང བཟང བཙུན མཁས
བཙུན མཆོག ལྡན | སྡོམ བརྩེས དཔལ དཔལ|བརྩེས སྡོམ ལྡན མཆོག བཙུན
བཟང སྡོམ | མཆོག དངོས འགྲོ | བློ བགྲོད བློ འགྲོ དངོས མཆོག སྡོམ |བཟང
དབང བརྩོན དབང གྲུབ | སྐྱོང | ལྡན པས ལྡན | སྐྱོང |གྲུབ དབང བརྩོན དབང
བྱམས རོལ དཔལ | སྩོལ ཐུགས ཡིད | འདྲེན ཡིད ཐུགས སྩོལ དཔལ རོལ བྱམས
མགོན གར ཐོབ མཛད རྗེས | སྨོན པ སྨོན | རྗེས མཛད ཐོབ གར |མགོན
སོར་མོའི་རིག་རྩལ་ལས་བསྐྲུན་པའི་དམ་པའི་ཕྱག་བཞེས་ལྟར་ཀསྨི་རའི་ལུགས་ཀྱི་ཀུན་
འཁོར་ཆེན་མོ་བསྟོད་པའི་ཚིགས་སུ་བཅད་པ་འདི་བཞིན་བྱམས་བརྩེའི་རང་གཟུགས་མཁན་ཆེན་
100

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས
རྗེ་འཆང་ཆེན་པོ་འདྲེན་མཆོག་བླ་དགྱེས་པའི་མཆོད་སྤྲིན་དུ་སྤྲོ་བས་དགྱེས་བརྩེའི་སྤྱན་རས་ཀྱི་
གཟིགས་པ་ལྷུར་མཛད་པས་བཀྲ་ཤིས་ཀྱི་དགེ་མཚན་ཡོངས་ལ་ཁྱབ་པའི་སྣང་བ་སྩོལ་མཛོད་།
ཕུལ བྱུང བྱམས བརྩེའིབསིལ སྦྱིན འོད དཀར འཕྲོ རྗེ | མེད མཚུངསམཛད བཞད མུད ཀུ བློའི འགྲོ
བྱུང ཕུལ བྱུང བྱམསབརྩེའིབསིལ སྦྱིན འོད དཀར མེད མཚུངས མཛད བཞད མུད ཀུ བློའི འགྲོ བློའི
བྱམས བྱུང ཕུལ བྱུང བྱམསབརྩེའིབསིལ སྦྱིན འོད མཚུངས མཛད བཞད མུད |ཀུ བློའི འགྲོ བློའི ཀུ
བརྩེའི བྱམས བྱུང ཕུལ བྱུང བྱམས བརྩེའི བསིལ སྦྱིན མཛད བཞད མུད | ཀུ བློའི འགྲོ བློའི ཀུ མུད
བསིལབརྩེའི བྱམས བྱུང ཕུལ བྱུང བྱམས བརྩེའིབསིལ བཞད མུད ཀུ |བློའི |འགྲོ|བློའི ཀུ | མུད བཞད
སྦྱིན བསིལ བརྩེའི བྱམས བྱུང ཕུལ བྱུང བྱམསབརྩེའི མུད ཀུ བློའི |འགྲོ|བློའི|:ཀུ | མུད བཞད མཛད
འོད |སྦྱིན བསིལབརྩེའིབྱམས བྱུང ཕུལ བྱུང བྱམས ཀུ བློའི | འགྲོ |བློའི| ཀུ མུད བཞད མཛད མཚུངས
དཀར འོད སྦྱིན བསིལབརྩེའིབྱམས བྱུང ཕུལ བྱུང བློའི | འགྲོ| བློའི ཀུ མུད བཞད མཛདམཚུངས མེད
༈སོར་མོའི་རིག་རྩལ་ལས་བསྐྲུན་པའི་དམ་པའི་ཕྱག་བཞེས་ལྟར་གླང་པོའི་འགྲོས་སུ་གྲགས་ཤིང་། བསྟོད་པའི་ཚིགས་སུ་
བཅད་པའི་ཀུན་འཁོར་ཆེན་མོ་འདི་བཞིན་བྱམས་བརྩེའི་རང་གཟུགས་མཁན་ཆེན་རྡོ་རྗེ་འཆང་ཆེན་པོ་འདྲེན་མཆོག་བླ་མ་དགྱེས་པའི་མཆོད་
སྤྲིན་དུ་སྤྲོ་བས་དགྱེས་བརྩེའི་སྤྱན་རས་ཀྱི་གཟིགས་པ་ལྷུར་མཛད་པས་བཀྲ་ཤིས་ཀྱི་དགེ་མཚན་ཡོངས་ལ་ཁྱབ་པའི་སྣང་བ་སྩོལ་མཛོད་ཀྱེ
རྒྱལ | མཆོག | སྐྱོང | ཤོག བཟུང | འདྲེན | རྗེ | འདྲེན | བཟུང ཤོག | སྐྱོང མཆོག རྒྱལ
མགོན | གར མཛད | རྗེས | སྨོན པ སྨོན | རྗེས | མཛད གར | མགོན
ইখ ইখབྱམས དཔལ ཐུགས ཡིད | འདྲེན ཡིད ཐུགས སྩོལ དཔལ བྱམས
དབང | བརྩོན | དབང གྲུབ སྐྱོང | ལྡན པས ལྡན | སྐྱོང | གྲུབ | དབང བརྩོན དབང
བཟང སྡོམ | མཆོག | དངོས | འགྲོ | བློ |བགྲོད| བློ འགྲོ | དངོས | མཆོག | སྡོམ བཟང
བཙུན | མཆོག | ལྡན སྡོམ | བརྩེས |དཔལ| ཐོབ དཔལ |བརྩེས |སྡོམ ལྡན |མཆོག བཙུན
མཁས | བཙུན བཟང དབང | བྱམས མགོན རྒྱལ | མགོན |བྱམས | དཔང བཟང བཙུན | མཁས
རྗེ མེད མཚུངསམཛདབཞད མུད ཀུ བློའི འགྲོ ཕུལ བྱུང བྱམསབརྩེའིབསིལ སྦྱིན འོད དཀར འཕྲོ
མེད མཚུངས མཛད བཞད མུད ཀུ བློའི འགྲོ | བློའི |བྱུང ཕུལ བྱུང བྱམསབརྩེའིབསིལ སྦྱིན འོད དཀར
མཚུངས མཛད བཞད མུད ཀུ བློའི འགྲོ བློའི |: ཀུ བྱམས བྱུང ཕུལ བྱུང བྱམསབརྩེའིབསིལ སྦྱིན འོད
མཛད བཞད མུད |ཀུ བློའི འགྲོ བློའི ཀུ མུད བརྩེའིབྱམས བྱུང ཕུལ བྱུང བྱམསབརྩེའིབསིལ སྦྱིན
བཞད| མུད ཀུ བློའི འགྲོ བློའི ཀུ མུད བཞད བསིལབརྩེའིབྱམས བྱུང ཕུལ བྱུང བྱམསབརྩེའིབསིལ
མུད 1 བློའི |འགྲོ བློའི ཀུ |མུད བཞད མཛད |སྦྱིན བསིལབརྩེའིབྱམས བྱུང ཕུལ བྱུང བྱམསབརྩེའི
བློའི | འགྲོ བློའི ཀུ མུད བཞད མཛད མཚུངས འོད སྦྱིནབསིལབརྩེའིབྱམས བྱུང ཕུལ བྱུང བྱམས
བློའི | འགྲོ | བློའི |:ཀུ མུདབཞདམཛདམཚུངས མེད དཀར འོད སྦྱིན བསིལབརྩེའིབྱམས བྱུང ཕུལ བྱུང
101

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བ་ལང་གཅིན་གྱི་སྒོ་ནས་མཆོད་སྨོན་གྱི་མཚམས་སྦྱར་ནས་རྗེ་བླ་མར་ཕྱིན་རླབས་བསྐུལ་བ།
བཟང མཆོད | སྤྲིན སྤྲོས བྱིན | རློབསशुक བདག
དུས དགེ སྨོན যম འདེབས N
གཏན བྱིན | རློབས
སྡོམ བརྩོན མགོན ཁྱོད མཆོག དངོས སྩོལ དངོས མཆོག ཁྱོད མགོན བརྩོན སྡོམ
བརྩོན མཆོག ཁྱོད དགོངས གྲོལ ཐོབ དངོས ཐོབ གྲོལ དགོངས ཁྱོད མཆོག བརྩོན
མགོན ཁྱོད |ཚོགས སྟོབས ཡོངས རྫོགས མཆོག རྫོགས ཡོངས སྟོབས ཚོགས ཁྱོད མགོན
ཁྱོད དགོངས སྟོབས སོགས མོས ཆོས |བསྐོར ཆོས མོས སོགས སྟོབས དགོངས ཁྱོད
མཆོག གྲོལ |ཡོངས མོས འདོད གསོལ ཆོས གསོལ འདོད མོས ཡོངས གྲོལ མཆོག
དངོས ཐོབ རྫོགས ཆོས གསོལ དོན | སྟོན |དོན གསོལ ཆོས རྫོགས ཐོབ དངོས
རྗེ་བླ་མའི་དགོངས་བཞེས་ཀསྨི་རའི་ཀུན་བཟང་འཁོར་ལོ་བྱ་དཀའ་སླ་གཉིས་ལས བྱ་
དཀའ་དབྱངས་གཅིག་ཨོ་ཡིག་ཁོ་ནར་བསྐོར་བའི་སྒོ་ནས། མཆོག་གི་དངོས་པོ་གྲུབ་པ་དང༌།ཕྱི་
ནང་གསང་གསུམ་ཀྱི་ཆོས་འཁོར་བསྐོར་བ་བསྐུལ་བ།ཕྱོགས་མདོག་སྨན་བླ་དང་མཚུངས་པ།
ཨོཾ་སྭསྟི། རྒྱལ་རྣམས་དམ་ཆོས་བསྡུས་པའི་གནད་གཅིག་པུར། །ལོགས་བསྔགས་གསུང་
མཆོག་ཡི་གེ་དྲུག་མ་འདིའི །ཨོཾ་གྱིས་ལྷ་ཡི་འཆི་འཕོའི་སྡུག་བསྔལ་སེལ །སེར་སྣ་མེད་པ་སྦྱིན་
པའི་ཕ་རོལ་ཕྱིན། །མ་ཡིས་ལྷ་མིན་འཐབ་རྩོད་སྡུག་
མེ ম ম མེ
པད པད
བཛྲ མེ
བུདྡྷ | བཛྲ མ མེ
མེ མེརཏྣ | ཀརྨ | ཧཱུྃ | རཏྣ | ཀརྨ | ཎི རཏྣ | ཀརྨ | ཧཱུཾ | རཏྣ| ཀརྨ
མེ མེ མེ མེ
པད པད པད
མེहै བཛྲ བུདྡྷ | བཛྲ བུདྡྷ| བཛྲ | ཎི
མེ མེম རཏྣ ស རཏྣ ཀརྨ | ཧཱུཾ | རཏྣ ཀརྨ རཏྣ ស ম
102

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས
སྩོལ དངོས མཆོག བསྐོར མཆོད སྟོན མཆོག སྟོན |ཆོས | སྐོར མཆོག དངོས སྩོལ
དངོས ཐོབ རྫོགས ཆོས |གསོལ དོན | སྟོན |དོན གསོལ ཆོས རྫོགས ཐོབ དངོས
མཆོག གྲོལ ཡོངས མོས འདོད གསོལ ཆོས གསོལ འདོད མོས ཡོངས གྲོལ མཆོག
ཁྱོད དགོངས སྟོབས སོགས མོས |ཆོས|བསྐོར ཆོས མོས|སོགས སྟོབས དགོངས ཁྱོད
མགོན ཁྱོད ཚོགས སྟོབས ཡོངས རྫོགས མཆོག རྫོགས ཡོངས སྟོབས ཚོགས ཁྱོད མགོན་
བརྩོན མཆོག ཁྱོད དགོངས གྲོལ ཐོབ དངོས ཐོབ གྲོལ དགོངས ཁྱོད|མཆོག|བརྩོན་
སྡོམ བརྩོན མགོན ཁྱོད མཆོག དངོས སྩོལ དངོས མཆོག ཁྱོད མགོན བརྩོན |སྡོམ་
བསྔལ་སེལ། ཁྲོ་བ་མེད་པ་བཟོད་པའི་ཕ་རོལ་ཕྱིན །ཎིས་མིའི་སྐྱེ་རྒ་ན་འཆིའི་སྡུག་བསྔལ་
སེལ །ཚུལ་འཆལ་ཉེར་འགོག་ཚུལ་ཁྲིམས་ཕ་རོལ་ཕྱིན། །པད་ཀྱིས་དུད་འགྲོ་བཀོལ་སྤྱོད་སྡུག་
བསྔལ་སེལ། །རྣམ་གཡེང་མེད་པའི་བསམ་གཏན་ཕ་རོལ་ཕྱིན། །མེ་ཡིས་ཡི་དྭགས་བཀྲེས་སྐོམ་
སྡུག་བསྔལ་སེལ །ལེ་ལོ་མེད་པའི་བརྩོན་འགྲུས་ཕ་རོལ་བྱིན། །ཧཱུཾ་གིས་དམྱལ་བ་ཚ་གྲང་སྡུག་
བསྔལ་སེལ། །ཤེས་འཆལ་རབ་སྤངས་ཤེས་རབ་ཕ་རོལ་ཕྱིན། །དགེ་ལེགས་ཡོན་ཏན་མ་ལུས་འབྱུང་
བའི་སྒོ། །རང་ཅག་ཁ་བ་རི་པའི་ལྷ་གཅིག་དེའི། །སྙིང་པོ་ཡིག་དྲུག་ཀུན་འཁོར་ཆེན་མོ་འདི། །དམ་
པའི་ཕྱག་བཞེས་ཇི་བཞིན་བཀོད་པའི་གནས། །གང་དེར་མི་མཐུན་རྒུད་ཚོགས་རབ་ཞི་ཞིང༌། །བཀྲ་
ཤིས་བདེ་ལེགས་དགེ་མཚན་རབ་བཞད་ཤོག །སརྦ་ཛ་ག་ཏཾ།
མ ने པད མེ मे
པད མ
མ བུདྡྷ | བཛྲ ཧཱུཾ |བུདྡྷ བཛྲ| མེ མ
མེहै རཏྣ | ཀརྨ རཏྣ ཀརྨ རཏྣ | ཀརྨ ཧཱུཾ | རཏྣ | ཀརྨ | ཎི
མེ མེ མེ मे
པད པད པད
मे བུདྡྷ | བཛྲ| ཎི |བུདྡྷ བཛྲ ཧཱུཾ |བུདྡྷ བཛྲ
རཏྣ | ཀརྨ मे
རཏྣ | ཀརྨ མ རཏྣ ཀརྨ मे
རཏྣ ཀརྨ
མེ པད| ཎི མ สี ম ཎི |པད མེ
103

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
༈ རྗེ་བླ་མའི་དགོངས་བཞེས་བྱ་དཀའ་བ་ལྷོ་ཕྱོགས་བེེ་དརྦྷའི་ལུགས་ཀྱི་ཀུན་བཟང་
འཁོར་ལོའི་སྒོ་ནས། ཕྱག་འཚལ། མཆོད་འབུལ། སྨོན་ལམ་འགྲུབ་པའི་གསོལ་འདེབས།ཕྱོགས་
མདོག་གཙུག་ལག་སྤོར་ཐང་དང་མཐུན་པ། སརྦ་མངྒལཾ།
104

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས།
རྣམ「 रामཔལ
གསོལ कुমརྣམད
ཐརའ
ཐོང MENযম རབ
དུང གྲོལ
ཡངས
55 རྣམརྣམ
སྟོནখুব
মাঝখশ্রথি མཁྱེན རྒྱལমরণ དགའ
འཕགས মাঝখ মাসন বাধাল মাঝপ
মর্তবা རྒྱན རྒྱ རྒྱན |
ཡང মঈনা འཇིགས
མཆོག རྫོགསརྣམ
རྣམ
খুনདཔལरहेर དཔལ དཔྱོ३
ལྡན প্রথ 醫
ཡང 55 / ན 賢 མྱུརམཆོག འདྲེནसे
མཆོག 分
94
རྒྱལ وری
15
མ
ཕྱུགསལེགས
129 འདྲེནདམཛེསমইন বস্তুবা
པལ ཐོས
རྣམ
বর্তমাམཆོག
གསལ སྦྱིན
ནོར
ཨོཾ་སྭསྟི རིག་པའི་བསྟན་བཅོས་སྙན་དངགས་ཀྱི། །ནང་ཚན་འཁོར་བའི་བྱ་དཀའ་
ལས།།དྲན་དབང་བེེ་དརྦྷའི་ཀུན་འཁོར།།ངོ་མཚར་དཔལ་དུ་རྣམ་པར་བཀྲ།ཤུབྷཾ།
བ་ལང་གཅིན་གྱི་འཁོར་ལོའི་སྒོ་ནས། རྗེ་བླ་མར་གསོལ་བ་འདེབས་པ།ཤུ་བྷམ་མ་སྟུ་
སརྦ་ཛ་གཏམ།
སྒོམ དབང འཇམ མགོན རྒྱལ |གཟུགས| དྲིན ཅན
ཁྲིམས
ལྡན འཇམ དབྱངས | རྒྱལ ཚུལ བརྩེ ལྡན |མཁྱེན
105

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྒྱལ སྟེར དཔལ རྒུའི འདོདམཆོག ཚེ བྱུང ཕུལ བྱུང ཚེ མཆོགའདོདརྒུའིདཔལ སྟེར རྒྱལ
སྟེར མཆོག ལྡན ལེགས རྒུའི དངོས གྲུབ རབ བྱུང རབ གྲུལ དངོས རྒུའི ལེཊ ལྡན མཆོག སྟེར
དཔལབརྙེས རྣམ མཁྱེནདཔལ སྟོན རྒྱ ཁྱོན ཚེ ཁྱོན རྒྱ སྟོན དཔལམཁྱེན རྣམ བརྙེསདཔལ
རྒུའི ངོ མཚར གྲོལ སྟེར ཆེན མཆོགདརམཆོགདརམཆོག ཆེན སྟེར གྲོལམཚར ངོ རྒུའི
འདོད རྒུའི དཔལ སྟེར རྒྱལ སྟེར དཔལརྒུའིའདོདརྒུའིདཔལ སྟེར རྒྱལ སྟེརདཔལ རྒྱའི འདོད
མཆོགཆོས རིགས ཆེན སྟེར དབངམངའ ཞིང རྒུའི ཞིངམདའདབང སྟེར ཆེན རིཊ ཆོསམཆོག
ཚེ ཀུན རྒྱ མཚོའིདཔལམཁས རིམ བཟངདཔལབཟངརིམ མཁསདཔལམཚོའི རྒྱ ཀུན ཚེ
བྱུང རབ འབྱམསམཐའ རྒུའི གཏེརམཛོདབྱོན སེར བྱོནམཛོདགཏེརརྒུའི མཐའའབྱམས རབ བྱུང
ཨོཾ་སྭསྟི། རྒྱལ་ཀུན་སོར་རྟོག་ཡེ་ཤེས་གཅིག་བསྡུས་དཔལ། །འཆི་མེད་ཚེ་དང་ཡེ་ཤེས་
མཆོག་སྩོལ་ལྷའི། །གསང་གསུམ་བཀོད་པའི་ངོ་མཚར་བགྲང་ཡས་མོད། །བསོད་ནམས་རྫོགས་
སླད་བསྟོད་ཚིག་ཆ་ཙམ་སྤྲོ །མཁས་དབང་འཇམ་དབྱངས་ཁ་ཆེས་རྒྱ་དཔེ་བཞིན། །བོད་དུ་བཀབ་
པའི་ཀུན་བཟང་ཆོས་འཁོར་ཆེ། །གྲངས་ཆེན་ལོ་ཙཱ་བ་དང་མཁས་སྒང་པ། །རསྨི་དྷྭ་ཛས་མཐུན་པར་
གྲུ་བཞི་འདི། །ཀསྨི་རའམ་ཁ་ཆེའི་ལུགས་སུ་གསུང༌། །འདི་ཡི་ཀློག་ཐབས་འགོ་མཇུག་གཡས་
གཡོན་བཞིའི །དབུས་ནས་ཕུལ་གྱི་འགོ་དྲངས་ཐད་ཀར་ཀློག །ཟུར་བཞི་དབུས་དང་དེ་ཡི་ནང་
ཕྱོགས་བཞིར། །རྒྱལ་བརྒྱད་མངོན་བཀྲ་གཞན་ཡང་གང་ཕྱོགས་ནས། །བཀླགས་ཀྱང་དོན་དང་ཚིག་
སྒྲ་ལོག་པ་ཡི། །མཚན་མ་ཀུན་སྤངས་རྨད་བྱུང་བཀོད་པ་འདི། །གང་དུ་བཞུགས་པའི་གནས་འདིར་
བཀྲ་ཤིས་རྒྱས །ཞལ་གྲོ་བྱིན་ཆགས་མངའ་ཐང་ལོངས་སྤྱོད་འབར། །མི་མཐུན་རྐྱེན་ངན་མཐའ་
དག་དྲུང་ཕྱུངས་ཤིང༌། །ཆོས་འབྱོར་བདེ་དགེའི་ལེགས་ཚོགས་ལྷུན་གྱིས་འགྲུབ། །རྫོགས་ལྡན་ཟད་
མི་ཤེས་པའི་དཔལ་དར་ཤོག །སརྦ་ཛ་ཡནྟུ།
106

ཀུན་ཏུ་བཟང་པོའི་འཁོར་ལོའི་སྒོ་ནས་བསྟོད་པའི་རིམ་པ་ཕྱོགས་བསྡེབས་ཚངས་སྲས་འཕང་འགྲོའི་སྒྲ་དབྱངས།
ཕུལ བྱུང ཚེ མཆོགའདོད རྒུའི དཔལ སྟེར རྒྱལ སྟེར དཔལ རྒུའི འདོདམཆོག ཚེ |བྱུང ཕུལ
བྱུང རབ འབྱམས མཐའ རྒུའི གཏེརམཛོད བྱོན སྟེར བྱོན མཛོད གཏེར རྒུའི མཐའའབྱམས རབ བྱུང
ཚེ ཀུན རྒྱ མཚོའིདཔལམཁས རིམ བཟངདཔལབཟང རིམ མཁསདཔལམཚོའི རྒྱ ཀུན ཚེ
མཆོག ཆོས རིགས ཆེན སྟེར དབང མངའ ཞིང རྒུའི ཞིང མངའ དབང སྟེར ཆེན རིགས ཆོས མཆོག
འདོད རྒུའི དཔལ སྟེར རྒྱལ སྟེར དཔལ རྒུའི འདོད རྒུའི དཔལ སྟེར རྒྱལ སྟེར དཔལ རྒུའི|འདོད
རྒུའི | ངོ མཚར གྲོལ སྟེར ཆེན མཆོག དརམཆོག དར མཆོག ཆེན སྟེར གྲོལ མཚར ངོ རྒུའི
དཔལབརྙེས རྣམ མཁྱེནདཔལ སྟོན རྒྱ ཁྱོན ཚེ ཁྱོན རྒྱ སྟོན དཔལམཁྱེན རྣམ བརྙེསདཔལ
སྟེར མཆོག ལྡན ལེགས རྒུའི དངོས གྲུབ རབ བྱུང རབ གྲུབ དངོས རྒུའི ལེགས ལྡན མཆོག སྟེར
རྒྱལ སྟེར དཔལ རྒུའི འདོདམཆོག ཚེ བྱུང ཕུལ བྱུང ཚེ མཆོག འདོད རྒུའི དཔལགཏེར རྒྱལ
ཀུན
8
མཆོག
ཀུནཱ વિસ્વઃ|| 3
মন ཀུན
ལ মনབཟང
དཔལછછ ཟབརྒྱས
རྒྱས ཟབ
ཀུན
ময়ন གདུང
মাহনམཁྱེནམཉེས འཚོབ ཐར
रमेश བདེ
འདོད འདོད
གཙུག
བཟང কথ ཀུན
गुरु མགོརমাজন
প্রমাণ བཟང
བཟང মন্ত্রবা
য গ্রাবার এখন རྣམAYNE নাথ
འདུག
མགོན བཟIN মানুল
ان 20 জম
ང
NEN বল্ল
廣 মানামাস্তান
सुर
ཐར वर
107

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཨོཾ་སྭསྟི རབ་འབྱམས་རྒྱལ་བའི་མཁྱེན་བརྩེ་ནུས་པའི་མཛོད། །འཇམ་མགོན་བླ་མའི་
གསང་གསུམ་མཛད་པའི་འཕྲིན། །རླབས་ཆེན་སངས་རྒྱས་ནང་ཚན་སྤྱོད་ཡུལ་ལས། །ལས་དང་སོ་
སྐྱེ་བདག་འདྲས་བརྗོད་ནུས་མིན། །འོན་ཀྱང་རང་ཅག་བསོད་ནམས་རྫོགས་སླད་དུ །ཁྱེད་ཀྱི་ཡོན་
ཏན་ཆ་ཙམ་བསྟོད་པའི་ཚིག།མཁས་དབང་འཇམ་དབྱངས་ཁ་ཆེས་རྒྱ་དཔེ་བཞིན།།བོད་དུ་བཀབ་པའི་
ཀུན་བཟང་ཆོས་འཁོར་ཆེ། །གྲངས་ཆེན་ལོ་ཙཱ་བ་དང་མཁས་སྒང་པ། །རསྨི་དྷྭ་ཛས་མཐུན་པར་སྒོར་
མོ་འདི། །བཻ་དརྦྷ་ཡི་ལུགས་གསུང་འདིའི་ཀློག་ཐབས། །ཕྱོགས་མཚམས་བརྒྱད་ནས་ནང་ཐད་
དབུས་སུ་ཀློག །ནང་རྩིབས་བརྒྱད་ལ་གྲགས་སྙན་དེ་གྲངས་སྦྱར། །མུ་ཁྱུད་ལྔ་པ་ཕྱི་རྩིབས་མཚམས་
རེ་དོར། །ཀུན་མཁྱེན་མཚན་བཟང་བཅུ་དྲུག་འཁོར་ཞིང་བཀྲ །གཞན་ཡང་བར་མཚམས་ཟུང་ལྡན་
མཁྱེནམཚནབཟངབའིདུགལས
རྒྱན་མཛེས་ཏེ། །བཀྲ་ཤིས་ཚིག་བཟང་དཔལ་དང་རྒྱན་འབར་བའི། །རྨད་བྱུང་ཀུན་འཁོར་གང་དུ་
བཀོད་གནས་སུ །དམ་ཆོས་སྒྲུབ་པའི་ཕྱི་ནང་འགལ་རྐྱེན་ཞི། །རྣམ་འདྲེན་བུ་རམ་ཤིང་བའི་ཐུགས་
བསྐྱེད་བཞིན། །གཏད་རབས་བདུན་དང་རྒྱན་དྲུག་མཆོག་གཉིས་སོགས། །ཞྭ་སེར་གཞུང་ལུགས་སྒྲོན་
མེ་གསལ་མཛད་པའི། །འཕགས་བོད་དྲན་དབང་རིམ་དང་ཅིག་ཅར་དུ། །ལེགས་བྱོན་སྐྱེས་རབས་
ཕྲེང་བས་བསྟན་འགྲོའི་དོན། །དམ་བཅས་འབྲས་བུ་དུས་ལས་མི་འཆོལ་བར། །རྣམ་ཐར་གཙང་
མའི་བཞེད་དོན་རྨད་ཆེ། །དེང་འདིར་མ་བཅོས་ལྷུན་འགྲུབ་རྫོགས་ལྡན་གྱི། །དཔལ་ཡོན་དགའ་
སྟོན་ཅི་དགར་བཞད་གྱུར་ཅིག།སརྦ་མངྒ་ལཾ།
108

༄༅། །དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་
བློ་གསར་བུང་བ་རོལ་པ་ཞེས་བྱ་བ་བི་ཛཱ་ཧ་རཾ།
འབྲས་ལྗོངས་ཨུ་རྒྱན་བསྟན་འཛིན།
ན་མཿསྭ་ར་སྭ་ཏི་ཡེ། དཔལ་དང་གྲགས་པ་ནམ་མཁའི་ཕ་མཐའ་ལས་བརྒལ་བགྲོད་དུ་
མེད་པ་ཡེ་ཤེས་ཆེན་པོའི་སྐུ་ནི་མངའ །ཞི་བའི་བདུད་རྩིའི་ཡི་རབ་མྱོས་རིན་ཆེན་ཏམྦུ་ར་ལ་སེན་
མོས་བཏབ་པའི་བསྐུལ་བྱུང་གི །འཁོར་ཉན་ལ་འཁུ་གསུང་བསིལ་ག་བུར་ཐིགས་ཕྲེང་ཟགས་པས་
རབ་རྨོངས་འབར་བ་རྟ་གདོང་མེ་ཞི་མཛད། །ཚངས་འབྱུང་མ་ཀྱེ་ཞབས་མཐིལ་མན་ཤེལ་ཟུང་གཅིག་
བློ་གྲོས་ཆུ་སྐྱེས་རྒྱས་ཕྱིར་སྤྱི་བོའི་རྒྱན་དུ་འཇོག །གང་གི་ཐུགས་རྗེ་ཟླ་འོད་གཞོན་ནུ་ཡིས། །རབ་ཏུ་
རྒྱས་པ་བློ་གྲོས་ཆུ་གཏེར་ལས། །ཚིག་རྒྱན་རིན་ཆེན་མཛོད་ཀྱི་སྒོ་ཕྱེས་ཏེ། །སྦྱིན་མཛད་སློབ་དཔོན་
དཎྜི་པ་ཡི་ཞབས། །གཞན་དོན་སྒྲུབ་རྣམས་བྱང་ཆེན་སྙིང་པོའི་སར། །བགྲོད་ལ་མེད་དུ་མི་རུང་རིག་
ལམ་ཞེས། །རྒྱལ་དང་དེ་སྲས་མཁས་རྣམས་བསྔགས་བརྗོད་ཀྱི། །མེ་ཏོག་ལན་གཅིག་མ་ཡིན་
གཏོར་ཐོས་ནས། །རྒྱན་གྱི་བསྟན་བཅོས་སྙན་ངག་མེ་ལོང་གཞུང༌། །སི་ཏུ་པཎ་ཆེན་མཐོ་རིས་བདག་
པོའི་བཀའི། །མཐུ་ལས་དག་པའི་ཆུ་རྒྱུན་འབབ་པ་ཡང་། །བྱེད་པོའི་རྣམ་དཔྱོད་ཀྱིས་འཐུངས་སླར་
བསྐྱུགས་ནས། །ཀེ་ལར་ཤ་རིའི་མགུལ་མཁས་འཆོལ་བའི་སྤྱན། །ལྷན་སྐྱེས་བློ་ཡི་དྲི་བཀྲུས་དཔལ་
འཐོབ་ཆེད། །འགྲེལ་བཤད་རྒྱ་མཚོའི་དབུས་ཀྱི་ལྷུན་པོ་བཞིན། །དབྱངས་ཅན་ངག་རོལ་སྐལ་ལྡན་
ཤིང་རྟས་བསྐྲུན། །དེ་ལས་རང་བློ་ཤེས་བྱའི་གནས་གོམས་ཤིང༌། །དོན་གཉེར་རང་བཟོའི་གདམ་དུ་
འཕྱན་རྣམས་ལ། །སྨན་སྙམ་སྤྲོ་བ་བསྐྱེད་དེ་སྤྲོས་མཐའ་བསྐྱུངས། །གསར་བུའི་འཇུག་སྒོར་སྙིང་པོ་
109

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསྡུ་བར་བྱ།།
དེའང་འཕགས་ཡུལ་གྱི་ལྔ་རིག་པ་ཆེན་པོ་སློབ་དཔོན་དབྱིག་པ་ཅན་གྱིས་བྱས་པའི་ཚིག་
རྒྱན་གྱི་བསྟན་བཅོས་སྙན་ངག་མེ་ལོང་གི་འགྲེལ་བཤད་ཆེན་མོ་དབྱངས་ཅན་ངག་གི་རོལ་མཚོ་
ལེགས་བཤད་ནོར་བུའི་འབྱུང་ཁུངས་ཞེས་བྱ་བ།ཤར་མདོ་ཁམས་ཀྱི་སྙན་ངག་མཁན་ཆེན་པོ་བསྟན་
འཛིན་ཆོས་ཀྱི་ཉི་མའི་སྒྲ་དབྱངས་ཟླ་བ་བདུད་རྩིའི་ལང་ཚོ་ཞེས་བགྱི་བས མ་ཧཱ་པཎྜི་ཏ་ཆེན་པོ་
ཐམས་ཅད་མཁྱེན་པ་སི་ཏུ་དྷརྨཱཀ་རའི་གསུང་བཞིན་བཀྲལ་བ་ལས་ཡོངས་སུ་བཅད་པ་གཉིས་པའི་
སྙིང་པོ་བསྡུ་བ་ལ་གཉིས།སྤྱིར་མདོར་བསྟན་པ་དང་། སོ་སོར་རྒྱས་པར་བཤད་པའོ །དང་པོ་ནི།
སྙན་ངག་མཛེས་པར་བྱེད་པ་ཡི། །ཆོས་རྣམས་རྒྱན་ཞེས་རབ་ཏུ་བརྗོད། །དེ་ནི་ད་ལྟའང་རྣམ་རྟོག་སྟེ། །
དེ་དག་མ་ལུས་སུས་འཆད་ནུས། །འོན་ཀྱང་རྣམ་རྟོག་ས་བོན་ནི། །སྔོན་གྱི་སློབ་དཔོན་རྣམས་ཀྱིས་
བསྟན།།དེ་ཉིད་རབ་ཏུ་ལེགས་སྦྱར་ཕྱིར། །ཡོངས་སུ་ངལ་འདི་བདག་གིའོ། །ཞེས་སྙན་ངག་གི་ལུས་
ཚིགས་སུ་བཅད་པ་དང་། ལྷུག་པ་དང་། སྤེལ་མ་རྣམ་པ་གསུམ་པོ་མཛེས་པར་བྱེད་པའི་ཡོན་ཏན་གྱི་
ཆོས་གང་ཅི་ཡང་རུང་བ་རྣམས་རྒྱན་ཞེས་བྱ་བའི་མིང་ཅན་དུ་དེ་ཤེས་པ་རྣམས་ཀྱི་རབ་ཏུ་བརྗོད་། །
དེས་ན་འདི་ནི་མདོར་བསྟན་ཀྱང་ཡིན་ལ་རྒྱན་རྣམས་སྤྱིའི་མཚན་ཉིད་ཀྱང་ཡིན་ནོ། །འོ་ན་མཚན་
ཉིད་དེ་ལྟ་བུ་ཅན་གྱི་རྒྱན་དེ་ལ་རྣམ་གྲངས་ཇི་ཙམ་ཡོད་ཅེ་ན། དབྱེ་བ་ཕྲ་མོ་ནི་སྔོན་ཐོག་མའི་དུས་
ནས་བརྩམས་ཏེ་ད་ལྟའི་བར་དུའང་རྣམ་རྟོག་གི་སྒོ་ནས་ཐ་དད་པ་དུ་མ་བྱུང་ལ། ད་ལྟའང་སྙན་ངག་
མཁན་མཁས་པ་རྣམས་ཀྱིས་སྙན་ངག་མཛེས་པར་བྱེད་པ་སྦྱོར་ཚུལ་སྔར་མ་གྲགས་པ་ཞིག་བཀོད་ན་
རྒྱན་དུ་འགྱུར་ཞིང༌། དེ་བཞིན་དུ་དུས་མ་འོངས་པ་ལའང་དཔེ་རིགས་འགྲེ་བས མདོར་ན་དུས་
གསུམ་གྱི་སྙན་ངག་མཁན་ཇི་ཙམ་པ་དེ་ཙམ་པའི་རྣམ་རྟོག་གི་རྗེས་སུ་འགྲོ་བའི་ཕྱིར།དེ་ལྟ་བུའི་རྒྱན་
མ་ལུས་པ་ནི་ཚུ་རོལ་མཐོང་བའི་བྱིས་པ་སུས་འཆད་པར་ནུས་ཏེ་མི་ནུས་སོ། །འོ་ན་རྒྱན་མཐའ་ཡས་
པས་མཐའ་དག་བརྗོད་པར་མི་ནུས་ན་གཞུང་རྩོམ་པའི་ངལ་བས་ཅི་བྱ་ཞེ་ན། དེ་ལྟ་ནའང་གཙོ་བོ་
པས་མཐའ་དག་བརྗད་པར་མ་
བསྡུ་བའམ་རིགས་བསྡུ་བའི་ཚུལ་གྱིས་རྒྱན་མཐའ་ཡས་པ་དེ་ཀུན་ལ་ཁྱབ་པའི་སྤྱིའི་ངོ་བོའམ།
མཚན་ཉིད། རྒྱན་ཀུན་གྱི་རྟོག་དཔྱོད་ཀྱི་རྩ་བའམ་རྣམ་རྟོག་གི་ས་བོན་ཙམ་སྔོན་གྱི་སློབ་དཔོན་སྙན་
110

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
ངག་གི་མཚན་ཉིད་མཛད་པ་པོ་རྣམས་ཀྱིས་བསྟན་ཏོ།།
དེ་ལྟར་ས་བོན་བསྟན་པ་དེ་ཉིད་ཀྱང་གཞུང་ཆེན་པོ་རྣམས་ལ་ཤིན་ཏུ་རྒྱ་ཆེ་ཞིང་འཐོར་བའི་
ཚུལ་དུ་ཡོད་པ་འདིར་བསྡུ་བ་དང༌།མི་གསལ་བ་གསལ་བར་བྱ་བའི་ཚིག་ཉུང་ངུས་དེ་དག་གི་དོན་རྒྱ
ཆེན་པོ་རྣམས་བདེ་བླག་ཏུ་རྟོགས་པར་བྱ་ནུས་པའི་ཚུལ་དུ་རབ་ཏུ་ལེགས་པར་སྦྱར་ཏེ་དབྱིག་པ་ཅན་
བདག་གིས་འབད་ཅིང་ཡོངས་སུ་ངལ་བས་འདི་རྩོམ་པ་ཡིན་གྱི་རྒྱན་ཐམས་ཅད་བརྗོད་པའི་ཆེད་དུ་
ནི་མ་ཡིན་ཏེ་མཐའ་ཡས་པས་མི་ནུས་པའི་ཕྱིར་རོ །ལམ་ནི་རྣམ་པར་དབྱེ་དོན་དུ། །རྒྱན་འགའ་
ཞིག་ནི་སྔར་ཡང་བསྟན། །ཐུན་མོང་དག་ཏུ་རྒྱན་གྱི་། །ཚོགས་འདི་རབ་ཏུ་བསྟན་པར་བྱ། །ལྷོ་ཤར་
གྱི་ལམ་སྲོལ་གཉིས་རྣམ་པར་དབྱེ་བའི་དོན་དུ་སྦྱར་བ་རབ་དྭངས་ལ་སོགས་པའི་རྒྱན་འགའ་ཞིག་
སྔར་ཡང་ལེའུ་དང་པོར་བསྟན་། འགའ་ཞིག་ཅེས་པས་ཐམས་ཅད་མ་ཡིན་པའི་དོན་དང་། ཡང་ནི་
ད་ལྟར་འཆད་པ་ཁོ་ནར་མ་ཟད་པའོ། །འོ་ན་ད་ཅི་འཆད་ཅེ་ན། ལྷོ་པ་དང་ཤར་པ་རྣམས་ཀྱིས་ཐུན་
མོང་དུ་འདོད་པའི་རྒྱན་གྱི་ཚོགས་འདི་རྣམས་རབ་ཏུ་བསྟན་པར་བྱའོ་ཞེས་པའོ །
གཉིས་པ་རྒྱས་པར་བཤད་པ་ལ་གསུམ།དོན་གྱི་རྒྱན།སྒྲའི་རྒྱན།གབ་ཚིག་གི་རྒྱན་། །
དེ་ལས་དང་པོ་དོན་རྒྱན་ལ་གསུམ། མིང་གི་དབྱེ་བ། ཕྱེ་བ་གཏན་ལ་དབབ་པ། མཇུག་བསྡུ་ཞིང་མ་
བཤད་པ་བསླབ་ཚུལ་ལོ།།དང་པོ་མིང་གི་དབྱེ་བ་ནི།རང་བཞིན་བརྗོད་དང་དཔེ་དང་ནི།།གཟུགས་
ཅན་གསལ་བྱེད་བསྐོར་བ་དང༌། །འགོག་དང་དོན་གཞན་བཀོད་པ་དང༌། །ལྡོག་པ་ཅན་དང་སྲིད་པ་
ཅན། །བསྡུས་དང་ཕུལ་བྱུང་རབ་བརྟགས་དང༌། །རྒྱུ་དང་ཕྲ་མོ་ཆ་དང་རིམ། །དགའ་དང་ཉམས་ལྡན་
གཟི་བརྗིད་ཅན། །རྣམ་གྲངས་བརྗོད་དང་ཀུན་ཏུ་ཕན། །རྒྱ་ཆེ་བསྙོན་དོར་སྦྱར་བ་དང་། །ཁྱད་པར་
མཚུངས་པར་སྦྱོར་བ་དང༌། །འགལ་དང་སྐབས་མིན་བསྟོད་པ་དང༌། །ཟོལ་བསྟོད་ངེས་པར་བསྟན་
པ་དང༌། །ལྷན་ཅིག་བརྗོད་དང་ཡོངས་བརྗེས་ཤིས། །རབ་སྤེལ་དེ་ནས་དགོངས་པ་ཅན། །འདི་དག་
ཚིག་རྣམས་དག་གི་ནི། །རྒྱན་དུ་གྱི་མཁས་པས་བསྟན །ཞེས་མིང་དུ་བསྟན་པ་སུམ་ཅུ་རྩ་ལྔ་
འདི་དག་སྙན་ངག་དང་འབྲེལ་བའི་ཚིག་རྣམས་ཀྱི་རྒྱན་དུ་སྔོན་གྱི་སློབ་དཔོན་མཁས་པ་རཱ་མ་ཤརྨ་ལ་
སོགས་པ་རྣམས་ཀྱིས་བསྟན་། །
111

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཉིས་པ་ཕྱེ་བ་གཏན་ལ་དབབ་པ་ལ་བཞི། རྒྱན་དང་པོ་སུམ་ཅུ་རྩ་གསུམ་བཤད་པ།རྒྱན་
གཞན་དུ་འདོད་པ་མདོར་འདུས་ཚུལ། རྒྱན་ཕྱི་མ་གཉིས་བཤད་པ། ཟློས་གར་གྱི་མཚན་ཉིད་ཀྱང་
རྒྱན་དུ་བསྟན་པའོ །དང་པོ་སུམ་ཅུ་རྩ་གསུམ་ལས་དང་པོ་རང་བཞིན་བརྗོད་པའི་རྒྱན་ལ་གསུམ་སྟེ
མཚན་ཉིད།རྗོད་བྱེད་བཞིས་སྦྱོར་བ་དཔེར་བརྗོད་པ།དོན་བསྡུ་ཞིང་རྒྱན་དུ་བསྟན་པའོ། །དང་པོ་ནི།
དངོས་པོ་རྣམས་ཀྱི་རང་བཞིན་དང༌། །གནས་སྐབས་སྣ་ཚོགས་དངོས་གསལ་བྱེད། །ད་ནི་རང་
བཞིན་བརྗོད་པ་དང་། །རིགས་ཞེས་དང་པོའི་རྒྱན་ཡིན་དཔེར། །དངོས་པོ་བརྗོད་པར་བྱ་བ་རྣམས་
ཀྱི་རང་བཞིན་རིགས་བྱ་བ་ཡོན་ཏན་རྫས་བཞི་པོ་གང་ཡང་རུང་བའི་ཁྱད་གཞི་དེའི་གནས་སྐབས་ཏེ།
མཚན་ཉིད་གཅིག་མ་ཡིན་པར་རྣམ་པ་སྣ་ཚོགས་པའི་སྒོ་ནས་བསྟོད་སྨད་དང་འཁྱོག་བརྗོད་ཀྱིས་མ་
བསླད་ཅིང་ཤུགས་བསྟན་མ་ཡིན་པར་དངོས་སུ་ཚིག་གི་བྱེད་པས་གསལ་བར་བྱེད་པའི་རྒྱན་དེ་ལ་ནི།
དངོས་པོའི་གནས་ལུགས་གང་ཡིན་པ་ལ་སྒྲོ་མ་བཏགས་བསྐུར་པ་མ་བཏབ་པར་བསྟོད་སྨད་ཀྱི་ཆ་
སྤངས་ནས་དྲང་པོར་བརྗོད་པའི་ངོས་ནས་རང་བཞིན་བརྗོད་པའི་རྒྱན་ཞེས་བྱ ཁྱད་གཞི་མཚོན་བྱ་
དང་རང་རང་རྗེས་སུ་འབྲེལ་བའི་མཚན་ཉིད་སྣ་ཚོགས་པ་དུ་མ་གཞན་སེལ་གྱི་དོན་དུ་བརྗོད་པའི་
ངོས་ནས་རིགས་ཀྱི་རྒྱན་ཞེས་བྱའོ །དེ་གཉིས་དོན་གཅིག་མིང་གི་རྣམ་གྲངས་ཙམ་ཡིན་པ་རིགས་
སོགས་བཞི་གའི་སྤྱི་མིང་སྟེ་དོན་རྒྱན་སུམ་ཅུ་རྩ་གསུམ་གྱི་ནང་ཚན་དང་པོའི་རྒྱན་ཡིན། དེ་རང་
ལའང་ནང་གསེས་སུ་དབྱེ་ན་རིགས་བྱ་བ་ཡོན་ཏན་རྫས་བཞི་ཡོད་པ་དེ་དག་རྣམས་དཔེར་ན་ཞེས་
རིམ་པས་དཔེར་བརྗོད་སོ་སོ་ལ་མཚམས་སྦྱོར་ཞིང་བསྙེགས་པའོ། །
གཉིས་པ་རྗོད་བྱེད་བཞིས་སྦྱོར་བ་དཔེར་བརྗོད་པ་ལའང་བཞི་ལས་དང་པོ་རིགས་བརྗོད་
པའི་རང་བཞིན་གྱི་རྒྱན་ནི། མཆུ་ནི་དམར་ཞིང་གུག་པ་དང༌། །གཤོག་པ་ལྗང་ཞིང་མཉེན་པ་དང༌། །
མགྲིན་པ་ཁ་དོག་གསུམ་ཕྲེང་ཅན། །ནེ་ཙོ་འདི་དག་ཚིག་འཇམ་ལྡན། །མཆུ་ཁ་དོག་དམར་ཞིང་
དབྱིབས་གུག་པ་དང༌། གཤོག་པ་ཁ་དོག་ལྗང་ཞིང་རེག་བྱ་མཉེན་པ་སྟེ་འཇམ་པ་དང༌། མགྲིན་པ་ཁ་
དོག་དཀར་སྔོ་དམར་བའི་རི་མོ་གསུམ་གྱི་ཕྲེང་བ་ཅན་གྱི་ནེ་ཙོ་འདི་དག་ཚིག་འཇམ་པོར་སྨྲ་བའི་སྒྲ་
དང་ལྡན་ནོ་ཞེས་པའོ། །འདིར་མཆུ་དམར་ཞིང་གུག་པ། གཤོག་པ་ལྗང་བ། མགྲིན་པ་ཁ་དོག་
112

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
གསུམ་ཕྲེང་ཅན།ཚིག་འཇམ་སྟེ་སྒྲ་འཇམ་ལྡན་པ་སོགས་ནི་རིགས་སམ།མཚན་ཉིད་དམ་ཁྱད་ཆོས་
སྣ་ཚོགས་བརྗོད་པ་དེས་ཁྱད་གཞི་ནེ་ཙོའི་བྱེ་བྲག་གི་སྡེ་ཚན་ཞིག་དངོས་སུ་གསལ་ནུས་པར་བྱས་
ནས་རིགས་ཀྱི་སྒྲ་ནེ་ཙོ་འདི་དག་ཅེས་ཁྱད་ཆོས་དེ་དག་དང་ལྡན་པའི་ནེ་ཙོ་ལས་གཞན་དུ་མི་གོ་བར་
བྱེད་པ་གཞན་སེལ་དང་རིགས་ཀྱི་སྒྲ་ཕྱོགས་གཅིག་པས་དཔེར་བརྗོད་པ་སྟེ ནེ་ཙོ་ཞེས་པ་གཞན་
སེལ་གྱི་སྒྲ་དངོས་དང་རིགས་ཀྱང་ཡིན། དེ་ལ་གཉིས་ཚིག་གི་སྒྲ་དག་སྦྱོར་བས་ཁྱད་ཆོས་སྣ་ཚོགས་
པས་གང་གསལ་བར་བྱ་རྒྱུའི་ཁྱད་གཞིའི་རིགས་དེ་དག་གསལ་བར་གོ་ནུས་པའོ །དེས་མཚོན་ནས་
ལྷ་དང་མི་དང་དུད་འགྲོ་རྒྱལ་ཆེན་རིས་གྲུབ་པ་གནོད་སྦྱིན་བྲམ་ཟེ་རྒྱལ་པོ་སོགས་མདོར་ན་དེ་རང་
ལའང་ནང་གསེས་སུ་ཕྱེ་ན་བྱེ་བྲག་མང་པོ་ཡོད་པའི་ཚོགས་སྤྱིའི་ཆོས་བརྗོད་པ་ནི་རིགས་བརྗོད་པ་སྟེ་
རྫས་བརྗོད་པ་དང་མི་འདྲ་བའི་འབྱེད་ཆོས་ཀྱང་འདིས་དབྱེ་བ་ཡིན་ནོ།།འདིར་དཔེར་བརྗོད་ཀྱི་ཚིག་
ལས་ངོ་བོའི་གནས་སྐབས་སྨོས་པས་རྣམ་དབྱེ་དང་པོ་ཁོ་ནའོ། །སྤྱིར་ཡང་རང་བཞིན་བརྗོད་པའི་
ནང་ཚན་བཞིར་དབྱེ་བའང་ཁྱད་གཞི་རིགས་བརྗོད་པ་ཡིན་ན་རིགས་ཀྱི་རང་བཞིན་བརྗོད་པ་དང༌།དེ་
བཞིན་དུ་བྱ་བ་དང་ཡོན་ཏན་རྫས་བརྗོད་པ་ཡིན་ན་དེ་དང་དེར་འགྱུར་བའི་ཁྱད་པར་གྱིས་དབྱེ་བ་
ཡིན་གྱི ཁྱད་ཆོས་སྣ་ཚོགས་སྨོས་པའི་སྒོ་ནས་བསམ་ན་བཞི་གའང་རིགས་ཀྱི་རྒྱན་ཡིན་པ་ལ་དབྱེ
བ་མེད་། །
གཉིས་པ་བྱ་བ་བརྗོད་པའི་རང་བཞིན་གྱི་རྒྱན་ནི། མགྲིན་པའི་ནང་ནས་སྙན་སྒྲོགས་ཤིང་། །
མིག་ནི་ཀུན་ཏུ་འཕྲུལ་བ་ཡི། །ཕུག་རོན་རྩེ་འདོད་དགའ་མ་ལ། །ཡོངས་སུ་བསྐོར་ནས་མཆུ་དག་
སྦྱོར །མགྲིན་པའི་ནང་ནས་སྙན་ལ་མི་གསལ་བའི་སྒྲ་སྒྲོགས་ཤིང་མྱོས་པའི་མིག་དམར་པོ་ཕྱོགས་
ཀུན་ཏུ་གཡོ་ཞིང་འཕྲུལ་པའི་ཕུག་རོན་དག འཁྲིག་པའི་རྩེ་དགའི་བྱ་བ་ལ་འཇུག་པར་འདོད་པས་
དགའ་མ་ལ་ཡོངས་སུ་བསྐོར་ཏེ་མཆུ་དག་ཕན་ཚུན་དུ་སྦྱོར་བ་བྱེད་ཅེས་པ་སྟེ འདི་ལའང་ཁྱད་གཞི་
ཕུག་རོན་གྱི་འཁྲིག་པའི་བྱ་བ། ཁྱད་ཆོས་མགྲིན་པའི་ནང་ནས་སྙན་སྒྲ་སྒྲོགས་པ། མིག་འཕྲུལ་པ།
དགའ་མར་བསྐོར་ཏེ་མཆུ་སྒྲོས་སྦྱོར་བ་སོགས་མཚན་ཉིད་དམ་རིགས་བརྗོད་པ་བྱ་བ་དེ་ལྟ་བུའང་
ཕུག་རོན་གྱི་རྫས་སོ་སོ་ལ་ལྟོས་ནས་མང་པོར་འགྱུར་བའི་སྤྱིའི་ཆོས་བརྗོད་པ་ཡིན་པའི་ཕྱིར་དང་།
113

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསྟོད་སྨད་གང་ཡང་མ་བྱས་པར་ཐད་ཀར་བརྗོད་པས་རང་བཞིན་བརྗོད་པ་སྟེ།དེས་ན་འདིར་བྱ་བ་
བརྗོད་པའི་ཕྱིར་རྣམ་དབྱེ་གཉིས་པ་ཁོ་ནའོ །
གསུམ་པ་ཡོན་ཏན་བརྗོད་པའི་རང་བཞིན་གྱི་རྒྱན་ནི། དགའ་མ་ཡི་ནི་རེག་པ་འདིས། །
ལུས་ལ་སྤུ་ལོང་རྒྱས་པ་དང༌། །ཡིད་ནི་བདེ་བར་བྱེད་པ་དང༌།།མིག་དག་ཟུམ་པར་བྱེད་ཅིང་འཇུག།
དགའ་མ་སྟེ་ཡིད་དུ་འོང་བའི་བུད་མེད་ལ་འཁྱུད་པས་ལུས་ཀྱི་རེག་བྱའི་ཡོན་ཏན་གྱིས་འཁྱུད་པ་པོའི་
ལུས་ལ་ཆགས་པའི་སྤུ་ལོང་རྒྱས་པ་དང༌། ཡིད་ནི་བདེ་བའི་ཚོར་བ་དྲག་པོས་སིམ་པར་བྱེད་པ་དང༌།
མིག་དག་ཀྱང་ཟུམ་ཞིང་ཟུམ་ཞིང་འཇུག་པར་བྱེད་དོ་ཞེས་པའི་དོན་ཏེ། འདིར་དགའ་མའི་ལུས་ཀྱི་
རེག་བྱའི་ཡོན་ཏན་ཁྱད་གཞི། ཁྱད་ཆོས་ཆགས་པའི་སྤུ་ལོང་རྒྱས་པ། ཡིད་བདེ་བས་སིམ་པ། མིག་
ཟུམ་པར་བྱེད་པ་སོགས་དེའི་གནས་སྐབས་གཅིག་མ་ཡིན་པའི་སྣ་ཚོགས་པ་དངོས་སུ་བརྗོད་པ་ནི་
རེག་བྱ་དེ་འདྲ་བ་མང་པོའི་ཡུལ་ལ་ཁྱབ་ཕྱེད་ཀྱི་ཚོགས་སྤྱི་བརྗོད་པས་རིགས་ཀྱི་རྒྱན་དང༌། དྲང་པོར་
སྨོས་པའི་ཆ་ནས་རང་བཞིན་བརྗོད་པའོ། །འདིར་ཡོན་ཏན་ཞེས་པའང་སྐྱོན་དང་ཡོན་ཏན་གཉིས་ཀྱི་
ཟླས་ཕྱེས་པའི་ཡོན་ཏན་དང༌། འདོད་པའི་ཡོན་ཏན་ལྔ་ཙམ་ལ་བྱས་ན་ཁྱབ་ཆུང་བས་དེས་ན་མཐོ་
རིས་ཀྱི་བདེ་བ་དང་ངན་སོང་གི་སྡུག་བསྔལ་ཆུ་བོ་ཐུར་དུ་འབབ་པ་མེ་གྱེན་དུ་འབར་བ་ལྟ་བུ་རང་
རང་གི་གཤིས་ལ་རང་ཆས་སུ་མངའ་བའི་རྣམ་འགྱུར་ནུས་པ་ཅན་གང་ཡིན་པ་ཐམས་ཅད་སྐབས་
འདིའི་ཡོན་ཏན་དུ་བཞག་པའོ། །
བཞི་པ་རྫས་བརྗོད་པའི་རང་བཞིན་གྱི་རྒྱན་ནི། །མགྲིན་སྔོན་ལག་ན་ཐོད་པ་ནི། །གནས་
པ་ཟླ་བའི་ཅོད་པན་དང༌། །སྣུམ་ཞིང་དམར་བའི་རལ་པ་ཅན། །ཁྱུ་མཆོག་རྒྱལ་མཚན་གསལ་བར་
གྱུར། །མགྲིན་པ་སྔོན་པོ་ནི་ལྷ་དང་ལྷ་མ་ཡིན་རྣམས་ཀྱིས་རྒྱ་མཚོ་བསྲུབས་པ་ན་དུག་ནག་པོ་
བརྩེགས་པ་བྱུང་བ་ཟོས་པས་མགྲིན་པ་ནག་པར་གྱུར་བ་དང༌། རིག་བྱེད་ཀྱི་གཏམ་ལས་འདིས་
ཚངས་པའི་སྟེང་གདོང་བཅད་པའི་སྡིག་པ་སྦྱངས་པའི་ཕྱིར་སློང་སྣོད་དུ་དུར་ཁྲོད་ཀྱི་མི་ཐོད་ལག་ན་
གནས་པར་གྲགས་པ་དང༌། རྒྱ་མཚོ་ལས་བྱུང་བའི་ཟླ་བ་ཕྱེད་པ་ཅོད་པན་དུ་བྱས་པ་དང་། སྣུམ་ཞིང་
ཁ་དོག་དམར་བས་ཁྱད་པར་དུ་གྱུར་བའི་རལ་པ་ཁྱད་པར་བ་དང་བཞི་པོ་དེ་རྣམས་ནི་མཚན་ཉིད་
114

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
དམ། ཁྱད་ཆོས་སམ། རིགས་བརྗོད་པ་སྟེ། དེ་རྣམས་ཀྱིས་ཁྱུ་མཆོག་རྒྱལ་མཚན་ཞེས་པ་ལྷ་དབང་
ཕྱུག་ཉིད་ཀྱི་མཚན་གྱི་རྣམ་གྲངས་ཏེ་དཔེར་ན་དེ་ལྟ་བུའི་ཁྱད་གཞི་རིལ་པོའི་ངོ་བོ་དབང་ཕྱུག་ཅེས་ལྷ་
བྱེ་བྲག་པ་གཅིག་གི་རྫས་གསལ་བར་སྟོན་པ་ཡིན་པས་གསལ་བར་གྱུར་ཅེས་པའོ། །འདིར་ཁྱད་
ཆོས་བཞི་ལྡན་གྱི་ཁྱད་གཞི་ལྷ་བྱེ་བྲག་པ་གཅིག་གི་རྫས་དབང་ཕྱུག་རིལ་པོ་གཅིག་ཁོ་ན་ཡིན་པའི་
ཕྱིར་རིགས་བརྗོད་དང་མ་འཁྲུལ་དགོས་སོ། །
གསུམ་པ་དོན་བསྡུ་ཞིང་རྒྱན་དུ་བསྟན་པ་ནི། རིགས་དང་བྱ་བ་ཡོན་ཏན་རྫས། །རང་
བཞིན་བརྗོད་པ་འདི་འདྲ་འདི། །བསྟན་བཅོས་རྣམས་ལ་རྒྱལ་སྲིད་ཉིད། །སྙན་ངག་ལ་ཡང་འདི་
དག་འདོད། །བཤད་ཟིན་དེ་མ་ཐག་པའི་རིགས་དང་བྱ་བ་ཡོན་ཏན་རྫས་བཞི་རང་བཞིན་ཏེ་གནས་
ལུགས་ལ་བསྟོད་སྨད་དང་། འཁྱོག་པོར་བརྗོད་པའི་ཚུལ་གྱིས་མ་བསླད་པར་རང་བཞིན་གང་ཡིན་
པ་དྲང་པོར་བརྗོད་པའི་རྒྱན་རང་བཞིན་བརྗོད་པ་ཞེས་བྱ་བ་འདི་ནི་བསྟོད་སྨད་ཀྱི་དོན་དུ་འཁྱོག་པོར་
བརྗོད་པས་བརྩམས་པ་རྣམས་མ་གཏོགས་པའི་བསྟན་བཅོས་ཐམས་ཅད་རྒྱན་འདིའི་རང་བཞིན་དུ་
སྦྱར་བ་འབའ་ཞིག་ཡིན་པའི་ཕྱིར།རྒྱལ་སྲིད་ཆེན་པོའི་དཔལ་གྱིས་མངའ་འབངས་ཡོངས་ལ་ཁྱབ་པ་
བཞིན་དུ་རྒྱན་འདིས་འཁྱོག་པོར་མ་བརྗོད་པའི་བསྟན་བཅོས་ཀུན་ལ་ཁྱབ་པར་མ་ཟད། འཁྱོག་
བརྗོད་རྣམ་པ་མང་པོའི་སྦྱོར་བས་ཕྱུག་པ་སྙན་ངག་གི་བསྟན་བཅོས་ལའང་འདི་ཉིད་འདོད་པས་
གཞུང་འདིར་དོན་གྱི་རྒྱན་གྱི་ཐོག་མར་བཀོད་པའོ
༈གཉིས་པ་དཔེ་རྒྱན་ལ་བཞི།མཚན་ཉིད་སྤྱིར་བསྟན་པ།དབྱེ་བ་དཔེར་བརྗོད་པ།དཔེ་
ཡི་སྐྱོན་ཡོན་བཤད་པ།མཚུངས་པ་གསལ་བྱེད་ཀྱི་སྒྲའི་རྣམ་གྲངས་བཤད་པའོ །དང་པོ་མཚན་ཉིད་ནི
ཇི་ལྟར་ཅི་ཞིག་ལྟར་མཚུངས་པར། །གྱུར་པ་གང་དུ་རྟོགས་བྱེད་པ། །དེ་ནི་དཔེ་ཞེས་བྱ་སྟེ་དེའི། །
སྤྲོས་པ་འདི་ནི་རབ་བཤད་བྱ། །ངག་གང་དུ་བརྗོད་བྱའི་དོན་གྱི་དཔེར་བྱའམ་དཔེ་ཅན་གྱི་དངོས་པོ་
དེ་དང༌། དཔེ་ཡི་དངོས་པོ་གཉིས་མཚུངས་པའི་མཚུངས་ཆོས་སྒྲས་ཟིན་དངོས་སུ་བརྗོད་པའམ་མ་
བརྗོད་ཀྱང་དོན་གྱིསཤུགས་ལས་རྟོགས་པར་བྱེད་པ་དེ་ནི་དཔེའི་རྒྱན་ཞེས་བྱ་སྟེ དཔེ་དང་དཔེ་ཅན་
གྱི་དངོས་པོ་དེ་གཉིས་རྣམ་པ་ཐམས་ཅད་ནས་ཐམས་ཅད་དུ་འདྲ་བ་རྙེད་དཀའ་བས་ན་ཇི་ལྟར་ཇི་
115

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཞིག་ལྟར་ཏེ་ཡོན་ཏན་ལ་སོགས་པའི་རྣམ་པ་ཕྱོགས་རེ་བ་གང་ཅི་ཡང་རུང་བས་མཚུངས་བ་སྟེ།
དེའང་གཟུགས་ཅན་ལྟ་བུ་དཔེ་དོན་ཐ་མི་དད་དུ་འདྲེས་བས་མི་གསལ་བ་ལྟ་བུ་མ་ཡིན་པར་འདིར་
ཐ་དད་དུ་མ་འདྲེས་པར་སྣང་བས་གསལ་བ་དང༌། དེ་ལྟ་བུ་རྟོགས་པར་བྱེད་པ་དེ་ནི་དཔེ་རྒྱན་ཞེས་བྱ་
སྟེ་དེའི་ནང་ཚན་གྱི་སྤྲོས་པ་སུམ་ཅུ་རྩ་གཉིས་པོ་འདི་དག་རབ་བཤད་པར་བྱའོ །
གཉིས་པ་དབྱེ་བ་དཔེར་བརྗོད་པ་ལ་སུམ་ཅུ་རྩ་གཉིས་ལས་དང་པོ་ཆོས་དཔེ་ནི མཛེས་
མ་ཁྱོད་ཀྱི་ལག་མཐིལ་ནི །ཆུ་སྐྱེས་བཞིན་དུ་ཅུང་ཟད་དམར། །ཞེས་པ་ཆོས་དཔེ་དངོས་སུ་ནི། །
མཚུངས་པའི་ཆོས་དག་བསྟན་ཕྱིར་། །ཀྱེ་མཛེས་མ་ཞེས་བོས་ནས་ཁྱོད་ཀྱི་ལག་མཐིལ་ཤིན་ཏུ་
དཀར་ཞིང་དྭངས་ལ་དམར་མདངས་དང་བཅས་པ་འདི་ཆུ་སྐྱེས་མེ་ཏོག་པདྨ་བཞིན་དུ་ཅུང་ཟད་
དམར་བའི་མདངས་དང་ལྡན་ནོ་ཞེས་པའི་དཔེར་བྱའམ་དཔེ་ཅན་མཛེས་མའི་ལག་མཐིལ་དང༌།
དཔེ་ཆུ་སྐྱེས་པདྨ་གཉིས་ལ་ཆོས་ཅན་ལག་མཐིལ་དང་པདྨ་འདྲ་བ་མ་བརྗོད་པར་གཉིས་ཀའི་
མཚུངས་ཆོས་ཐུན་མོང་བ་ཅུང་ཟད་དམར་བ་དངོས་སུ་སྨོས་ནས། དཔེ་དེ་གཉིས་འདྲ་བར་སྒྲུབ་པ་ན་
ཆོས་ཆོས་ཅན་གྱི་ཟླས་ཕྱེས་པའི་ཆོས་ཀྱི་སྒོ་ནས་དཔེ་དོན་གཉིས་མཚུངས་པར་སྨོས་པའི་ཕྱིར་ཆོས་
དཔེ་ཞེས་བྱའོ།།
གཉིས་པ་དངོས་པོའི་དཔེ་ནི། ཁྱོད་ཀྱི་གདོང་ནི་པདྨ་བཞིན། །མིག་དག་ཏྤལ་སྔོན་པོ་
བཞིན། །ཞེས་པ་ཆོས་གཅིག་རྟོགས་བྱེད་པ། །དེ་ནི་དངོས་པོའི་དཔེ་ཉིད་དོ། །མཛེས་མ་ཁྱོད་ཀྱི་
གདོང་བ་ནི་མེ་ཏོག་པདྨ་གཞོན་ནུ་བཞིན་ནོ། །མིག་གཉིས་པོ་འདི་དག་ནི་མེ་ཏོག་ཨུཏྤལ་སྔོན་པོ་
བཞིན་ཞེས་དཔེ་ཅན་གདོང་དང་དཔེ་པདྨ། དཔེ་ཅན་མིག་དང་དཔེ་ཨུཏྤལ་ཏེ་ཕན་ཚུན་མཚུངས་
ཆོས་དཀར་ཞིང་མཛེས་པ་ལ་སོགས་པ་ཤུགས་ལས་རྟོགས་བྱར་བཞག་ནས། ཆོས་ཅན་གྱི་དངོས་པོ་
གཉིས་མཚུངས་པར་དངོས་སུ་བརྗོད་པས་རྟོགས་པར་བྱེད་པའི་དེ་ནི་དངོས་པོའི་དཔེའོ །
གསུམ་པ་བཟློག་པའི་དཔེ་ནི། ཁྱོད་ཀྱི་གདོང་བཞིན་པདྨ་ནི། །རྣམ་པར་རྒྱས་པར་གྱུར་
ཅེས་པ། །དེ་ནི་གྲགས་པ་བཟློག་པའི་ཕྱིར། །བཟློག་པའི་དཔེ་ཞེས་བྱ་བར་འདོད། །ལུས་ཕྲ་མོ་ཁྱོད་
ཀྱི་གདོང་པ་བཞིན་དུ་པདྨ་འདི་དག་མཛེས་པ་རྣམ་པར་རྒྱས་པར་གྱུར་། །ཞེས་པའི་རྒྱན་འདི་ནི་
116

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
འཇིག་རྟེན་ན་དཔེས་དོན་གཞལ་བར་གྲགས་པའི་གྲགས་པ་ལས་བཟློག་ནས། གདོང་དཔེ་ཅན་
གྱིས་དཔེ་པདྨ་ཕར་གཞལ་བའི་ཕྱིར་བཟློག་པའི་དཔེ་ཞེས་བྱ་བར་འདོད་དོ།།འདིར་ཡང་བརྗོད་ཚུལ་
པེ་དོན་བཟློག་པ་ཡིན་གྱི་བརྗོད་འདོད་དངོས་པོའི་མཛེས་པ་ལ་སོགས་པ་ཡིན་པས་དོན་
གྱིས་ན་གྲགས་པའང་བཟློག་པ་མིན་། །
བཞི་པ་ཕན་ཚུན་གྱི་དཔེ་ནི། ཁྱོད་ཀྱི་གདོང་བཞིན་ཆུ་སྐྱེས་ཏེ། །ཆུ་སྐྱེས་བཞིན་དུ་ཁྱོད་ཀྱི་
ཞལ། །ཞེས་པ་ཕན་ཚུན་ཁྱད་འཕགས་ནི། །རྗོད་པར་བྱེད་འདི་ཕན་ཚུན་དང༌། །གཞོན་ནུ་མ་ཁྱོད་ཀྱི་
ཞལ་བཞིན་དུ་ཆུ་སྐྱེས་པདྨ་འདི་དག་ཡིད་དུ་འོང་བའི་དཔལ་མདངས་གསལ་པར་གྱུར་ལ། དེ་ལྟ་
བུའི་པདྨ་བཞིན་དུ་བཞིན་བཟང་མ་ཁྱོད་ཀྱི་ཞལ་རབ་ཏུ་མཛེས་སོ་ཞེས་དཔེ་དང་དཔེ་ཅན་གཉིས་ཀ་
ང་འཕགས་པ་བམཛེས་ཆོས་ཁྱད་པར་འཕགས་པ་བརྗོད་པར་འདོད་པས་དཔེ་དོན་གཉིས་ཕན་ཚུན་དཔེ་བླངས་རེས་
སུ་བཀོད་པ་འདི་ནི་ཕན་ཚུན་གྱི་དཔེ་ཞེས་བྱའོ །
ལྔ་པ་ངེས་པའི་དཔེ་ནི།ཁྱོད་ཞལ་པདྨ་ཉིད་དང་མཚུངས། །གཞན་ནི་འགའ་ཞིག་དང་ཡང་
མིན། །ཞེས་པ་མཚུངས་པ་གཞན་བཟློག་ཕྱིར། །འདི་ནི་ངེས་པ་ཉིད་ཀྱི་དཔེ། །ཁྱོད་ཀྱི་ཞལ་འདི་ནི་
པདྨ་རྣམ་པར་རྒྱས་པ་ཁོ་ན་ཉིད་དང་མཚུངས་ཀྱི། དེ་ལས་གཞན་པའི་དཔེ་ནི་འཇིག་རྟེན་འདིར་
འབའ་ཞིག་སྟེ་འགའ་དང་ཡང་མཚུངས་པ་མ་ཡིན་ནོ་ཞེས་དཔེ་པདྨ་གཅིག་ནར་ངེས་པ་བརྗོད་པས་
ན་ངེས་པའི་དཔེ་ཞེས་བྱའོ། །
དྲུག་པ་ངེས་མིད་ཀྱི་དཔེ་ནི།རེ་ཞིག་ཁྱོད་གདོང་པདྨ་ཡི།།རྗེས་འགྲོ་གཞན་ཡང་དེ་འདྲ་བ། །
གལ་ཏེ་ཡོད་ན་དེ་བྱེད་འགྱུར། །ཞེས་པ་འདི་ནི་ངེས་མེད་དཔེ། །རེ་ཞིག་སྟེ་ཐོག་མ་ཁོ་ནར་ཁྱོད་ཀྱི་
གདོང་པདྨ་དཀར་པོ་རྒྱས་པའི་རྗེས་སུ་འགྲོ་ལ། དེ་ནས་སྲིད་པ་འདི་ན་གཞན་ཡང་དེ་འདྲ་བའི་
མཛེས་པ་ཅན་འགའ་གལ་ཏེ་ཡོད་སྲིད་ན་ཁྱོད་གདོང་དེའི་རྗེས་སུ་ཡང་འགྲོ་བ་སྟེ་ཁྱོད་ཀྱི་གདོང་གི་
དཔེ་བྱེད་པར་འགྱུར་རོ །ཞེས་དཔེ་པདྨ་ལྟ་བུ་གཅིག་ཁོ་ནར་མ་ངེས་པར་བརྗོད་པས་ངེས་མེད་ཀྱི་
དཔེ་ཞེས་བྱའོ། །
བདུན་པ་བསྡུས་པའི་དཔེ་ནི། ཁྱོད་གདོང་མཛེས་པ་ཁོ་ན་ཡིས། །ཟླ་བའི་རྗེས་སུ་འགྲོ་
117

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མིན་ཏེ། །དགའ་བསྐྱེད་ལས་ཀྱིས་ཀྱང་ཞེས་པ། །འདི་འདྲ་བསྡུས་པའི་དཔེ་ཡང་ཡོད། །ཁྱོད་ཀྱི་
གདོང་མཛེས་སྡུག་དང་ལྡན་པ་ཁོ་ནས་ཟླ་བའི་རྗེས་སུ་འགྲོ་བ་སྟེ་མཚུངས་པ་མིན་གྱི་མཐོང་བ་ཙམ་
གྱིས་གཞན་གྱི་ཡིད་ལ་དགའ་བ་སྐྱེད་པའི་བྱེད་ལས་ཀྱིས་ཀྱང་ཟླ་བའི་རྗེས་སུ་འགྲོ་ཞིང་མཚུངས་སོ། །
ཞེས་པ་རྗེས་སུ་འགྲོ་བའི་བྱ་བ་གཅིག་ལ་མཛེས་པ་ཡོན་ཏན་དང་བྱེད་ལས་དགའ་སྐྱེད་གཉིས་བསྡུས་
ནས་བརྗོད་པའི་ཕྱིར་བསྡུས་པའི་དཔེ་ཞེས་བྱ་བ་འདི་འདྲ་ཡང་ཡོད་དོ་ཞེས་པའོ །
བརྒྱད་པ་ཕུལ་བྱུང་གི་དཔེ་ནི། ཁྱོད་ཀྱི་ཞལ་ནི་ཁྱོད་ཉིད་ལ། །མཐོང་གི་ཟླ་བ་མཁའ་ལ་
མཐོང་། །འདི་ཉིད་ཁོ་ན་ཐ་དད་དེ། །གཞན་མེད་ཅེས་འདི་ཕུལ་བྱུང་དཔེ། །ཁྱོད་ཀྱི་ཞལ་ཏེ་བཞིན་
རས་ནི་ཁྱོད་ཉིད་ཀྱི་ལུས་ཁོ་ན་ལ་མཐོང་གི་ནམ་མཁའ་ལ་མ་མཐོང༌།ཟླ་བ་ཉ་གང་བ་འདི་ནི་ནམ་
མཁའ་ལ་མཐོང་སྟེ་ཁྱོད་ཀྱི་ལུས་ལ་མ་མཐོང༌། དེས་ན་མཐོང་ཡུལ་གྱི་རྟེན་ཐ་དད་པ་ཙམ་ཁོ་ན་མ་
གཏོགས་གདོང་པ་དང་ཟླ་བ་གཉིས་རྣམ་པ་ཐམས་ཅད་ནས་མཚུངས་པར་གྱུར་པས་ཐ་དད་པའི་ཆོས་
གཞན་ཅི་ཡང་མེད་། །ཞེས་ཐ་དད་དུ་མ་ཡོད་ཀྱང་མེད་ཅེས་ཕུལ་བྱུང་གིས་བརྗོད་པ་དཔེ་དང་ལྷན་
ཅིག་ཏུ་བྱས་པའི་ཕྱིར་ཕུལ་བྱུང་གི་དཔེ་ཞེས་བྱ་བའོ། །
དགུ་པ་རབ་བརྟགས་ཀྱི་དཔེ་ནི། དེ་ཡི་བཞིན་དཔལ་ང་ཉིད་ལ། །ཡོད་ཅེས་ཟླ་བ་སྙེམས་
མི་དགོས། །པདྨ་ལ་ཡང་དེ་ཡོད་ཕྱིར། །ཞེས་པ་འདི་ནི་རབ་བརྟགས་དཔེ། །མཛེས་མ་དེའི་བཞིན་
རས་ཀྱི་དཔལ་མཐའ་དག་ང་ཁོ་ན་ལ་ཡོད་ཀྱི་གཞན་དག་ལ་མེད་དོ་ཞེས་ཟླ་བ་ཁྱོད་དེ་ཙམ་དུ་
བསྙེམས་པ་འཆང་བའི་ང་རྒྱལ་བྱ་མི་དགོས་ཏེ། པདྨ་གཞོན་ནུ་འདི་ལ་ཡང་དཀར་བ་དང་མཛེས་པ་
ལ་སོགས་པ་གདོང་པའི་དཔལ་དེ་ཡོད་ཕྱིར་ཞེས་ཟླ་བ་བེམ་པོའི་དངོས་པོ་ལ་དེ་འདྲའི་རྣམ་རྟོག་ག་
ལ་ཡོད་ཀྱང་ཡོད་པ་ལྟ་བུ་སྒྲོ་བཏགས་པ་ནི་རབ་བརྟགས་ཏེ་དེ་དང་དཔེའི་རྒྱན་དག་ལྷན་ཅིག་ཏུ་བྱས་
པ་ནི་རབ་བརྟགས་ཀྱི་དཔེའོ། །
བཅུ་པ་རྨད་བྱུང་གི་དཔེ་ནི། གལ་ཏེ་པདྨ་འགའ་ཞིག་ལ། །སྨིན་ལེགས་རྣམ་འཕྲུལ་མིག་
ལྡན་ན། །ཁྱོད་ཀྱི་བཞིན་གྱི་དཔལ་འཛིན་ཏེ།།ཞེས་པ་འདི་ནི་རྨད་བྱུང་དཔེ།།གལ་ཏེ་ཞེས་བརྟག་པ་
མཐའ་བཟུང་ནས་མེ་ཏོག་པདྨ་འགའ་ཞིག་ལ་སྨིན་ལགས་མ་ཁྱོད་ཀྱི་མིག་ནག་ཅིང་རྣམ་པར་འཕྲུལ་བ།
118

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
འདི་དང་ལྡན་ན་ཁྱོད་ཀྱི་བཞིན་རས་ཀྱི་མཛེས་པའི་དཔལ་འདི་ལྟ་བུ་འཛིན་པར་བྱེད་དེ་ཞེས་གདོང་
པའི་མཛེས་པ་རྨད་དུ་བྱུང་བ་མེ་ཏོག་པདྨའི་མཛེས་བས་ཀྱང་བསྐྲུན་དུ་མེད་པར་བརྗོད་པས་རྨད་བྱུང་
གི་དཔེ་ཞེས་བྱ་བའོ །
བཅུ་གཅིག་པ་རྨོངས་པའི་དཔེ་ནི། ལུས་ཕྲ་ཁྱོད་གདོང་རི་བོང་ཅན། །ཞེས་བརྟགས་ཁྱོད་
གདོང་བསམ་པ་ཡིས །ཟླ་བ་ཡི་ཡང་རྗེས་སུ་བསྙེགས། །ཞེས་འདི་རྨོངས་པའི་དཔེ་རུ་བཤད། །ཀྱེ་
ལུས་ཕྲ་མ་ཞེས་དགའ་མ་ལ་བོས་ནས་ཁྱོད་ཀྱི་གདོང་པ་འདི་ནི་རི་བོང་ཅན་ཏེ་ཟླ་བ་ཡིན་ནོ་སྙམ་དུ་
བདག་གིས་འཁྲུལ་ནས་བརྟོགས་པ་སྟེ་བསམ་ལ ཡང་ནམ་མཁའི་ཟླ་བ་མཐོང་བའི་སྐབས་སུ་ཁྱོད་
ཀྱི་གདོང་བ་ཡིན་ནོ་སྙམ་དུ་བསམ་ནས་དོན་དུ་གཉེར་བའི་བློས་དེའི་རྗེས་སུ་བསྙེགས་ནས་ཕྱིན་ནོ་
ཞེས་དཔེ་ཅན་མཐོང་བས་དཔེ་རུ་འཁྲུལ། དཔེ་མཐོང་བས་དཔེ་ཅན་དུ་འཁྲུལ་ནས་གཉིས་པོ་
མཚུངས་པས་སོ་སོར་དབྱེ་བ་མ་ཕྱེད་པར་རྨོངས་པ་སྐད་དུ་བརྗོད་པས་དཔེ་དོན་གཉིས་མཚུངས་པར་
སྒྲུབ་པའི་རྒྱན་འདི་ནི་རྨོངས་པའི་དཔེ་ཞེས་བྱའོ།།
བཅུ་གཉིས་པ་ཐེ་ཚོམ་གྱི་དཔེ་ནི། །པད་ནང་བྱུང་བ་འཁོར་རམ་ཅི། །ཁྱོད་གདོང་ལ་མིག་
གཡོ་པའམ་ཅི། །བདག་གི་སེམས་འདི་རྣམ་པར་གཡོ། །ཞེས་པ་འདི་ནི་ཐེ་ཚོམ་དཔེ། །འདི་ན་དཀར་
ལ་དམར་བའི་མདངས་ཅན་ཁ་དོག་དང་དབྱིབས་ཀྱི་མཛེས་པ་རྨད་དུ་བྱུང་བའི་གཞི་ཁྱད་པར་ཅན་
ཞིག་གི་ངོས་ལ་མཐོན་མཐིང་རྣམ་པར་འཕྲུལ་བའི་དངོས་པོ་ཡིད་འཕྲོག་པ་ཞིག་འདུག་པའི་མེ་ཏོག་
པདྨའི་ནང་དུ་བུང་བ་ཟུང་གཅིག་འཁོར་བ་ཡིན་ནམ། མཛེས་མ་ཁྱོད་ཀྱི་གདོང་ལ་གནག་ཅིང་རྣམ་
པར་འཕྲུལ་བའི་མིག་གཉིས་གཡོ་བ་ཡིན་ནམ་ཅི་ཞིག་སྙམ་དུ་བདག་གི་སེམས་ནི་སོམ་ཉིའི་དབང་
གིས་རྣམ་པར་གཡོ་བར་གྱུར་། །ཞེས་ཐེ་ཚོམ་གྱི་སྒོ་ནས་དཔེ་དོན་གཉིས་མཚུངས་པ་གསལ་བར་
བྱས་པ་འདི་ནི་ཐེ་ཚོམ་གྱི་དཔེ་ཞེས་བྱའོ། །
བཅུ་གསུམ་པ་གཏན་ལ་ཕེབས་པའི་དཔེ་ནི། ཟླ་བ་སྐྱེངས་བྱེད་མཛེས་པ་འདི། །ཟླ་བས་
ལ་ཕབས་
ཚར་གཅོད་པདྨ་མིན། །དེ་ཕྱིར་ཁྱོད་ཀྱིས་གདོང་ཉིད་། །ཞེས་པ་འདི་ནི་ངེས་པའི་དཔེ། །ཅི་འདི་ན་
དཀར་ལ་དམར་བའི་མདངས་ཅན་མཛེས་པའི་ཕུལ་དུ་ཕྱིན་པ་ཞིག་འདུག་པ་འདི་མེ་ཏོག་པདྨ་གཞོན་
119

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ནུ་ཡིན་ནམ་སྙིང་སྡུག་མཛེས་མའི་གདོང་པ་ཡིན་ཞེས་ཐེ་ཚོམ་སྐྱེས་པ་ལ ལེགས་པར་བརྟགས་པས་
མེ་ཏོག་པདྨ་ནི་ཟླ་འོད་ཀྱིས་ཟུམ་པར་འགྱུར་བའི་ཕྱིར་ཟླ་བས་ཚར་གཅོད་པ་ཡིན་ལ།འདི་ནི་ཟླ་བས་
ཚར་གཅོད་མི་ནུས་པ་མ་ཟད་ཟླ་བ་ཉིད་མཛེས་པ་ཕམ་པས་སྐྱེངས་པར་བྱེད་ནུས་པ་མཐོང་བས་རྒྱུ་
མཚན་དེའི་ཕྱིར། པདྨ་ཡིན་པ་དང་། ཁྱོད་ཀྱི་གདོང་པ་ཉིད་ཡིན་པའི་ངེས་པ་རྙེད་ཞེས་རྒྱུ་མཚན་
གཏན་ཚིག་བཀོད་ནས་གདོང་པ་ཡིན་པར་ངེས་པའི་ཕྱིར་ངེས་པའི་དཔེ་ཞེས་བྱའོ། །
བཅུ་བཞི་པ་སྦྱར་བའི་དཔེ་ནི། བསིལ་ཟེར་ཅན་གྱི་དགྲ་ཟླ་དང༌། །དཔལ་དང་ལྡན་དང་དྲི་
བཟང་གིས། །ཁྱོད་ཀྱི་གདོང་ནི་ཆུ་སྐྱེས་བཞིན། །ཞེས་པ་སྦྱར་བའི་དཔེ་རུ་བཤད། །མཛེས་མའི་
གདོང་དང་ཟླ་བ་མཛེས་ཕུལ་སུ་ཆེ་ལ་རྩོད་ཅིང་འགྲན་ཟླར་བྱེད་པས་དགྲ་ཟླའམ་འགྲན་ཟླ་དང༌།
པདྨའི་ཟླ་བས་ཚར་གཅོད་ཅིང་ཟུམ་པར་བྱེད་པས་དགྲ་ཟླ་སྟེ་སྒྲ་སྦྱར་བའོ། །གདོང་པ་ལ་མཛེས་པའི་
དཔལ་ཡོད་པ་དང༌པདྨ་ལས་ཁྱབ་འཇུག་གི་ཆུང་མ་དཔལ་མོ་བྱུང་བས་སྒྲ་སྦྱར་རམ ཡང་ན་
གཉིས་ཀའི་མཛེས་པ་དཔལ་དང་ལྡན་པས་དོན་སྦྱར། བུད་མེད་མཛེས་མའི་གདོང་བ་ལ་ཁའི་
དབུགས་ཀྱི་དྲི་ཞིམ་པོ་ཡོད་པ་དང་པདྨར་དྲི་བསུང་བཟང་པོ་དང་ལྡན་པས་དོན་སྦྱར། དེས་ན་སྦྱར་བ་
གསུམ་པོ་དེ་རྣམས་ཀྱི་སྒོ་ནས་ཁྱོད་ཀྱི་གདོང་པ་ནི་ཆུ་སྐྱེས་པདྨ་བཞིན་ནོ་ཞེས་མཚུངས་པ་གསལ་བྱེད་
ཀྱི་སྒྲ་སྦྱར་བ་སྦྱར་བའི་དཔེའོ།།།
བཅོ་ལྔ་པ་མཉམ་ཉིད་ཀྱི་དཔེ་ནི། མཚུངས་པའི་སྒྲ་ཡིས་བརྗོད་བྱའི་ཕྱིར། །མཉམ་ཉིད་
དཔེ་སྟེ་ཇི་ལྟར་ན། །སྐྱེད་ཚལ་འཕྲེང་འདི་བུ་མོ་བཞིན། །མཛེས་ལྡན་སཱ་ལ་ཀཱ་ན་ན། །དོན་གྱི་ཆོས་
མཚུངས་སྒྲ་དོན་སྦྱར་བའི་སྦྱར་དཔེ་དེར་མ་ཟད་བརྗོད་བྱ་དོན་གྱི་མཚུངས་ཆོས་མེད་ཀྱང་སྒྲ་མཚུངས་
པའི་ཆོས་མཚམས་སྦྱར་ཟིན་ནས་བཀླགས་པའི་ཚེ་དཔེ་དཔེ་ཅན་གྱི་ཕྱོགས་གཉིས་པོ་ཚིག་ཏུ་གྲུབ་
པའི་སྒྲ་མཚུངས་པས་མཉམ་པ་ཉིད་དུ་འདྲེས་པར་གྱུར་པར་བྱས་ཏེ་དཔེ་དོན་མཚུངས་པར་སྒྲུབ་པ་ནི་
མཉམ་ཉིད་ཀྱི་དཔེ་ཞེས་བྱ་སྟེ དེ་ཇི་ལྟར་ན་ཞེས་བརྗོད་ལ་མཚམས་སྦྱར་ནས་དཔེར་བརྗོད་པ་
དངོས་ནི། དགའ་ཚལ་ལམ་སྐྱེད་མོས་ཚལ་ཤིང་སཱ་ལའི་ནགས་ཀྱི་མཛེས་པ་དང་ལྡན་པ་འདི་ནི་བུ་མོ་
གཞོན་ནུ་ལང་ཚོ་མ་བཞིན་ཏེ། ཆོས་གང་གིས་མཚུངས་ན་སཱ་ལ་ཀཱ་ན་ན་ཞེས་སྒྲ་མཉམ་པ་ཉིད་དུ་
120

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མཚུངས་པས་སོ། །འོ་ན་དེ་ལ་དོན་གྱི་མཚུངས་ཆོས་ཅི་ཡང་མེད་དཾ་ཞེ་ན་མེད་དེ། དེ་ཡང་དཔེ་དཔེ་
ཅན་གཉིས་པོ་མཚམས་སྦྱོར་ཡོད་པ་དང་མེད་པའི་དབང་གིས་ཐ་དད་དུ་འཕྲུལ་ནས་བཤད་ན་དོན་
གྱི་ཁྱད་པར་ཤིན་ཏུ་ཐ་དད་པ་ནི། སྐྱེད་ཚལ་གྱི་སྐབས་སུ་སཱ་ལ་སྤོས་དཀར་གྱི་ཤིང་དང་། ཀཱ་ན་ན་
ནགས་ཏེ་བོད་སྐད་དུ། སྤོས་དཀར་ཤིང་གི་ནགས་མཛེས་ལྡན། ཞེས་དང༌།བུ་མོའི་སྐབས་སུས་
བཅས་པ། ཨ་ལ་ཀ་ལན་བུ། ཨཱ་ན་ན་གདོང་ཡིན་ཏེ་བོད་སྐད་ལ། ལན་བུར་བཅས་པའི་གདོང་
མཛེས་ལྡན།ཞེས་སོ །མཚམས་སྦྱར་ན་སཱ་ལ་ཀཱ་ན་ན་ཞེས་སྒྲ་མཉམ་ཉིད་དུ་འགྲོ་བ་ཡིན་པའི་ཕྱིར།
དཔེ་དཔེ་ཅན་གཉིས་ཀ་ལ་མཛེས་པ་དང་ལྡན་པ་ནི་ཞར་ལས་ཐོན་པ་ཡིན་གྱི་སྐབས་དོན་མིན།དེ་
ལས་གཞན་པའི་དོན་སྦྱོར་ཅི་ཡང་མེད་པ་དངོས་སུ་གསལ་བ་འདིར་ཟད། དེས་ན་སྒྲ་སྦྱར་བའི་
ཕྱིར་སྦྱར་བའི་རིགས་ཡིིན་ཡང་སྦྱར་ཚུལ་ཅུང་མི་གཅིག་པར་སྒྲ་མཉམ་ཉིད་དུ་འགྲོ་བ་ལ་དགོངས་
ནས་མཉམ་ཉིད་ཀྱི་དཔེ་ཞེས་ལོགས་སུ་བསྟན་པ་ཡང་དགོས་པ་དང་བཅས་པའོ། །དེའང་ཐ་དད་
ཚིག་འདྲའི་སྦྱར་བ་དང་ཕྱོགས་འདྲ་ཙམ་ཡོད་རུང་དེ་ལ་གཅོད་མཚམས་ཐ་དད་བྱུང་ན་མཚམས་སྦྱོར་
ལ་མི་ལྟོས་ཤིང་གཙོ་བོར་དཔེ་རྒྱན་ཡིན་མིན་གྱི་དཔེ་དང་དཔེ་ཅན་སྦྱོར་ཞིང་མཚུངས་པ་གསལ་བྱེད་
ཀྱི་སྒྲ་ཡོད་མེད་ཀྱིས་ཕྱེ་བས་ཁྱད་པར་ཆེའོ།།
བཅུ་དྲུག་པ་སྨད་པའི་དཔེ་ནི། པདྨ་རྡུལ་མང་ཟླ་བ་འཛད།།དེ་དག་ལས་ནི་ཁྱོད་ཀྱི་བཞིན། །
མཚུངས་པ་ལ་ཡང་ཁྱད་པར་བཅས །ཞེས་པ་སྨད་པའི་དཔེ་རུ་འདོད། །པདྨ་གེ་སར་གྱི་རྡུལ་མང་
ཞིང་ཟླ་བ་ནག་ཕྱོགས་སུ་ཆ་བྲི་བས་དེ་དག་ལས་ཁྱོད་ཀྱི་གདོང་བ་འདི་མཛེས་པ་ལ་སོགས་པས་
མཚུངས་པ་ལ། རྡུལ་གྱི་སྒྲ་སྐྱོན་ལ་འང་འཇུག་པས་དེ་མེད་པ་དང༌། མི་ཟད་པས་ན་ཁྱད་པར་དུ་
འཕགས་པ་དང་བཅས་སོ་ཞེས་སྨད་པར་བྱས་པའི་པདྨ་དང་ཟླ་བ་དག དཔེར་བཀོད་པས་ན་སྨད་
པའི་དཔེ་ཞེས་བྱའོ།།
བཅུ་བདུན་པ་བསྔགས་པའི་དཔེ་ནི།པདྨས་ཚངས་པ་དག་ཀྱང་བསྐྱེད། །ཟླ་བ་བདེ་འབྱུང་
གཙུག་ན་འཛིན།།དེ་དག་ཁྱོད་གདོང་མཚུངས་ཞེས་པ།།དེ་ནི་བསྔགས་པའི་དཔེར་བརྗོད་། །ཁྱབ་
འཇུག་གི་ལྟེ་བའི་པདྨས་འཇིག་རྟེན་སྣ་ཚོགས་སྤྲོ་བར་བྱེད་པ་པོ་ཚངས་པ་ཡང་བསྐྱེད་ཅིང༌། ཟླ་བ་ནི་
121

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བདེ་འབྱུང་སྟེ་ལྷ་ཆེན་པོ་དབང་ཕྱུག་གི་གཙུག་ན་འཛིན་པས་བསྔགས་པར་འོས་ལ་དེ་དག་དང་ཁྱོད་
ཀྱི་གདོང་མཚུངས་སོ་ཞེས་དཔེ་ལ་བསྔགས་པའི་སྒོ་ནས་མཚུངས་པར་སྟོན་པས་བསྔགས་པའི་དཔེ་
ཞེས་བྱ་བར་བརྗོད་། །
བཅོ་བརྒྱད་པ་བརྗོད་འདོད་ཀྱི་དཔེ་ནི།ཡོན་ཏན་ལྡན་ནམ་སྐྱོན་འགྱུར་ཡང༌།།ཁྱོད་གདོང་
ཟླ་བ་མཚུངས་ཞེས་པ །བརྗོད་འདོད་བདག་གི་ཡིད་ལ་ཡོད། །ཅེས་པ་བརྗོད་འདོད་དཔེ་ཞེས་
རིགས།།ཟླ་བའི་ཡོན་ཏན་བདུད་རྩིའི་རང་བཞིན་གྱིས་བསྟོད་པར་འགྱུར་རམ།ནག་པོ་ར་རིའི་དྲི་མ་
དང་ལྡན་ཞིང་མར་ལ་འཛད་པ་སོགས་ཀྱི་སྐྱོན་གྱིས་སྨད་པར་འགྱུར་པ་ནི་མི་ཤེས་མོད། དེ་ལྟ་
ནའང་ཟླ་བའི་དཀྱིལ་འཁོར་ཉ་གང་པ་འདི་དང་ཁྱོད་ཀྱི་གདོང་པ་མཚུངས་སོ་ཞེས་པའི་བརྗོད་འདོད་
ཅིག་བདག་གི་ཡིད་ལ་ཡོད་དོ་ཞེས་པ་ནི་བརྗོད་འདོད་ཀྱི་སྒོ་ནས་དཔེ་དོན་གཉིས་མཚུངས་པ་གསལ་
བར་བྱས་པས་ན་བརྗོད་འདོད་ཀྱི་དཔེ་ཞེས་བྱའོ། །
བཅུ་དགུ་པ་འགལ་བའི་དཔེ་ནི། འདབ་བརྒྱ་པ་དང་སྟོན་ཟླ་དང༌། །ཁྱོད་ཀྱི་གདོང་དང་
གསུམ་པོ་ནི། །ཕན་ཚུན་རྣམ་པར་འགལ་ཞེས་པ། །དེ་ནི་འགལ་བའི་དཔེར་བརྗོད་དོ། །འདབ་བརྒྱ་
པ་སྟེ་པདྨ་དང༌།སྟོན་དུས་ཀྱི་ཟླ་བ་དང༌།ཁྱོད་ཀྱི་བཞིན་རས་གསུམ་པོ་འདི་མཛེས་ཆོས་ཀྱི་ཡོན་ཏན་
གཅིག་པ་ལ་སོ་སོའི་གཟུགས་དབྱིབས་ཀྱི་རྣམ་པ་ཐ་དད་པའི་ཕྱིར་གཅིག་ཐ་དད་ཀྱི་འགལ་པ་བརྗོད་
པས་དཔེ་དོན་གཉིས་མཚུངས་པ་གསལ་བར་བྱེད་པ་ནི་འགལ་བའི་དཔེ་ཞེས་བྱ་བར་བརྗོད་དོ། །ཉི་
ཤུ་པ་དགག་པའི་དཔེ་ནི། །དྲི་མ་ལྡན་ཞིང་བླུན་གྱུར་པས། །ཟླ་བ་ལ་ནི་ཁྱོད་གདོང་དང༌། །འགྲན་
པའི་ནུས་པ་ནམ་ཡང་མེད། །ཅེས་པ་དགག་པའི་དཔེ་ཉིད་། །རི་བོང་གི་གཟུགས་སུ་གྲགས་པ་
ནག་པོ་ར་རིའི་དྲི་མ་དང་ལྡན་ཞིང་དཀྱིལ་འཁོར་བེམ་པོ་ཡིན་པས་སེམས་ཀྱིས་མ་ཟིན་ཕྱིར་བླུན་པ་སྟེ།
སྐྱོན་གཉིས་པོ་དང་ལྡན་པའི་ཟླ་བ་ལ་ནི། ཁྱོད་ཀྱི་གདོང་དྲི་མ་སྤངས་ཤིང་ཤེས་རིག་དང་ལྡན་པ་འདི་
ལ་འགྲན་པའི་ནུས་པ་ནམ་ཡང་མེད་དོ་ཞེས་འགྲན་ནུས་བཀག་པའི་སྒོ་ནས་མཚུངས་པ་གསལ་བར་
བྱེད་པ་ནི་དགག་པའི་དཔེ་ཞེས་བྱའོ། །
ཉེར་གཅིག་པ་མཛེས་པའམ་ངོ་བསྟོད་ཀྱི་དཔེ་ནི། ཁྱོད་གདོང་རི་དྭགས་མིག་གིས་མཚན། །
122

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
ཟླ་བ་རི་དྭགས་ཉིད་ཀྱིས་མཚན། །དེ་ལྟ་ན་ཡང་འདི་མཚུངས་ཉིད། །ཁྱད་འཕགས་མིན་ཞེས་མཛེས་
པའི་དཔེ། །མིག་གི་མཛེས་པ་མཆོག་ནི་རི་དྭགས་ཀྱི་མིག་ལ་ཡོད་པར་གྲགས་ཤིང་། དེ་དང་འདྲ་བ་
བུད་མེད་མཛེས་མ་རྣམས་ལའང་ཡོད་པའི་ཕྱིར་བརྗོད་པའི་མཛེས་མ་ཁྱོད་ཀྱི་གདོང་ལ་རི་དྭགས་ཀྱི་
ལུས་ཀྱི་ཆ་ཤས་ཕྱོགས་གཅིག་མིག་དག་གིས་མཚན་ལ། ཟླ་བ་རི་བོང་གི་གཟུགས་དང་ལྡན་པའི་
ཕྱིར་རི་དྭགས་ཀྱི་གཟུགས་ཡོངས་སུ་རྫོགས་པས་མཚན་མོད། དེ་ལྟ་ནའང་ཁྱོད་ཀྱི་གདོང་པ་རི་
དྭགས་ཀྱི་མིག་གཅིག་པས་མཚན་པས་དམན་པ་མ་ཡིན་ལ། ཟླ་བ་ལ་རི་དྭགས་ཀྱི་གཟུགས་རྫོགས་
པས་མཛེས་པ་ལྷག་པ་མ་ཡིན་ཏེ་འདི་གཉིས་ཡོན་ཏན་རྣམ་པ་ཀུན་ཏུ་མཚུངས་སོ་ཞེས་པ་ནི་མཛེས་
པའམ་སྟོད་ཀྱི་དཔེའོ།།
ཉེར་གཉིས་པ་དེ་ཉིད་བརྗོད་པའི་དཔེ་ནི།འདི་ནི་བཞིན་ཉིད་པདྨ་མིན།།འདི་དག་བུང་བ་
མ་ཡིན་མིག །ཅེས་པ་རྣམས་གསལ་མཚུངས་པ་ལས། །དེ་ནི་དེ་ཉིད་བརྗོད་པའི་དཔེ། །པདྨ་དང་
གདོང་ལ་བུང་བ་དང་མིག་དག་རྣམ་པ་གསལ་བར་མཛེས་སྡུག་ལ་སོགས་པས་མཚུངས་པ་ལས་ཐ་
དད་མེད་པ་ལྟར་བྱུང་ཡང་བརྟགས་ཤིང་དཔྱད་པས་གདོང་དང་མིག་གི་དངོས་པོ་ཡིན་པ་མ་འཁྲུལ་
པར་རྟོགས་ནས་དཀར་ཞིང་མཛེས་པ་འདི་ནི་ཁྱོད་ཀྱི་བཞིན་རས་ཉིད་ཡིན་ཏེ་མེ་ཏོག་པདྨ་ནི་མ་
ཡིན་ནོ། །སྣུམ་ཞིང་གཡོ་བ་འདི་དག་བུང་བ་འཁོར་བ་མ་ཡིན་སྟེ་ཁྱོད་ཀྱི་མིག་གཉིས་གཡོ་ཞིང་རྣམ་
པར་འཕྲུལ་པའོ། །ཞེས་ཡིན་ལུགས་ལྟར་བདེན་པར་བརྗོད་པས་ན་དེ་ཉིད་བརྗོད་པའི་དཔེའོ། །
ཉེར་གསུམ་པ་ཐུན་མོང་མ་ཡིན་པའི་དཔེ་ནི། ཟླ་བ་པདྨ་དག་གི་ནི། །མཛེས་པ་ལས་
འདས་ཁྱོད་ཀྱི་གདོང༌། །བདག་རང་ཉིད་དང་མཚུངས་པར་འགྱུར། །ཞེས་པ་ཐུན་མོང་མིན་པའི་དཔེ། །
སྲིད་པ་འདིར་མཛེས་པའི་དཔེར་བྱེད་པ་ཟླ་བ་དང་། པདྨ་དག་གི་མཛེས་པ་ལས་ཀྱང་འདས་པ་ཁྱོད་
ཀྱི་གདོང་པ་འདི་ལ་མཚོན་ནུས་ཀྱི་དཔེ་གཞན་མེད་པས་བདག་རང་ཉིད་དེ་ཁྱོད་ཁྱོད་ཉིད་དང་
མཚུངས་སོ་ཞེས་མཛེས་ཆོས་ཐུན་མོང་བར་གྱུར་པའི་དཔེ་སྲིད་པར་མ་བརྙེད་པས་ཐུན་མོང་མ་ཡིན་
པའི་དཔེའམ་རྗེས་འགྲོ་མེད་པའི་རྒྱན་དུའང་བརྗོད་། །
ཉེར་བཞི་པ་བྱུང་མིན་གྱི་དཔེ་ནི པདྨ་མཛེས་པའི་སྙིང་པོ་ཀུན། །འགའ་ཞིག་དག་
123

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསྡུས་པ་བཞིན། །ཁྱོད་ཀྱི་གདོང་ནི་རྣམ་མཛེས་ཞེས། །དེ་ནི་བྱུང་མིན་དཔེ་ཞེས་རིགས། །སྲིད་པ་ན་
མཆིས་པའི་པདྨ་ལུས་པའི་མཛེས་པའི་སྙིང་པོ་ཀུན་ཕྱོགས་འགའ་ཞིག་དག་ཏུ་བསྡུས་ནས་བཀོད་པ་
བཞིན་དུ་ཁྱོད་ཀྱི་ཞལ་རས་འདི་ནི་རྣམ་པར་མཛེས་སོ་ཞེས་དེ་ལྟ་བུ་སྔར་མ་བྱུང་ཞིང་སྙན་ངག་མཁན་
གྱི་རྟོག་པས་བཏགས་པ་ངོ་མཚར་བའི་དཔེས་གདོང་འཇལ་བར་བྱེད་པས་ན་བྱུང་མིན་གྱི་དཔེ་ཞེས་
རིགས་པར་བྱའོ།།
ཉེར་ལྔ་པ་སྲིད་མིན་གྱི་དཔེ་ནི། ཟླ་བའི་གཟུགས་ལས་དུག་བཞིན་དང་། །ཙན་དན་ལས་
ནི་མེ་བཞིན་དུ། །ཞལ་འདི་ལས་ནི་རྩུབ་མོ་ཚིག །ཅེས་པ་སྲིད་པ་མིན་པའི་དཔེ། །ཟླ་བ་བདུད་རྩིའི་
རང་བཞིན་གྱི་གཟུགས་ལས་དུག་དང་། ཙན་དན་རེག་པ་མཐའ་གཅིག་ཏུ་བསིལ་བ་ལས་མེའི་རང་
བཞིན་རེག་བྱ་འབྱུང་བ་མི་སྲིད་པ་བཞིན་དུ།དམ་པ་ཁྱོད་ཀྱི་ཞལ་མཐའ་གཅིག་ཏུ་སྙན་པར་སྨྲ་བ་
འདི་ལས་རྩུབ་མོའི་ཚིག་གི་འབྱུང་བ་ནམ་ཡང་མི་སྲིད་དོ། །ཞེས་དཔེ་དོན་ཀུན་ལ་རྣམ་དབྱེ་ལྔ་བ
སྦྱར་ཞིང་འབྱུང་མི་སྲིད་པའི་བསམ་པས་དཔེ་དཔེ་ཅན་གཉིས་མཚུངས་པར་བྱེད་པས་སྲིད་མིན་གྱི་
དཔེའམ་འབྱུང་མིན་གྱི་དཔེའོ། །
ཉེར་དྲུག་པ་མང་བའི་དཔེ་ནི། ཙན་དན་ཆུ་དང་ཟླ་འོད་དང༌། །ཟླ་ཤེལ་སོགས་བཞིན་ཁྱོད་
ཀྱི་ནི། །རེག་པ་བསིལ་ཞེས་ཁྱད་པར་དག །གསལ་བར་བྱེད་པ་མང་བའི་དཔེ། །ཙན་དན་དང་།
གངས་ཀྱི་ཆུ་དང༌། ཟླ་བའི་འོད་ཟེར་དང༌། ཟླ་བ་ཆུ་ཤེལ་གྱི་ནོར་བུ་དང་། སོགས་ཁོངས་ནས་ཁ་བ་
དང་ལྷོ་ཕྱོགས་མ་ལ་ཡའི་རླུང་གཞོན་བཞིན་དགའ་མ་ཁྱོད་ཀྱི་ལུས་ཀྱི་རེག་པ་མཆོག་ཏུ་བསིལ་ལོ་
ཞེས་པ་འདིར་དཔེ་གཅིག་གིས་ཀྱང་བསིལ་བ་ཉིད་རྟོགས་ནུས་ཏེ་མང་པོ་བཀོད་པས་དགའ་མའི་
རེག་པ་བསིལ་ཞིང་ཕན་པར་བྱེད་པའི་ཡོན་ཏན་ཁྱད་འཕགས་ཕུལ་བྱུང་གསལ་བར་བྱེད་པ་ནི་དཔེ་
མང་པོ་སྨོས་པས་ན་མང་བའི་དཔེ་ཞེས་བྱའོ། །
ཉེར་བདུན་པ་རྣམ་འགྱུར་གྱི་དཔེ་ནི། ལུས་ཕྲ་ཁྱོད་གདོང་བཞིན་རས་ནི། །ཟླ་བའི་དཀྱིལ་
འཁོར་ལས་བཏོན་བཞིན། །པདྨའི་ནང་ནས་ཕྱུངས་པ་བཞིན། །ཞེས་པ་འདི་ནི་རྣམ་འགྱུར་དཔེ། །
ལུས་ཕྲ་ཁྱོད་ཀྱི་བཞིན་རས་ནི་ཟླ་བ་ཉ་གང་དཀྱིལ་འཁོར་གྱི་དབུས་ནས་ད་ལྟ་བཏོན་པ་བཞིན་དང༌།
124

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
པདྨ་གཞོན་ནུའི་ནང་ནས་ཕྱུངས་མ་ཐག་པ་བཞིན་ནོ་ཞེས་གདོང་གི་མཛེས་པ་དཔེ་པདྨ་དང་ཟླ་བ་
དག་གི་རྣམ་འགྱུར་ཙམ་དུ་བརྗོད་པས་རྣམ་འགྱུར་གྱི་དཔེའོ །རྣམ་འགྱུར་ཞེས་པ་ནི་ངོ་བོ་གསེར་ལྟ་
བུ་ལ་རྣམ་འགྱུར་གྱི་གནས་སྐབས་རྣ་རྒྱན་དང༌། གདུ་བུ་དང༌། སྐ་རགས་སོགས་ཁྱད་པར་ཐ་དད་
ལྟར་འདིར་ཡང་རྣམ་འགྱུར་གྱི་གནས་སྐབས་མི་མོའི་གདོང་གི་རྣམ་པར་སྣང་བ་ཙམ་མ་གཏོགས ངོ་
བོ་དཔེ་ཟླ་བ་དང་པདྨ་དག་ཡིན་པར་བརྗོད་པའི་ཚིག་སྦྱོར་རོ།།
ཉེར་བརྒྱད་པ་ཕྲེང་བའི་དཔེ་ནི། འོད་ཀྱིས་ཉི་བཞིན་ཉི་མ་ཡིས། །ཉིན་བཞིན་ཉིན་གྱིས་
མཁའ་ལ་བཞིན། །རྣམ་པར་གནོན་པས་ཁྱོད་ལ་དཔལ། །འཛིན་ཞེས་དེ་ནི་ཕྲེང་བའི་དཔེ། །རང་གི་
འོད་ཀྱིས་ཉི་མར་དཔལ་དུ་འཛིན་པ་བཞིན་དུ་ཉི་མ་ཡིས་ཉིན་པར་གྱི་དུས་ལ་དཔལ་དུ་འཛིན་ཅིང་དེ་
བཞིན་དུ་ཉིན་པར་གྱིས་ཀྱང་ནམ་མཁའ་མཛེས་པའི་དཔལ་འཛིན་པ་དེ་བཞིན་དུ་གཞན་སྡེ་ཕ་རོལ་
གྱི་རྒོལ་པ་རྣམ་པར་གནོན་པས་རྒྱལ་པོ་ཁྱོད་ལ་དཔལ་ཕུན་སུམ་ཚོགས་པ་འཛིན་ནོ། །ཞེས་སྔ་མ་སྔ་
མ་དཔེ་དང་ཕྱི་མ་ཕྱི་མ་དཔེ་ཅན་དུ་འགྱུར་བ་སྔ་ཕྱིའི་ལྟོས་པ་ཅན་གྱི་སྒོ་ནས་དཔེ་དཔེ་ཅན་ཕྲེང་བར་
སྤེལ་བས་ཕྲེང་བའི་དཔེའོ།།
ཉེར་དགུ་ལ་ངག་དོན་གྱི་དཔེ་ལ་མཚན་ཉིད་དང་དཔེར་བརྗོད་། །དང་པོ་ནི། གང་ཡང་
ངག་དོན་ཉིད་ཀྱིས་ནི། །གལ་ཏེ་ངག་དོན་ཉེར་གཞལ་ན། །ངག་དོན་དཔེ་སྟེ་བཞིན་སྒྲ་ནི། །གཅིག་
ག་དན་ཕྲད་བྱས་ན།
དང་དུ་མ་དེ་རྣམ་གཉིས། །གང་ཡང་ཚིག་དོན་ཙམ་མ་ཡིན་པར་ངག་དོན་ཏེ་འདི་ལ་མངོན་པ་ལ་
སོགས་པའི་གཞུང་ལུགས་རྣམས་སུ་བཤད་པ་ལྟར་ན།ཡི་གེ་ཀ་ལ་སོགས་པ་དུ་མ་འདུས་པ་ནི་མིང་
དང༌།མིང་མང་དུ་འདུས་པས་ཚིགཚིག་མང་དུ་འདུས་པས་ངག་དོན་དུ་གྲུབ།ལེགས་སྦྱར་ལ་བྱིངས་
ལས་ཚིག་ཏུ་སྒྲུབ་པ་ཏིང་དང༌། མིང་ལས་ཚིག་སྒྲུབ་པ་སུ་པྲ་སྟེ་ཏིང་སུ་པའི་རྣམ་དབྱེ་གང་རུང་སྦྱར་
ཟིན་ནས་བྱེད་དང་མིང་ཡང་ཚིག་ཏུ་གྲུབ་ཟིན་པ་ཡིན་མོད་དེ་འདྲ་དུ་མ་འདུས་པ་ནི་ངག་དོན་།དེས་
ན་འདིར་ཡང་གཞལ་བྱ་དཔེ་ཅན་དང་འཇལ་བྱེད་དཔེ་གཉིས་ཀ་ལ་བྱ་བྱེད་ལས་གསུམ་གཙོ་བོར་
གྱུར་པའི་རྣམ་དབྱེ་བདུན་གསུམ་ཉི་ཤུ་རྩ་གཅིག་པོ་གང་རུང་ལས་ཅི་རིགས་པས་སྦྲེལ་བ་ཞིག་གི་
དཔེའི་ངག་དོན་གྱིས་གལ་ཏེ་དོན་གྱི་ངག་དོན་ཉེ་བར་གཞལ་བ། བཞིན་སྒྲ་དང་བཅས་པ་ཞིག་སྙན་
125

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ངག་མཁན་གྱིས་སྦྱར་ན་དེ་ནི་ངག་དོན་གྱི་དཔེ་ཞེས་བྱ་སྟེ། དེ་ལའང་མཚུངས་གསལ་གྱི་སྒྲ་བཞིན་
ཞེས་པ་གཅིག་ཡོད་པ་དང་དུ་མ་ཡོད་པ་གཉིས་སོ །དེ་ལས་བཞིན་སྒྲ་གཅིག་པའི་དཔེ་ནི། ཁྱོད་
གདོང་མིག་ནི་མི་བརྟན་ཅིང་། །སོ་ཡི་འོད་ཟེར་རབ་གསལ་བ། །འདམ་སྐྱེས་བུང་བ་གཡོ་ལྡན་ནི། །
གེ་སར་དག་གིས་མཚོན་བཞིན་མཛེས། །ཁྱོད་གདོང་མཛེས་ལ་མིག་མི་བརྟན་པ་སྟེ་གཡོ་ཞིང་རྣམ་
པར་འཕྲུལ་བ་དང་། སོའི་འོད་ཟེར་དག་རབ་ཏུ་གསལ་བ་ཞེས་གཞལ་བྱ་དཔེ་ཅན་གྱི་ངག་དོན་དང༌།
སོའི་ཞེས་རྣམ་དབྱེ་དྲུག་པ་བྱུང་ཞིང་། འདམ་སྐྱེས་ཏེ་མེ་ཏོག་པདྨ་བུང་བ་རྣམ་པར་གཡོ་བ་དང་ལྡན་
པ་གེ་སར་གྱི་ཕྲེང་བས་མཚོན་པ་ཞེས་པ་རྣམས་ནི་འཇལ་བྱེད་དཔེའི་ངག་དོན་ཏེ་གེ་སར་དག་གིས།
ཞེས་རྣམ་དབྱེ་གསུམ་པ་ཡོད་པས་མཛེས་སོའམ་སྣང་ཞེས་པའི་བྱ་ཚིག་དང་སྦྲེལ་ལོ། །གཞལ་བྱ་
ངག་དོན་དང་འཇལ་བྱེད་དཔེ་གཉིས་པོ་རིམ་པས་མཚུངས་པའི་ཆོས་རྣམས་མཚུངས་པ་གསལ་བྱེད་
ཀྱི་སྒྲ་བཞིན་ཞེས་པ་གཅིག་གིས་གསལ་བར་ཞེས་པ་འདི་ནི་བཞིན་སྒྲ་གཅིག་པའི་དཔེ་ཞེས་བྱའོ །
གཉིས་པ་བཞིན་སྒྲ་དུ་མ་ཅན་། པདྨ་ཅན་བཞིན་ལུས་ཕྲ་མ། །པདྨ་བཞིན་དུ་དེ་ཡི་
གདོང༌།།སྦྲང་རྩི་སྤྱོད་པས་བཞིན་དུ་ནི། །བདག་གིས་འཐུངས་ཤིང་འཐུངས་ཤིང་རྩེས། །པདྨ་ཅན་ཏེ་
པདྨའི་ཡུ་བ་བཞིན་དུ་ལུས་ཕྲ་མ་ཁྱོད་ཀྱི་ལུས་དང་། དེ་ལས་བྱུང་བའི་པདྨ་བཞིན་དུ་མཛེས་མ་ཁྱོད་ཀྱི
གདོང་དང་།དེ་ལ་ཆགས་པའི་སྦྲང་རྩི་སྤྱོད་པ་སྟེ་བུང་བས་བཞིན་དུ་འདོད་ལྡན་བདག་གིས་འཐུངས་
ཤིང་འཐུངས་ཤིང་རྩེས་སོ་ཞེས་པ་ལའང་རྣམ་དབྱེ་བདུན་པ་དང་དྲུག་པ་དང་གསུམ་པ་རྣམས་ཡོད་
ཅིང༌།དེ་ལས་བདག་གིས་ཞེས་པ་དང་།སྦྲང་རྩི་སྤྱོད་པས་རྩེས་ཞེས་པའི་རྣམ་དབྱེ་གསུམ་པ་དེ་སྐད་
གཉིས་ཀ་ལའང་རྩེས་སོ་ཞེས་པའི་སྒྲ་བྱ་ཚིག་དང་སྦྲེལ་དགོས་ཤིང༌། བཞིན་སྒྲ་དུ་མ་ཡོད་པས་ན་
བཞིན་སྒྲ་དུ་མ་ཅན་གྱི་ངག་དོན་གྱི་དཔེ་ཞེས་པའོ །
སུམ་ཅུ་པ་ཟླ་བོ་དངོས་པོའི་དཔེ་ལ་མཚན་ཉིད་དང་དཔེར་བརྗོད་གཉིས་ལས། དང་པོ་ནི།
དངོས་པོ་འགའ་ཞིག་ཉེར་བཀོད་ནས། །དེ་ཡི་ཆོས་མཐུན་རབ་བཀོད་པ། །མཉམ་པ་ཉིད་དུ་རྟོགས་
པ་ཅན། །ཟླ་བོ་དངོས་པོའི་དཔེ་ཡིན་དཔེར། །བརྗོད་བྱའི་དངོས་པོ་སྐྱེས་བུ་ལ་སོགས་པ་གང་ཡང་
རུང་བ་འགའ་ཞིག་ཉེ་བར་བཀོད་ནས་དེ་དང་ཆོས་མཐུན་པས་དཔེར་འོས་པ་ཞིག་ཟླ་བོའམ་གྲོགས་
126

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཀྱི་ཚུལ་དུ་ཕྱིས་རབ་ཏུ་བཀོད་པ། དེ་གཉིས་དངོས་སུ་མཚུངས་པར་མ་བརྗོད་ཀྱང་ཤུགས་ལས་
མཉམ་པ་ཉིད་རྟོགས་པ་ཅན་གྱི་རྒྱན་དེ་ལ་ནི་ཟླ་བོ་དངོས་པོའི་དཔེ་ཞེས་བྱ་སྟེ་དེ་ཉིད་དཔེར་བརྗོད་
ན་ཞེས་པའོ། །གཉིས་པ་དཔེར་བརྗོད་དངོས་ནི། རྒྱལ་པོ་རྣམས་ནི་སྐྱེས་གྱུར་ཀྱང༌། །ད་ལྟ་ཁྱོད་འདྲ་
གཅིག་ཀྱང་མེད། །ཡོངས་འདུ་དག་གི་རྐང་འཐུངས་ནི། །གཉིས་པ་ངེས་པར་ཡོད་མ་ཡིན། །གནའ་
བོའི་དུས་རིང་མོ་ཉིད་ནས་བཟུང་ད་ལྟའི་བར་དུ་རྒྱལ་པོ་ཇི་སྙེད་པ་ཞིག་སྐྱེས་པར་གྱུར་ཀྱང༌།ཡོན་
ཏན་དང་ལྡན་པའི་རྒྱལ་པོ་ཁྱོད་འདྲ་བ་ནི་སྔར་མ་ཟད་ད་ལྟར་ཡང་གཅིག་ཀྱང་མེད་དོ་ཞེས་པ་ནི་
བརྗོད་བྱ་དོན་གྱི་དངོས་པོ་བཀོད་པའོ །དེའི་ཆོས་མཐུན་དཔེ་ཡི་དངོས་པོ་འགོད་པ་ནི། དཔག་
བསམ་གྱི་ཤིང་ཡོངས་འདུ་ས་བརྟོལ་ཞེས་གྲགས་པའི་ལྷའི་ལྗོན་པ་དེ་ལྟ་བུའི་ཡོན་ཏན་ཅན་གྱི་ཤིང་
གཉིས་པ་ནི་ངེས་པ་ཁོ་ནར་ཡོད་པ་མ་ཡིན་ཏེ་རང་ཉིད་གཅིག་པུར་བས་པ་དང་འདྲའོ་ཞེས་པའོ།
སོ་གཅིག་པ་མཚུངས་སྦྱོར་གྱི་དཔེ་ལ་མཚན་ཉིད་དང་དཔེར་བརྗོད་གཉིས་ལས་དང་པོ་ནི
ལྷག་པས་དམན་པ་བྱ་བ་ཡི། །ཆོ་ག་གཅིག་ལ་རབ་བསྡུས་ནས། །གང་སྨྲས་དེ་ནི་མཚུངས་པ་དག །
སྦྱོར་བའི་དཔེ་རུ་བཤད་དེ་དཔེར། །རྗོད་བྱེད་ཀྱི་ལྷག་པས་བརྗོད་བྱའི་དཔེ་ཅན་གྱི་དོན་དམན་པ།
བརྗོད་ཚུལ་བྱ་བ་གང་ཡང་རུང་བ་བྱེད་པ་ལ་མཚུངས་པར་བསྡུས་ཏེ་སྙན་ངག་མཁན་གྱིས་སྨྲས་པའི་
ངག་དེ་ནི་མཚུངས་པར་སྦྱོར་བའི་དཔེ་ཞེས་བྱའོ། །གཉིས་པ་དཔེར་བརྗོད་ནི།པུ་ལོ་མ་དགྲ་མཐོ་རིས་
དང༌། །ཁྱོད་ནི་ས་སྲུང་མེལ་ཚེ་བྱེད། །དེ་ཡིས་དྲེགས་ལྡན་ལྷ་མིན་དང་། །ཁྱོད་ཀྱིས་མི་ཡི་བདག་པོ་
འཇོམས །བདེ་སོགས་ཀྱི་ཕ་ལྷ་མ་ཡིན་པུ་ལོ་མ་ཞེས་བྱ་བའི་དགྲ་ནི། ལྷའི་དབང་པོ་བརྒྱ་བྱིན་ཏེ་
དེས་མཐོ་རིས་ལྷ་གནས་བསྲུང་པའི་ཆེད་དང༌། རྒྱལ་པོ་ཁྱེད་ཀྱིས་ས་སྟེང་མི་ཡུལ་བསྲུང་བའི་ཆེད་
དུ་མེལ་ཚེ་བྱེད་ལ། བརྒྱ་བྱིན་དེས་དྲེགས་ལྡན་ལྷ་མ་ཡིན་དང་ཁྱོད་ཀྱིས་དྲེགས་ལྡན་མིའི་བདག་པོ་
གཞན་འཇོམ་པར་བྱེད་ཅེས་ཕྱེད་སྔ་མའི་རྐང་པ་གཉིས་ཀྱིས་དཔེ་ལྷག་པ་བརྒྱ་བྱིན་དང་དོན་དམན་
པ་མི་བདག་གཉིས་རང་ཕྱོགས་བསྲུང་བའི་བྱ་བ་མེལ་ཚེ་སྟེ་བྱ་ར་བྱེད་པ་ལ་བསྡུས། ཕྱེད་ཕྱི་མ་
གཉིས་ཀྱིས་དཔེ་ལྷག་པ་དྲེགས་ལྡན་ལྷ་མིན་དང་དོན་དམན་པ་དགྲ་ཟླར་གྱུར་པའི་མིའི་བདག་པོ་
རྒྱལ་པོ་གཞན་པ་གཉིས་འཇོམ་པ་ཞེས་པའི་བྱ་བ་གཅིག་ལ་བསྡུས་ནས་གཞན་སྡེའི་རྒོལ་བ་རྣམ་
127

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པར་གནོན་པར་བརྗོད་དོ། །
སོ་གཉིས་པ་རྒྱུའི་དཔེ་ནི། རྒྱལ་པོ་མཛེས་པས་ཟླ་བ་དང་། །གཟི་ཕྱིན་གྱིས་ནི་ཉི་མ་དང༌། །
བརྟན་པས་རྒྱ་མཚོའི་རྗེས་སུ་བྱེད། །ཅེས་པ་འདི་ནི་རྒྱུ་དཔེར་དྲན། །ཀྱེ་རྒྱལ་པོ་ཞེས་བོས་ནས་ཁྱོད་
ནི་མཛེས་པའི་རྒྱུས་ཟླ་བ་དང་འདྲ། གཟི་བྱིན་ཆེ་བའི་རྒྱུས་ཉི་མ་དང་མཚུངས།ཟབ་ཅིང་བརྟན་པའི་
རྒྱུས་རྒྱ་མཚོ་ཆེན་པོ་གཏིང་མི་དཔོག་པའི་རྗེས་སུ་བྱེད་དོ་ཞེས་མཛེས་པ་སོགས་ཀྱི་རྒྱུ་བཀོད་ནས་
དཔེ་དཔེ་ཅན་མཚུངས་པར་བསྒྲུབས་པས་ན་རྒྱའི་དཔེ་ཞེས་བྱ་བར་སྙན་ངག་མཁན་གྱིས་དྲན་ཞེས་
པའོ། །
གསུམ་པ་དཔེ་ཡི་སྐྱོན་ཡོན་དཔྱད་པ་ལ སྐྱོན་ལྟར་སྣང་ཡང་སྐྱོན་དུ་མི་འགྲོ་བས་མཁས་
པ་རྣམས་ཀྱིས་སྤང་བྱར་མི་འདོད་པ་ནི་བློ་ལྡན་མི་དགྱིས་མེད་གང་ལ། ངེས་པར་དཔེ་ཡི་སྐྱོན་དག་། །
ཐ་དད་རྟགས་དང་ཚིག་ལ་མེད། །དམན་དང་ལྷག་པ་ཉིད་ལའང་མེད། །མ་ནིང་འདི་འགྲོ་བུད་མེད་
བཞིན། །བུད་མེད་འདི་སྨྲ་སྐྱེས་པ་བཞིན། །བདག་གི་གྲོགས་འདི་སྲོག་རྣམས་བཞིན། །རིག་པ་
རྣམས་སྒྲུབ་ནོར་བཞིན་། །ས་གཞི་སྐྱོང་བ་ཁྱོད་བཞིན་དུ །ལྷ་ཡི་རྒྱལ་པོ་རྣམ་པར་མཛེས། །ཚ་
ཟེར་ཅན་གྱི་ནུས་པ་ལ། །མི་བདག་གཟི་ཡིས་འགོང་པར་ནུས། །ཞེས་པ་དེ་ལྟ་བུ་ལ་སོགས སྐལ་
བཟང་ནམ་ཡང་གཏོང་མིན་ཉིད།བརྡ་སྤྲོད་པའི་བསྟན་བཅོས་རྣམས་དང༌། རྒྱན་གྱི་བསྟན་བཅོས་ལ་
སོགས་པའི་གནས་རྣམས་ལ་མཆོག་གི་གཞུང་ལས་ཇི་ལྟར་རྗེས་སུ་བསྟན་པ་དང་། མཐུན་པའི་སྤང་
བླང་གི་གནས་ཇི་བཞིན་རིག་པའི་བློ་ལྡན་སྙན་ངག་མཁན་རྣམས་ཀྱིས་ལེགས་པར་དཔྱད་ན་སྐྱོན་དུ་
མི་མཐོང་ཞིང་ཐོས་ན་མི་མཛེས་པའི་བློ་མི་སྐྱེ་བས་མི་དགྱེས་པ་མེད་པ་གང་ཡིན་པ་དེ་ལྟ་བུ་ལ་རྣམ་པ་
སྐྱོན་ལྟར་སྣང་བ་རྟགས་ཐ་དད་པ་སྟེ་དཔེ་ཅན་གཞལ་བྱ་དང་དཔེ་འཇལ་བྱེད་གཉིས་རྟགས་ཐ་དད་
པར་སྣང་བས་རྟགས་འཁྲུགས་པ་དང༌། མང་ཚིག་དང་ཉུང་ཚིག་ཐ་དད་པས་ཚིག་འཁྲུག་པ་དང༌།
དཔེ་དོན་དམན་ལྷག་ཧ་ཅང་འགྱངས་ཆེས་པ་ལྟར་སྣང་ཡང་མཁས་པ་རྣམས་ཀྱིས་སྤང་བྱའི་སྐྱོན་
མི་བརྩི་བ་དེ་ལྟ་བུ་ཡོད་དེ་དཔེར་ན། མ་ནིང་འདི་འགྲོ་ཚུལ་བུད་མེད་བཞིན་དུ་མཛེས་ཞེས་སོ་དཔེ་
ཅན་ལ་མ་ནིང་གི་རྟགས་དང་དཔེར་མོ་རྟགས་ཡིན་པ་དང༌། དེ་བཞིན་དུ་བུད་མེད་འདི་སྤོབས་པ་ཧ་
128

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
ཅང་བས་སྐྱེས་བ་བཞིན་དུ་སྨྲའོ་ཞེས་པའི་དཔེ་ཅན་བུད་མེད་ཡིན་པས་མོ་རྟགས་དང༌། དཔེ་སྐྱེས་
པ་ཡིན་པས་ཕོ་རྟགས་ཏེ་རྟགས་ཐ་དད་པས་འཁྲུགས་ཀྱང་སྐྱོན་མེད་དུ་འགྱུར་བའི་དཔེར་བརྗོད་དང༌།
དེ་བཞིན་དུ་བདག་གི་གྲོགས་འདི་ཞེས་དཔེ་ཅན་གྲོགས་ནི་བརྗོད་པར་འདོད་པ་གཅིག་ལས་མེད་
པས་གཅིག་ཚིག་དང༌།བརྡའ་སྤྲོད་ཀྱི་བསྟན་བཅོས་ལས་སྲོག་ལ་རྣམ་ཀུན་མང་ཚིག་ལས་གཞན་མི་
ཐོབ་པས་དཔེ་ལ་སྲོག་རྣམས་ཞེས་མང་ཚིག་དང་།དེ་བཞིན་རྟོག་གེ་དང་བརྡ་སྤྲོད་ལ་སོགས་རིག་པ་
རྣམས་ཞེས་དཔེ་ཅན་ལ་མང་ཚིག་དང༌།ནོར་བཞིན་ཞེས་དཔེ་ལ་གཅིག་ཚིག་སྦྱར་བ་ལྟ་བུ་དཔེ་དཔེ
ཅན་ཚིག་ཐ་དད་ཀྱང་སྐྱོན་མེད་པའི་དཔེ་དང༌། ཀྱེ་ས་གཞི་སྐྱོང་བ་ཞེས་བོས་ནས་རྒྱལ་པོ་ཁྱོད་བཞིན་
དུ་ལྷའི་རྒྱལ་པོ་རྣམ་པར་མཛེས་སོ་ཞེས་དཔེ་དམན་པས་དོན་ལྷག་པ་འཇལ་བ་འདི་ལྟ་བུ་ཡང་བཟློག་
པའི་དཔེ་ཡིན་པས་སྐྱོན་མེད་པ་དང༌། ཚ་ཟེར་ཅན་ཉི་མའི་ནུས་པ་ལ་མི་བདག་རྒྱལ་པོ་ཁྱོད་ཀྱི་གཟི་
བརྗིད་ཀྱིས་འགོད་པ་སྟེ་འགྲན་པར་ནུས་སོ་ཞེས་དམན་པས་ལྷག་པ་འཇལ་བའང་རྒྱལ་པོ་ལ་བསྟོད་
པའི་སྐབས་སུ་སྐྱོན་མེད་པ་ཡིན་ཏེ། དེ་དག་ནི་གཞལ་བྱ་དོན་དང་འཇལ་བྱེད་དཔེ་གཉིས་པོ་མཆོག་
དམན་འགྱངས་ཆེས་པ་ལྟར་སྣང་ཡང་དོན་ལ་སྐྱོན་མེད་པའི་དཔེའོ །ཞེས་པ་དེ་ལྟ་བུ་ལ་སོགས་པའི་
རིག་ཅན་རྣམས་ནི་མཁས་པས་ཐོས་ན་མི་མཛེས་པའི་བློ་མི་སྐྱེ་ཞིང་ཡིད་འབྱུང་བར་མི་བྱེད་པར་ཡིད་
འཕྲོག་པར་བྱེད་པས་སྐལ་པ་བཟང་པོ་ཉིད་ནམ་ཡང་གཏོང་བ་མ་ཡིན་ནོ། །
ཡང་གཏང་བ་མ་ལན་ན
དེ་ལས་བཟློག་པ་སྤང་བྱར་འདོད་པ་ནི། སྦྱོར་བ་འགའ་ལ་ངག་རིག་རྣམས། །མི་དགྱེས་
པ་ཡོད་ཇི་ལྟར་ན། །ངང་མོ་བཞིན་དུ་ཟླ་བ་དཀར། །མཚོ་རྣམས་བཞིན་དུ་མཁའ་དྲི་མེད། །ཁྱི་བཞིན་
དཔའ་བོ་རྗེ་ལ་གུས། །ཉི་མ་བཞིན་དུ་མེ་ཁྱེར་གསལ། །འདི་འདྲ་སྤངས་ཏེ་མཁས་རྣམས་ཀྱིས །རྒྱུ་
ཡང་འདིར་ནི་བསམ་པར་བྱས། །རྟགས་དང་ཚིག་ཐ་དད་པ་དང་། །དཔེ་དོན་མཆོག་དམན་འགྱངས་
ཆེས་པའི་སྦྱོར་བ་འགའ་ལ་མི་མཁས་པ་རྣམས་ཀྱིས་སྦྱོར་མ་ཤེས་པས བློ་ལྡན་སྙན་ངག་རིག་པ་
རྣམས་ཀྱིས་མཐོང་ཞིང་ཐོས་ན་མི་དགྱེས་ཤིང་མི་སྙན་པར་སྣང་བའི་བློ་སྐྱེ་བའི་སྤང་བྱར་འགྱུར་
བའང་ཡོད་དེ། ངང་མོ་ཞེས་དཔེ་ལ་མོ་རྟགས་དང་། ཟླ་བ་ཞེས་དཔེ་ཅན་ལ་སྐྱེས་པའི་རྟགས་ལྟ་བུ་
རྟགས་ཐ་དད་པའི་སྐྱོན་དང༌། མཚོ་རྣམས་ཞེས་དཔེར་མང་ཚིག་དང་། མཁའ་དྲི་མེད་ཅེས་དཔེ་ཅན་
129

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ལ་གཅིག་ཚིག་སྦྱར་བ་ལྟ་བུ་ཚིག་ཐ་དད་པའི་སྐྱོན་དང་། ཁྱི་བཞིན་ཞེས་འཇལ་བྱེད་ཀྱི་དཔེ་རིགས་
དམན་པའི་མཐར་ཐུག་པས་དཔའ་བོ་རྗེ་ལ་གུས་ཞེས་དོན་ལྷག་པ་འཇལ་བ་དང༌། ཉི་མ་བཞིན་དུ་
ཞེས་དཔེ་ལྷག་པ་འོད་དམ་པ་སྣང་བ་ཀུན་གྱི་བདག་པོ་ཉི་མས་མེ་ཁྱེར་གསལ་ཞེས་དོན་དམན་པའི་
མཐར་ཐུག་པ་སྲིན་བུ་མེ་ཁྱེར་གྱི་འོད་འཇལ་བ་ལྟ་བུ་དཔེ་དོན་མཆོག་དམན་གྱི་འགྱངས་ཆེས་པའི་
སྐྱོན་ཏེ། དེ་ལྟ་བུས་མཚོན་པར་བྱས་པའི་སྐྱོན་རྣམས་མཁས་པ་སྙན་ངག་སྦྱོར་བ་རྣམས་ཀྱིས་སྤང་
པར་བྱའོ །དེ་ཡང་ཇི་ལྟར་རྟགས་ལ་སོགས་པ་ཐ་དད་པ་ཡིན་ཁྱབ་མཉམ་ལ་མ་ནིང་འདི་འགྲོ་
སོགས་སྐྱོན་དུ་མི་འགྱུར་ཞིང་ངང་མོ་བཞིན་དུ་སོགས་སྐྱོན་དུ་འགྱུར་བས་སྤང་དགོས་པའི་རྒྱུ་མཚན་
ཅི་ཞེ་ན།མ་ནིང་འདི་འགྲོ་སོགས་ནི་དཔེ་དཔེ་ཅན་རང་བཞིན་གྱིས་རྟགས་ཐ་དད་ཡིན་ཡང་།མ་ནིང་
མཆོར་སྒེག་གིས་འགྲོ་བ་བུད་མེད་དཔེར་བྱས་པ་དང༌།བུད་མེད་སྤོབས་པ་ཆེན་པོས་སྨྲ་བ་སྐྱེས་པ་
དཔེར་བྱས་པ་དགོས་པའི་དབང་གིས་སྐྱོན་མེད་པའོ། །ངང་མོ་བཞིན་དུ་སོགས་ནི་དཔེ་དཔེ་ཅན་
རྟགས་མཚུངས་ཅི་རིགས་སུ་སྦྱོར་ཆོག་པ་ལ་དེ་ལས་ལྡོག་སྟེ་མི་མཚུངས་པར་ཆེད་དུ་སྦྱར་བ་འདི་ལྟ་
བུ་ནི་འཇིག་རྟེན་པའི་རྣ་བར་མི་སྙན་པས་སྐྱོན་ཉིད་དོ། །མཚོ་རྣམས་བཞིན་དུ་སོགས་ནི་ནམ་མཁའ་
ཕྱོགས་ཆའི་དབྱེ་བ་ཅན་མིན་པས་མང་ཚིག་མི་འཇུག་པ་མིན་ཡང་འདིར་ཚིག་མི་མཚུངས་པར་བྱས་
པས་སྐྱོན་ཡིན་ཞིང་། རིག་པ་རྣམས་སྒྲུབ་སོགས་ནི་རིག་པ་རྣམས་སྒྲུབ་པར་བྱེད་པ་ནི་ནོར་སྒྲུབ་པ་
བས་སྐྱན་ཡན་ཞང་
བཞིན་དུ་འབད་པས་སྒྲུབ་པར་བྱེད་ཞེས་རིག་པའི་བྱེ་བྲག་མང་པོ་སྒྲུབ་པ་དེ་ནོར་སྤྱི་སྒྲུབ་པ་དཔེར་
བྱས་པས་བྱེ་བྲག་ལ་མང་ཚིག་དང་།སྤྱི་ལ་གཅིག་ཚིག་ཐོབ་པ་སྒྲ་རིག་པའི་ལུགས་ཡིན་པས་སྐྱོན་དུ་
མི་འགྱུར་ཞིང༌། ས་གཞི་སྐྱོང་བ་ཁྱེད་བཞིན་དུ་སོགས་ནི་རྒྱལ་པོ་ལྟ་བུ་བརྗོད་བྱའི་དཔེ་ཅན་དེ་ལ་
བསྟོད་པའི་སྐབས་ཡིན་པས་སྐྱོན་དུ་མི་འགྱུར་ཞིང༌། ཉི་མ་བཞིན་དུ་སོགས་ནི་ཧ་ཅང་དཔེ་དོན་
མཆོག་དམན་འགྱངས་ཆེས་པས་སྐྱོན་དུ་འགྱུར་བ་ལྟ་བུ་མདོར་ན་མཁས་པ་སྙན་ངག་མཁན་བསྟན་
བཅོས་ཀྱི་སྐྱོན་ཡོན་རྟོགས་ནུས་པའི་བློ་དང་ལྡན་པས་ཐོས་པའི་སྐབས་སུ་མི་སྙན་ཞིང་དཔྱད་ན་སྐྱོན་
་གྲངས་སུ་བགྲང་རིགས་པ་ནི་དོར་བྱ་དང༌།དེ་ལས་ལྡོག་པ་བླང་བྱར་རིགས་པས་གཞུང་འདིར་
བརྗོད་པ་འདིས་མཚོན་ནས་བླང་དོར་གྱི་ཡུལ་གང་ཡིན་པ་སྙན་ངག་མཁན་མཁས་པ་རང་ཉིད་ཁོ་
130

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
ནས་བསམ་ཞིང་དཔྱད་པའི་སྒོ་ནས་སྐྱོན་ཡོན་གྱི་དབྱེ་བ་ཕྱེད་དགོས་པ་ལས་མཚན་ཉིད་འདི་ལྟ་བུའོ
ཞེས་མཐའ་གཅིག་ཏུ་ངེས་བཟུང་བྱས་ནས་བསྟན་དུ་ཡོད་པ་ནི་མ་ཡིན་ནོ་ཞེས་པའོ །
ནེ་བ་མཚུངས་པ་གསལ་བྱེད་ཀྱི་སྒྲའི་རྣམ་གྲངས་བཤད་པ་ལ། དངོས་བསྟན་དྲུག་ཅུ་རྩ་
ལྔ་པོ་རྒྱ་འགྲེལ་ལྟར་སྡེ་ཚན་གཉིས་སུ་ཕྱེས་པ་ནི་འདི་ལྟ་སྟེ བཞིན་ལྟར་ལྟ་བུ་ཇི་ལྟར་སྒྲ། །མཐུན་
མཚུངས་ཡང་དག་མཚུངས་དང་མཉམ། །ཡང་དག་གསལ་དང་ངེས་པར་གསལ། །རབ་གསལ་
གཟུགས་ཀྱི་ཟླ་བོ་དང༌། །གཉེན་པོ་དང་ནི་དགྲ་ཟླ་དང༌། །སོ་སོར་རྟོག་དང་འགལ་དང་འདྲ། །བལྟ་
བཅས་དང་ནི་བསླུ་བ་དང༌། །རིགས་མཐུན་རྗེས་སུ་སྨྲ་བ་དང་། །གཟུགས་བརྙན་དང་ནི་སོ་སོར་སྡེབ། །
གཟུགས་མཚུངས་མཉམ་དང་ཡང་དག་འཇལ། །མཚན་ཉིད་མཐུན་འདྲ་མཚུངས་པ་དང༌། །མཐུན་
ཕྱོགས་དཔེར་བྱས་དཔེ་དང་རྟོག །དམན་དང་ཅུང་ཟད་དམན་སོགས་དང༌། །རབ་ཏུ་སྨྲ་དང་སོ་སོར་
བཟློག །རིགས་མཐུན་མཉམ་བྱས་སྒྲ་དག་དང༌། །གང་ཡང་དམན་མིན་དོན་ཅན་ཚིག །འབྲུ་མང་པོ་
ཡི་ཚིག་སྡུད་ནི། །རི་བོང་མཚན་མའི་གདོང་ཅན་སོགས། །འགྲན་དང་རྒྱལ་དང་སྤང་བ་དང༌། །འཁུ་
དང་མི་མཐུན་སྒྲོག་པ་དང༌། །འཐབ་པ་དང་ནི་འཕྱ་བ་དང༌། །སྨ་འབེབས་བྱེད་དང་སྨོད་པ་དང༌། །ཅོ་
འདྲི་བ་དང་འགོག་པ་དང༌། །དགོད་དང་ཕྲག་དོག་མི་བཟོད་དང༌། །ཞེས་པ་རྣམས་སོ།།གཉིས་པ་ནི།
དེ་ཡི་སྐལ་བཟང་འཕྲོག་བྱེད་དང༌། །དེ་ཡི་མཛེས་པ་ཟུམ་བྱེད་དང༌། །དེ་དང་འགྲན་ལས་ཚར་གཅོད་
དང༌། །དེ་དང་མཚུངས་ལས་ལྷག་པར་འཛེགས། །དེ་ཡི་རྗེས་སུ་རྐང་འཇོག་དང༌། །དེ་ཡི་ནུས་པ་ལ་
འཇུག་དང༌། །དེ་ཡི་རྗེས་འགྲོ་རྗེས་སུ་འཆིངས། །དེ་ཡི་ངང་ཚུལ་དེ་འགོག་དང་། །དེ་ཡི་རྗེས་སུ་བྱེད་
ཅེས་པའི །སྒྲ་རྣམས་མཚུངས་པ་གསལ་བྱེད་ཡིན། །ཞེས་པ་འདི་རྣམས་ཀྱི་རྣམ་གསལ་དཔེར་
བརྗོད་ནི། མཚར་སྡུག་ལང་ཚོ་རྫོགས་པའི་གདོང༌། །ཉ་རྒྱས་ཟླ་བ་དག་པ་བཞིན། །ཞེས་བཞིན་
ཟའི་ཕང་པར་འཛེགས་འོས་པའི །གླུ་དབྱངས་སྙན་པ་རྒྱུད་མངས་ལྟར། །ཞེས་ལྟར། གཟི་བརྗིད་
མཚུངས་པ་མེད་པའི་བྱིན། །ཉི་མ་ལྟ་བུར་ལྷམ་མེར་འབར། །ཞེས་ལྟ་བུ། ནམ་མཁའི་ཕ་མཐའ་འདི་
ཇི་ལྟར །ཟབ་ཡངས་མཁྱེན་པའི་མཐའ་མི་མངོན། །ཞེས་ཇི་ལྟར། དག་ཅིང་བཟང་བའི་སྤྱོད་པ་
འདི། །འཛམ་བུ་ཆུ་བོའི་གསེར་དང་མཐུན། །ཞེས་མཐུན། ལང་ཅན་དང་མཛེས་མའི་དཔལ། །
131

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དགའ་དང་གྲགས་པ་འགྲོགས་པས་མཚུངས། །ཞེས་མཚུངས།རོལ་བཅས་དགོད་པ་རྩེ་དགའི་
འཛུམ། །ཀུནྡའི་ཕུང་པོར་ཡང་དག་མཚུངས། །ཞེས་ཡང་དག་མཚུངས། རིན་ཆེན་ཁང་བཟང་
བརྩིགས་པའི་སྤོ། །མཐོར་བསྙེགས་ལྷུན་པོའི་སྲིད་དང་མཉམ། །ཞེས་མཉམ།བཙུན་མོའི་མཚར་
སྡུག་བཞིན་རས་ཀྱིས། །ཟླ་བའི་མཛེས་པ་ཡང་དག་གསལ། །ཞེས་ཡང་དག་གསལ། གྲངས་མེད་
འཁོར་གྱི་འདུ་འགོད་འདིས །རྒྱུ་སྐར་ཕྲེང་བ་ངེས་པར་གསལ། །ཞེས་ངེས་གསལ མཁུར་ཚོས་
དཀར་དམར་འཛུམ་འོད་ཀྱིས། །པདྨ་གཞོན་ནུའི་དཔལ་རབ་གསལ། །ཞེས་རབ་གསལ།ཀཻ་ལཱ་ཤ་ཡི
ས་འཛིན་དབང༌། །གླང་པོ་འདི་ཡི་གཟུགས་ཀྱི་ཟླ། །ཞེས་གཟུགས་ཀྱི་ཟླ་བོ། གཞོན་ནུ་འགྲམ་པ་
རབ་མཛེས་པས། །ཙམ་པ་ཀ་འདབ་གཉེན་པོ་བྱེད། །ཅེས་གཉེན་པོ། རིན་ཆེན་རྐང་གདུབ་སིལ་
སིལ་སྒྲ། །འོག་ལྤགས་དྲིལ་བུའི་དགྲ་ཟླ་བྱེད། །ཅེས་དགྲ་ཟླ། མཛེས་མའི་མཆུ་སྒྲོས་དམར་པོ་དང༌། །
བིམྦའི་ཡལ་འདབ་སོ་སོར་རྟོག །ཅེས་སོ་སོར་རྟོག །འགྲམ་པ་བུང་བའི་དབྱངས་ལྡན་པ། །སོ་
གཉིས་འདི་དག་དཔྱིད་དང་འགལ། །ཞེས་འགལ་བ། མི་བདག་གྲགས་པའི་ཁོར་ཡུག་ནི། །འཆི་
མེད་ལམ་གྱི་མཐའ་དང་འདྲ། །ཞེས་འདྲ་པ།མཚར་སྡུག་ལྡན་པའི་སྨིན་མ་དག །ཨུཏྤལ་ནགས་ཀླུང་
འདྲ་བར་མཐོང༌། །ཞེས་འདྲ་བར་མཐོང༌། ག་བུར་དོ་ཤལ་རབ་དགོད་པས །རྒྱུ་སྐར་ཕྲེང་བའི་
མཛེས་པ་བསླུ། །ཞེས་བསླུ་བ། སྦྱིན་མང་གདུད་མེད་རྒྱལ་པོ་ཁྱེད། །དཔག་བསམ་ཤིང་གི་རིགས་སུ་
མཐུན།།ཞེས་རིགས་མཐུན།སྙན་པའི་ངག་ལྡན་ཁྱེད་ཀྱི་ཚིག །དབྱངས་ཅན་གཏམ་གྱི་རྗེས་སུ་སྨྲ།།
ཞེས་རྗེས་སུ་སྨྲ།སྐྱོན་མེད་ལུས་ཅན་མ་ཁྱོད་ཀྱི། །འདྲེན་བྱེད་པདྨའི་གཟུགས་བརྙན་ཅན། །ཞེས་
གཟུགས་བརྙན།འོ་མ་འཛིན་པའི་ཁུར་དག་དང༌། །གླང་ཆེན་མྱོས་བུམ་སོ་སོར་སྡེབ། །ཅེས་སོ་སོར་
སྡེབ གླང་པོ་མྱོས་པའི་འགྲམ་ལང་པ། །དཔྱིད་ཀྱི་དཔལ་དང་གཟུགས་མཚུངས་ཉིད། །ཅེས་
གཟུགས་མཚུངས། བསོད་ནམས་ཚོགས་ནི་གྲངས་མེད་པ། །གངྒཱའི་ཀླུང་གི་བྱེ་མར་མཉམ། །ཞེས་
མཉམ་པ།མཐོན་མཐིང་རལ་བའི་ཐོར་ཅོག་གིས། །དབང་སྔོན་ལྷུན་པོ་ཡང་དག་འཇལ། །ཞེས་ཡང་
དག་འཇལ། འཚོ་བྱེད་མཁས་པའི་སྨན་ནུས་དང༌། །འཆི་མེད་བདུད་རྩི་མཚན་ཉིད་མཐུན། །ཞེས་
མཚན་ཉིད་མཐུན།གྲིབ་མ་སྣུབ་པའི་ས་སྐྱོང་འདི། །ལྗོན་ཤིང་རྒྱས་པའི་དཔལ་དང་འདྲ། །ཞེས་འདྲ་བ།
132

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
གཟུགས་ཅན་མ་ཡི་ཟུར་མིག་མདའ། །ཡིད་སྲུབས་ལོངས་སྤྱོད་དག་དང་མཚུངས། །ཞེས་མཚུངས།
མཛེས་མའི་ཁ་ཡི་དྲི་ཞིམ་དང་། །མཐུན་ཕྱོགས་མ་ལ་ཡ་ཡི་རྫི །ཞེས་མཐུན་ཕྱོགས། ཨུཏྤལ་སྔོན་
པོའི་ནགས་ཀྱི་ཚལ། །ཁྱོད་ཀྱི་མིག་མཛེས་དཔེ་རུ་བྱས། །ཞེས་དཔེར་བྱས། ཨ་མྲའི་འཁྲི་ཤིང་གཡོ་
ལྡན་ནི། །སྡུག་གུ་མ་ཡི་གཟུགས་ཀྱི་དཔེ། །ཞེས་དཔེ། རྩེ་དགའ་རོལ་བའི་འཛུམ་གྱི་ཕྲེང༌། །རབ་
དཀར་ཁ་བའི་འོད་ལ་རྟོགཞེས་རྟོག་པ། ཆེན་པོའི་རལ་བར་རྟོག་ཉལ་པའི། །ཞབས་སེན་ཟླ་ཚེས་
གཞོན་ནུར་སེམས། །ཞེས་སེམས་པ།མཐུན་གྲོགས་དགའ་བའི་འཛུམ་མདངས་འོད། །ཟླ་བའི་འོད་
ལས་དམན་པ་ཙམ །ཞེས་དམན་པ་ཙམ། མཚུངས་པ་མེད་པའི་གཟི་བྱིན་འདི། །ཉི་མའི་འོད་ལས་
ཅུང་ཟད་དམན། །ཞེས་ཅུང་ཟད་དམན། མཆོད་རྫས་རྣམ་པ་མང་པོ་འདི། །ཀུན་བཟང་མཆོད་པའི་
སྤྲིན་རྒྱ་མཚོ། །ཞེས་རྒྱ་མཚོ། བརྡ་སྤྲོད་གཞུང་བརྒྱ་སྨྲ་བ་ཁྱོད། །ངེས་པར་ལྷ་ཡི་དྲང་སྲོང་རིགས། །
ཞེས་རིགས། དྲི་ཟའི་ཕང་འགྲོའི་དབྱངས་འདི་ནི། །ཁུ་བྱུག་བུ་མོར་རབ་ཏུ་སྨྲ། །ཞེས་རབ་ཏུ་སྨྲ།
གདོང་དང་ཟླ་བ་མིག་མཛེས་དང་།།རི་དྭགས་མཚན་མས་སོ་སོར་བཟློག།ཅེས་སོ་སོར་བཟློགསྲིད་
པའི་ཉོན་མོངས་འདི་དག་ཀུན། །ནག་པོ་བརྩེགས་པ་དང་རིགས་མཐུན། །ཞེས་རིགས་མཐུན། ནམ་
མཁའི་ཁྱོན་དང་སེམས་ཅན་ཁམས། །ཁྱོད་ཀྱི་ཐུགས་རྗེའི་མཐའ་མཉམ་བྱས །ཞེས་མཉམ་བྱས
ལྷ་ཅིག་ཁྱོད་དང་ཐམས་ཅད་སྒྲོལ། །ལག་པ་སྦྱིན་པའི་ཕྱོགས་སུ་ཡངས། །ཞེས་ཕྱོགས་སུ་ཡངས་པ་
ཆོས་མཐུན་པ། ཀུན་གྱི་ཐུན་མོང་ལོངས་སྤྱོད་པ། །གཡོན་མ་འདི་དང་ཆུ་ཀློང་ངོ༌། །ཞེས་ཆོས་ཐུན་
མོང་དང༌། རྒྱལ་བ་ལྗོན་པ་མྱ་ངན་མེད། །འཇིག་རྟེན་གྲིབ་བསིལ་ཕན་པར་བརྩོན། །ཞེས་གྲིབ་མ་
མཚུངས་པའོ །གངས་རིའི་ལུས་ལྡན་ཟླ་བའི་གདོང་པ་ཅན། །ཨུཏྤལ་སྤྱན་གྱིས་ཀུན་གཟིགས་
བིམྦའི་མཆུ། །འཛུམ་པའི་གླུ་དང་པད་རྩའི་ལག་པ་ཡིས། །བརྡུངས་པའི་རྒྱུད་མངས་དབྱངས་སུ་འདི་
ན་སྙན། །རི་བོང་མཚན་མའི་གདོང་ཅན་ཞེས་པ་འདི་ནི་འབྲུ་མང་པོའམ་གཞན་དོན་གྱིས་བསྡུ་བ་སྟེ་
གདོང་དང་ཟླ་བ་གཉིས་ཚིག་བསྡུས་པས་དེ་གཉིས་ཀར་མི་འཇུག་པར་ཟླ་བ་ལྟ་བུའི་གདོང་ཅན་གྱི་
བུད་མེད་ཅིག་ལ་འཇུག་པ་ལྟར་འདིར་ཡང་ལུས་གངས་བསྡུམ་པའི་སྐུ་ཅན་ཟླ་གདོང་བསྡུས་པའི་
ཞལ་རས་ཅན།ཨུཏྤལ་དང་མིག་བསྡུས་པའི་སྤྱན་ཅན།བིམ་མཆུ་བསྡུས་པའི་མཆུ་སྒྲོས་ཅན།འཛུམ་
133

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གླུ་བསྡུས་པའི་གླུ་དབྱངས་ཅན། ལག་པད་བསྡུས་པའི་ཕྱག་སོགས་དེ་ལྡན་གྱི་ཚངས་སྲས་མར་
འཇུག་གོ། །བརྡ་སྤྲོད་ཀྱི་ཚིག་སྡུད་དང་ཅུང་ཟད་མི་འགྲིག་སྟེ།ཅེས་ན་འདིར་མཚུངས་གསལ་སྟོན་པ་
གང་ཞིག་དེས་མི་སྟོན་པས་སོ། །སོར་མོས་བསྐུལ་བའི་རྒྱུད་མངས་སྒྲ། །མགྲིན་པའི་གླུ་དང་ཕན་ཚུན་
འགྲན། །ཞེས་འགྲན་པ། ཁྱེད་གདོང་པདྨ་གཏམ་མེད་ལས། །ཅི་ཕྱིར་མི་རྒྱལ་བཞིན་བཟང་མ། །
ཞེས་རྒྱལ་བ། ཟླ་བའི་དཀར་པ་ལ་སྡང་བའི །རྒྱལ་པོའི་གྲགས་པས་ཁྱབ་པར་གྱུར། །ཞེས་སྡང་བ།
ཕུར་བུའི་བློར་ཡང་འཁུ་བ་ཡི། །དྲུག་ཤེས་བློན་པོའི་སྤྱོད་ཚུལ་བཀྲ། །ཞེས་འཁུ་བ། གཞོན་ནུའི་
གདོང་དང་ཆུ་སྐྱེས་གཉིས། །མཛེས་ཕུལ་སུ་ཆེར་མི་མཐུན་སྒྲོགས། །ཞེས་མི་མཐུན་སྒྲོག འདོད་མའི་
མཁུར་ཚོས་མཚམས་སྤྲིན་གཉིས། །དམར་བའི་ཕུན་ཚོགས་ལ་རབ་འཐབ། །ཅེས་འཐབ། རིགས་
བཟང་མ་ཡི་ཁ་ཡི་དྲི། །ཨུཏྤལ་ངད་ལ་འཕྱ་བར་བྱེད། །ཅེས་འཕྱ་བ། འཕོང་སྐྱེན་སྣ་ལྔ་བྱང་ཁྱོད་
ཀྱིས། །རཱ་མ་ཎ་ཡང་སྨྲ་འབེབས་སོ །ཞེས་སྨ་འབེབས་པ། དཔའ་བའི་ཁྱད་པར་གྱིས་སྲིད་སྒྲུབ། །
དགྲ་ཐབས་ཅན་གྱི་དྲེགས་པ་སྨོད། །ཅེས་སྨོད་པ། མཛེས་པའི་རང་བཞིན་ས་སྟེང་སྐྱེས །འཆི་མེད་
བུ་མོར་ཅོ་འདྲི་མ། །ཞེས་ཅོ་འདྲི་བ། སྙན་པར་གྲགས་པའི་སྒྲ་ཆེན་པོས། །དབྱར་ལས་སྐྱེས་པའི་རྔ་
ཡང་འགོག །ཅེས་འགོག་པ། ཀུན་གྱི་བྱེད་པོ་མཐུ་ལྡན་ཁྱོད། །ཚངས་པ་ལ་ཡང་དགོད་དུ་འགྲོ། །
ཞེས་དགོད་པ། མིག་ཟུར་རྣ་བའི་ཨུཏྤལ། །གསར་པའི་དཔལ་ལ་ཕྲག་དོག་བྱེད། །ཅེས་ཕྲག་དོག །
རི་བོང་ཅན་གྱི་རྒྱགས་པ་ལ།།བཞིན་གྱི་དཀྱིལ་འཁོར་མི་བཟོད་བྱེད།།ཅེས་མི་བཟོད་པའོ།།
སྡེ་ཚན་གཉིས་པ་དཔེ་དོན་གཉིས་མཚུངས་པ་བརྗོད་ཚུལ་གྱི་སྒྲ་རང་དངོས་ནས་རབ་
བརྟགས་ཀྱི་རྣམ་གསལ་ཅན་ནི། བདེ་ཞིང་འབྱོར་པས་ལྷ་གནས་ཀྱི། །ལོངས་སྤྱོད་སྐལ་བཟང་
འཕྲོག་པར་བྱེད། །ཅེས་སྐལ་བཟང་ཕྲོག་བྱེད།གྲགས་པ་དཀར་བས་ཟླ་བ་ཡི། །འོད་ཟེར་མཛེས་པ་
ཟུམ་པ་བྱེད། །ཅེས་ཟུམ་པར་བྱེད། ཁྱོད་གདོང་ཟླ་བ་ལ་འགྲན་པས། །པདྨའི་མཛེས་པ་ཚར་གཅོད་དོ། །
ཞེས་འགྲན་ལས་ཚར་གཅོད། མཛོད་སྤུའི་དཀར་བས་ཟླ་བ་དང༌། །མཚུངས་པ་ལས་ཀྱང་ལྷག་པར་
འཛེགས། །ཞེས་མཚུངས་ལས་ལྷག་པར་འཛེགས། མཁས་པ་རྒྱན་དྲུག་མཆོག་གཉིས་ཀྱི། །རྗེས་སུ་
རྐང་པ་འཇོག་པར་བྱེད། །ཅེས་ལམ་ལ་རྐང་འཇོགདབང་པོ་ཐམས་ཅད་མྱོས་བྱེད་པའི། །མཛེས་མ་
134

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཆང་གི་ནུས་པར་འཇུག །ཅེས་ནུས་འཇུག །དབྱར་གྱི་མྱུ་གུའི་ནགས་ཀླུང་མདངས། །རྨ་བྱའི་མགྲིན་
པའི་རྗེས་སུ་འགྲོ །ཞེས་རྗེས་སུ་འགྲོ། ཁྱོད་ཀྱི་སྙན་པ་རིང་འགྲོ་པས། །ཉི་ཟླའི་གྲགས་པ་རྗེས་སུ་
འཆིངས། །ཞེས་རྗེས་འཆིང༌། ལང་ཚོ་དང་པོར་བབ་པ་ཡི། །ན་ཆུང་དཔྱིད་ཀའི་ངང་ཚུལ་འཛིན། །
ཞེས་ངང་ཚུལ་འཛིན། །གཞོན་ནུའི་ལུས་ཀྱི་རེག་བྱ་ཡིས། །པདྨའི་འཇམ་དང་མཉེན་པ་འགོག །ཅེས་
འགོག་པ། བློ་གྲོས་པདྨོ་ཁ་བྱེ་བ། །འཇམ་དཔལ་གཞོན་ནུའི་རྗེས་སུ་བྱེད། །ཅེས་རྗེས་སུ་བྱེད་པ་སྟེ་
གཞུང་གི་དངོས་བསྟན་དྲུག་ཅུ་རྩ་ལྔ་དང༌།རྒྱ་འགྲེལ་ལས་ལྔ་བཅས་དཔེར་བརྗོད་བདུན་ཅུ་པོ་འདི་
རྣམས་མཚུངས་པ་གསལ་བྱེད་ཀྱི་སྒྲ་ཡིན་ནོ། །འོན་ཀྱང་དེ་ལྟར་བཤད་པའི་མཚུངས་གསལ་གྱི་སྒྲ་དེ་
རྣམས་ཁོ་ནས་གསལ་བར་བྱས་པ་ལས་གཞན་པའི་དཔེ་རྒྱན་མི་སྲིད་པ་ལྟ་བུ་ནི་མིན་ཏེ། གཞུང་
འདིར་བསྡུས་དང་། ཕུལ་བྱུང་། རབ་བརྟགས། ཐེ་ཚོམ། གཏན་འབེབ། དགག་དཔེ་དེ་ཉིད་བརྗོད་
དཔེ། ཟླ་བོ་དངོས་པོ། མཚུངས་སྦྱོར་གྱི་དཔེ་སོགས་མང་པོ་ཞིག་ལའང་མཚུངས་གསལ་གྱི་སྒྲ་འདི་
རྣམས་མ་ཡིན་པའི་བརྗོད་ཚུལ་རྣམ་པ་གཞན་གྱིས་གསལ་པར་བྱས་པ་དངོས་སུ་མཐོང་པ་དང་།ཡང་
ལྡོག་པ་ཅན་སོགས་རྒྱན་གཞན་གྱི་སྐབས་སུའང་མཚུངས་གསལ་གྱི་སྒྲ་འདི་རྣམས་ལས་འགའ་ཞིག་
གིས་དཔེ་དོན་མཚུངས་པ་གསལ་བར་བྱས་པ་ཡོད་མོད་ཀྱི།དེ་དག་ལ་རང་རང་གི་ཁྱད་ཆོས་མི་འདྲ་
བ་ཡོད་པའི་ཕྱིར་དཔེ་རྒྱན་དང་ཟློས་པར་མི་འགྱུར་བ་སོགས་ཀྱི་གནད་ཤེས་པར་བྱའོ།།
༈གསུམ་པ་གཟུགས་ཅན་ནམ།ངོ་བོ་ཅན་ནམ།ཚུལ་ཅན་གྱི་རྒྱན་ལ་གསུམ།མཚན་ཉིད་
ཀྱིས་མདོར་བསྟན་སྦྱོར་བ་དང་བཤད་པ་ཅི་རིགས་ཀྱིས་བཤད། དཔེ་རྒྱན་དང་མཐུན་མོང་གི་དོན་
བསྡུ་བའོ །དང་པོ་མཚན་ཉིད་ཀྱིས་མདོར་བསྟན་ནི། ཐ་དད་སྣང་མིན་གྱུར་པ་ཡི། །དཔེ་ཉིད་དག་
ནི་གཟུགས་ཅན་འདོད། །ཅེས་པ་དཔེ་ཅན་ཐ་དད་དུ་བཀོད་ནས་དེ་གཉིས་འདྲ་བ་ཙམ་བརྗོད་པ་དཔེ་
རྒྱན་ལྟ་བུ་མ་ཡིན་པར། ཐ་དད་དུ་སྣང་བ་མ་ཡིན་པར་གྱུར་པའི་དཔེ་རྒྱན་དེ་ལ་ནི་དཔེ་ཅན་དཔེ་ཡི་
གཟུགས་སུ་བཀོད་པས་གཟུགས་ཅན་ནམ། དཔེ་ཅན་དཔེ་ཡི་ངོ་བོར་བཀོད་པས་ངོ་བོ་ཅན་ནམ།
དཔེ་ཅན་དཔེའི་ཚུལ་དུ་བཀོད་པས་ཚུལ་ཅན་གྱི་རྒྱན་ཞེས་ཀྱང་བྱ་སྟེ་སྦྱོར་ཚུལ་མི་འདྲ་བའི་དཔེ་རྒྱན་
གྱི་སྡེ་ཚན་ལོགས་པ་ཞིག་གོ། །
135

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཉིས་པ་སྦྱོར་བ་བཤད་པ་ཅི་རིགས་ཀྱིས་བཤད་པ་ལ་རྣམ་གྲངས་ཉི་ཤུ་ལས་དང་པོ་
བསྡུས་པའི་གཟུགས་ཅན་ནི།དཔུང་པ་འཁྲི་ཤིང་ལག་པ་ནི། །པདྨ་རྐང་པ་ཡལ་འདབ་བོ། །ཞེས་
དཔེ་ཅན་དཔུང་པའང་ཡིན་ལ་དཔེ་འཁྲི་ཤིང་ཡང་ཡིན་པའི་གཞི་མཐུན་མཚུངས་པ་བརྗོད་པར་འདོད་
པས་དཔུང་པ་དང་འཁྲི་ཤིང་གཉིས་ཀྱི་བར་ནས་དྲུག་པ་དང༌། དེ་བཞིན་ལག་པ་དང་པདྨའི་གཞི་
མཐུན་མཚུངས་པར་བརྗོད་ཕྱིར་ལག་པ་དང་པདྨའི་བར་ནས་རྣམ་དབྱེ་དྲུག་པ་དང༌། རྐང་པ་དང་
ཡལ་འདབ་ཀྱི་གཞི་མཐུན་བརྗོད་པའི་དེ་གཉིས་ཀྱི་བར་ནས་དྲུག་སྒྲ་སྟེ་དེ་ཐམས་ཅད་ལས་འཛིན་པའམ།
ཁྱད་པར་གྱི་བསྡུ་བས་གཞི་མཐུན་དུ་བྱས་ནས་བསྡུས་པའི་ཕྱིར་བསྡུས་པའི་གཟུགས་ཅན་།།
གཉིས་པ་མ་བསྡུས་པའི་གཟུགས་ཅན་ནི། ལག་པའི་འཁྲི་ཤིང་སོར་མོ་རྣམས། །ཡལ་
འདབ་སེན་མོའི་འོད་ཟེར་ནི། །མེ་ཏོག་ཏུ་གྱུར་དཔྱིད་ཀྱི་དཔལ། །ཁྱོད་ནི་ངེད་ལ་མངོན་སུམ་རྒྱུ། །
ཞེས་པ་འདི་ནི་མ་བསྡུས་ཏེ། སྔ་མ་བསྡུས་པའི་གཟུགས་ཅན་ནོ །ཞེས་ལག་པའི་འཁྲི་ཤིང་སོར་མོ་
རྣམས་ཀྱི་ཡལ་འདབ་སེན་མོའི་འོད་ཟེར་གྱི་མེ་ཏོག་ཏུ་གྱུར་བའི་མཛེས་མ་དཔྱིད་ཀྱི་དཔལ་ཁྱོད་ནི
ངེད་ལ་ལྐོག་ཏུ་མ་གྱུར་པར་མངོན་སུམ་དུ་རྒྱུའོ །ཞེས་པ་འདི་ནི་ལག་པའི་འཁྲི་ཤིང་ཞེས་ལག་པ་
དང་འཁྲི་ཤིང་གི་བར་ནས་དྲུག་སྒྲ་མ་བསྡུས་པ་སོགས་ཀྱིས་མ་བསྡུས་པའི་གཟུགས་ཅན་དང་།
དཔེར་བརྗོད་སྔ་མར་བསྡུས་པས་བསྡུས་གཟུགས་ཞེས་སྔར་བཤད་ཟིན་ལྟར་།།
གསུམ་པ་བསྡུས་ཤིང་མ་བསྡུས་པ་ནི།བཞིན་ཟླ་འཛུམ་པའི་ཟླ་འོད་ཅེས། །གཟུགས་ཅན་
བསྡུས་དང་མ་བསྡུས་པའོ། །ཞེས་བཞིན་དང་ཟླ་བའི་བར་ནས་རྣམ་དབྱེ་དྲུག་པ་བསྡུས་ཤིང༌།འཛུམ་
དང་ཟླ་འོད་ཀྱི་བར་གྱི་དྲུག་སྒྲ་འཛུམ་པའི་ཟླ་འོད་ཅེས་མ་བསྡུས་པས་གཟུགས་ཅན་བསྡུས་ཤིང་མ
བསྡུས་པའོ །
བཞི་པ་མཐའ་དག་གཟུགས་ཅན་ནི། སོར་མོ་དམར་བའི་འདབ་ཕྲེང་དང༌། །སེན་མོའི་
འོད་ཀྱི་གེ་སར་ཅན །ཁྱོད་ཀྱི་ཞབས་ཀྱི་ཆུ་སྐྱེས་ནི། །ས་སྐྱོང་རྣམས་ཀྱི་སྤྱི་བོར་འཛིན། །ཀྱེ་མི་ཡི་
བདག་པོ་ཞེས་བོད་ནས་ཁྱོད་ཀྱི་ཞབས་ཀྱི་སོར་མོ་རབ་ཏུ་དམར་བའི་འདབ་མའི་ཕྲེང་བ་དང༌། སེན་
མོའི་འོད་ཀྱི་གེ་སར་གསལ་བ་ཅན་མིའི་བདག་པོ་ཁྱོད་ཀྱི་ཞབས་ཀྱི་འདམ་སྐྱེས་པདྨ་ནི་ས་གཞི་སྐྱོང་
136

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
བ་རྒྱལ་ཕྲན་རྣམས་ཀྱི་སྤྱི་བོར་ཅོད་པན་གྱི་ཚུལ་དུ་འཛིན་། །དེ་བཤད་པ་ནི། སོར་མོ་ལ་སོགས་
འདབ་སོགས་དང༌། །རྐང་པས་པདྨ་ཉིད་བྱས་ནས །དེ་འོས་གནས་སུ་རྣམ་བཀོད་པ། །འདི་ནི་
མཐའ་དག་གཟུགས་ཅན་ཉིད། །ཡན་ལག་སོར་མོ་དང་ལ་སོགས་པས་སེན་མོའི་འོད་འདབ་མ་དང༌།
སླར་ཡང་སོགས་ཁོང་ནས་སེན་མོའི་འོད་གེ་སར་དུའང་བྱས་ལ། ཡན་ལག་ཅན་དཔེར་བྱ་རྒྱལ་པོའི་
རྐང་བ་དཔེ་པདྨར་བཀོད་ཅིང་གཉིས་ཀ་གཟུང་བར་འོས་པའི་གནས་སྤྱི་བོར་འཛིན་པ་བརྗོད་ནས་
དཔེར་བྱའི་ཡན་ལག་ཅན་དཔེའི་ཡན་ལག་ཅན་དུ་བཀོད། དཔེར་བྱའི་ཡན་ལག་རྣམས། དཔེའི་
ཡན་ལག་ཏུ་བཀོད།གཉིས་ཀ་བཟུང་བར་འོས་པའི་གནས་སུ་མཚུངས་པར་སྨོས་པ་སོགས་མདོར་ན་
ཁྱད་གཞི་ཁྱད་ཆོས་མཐའ་དག་གི་སྒོ་ནས་དཔེ་ཅན་དཔེའི་གཟུགས་སུ་བཀོད་པས་ན་མཐ
གཟུགས་ཅན་།།
ལྔ་པ་ཆ་ཤས་གཟུགས་ཅན་ནི། གཏུམ་མོ་གློ་བུར་ཉིད་དུ་ནི། །ཁྱོད་གདོང་མཆུ་ཡི་ཡལ་
འདབ་གཡོ། །རྔུལ་གྱི་ཆུ་ཡི་ཐིག་པ་ཡི། །དོག་པ་མུ་ཏིག་འོད་ཅན་འཛིན། །ཀྱེ་གཏུམ་མོ་ཞེས་བུད་
མེད་ཁྲོས་པ་ལ་བོས་ནས་གློ་བུར་དུ་རྒྱུ་མེད་པར་ཏེ་ཁྲོས་པའི་གནས་མ་ཡིན་པ་ལ་མཆུ་ཡི་ཡལ་འདབ་
གཡོ་བས་ཁྲོ་བར་སྟོན་ཅིང་ཁྲོ་བ་ལས་སྐྱེས་པའི་རྔུལ་ཆུའི་ཐིགས་པའི་དོག་པ་མུ་ཏིག་གི་འོད་ཅན་
དཀར་བ་འཛིན་ནོ། །དེ་བཤད་པ། འདིར་ནི་རྔུལ་ཆུ་དོག་པར་བྱས། །མཆུ་ཡང་ཡལ་འདབ་ཉིད་
བྱས་ཀྱི།།གདོང་ནི་རྣམ་པ་གཞན་མ་བྱས།།དེ་ཕྱིར་ཆ་ཤས་གཟུགས་ཅན་།།སྐབས་འདིར་ནི་གདོང་
གི་ཆ་ཤས་སམ་ཡན་ལག་ཏུ་གྱུར་པ་རྔུལ་ཆུ་དོག་པ་དང་མཆུ་ཡལ་འདབ་ཀྱི་གཟུགས་སུ་བཀོད་ནས་
ཆ་ཤས་ཅན་ནམ་ཡན་ལག་ཅན་གདོང་ནི་དཔེའི་རྣམ་པ་གཞན་གྱི་གཟུགས་སུ་མ་བྱས་པ་དེའི་ཕྱིར་ཆ་
ཤས་གཟུགས་ཅན་ཞེས་བྱའོ། །
དྲུག་པ་ཆ་ཤས་ཅན་གྱི་གཟུགས་ཅན་ནི།གདོང་པའི་འདམ་སྐྱེས་སྨིན་འཁྱོག་ཅིང་། །རྔུལ་
གྱི་ཆུ་ནི་ཟག་པ་དང༌། །མིག་དག་ཀུན་ཏུ་དམར་བ་འདིས། །མྱོས་པའི་གནས་སྐབས་གསལ་བར་
བྱེད། །ཅེས་ཁྱོད་ཀྱི་གདོང་པའི་འདམ་སྐྱེས་ཏེ་པདྨ་དང་སྨིན་མ་འཁྱོག་གམ་གཡོ་ཞིང་རྔུལ་ཆུའི་
ཐིགས་པ་ཟག་པ་དང༌། མིག་སྤྲིན་ཅུང་ཟད་དམར་བ་ལ་སོགས་པ་འདི་རྣམས་ཀྱིས་སྐྱེས་བུ་ལང་ཚོ་
137

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཅན་བུད་མེད་མཛེས་མ་ལ་བག་མེད་དུ་རྩེས་པ་ལས་བྱུང་བའི་དགའ་བའི་ཁྱད་པར་འདོད་པའི་
ཆགས་པས་མྱོས་པའི་གནས་སྐབས་གསལ་བར་བྱེད་དོ །དེ་བཤད་པ་ནི། འདིར་ནི་གདོང་བའི་ཆ་
ཤས་དག །རྣམ་འགྱུར་མ་བྱས་གདོང་པ་ཉིད། །པདྨར་བཀོད་བྱས་དེས་ན་འདི། །ཆ་ཤས་ཅན་གྱི་
གཟུགས་ཅན་ནོ།།དཔེར་བརྗོད་པ་འདི་ནི་གདོང་པའི་ཆ་ཤས་སམ་ཡན་ལག་སྨིན་མ།རྔུལ་ཆུ།མིག་
རྣམས་དཔེའི་གཟུགས་སུ་བཀོད་པའི་རྣམ་འགྱུར་མ་བྱས་པར་ཆ་ཤས་ཅན་ནམ། ཡན་ལག་ཅན་
གདོང་པ་ཉིད་འདམ་སྐྱེས་པདྨའི་གཟུགས་སུ་བཀོད་པར་བྱས་པ་དེས་ན་ཆ་ཤས་ཅན་གྱི་གཟུགས་
ཅན་།།
བདུན་པ་ཡན་ལག་གཟུགས་ཅན་ནི། མཛེས་མ་མྱོས་པའི་མཁུར་ཚོས་དམར། །མིག་གི་
ཨུཏྤལ་དམར་པོ་ཅན། །ཁྱོད་ཀྱི་གདོང་གིས་སྐྱེ་བོ་ནི། །འདི་ཡང་དམར་བའི་རང་བཞིན་བྱས། །
མཛེས་མ་ཞེས་བོད་ནས་ཆགས་པས་མྱོས་པའི་མཁུར་ཚོས་དམར་ཞིང་མིག་གི་ཨུཏྤལ་དམར་པོ་ཅན་
ཁྱོད་ཀྱི་གདོང་པའི་རྣམ་འགྱུར་གསལ་བ་འདིས་རང་ཉིད་དམར་བ་མ་ཟད་སྐྱེ་བོ་འདོད་ཆགས་ཅན་
ཁྱོད་ལ་ཅི་དགར་འཇུག་པར་འདོད་པ་འདི་ཡང་ཆགས་པས་ཅི་ཡང་དམར་བའི་རང་བཞིན་ནམ་
འདོད་ཆགས་ལས་བྱུང་བའི་རྣམ་འགྱུར་ཅན་དུ་བྱས་སོ། །དེ་བཤད་པ། དེ་ལྟར་འདི་ནི་གཉིས་
སོགས་ཀྱི །ཡན་ལག་རྣམས་ཀྱང་གསལ་བྱེད་པས། །འདི་ནི་ཡན་ལག་གཅིག་གཟུགས་ཅན། །དེ་
གནམས
ལྟར་སྦྱར་བས་མཚོན་ནས་ཡན་ལག་གཟུགས་ཅན་གྱི་རྒྱན་འདིའི་ནང་གསེས་བྱེ་བྲག་གཞན་ཡང་
ཡན་ལག་གམ་ཆ་ཤས་གཉིས་གཟུགས་སུ་བཀོད་པས་ཡན་ལག་གཉིས་གཟུགས་དང༌། གསུམ་
བཀོད་པས་གསུམ་གཟུགས་ནས་ཡོད་དོ་ཅོག་གཟུགས་སུ་བཀོད་པའི་བར་དུ་སྦྱར་ཆོག་པ་ཡིན་ནོ། །
ཞེས་མཚོན་ཞིང་གསལ་བར་བྱེད་པ་ལ་གཞུང་འདི་ནི་ཡན་ལག་ཅན་གདོང་པ་དང་ཡན་ལག་མཁུར་
ཚོས་སོགས་གཟུགས་སུ་མ་བཀོད་པར་མིག་གཅིག་པུ་གཟུགས་སུ་བཀོད་པས་ཡན་ལག་གཅིག་
གཟུགས་སོ །འདི་དང་ཆ་ཤས་གཟུགས་ཀྱི་དབྱེ་བ་ནི།ཆ་ཤས་དང་ཡན་ལག་གཉིས་ལ་དབྱེ་བ་མེད་
ཀྱང༌།འདིར་ཡན་ལག་གམ་ཆ་ཤས་གཅིག་གཟུགས་སུ་བཀོད་པས་གཅིག་གཟུགས། གཉིས་བཀོད་
པས་གཉིས་གཟུགས། གསུམ་བཀོད་པས་གསུམ་གཟུགས། །ཆ་ཤས་སམ་ཡན་ལག་ཡོད་ཅོག་
138

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
བཀོད་པས་ཐམས་ཅད་གཟུགས་སུ་བཀོད་པའམ་མཐའ་དག་གཟུགས་ཅན་ཞེས་པའི་ཕྱི་མ་འདི་དང་
ཆ་ཤས་གཟུགས་ཅན་གཉིས་འདྲ་སྟེ་ཆ་ཤས་གཟུགས་ཅན་སྐབས་ཆ་ཤས་ཅི་ཡོད་རྣམས་ཐམས་ཅད་
གཟུགས་སུ་བཀོད་དགོས་པས་སོ །འོ་ན་གང་གིས་དབྱེ་ན་གཅིག་གཟུགས་སོགས་ཡོད་མེད་ཀྱི་འདི་
གཉིས་དབྱེ་བ་ཕྱེད་པ་ཡིན་པ་ཡང་ཤེས་དགོས་སོ།།
དེ་ནས་གཟུགས་ཅན་བརྒྱད་པ་དང་དགུ་པ་གཉིས་མིང་མཉམ་དུ་བསྟན་པ་ནི། ལྡན་དང་
མི་འོས་ཐ་དད་ཅན །ཞེས་པ་སྟེདཔེའི་ངོ་བོར་བཀོད་པའི་ཡན་ལག་རྣམས་ལྡན་ཞིང་འགྲོགས་པ་
དང༌། མི་འོས་ཤིང་མི་འགྲོགས་པ་གཉིས་ཀྱིས་རྒྱན་གཉིས་ཐ་དད་དུ་འབྱེད་ཅིང་རྣམ་པར་འཇོག་པར་
བྱེད་པ་ལས་བརྒྱད་པ་ལྡན་པའི་གཟུགས་ཅན་ནི།གདོང་འདི་འཛུམ་པའི་མེ་ཏོག་འབར།།གཡོ་བའི་
མིག་གི་བུང་བ་ཅན། །ཞེས་པ་མེ་ཏོག་བུང་བ་དག །འགྲོགས་པས་ལྡན་པའི་གཟུགས་ཅན་ནོ། །ཁྱོད་
ཀྱི་གདོང་པ་ན་རོལ་པས་ཆུང་ངུར་དགོད་པ་དཔེ་འཛུམ་པའི་འོད་ཀྱི་མེ་ཏོག་འབར་བ་ལ་གཡོ་ཞིང་
འཕྲུལ་པའི་མིག་གི་བུང་བ་ལྡན་པ་ཅན་། །ཞེས་པ་མེ་ཏོག་དང་འགྲོགས་པས་ན་ལྡན་ཞིང་འབྲེལ་
བའི་དཔེའི་བོར་དཔེ་ཅན་གྱི་ཡན་ལག་དག་བཀོད་པ་ནི་ལྡན་པའི་གཟུགས་ཅན་།།
དགུ་བ་མི་འོས་པའི་གཟུགས་ཅན་ནི། གདོང་འདི་འཛུམ་གཤེར་ཟླ་འོད་དང༌། །སྣུམ་པའི་
མིག་གི་ཨུཏྤལ་ཅན། །ཟླ་འོད་ཨུཏྤལ་མི་འོས་པས །འོས་མིན་ཞེས་པའི་གཟུགས་ཅན་ནོ། །ཁྱོད་ཀྱི་
གདོང་འཛུམ་གཤེར་གྱིས་ཟླ་འོད་དང༌། མཐིང་ཞིང་སྣུམ་པའི་མིག་གི་ཨུཏྤལ་ཅན་ནོ་ཞེས་པ་གདོང་
གི་རྣམ་འགྱུར་རམ་ཡན་ལག་འཛུམ་པ་དང་མིག་གཉིས་ཟླ་འོད་དང་ཨུཏྤལ་གྱི་གཟུགས་སུ་བཀོད་པ །
མེ་ཏོག་ཨུཏྤལ་ནི་ཟླ་འོད་ཀྱིས་ཚར་གཅོད་ཅིང་ཟུམ་པར་བྱེད་པའི་ཕྱིར་དེ་གཉིས་འགྲོགས་མི་འོས་
པའི་དཔེའི་ངོ་བོར་བཀོད་པས་ན་མི་འོས་པའམ་འོས་མིན་ཞེས་བྱའི་གཟུགས་ཅན་ནོ། །རྒྱན་འདི་ནི་
སྦྱོར་ཚུལ་མཚར་བ་གཅིག་ཏུ་སྙན་ངག་མཁན་ལ་གྲགས་སོ། །བཤད་ཟིན་གཟུགས་ཅན་བརྒྱད་པ་
དང་དགུ་པ་འདི་གཉིས་ཡན་ལག་གཟུགས་ཅན་གྱི་བྱེ་བྲག་སྦྱོར་ཚུལ་མི་འདྲ་བ་ཞིག་གོ་ཞེས་གསུངས།
བཅུ་བ་མི་མཉམ་པའི་གཟུགས་ཅན་ནི། །ཡན་ལག་ཅན་གཟུགས་ཡན་ལག་རྣམས། །
གཟུགས་བྱས་གཟུགས་སུ་མ་བྱས་ལ །བརྟེན་པ་མི་མཉམ་པ་ཞེས་པའི། །གཟུགས་ཅན་མཛེས་པ་
139

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཡིན་ཏེ་དཔེར། །ཞེས་པ་སྟེ་རྟེན་བརྟེན་པ་གཉིས་ཀྱི་ཟླས་ཕྱེ་བའི་རྟེན་ཡན་ལག་ཅན་གཟུགས་ཅན་
ཉིས་བརྩེགས་སམ་རྐྱང་པས་ཀྱང་རུང་སྟེ་གཟུགས་སུ་བཀོད་ལ བརྟེན་པའམ་ཡན་ལག་རྣམས་
FATHERRRRRRRRR
འགའ་ཞིག་གཟུགས་སུ་བཀོད་པར་མ་ཟད་གཟུགས་ཅན་འཕར་མར་ཡང་བཀོད་ལ། འགའ་ཞིག་
གཟུགས་སུ་གཏན་ནས་མ་བཀོད་པའི་ཚུལ་དུ་སྦྱར་བས་ཡན་ལག་གམ་བརྟེན་པ་མི་མཉམ་པ་ཞེས་བྱ་
བའི་གཟུགས་ཅན་དུ་འགྱུར་བ་དེ་ལྟ་བུའི་རྒྱན་ནི་སྙན་ངག་ལ་མཆོག་ཏུ་མཛེས་པ་ཡིན་ཏེ་དཔེར་ན་
ཞེས་པའོ།།དེ་དཔེར་བརྗོད་པ་ནི།མྱོས་པའི་མཁུར་ཚོས་རབ་དམར་ཞིང༌།།སྨིན་མའི་འཁྲི་ཤིང་གར་
བྱེད་པ། །ཁྱོད་གདོང་ཟླ་བ་ཡིད་སྲུབས་ཀྱིས །འཇིག་རྟེན་གསུམ་པོ་གཞོམ་པར་ནུས། །ལང་ཚོའི་
མྱོས་པའི་མཁུར་ཚོས་རབ་ཏུ་དམར་ཞིང༌། སྨིན་མའི་འཁྲི་ཤིང་གར་མཁན་མཛེས་པར་གཡོ་བ་ཁྱོད་
གདོང་གི་ཟླ་བའི་ཡིད་སྲུབས་ཏེ་ལུས་མེད་ཀྱིས་ས་འོག་ས་སྟེང་ས་བླར་གནས་པའི་འཇིག་རྟེན་
གསུམ་པོ་འདི་རྣམས་ཐམས་ཅད་རང་དབང་མེད་པར་ཆགས་པས་གཞོམ་པར་ནུས་སོ་ཞེས་པ་སྟེ།
དཔེར་བརྗོད་འདི་ཉིད་གོང་དུ་བཤད་ཟིན་གྱི་མཚན་ཉིད་དང་སྦྱར་ནས་གོ་བ་བཙལ་ན་རྒྱན་འདིའི་
ངང་ཚུལ་གང་ཡིན་ལེགས་པར་ངོ་འཕྲོད་པར་འགྱུར་བས། དེའང་རྟེན་ཡན་ལག་ཅན་གདོང་ཟླ་བ།
ཟླ་བ་ཡིད་སྲུབས་ཀྱི་གཟུགས་སུ་བཀོད་ནས། དེའི་ཡན་ལག་གམ་བརྟེན་པ་མཁུར་ཚོས་གཟུགས་སུ་
མ་བཀོད་ཅིང་།སྨིན་མ་འཁྲི་ཤིང་།འཁྲི་ཤིང་གར་བྱེད་པོའི་གཟུགས་སུ་འཕར་མར་བཀོད་པས་ཡན་
མ་བརྟེན་པའི་ངོསལག་གམ་བརྟེན་པའི་ངོས་ནས་མི་མཉམ་པ་འཐེད་འགྲོས་སམ་མཐོ་དམན་ལྟ་བུར་ཡོད་པའི་མི་
མཉམ་པའི་གཟུགས་ཅན་ནོ།།
བཅུ་གཅིག་པ་ཁྱད་པར་གྱི་གཟུགས་ཅན་ནི།ཛ་ཧཱུའི་བུ་མོ་ཆུ་གོས་ནི། །འཕྲོག་བྱེད་རྐང་
པའི་རྩེ་ལྡན་། །ལྷ་མིན་དོགས་མེད་ལྷ་དགའ་པའི། །དགའ་སྟོན་རྒྱལ་མཚན་རྒྱལ་གྱུར་ཅིག །ཅེས་
པ་སྟེ།ཛ་ཧཱུའི་བུ་མོ་སྟེ་བུ་མོ་གངྒཱའི་ཆུ་དར་གོས་ཀྱི་གཟུགས་སུ་བཀོད།དེ་ཉིད་ལྷ་ཚངས་པས་ཁྱབ་
འཇུག་ལྷ་མིན་གྱི་གཡུལ་ལས་རྒྱལ་བའི་བྱ་དགའ་ལ་གངྒཱ་ཞབས་བསིལ་དུ་བྱིན་ནོ་ཞེས་པའི་གཏམ་
རྒྱུད་དང་སྦྱར་ནས་འཕྲོག་བྱེད་དེ་ཁྱབ་འཇུག་གི་རྐང་པའི་རྩེར་རེག་པའམ་ལྡན་པ་ལྷ་མིན་གྱི་
འཇིགས་པའི་དོགས་པ་མེད་དེ་བཅོམ་ཟིན་པའི་ཕྱིར།ལྷ་རྣམས་དགའ་བའི་དགའ་སྟོན་དུ་བསྒྲེངས་
140

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
པའི་རྒྱལ་མཚན་འདི་ཉིད་རྣམ་པ་ཀུན་ཏུ་རྒྱལ་བར་གྱུར་ཅིག་ཅེས་ཤིས་པ་བརྗོད་པའོ །དེ་བཤད་པ་ནི
གང་ཞིག་ཁྱད་པར་ཚོགས་པ་ནི། །གཟུགས་ཀྱི་རྒྱལ་མཚན་འདི་འདྲ་བ། །དེ་ནི་རྐང་པ་ལ་བཀོད་དེ། །
ཁྱད་པར་དང་བཅས་གཟུགས་ཅན་། །གང་ཞིག་དཔེ་ཅན་གྱི་དངོས་བོའི་ཁྱད་པར་མི་འདྲ་བ་གཉིས་
ཚོགས་པ་དེ་དཔེ་རྒྱལ་མཚན་ལ་སོགས་པ་དཔེར་བྱའི་དངོས་པོ་གཉིས་ལས་གཞན་ཞིག་གི་གཟུགས་
སུ་སྒྲུབ་པ་འདི་ནི། རྒྱན་འདིའི་མཚན་ཉིད་ཡིན་པས་གཞུང་གི་དཔེར་བརྗོད་པ་འདིར་གངྒཱའི་ཆུ་གོས་
འཕྲོག་བྱེད་རྐང་པའི་རྩེ་མོར་རེག་པའམ་ལྡན་པ་སྟེ་བཏགས་པའི་སྐད་དོད་རྒྱ་དཔེར་མེད། དེས་ན་
གངྒཱ་དང་ཁྱབ་འཇུག་གི་རྐང་པའི་ཁྱད་པར་གཉིས་ཚོགས་པའི་དཔེ་ཅན། དཔེ་རྒྱལ་མཚན་གྱི་
གཟུགས་སུ་བཀོད་པའི་ཕྱིར་ཁྱད་པར་དང་བཅས་པའི་གཟུགས་ཅན་ནོ།།
བཅུ་གཉིས་པ་འགལ་བའི་གཟུགས་ཅན་ནི། པདྨ་རྣམས་ནི་མི་ཟུམ་ཞིང༌། །ནམ་མཁའ་ལ་
ཡང་མི་འགྲོ་བ། །ཁྱོད་གདོང་ཟླ་བས་བདག་གི་ནི། །སྲོག་རྣམས་འཕྲོག་པ་ཉིད་དུ་བལྟ། །པདྨ་ཟུམ་
པར་མི་བྱེད་ཅིང་ནམ་མཁའི་ངོས་སུ་མི་འགྲོ་བ་ཁྱོད་ཀྱི་གདོང་གི་ཟླ་བ་འདིས་འདོད་ལྡན་བདག་གི་
སྲོག་རྣམས་འཕྲོག་པའི་ཆེད་དུ་ང་བོད་པར་བྱེད་ཞེས་པའོ། །དེ་བཤད་པ།ཟླ་བའི་བྱ་བ་བྱ་མིན་
དང༌། །གཞན་གྱི་བྱ་བའི་བྱ་བ་འདིར། །ཡང་དག་བསྟན་ཏེ་དེ་ཡི་ཕྱིར །འགལ་བ་ཞེས་བྱའི་
གཟུགས་ཅན་ནོ། །གདོང་གི་ཟླ་བ་དེས་ཟླ་བའི་བྱ་བ་པདྨ་ཟུམ་པ་དང་ནམ་མཁའ་ལ་འགྲོ་བ་ནི་བྱ་བ་
མིན་ཏེ་མི་བྱེད་ལ། མཛེས་ཕུལ་ཆེ་བས་ཆགས་ལྡན་བདག་ལ་ཆགས་པ་བཟོད་བླགས་མེད་པ་སྐྱེས་
བས་འཆི་བ་ལ་ཐུགས་པའི་ཕྱིར་གཞན་གྱི་སྟེ་མཚོན་ཆའི་བྱ་བ་སྲོག་འཕྲོག་པ་ཉིད་འདིར་གདོང་གི་ཟླ
བའི་བྱ་བར་ཡང་དག་པར་བསྟན་། བྱ་བ་དང་བྱ་མིན་འགལ་བ་དེའི་ཕྱིར་འགལ་བའི་གཟུགས་
ཅན་།།
བཅུ་གསུམ་པ་རྒྱའི་གཟུགས་ཅན་ནི། ཁྱོད་ནི་ཟབ་པས་རྒྱ་མཚོ་དང༌། །བརླིང་པ་ཉིད་ཀྱིས་
རི་བོ་ཡིན། །འཇིག་རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་འཐུང་ངོ༌། །བརྗོད་
པར་འདོད་པའི་རྒྱལ་པོ་ཁྱོད་ནི་ཟབ་པས་རྒྱ་མཚོ་ཆེན་པོ་དང༌། བརླིང་པའམ་ལྕི་བ་ཉིད་ཀྱི་ཡོན་ཏན་
གྱིས་རི་བོ་ཡིན་ལ།ཡིད་ཀྱིས་གང་འདོད་པ་རྣམས་སྟེར་བས་དཔག་བསམ་གྱི་ལྗོན་ཤིང་ཡིན་། །དེ་
141

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
བཤད་པ། འདིར་ནི་ཟབ་པ་ལ་སོགས་པའི །རྒྱུ་རྣམས་དག་གིས་རྒྱ་མཚོ་རི། །དཔག་བསམ་ཤིང་
ཡང་ཕྱེད་པས་ན། །འདི་ནི་རྒྱུ་ཡི་གཟུགས་ཅན་ནོ། །ཚིག་སྦྱོར་འདིར་ཟབ་པ་དང་ལ་སོགས་པས་
བརླིང་པ་དང་འདོད་པ་སྟེར་བའི་རྒྱུ་རྣམས་ཀྱིས་རིམ་པས་རྒྱ་མཚོ་རི་དང་དཔག་བསམ་གྱི་ཤིང་དུའང་
བརྗོད་པར་འདོད་པའི་རྒྱལ་པོ་དེ་བྱེད་པས་ན་རྒྱུའི་གཟུགས་ཅན་ཞེས་བྱའོ།།
བཅུ་བཞི་པ་སྦྱར་བའི་གཟུགས་ཅན་ནི། གྲོགས་མོ་ཁྱོད་ཀྱི་གདོང་པད་འདི། །རཱ་ཛ་ཧཾ་སས་
ཉེར་སྤྱད་འོས། །དྲི་ཞིམ་རུང་བས་དོན་གཉེར་འོས། །ཀྱེ་གྲོགས་མོ་ཞེས་བོད་ནས་ཁྱོད་ཀྱི་གདོང་གི་
པདྨ་མཚར་སྡུག་ཅན་འདི་ནི་ཕལ་པས་སྤྱད་པར་འོས་པ་མིན་ཏེ་རཱ་ཛ་ཧཾ་སས་ཉེ་བར་འོས་། །དྲི་
ཞིམ་ནི་བུང་བ་རྣམས་ཀྱིས་དོན་དུ་གཉེར་བར་འོས་སོ། །ཞེས་པའི་རྐང་པ་དང་པོ་དཔེ་ཅན་གདོང་
དཔེ་པདྨའི་གཟུགས་སུ་བཀོད་པས་གཟུགས་ཅན་དང༌། རྐང་པ་གཉིས་པས་རཱ་ཛ་ཧཾ་སའི་སྒྲ་སྦྱོར་ནི་
དཔེ་ཅན་སྐབས་སུ་ཧཾ་སའི་སྒྲ་མཆོག་ལ་འཇུག་པས་མིའི་རྒྱལ་པོ་མཆོག་གི་བུད་མེད་མཆོག་དེའི་
གདོང་གི་མཚར་སྡུག་ལ་ཉེ་བར་སྤྱད་པར་འོས་པ་དང་། དཔེའི་སྐབས་སུ་ཧཾ་ས་ངང་པའི་དངོས་མིང་
ཡིན་པས་ངང་པའི་རྒྱལ་པོས་པདྨའི་མཚར་སྡུག་ལ་ཉེ་བར་སྤྱད་འོས་པར་སྟོན་པ་དང༌། རྐང་པ་
གསུམ་པས་དོན་སྦྱར་བ་སྟེ་མཛེས་མ་མཆོག་དེའི་ཁའི་དབུགས་ཀྱི་དྲི་ཞིམ་ལ་བུང་བའི་ཚོགས་འདུས་
པས་དོན་དུ་གཉེར་ཞིང་། པདྨའི་དྲི་བསུང་ལ་ཡང་དོན་དུ་གཉེར་ཞིང་ཉེ་བར་སྤྱོད་འོས་པ་སྟེ། མདོར་
བ་ས་དན་ཏུ་གཏང་ཞང༌།
ན་དཔེ་དཔེ་ཅན་གཉིས་ཀའི་དྲི་བསུང་ལ་ལོངས་སྤྱོད་པ་པོ་བུང་བ་ཡིན་པར་སྟོན་པའོ། །དེ་བས་ན་
གཟུགས་ཅན་དང་སྦྱར་བ་གཉིས་ཀ་ངག་གཅིག་གི་རྒྱུན་ལ་ཡོད་པ་འདི་ནི་སྦྱར་བའི་གཟུགས་ཅན་ནོ།།
གཟུགས་ཅན་བཅོ་ལྔ་པ་དང་བཅུ་དྲུག་པ་གཉིས་ཀྱི་མཚན་ཉིད་དང་མིང་མཉམ་དུ་སྟོན་
པ་ནི། གཙོ་བོ་དང་ནི་ཕལ་པ་ལ། །ཆོས་མཐུན་ཆོས་མི་མཐུན་མཐོང་བས། །དཔེ་དང་ལྡོག་པ་ཅན་
ཞེས་པའི། །གཟུགས་ཅན་རྣམ་པ་གཉིས་འདོད་དཔེར། །གཙོ་བོ་ནམ་མཁའི་ཟླ་བ་དང་ཕལ་པ་
གདོང་གི་ཟླ་བ་ལྟ་བུའི་དཔེ་དཔེ་ཅན་གཉིས་ཆོས་མཐུན་དུ་བརྗོད་པ་དཔེ་དང༌།ཆོས་མཚུངས་པ་
ལས་སླར་ལྡོག་ནས་ཆོས་མི་མཐུན་པ་བརྗོད་པ་ལྡོག་པ་ཅན་གཟུགས་ཅན་རྣམ་པ་གཉིས་སུ་འདོད་
པ་དཔེར་ན་ཞེས་བྱའོ། །དེ་གཉིས་སོ་སོར་དཔེར་བརྗོད་པ་ལ། བཅོ་ལྔ་བ་དཔེའི་གཟུགས་ཅན་།
142

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
མྱོས་པས་ཀུན་ཏུ་དམར་བ་ཡིས། །བཀབ་པ་བཞིན་གྱི་ཟླ་བ་འདི། །འཆར་ཁའི་དམར་བ་ཕུན་ཚོགས་
པའི། །ཟླ་བ་ལ་ནི་རབ་ཏུ་འགྲན། །དཀར་ཞིང་དྭངས་པའི་བཞིན་རས་ལ་ཆགས་པས་མྱོས་པའི་
གནས་སྐབས་ཀྱིས་དམར་བས་ཅུང་ཟད་བཀབ་པ་འདི་ཟླ་བ་ཉ་གང་བའི་དཀྱིལ་འཁོར་ལ་ཤར་མ་
ཐག་པའི་དམར་འོད་ཀྱིས་ཅུང་ཟད་བཀབ་པ་དང་རྣམ་པ་འདྲ་ཞིང་། དེ་དང་རབ་ཏུ་འགྲན་ནོ་ཞེས་
དཀར་དམར་པའི་ཆོས་མཐུན་གྱིས་དཔེ་དོན་གཉིས་མཚུངས་པ་གསལ་བྱེད་ཀྱི་སྒྲ་དང་བཅས་པས་ན་
དཔེ་རྒྱན་དང༌། བཞིན་གྱི་ཟླ་བ་ཞེས་དཔེ་ཅན་དཔེའི་ངོ་བོར་བཀོད་པས་གཟུགས་ཅན་ཏེ་དེས་ན་
དཔེའི་གཟུགས་ཅན་ནོ། །1
བཅུ་དྲུག་པ་ལྡོག་པ་ཅན་གྱི་གཟུགས་ཅན་ནི། ལྷ་རྣམས་ཀྱིས་ནི་ཟླ་བ་འཐུངས། །བདག་
གིས་ཁྱོད་གདོང་ཟླ་བ་འཐུངས། །འདི་ནི་གང་བ་མ་ཡིན་ཡང་། །འདི་ནི་རྟག་ཏུ་དཀྱིལ་འཁོར་རྫོགས། །
ལྷ་རྣམས་ཀྱིས་ནི་གཙོ་བོ་ནམ་མཁའི་ཟླ་བ་བདུད་རྩིའི་རང་བཞིན་ཉིད་འཐུངས་ལ། བདག་གིས་ནི
ཁྱོད་ཀྱི་གདོང་གི་ཟླ་བའི་མཛེས་པ་ངོམ་པ་མེད་པར་འཐུངས་སོ །དེ་ལས་ཟླ་བ་དངོས་འདི་མར་
ལ་འགྲིབ་པས་རྟག་ཏུ་གང་བ་ཁོ་ན་མ་ཡིན་ལ།གདོང་གི་ཟླ་བ་འདི་ནི་རྟག་ཏུ་དཀྱིལ་འཁོར་རྫོགས་
པའོ་ཞེས་ཆོས་མཐུན་པ་ལས་སླར་ཆོས་མི་མཐུན་པར་སོ་སོར་འབྱེད་པའི་གཟུགས་ཅན་ཉིད་ཀྱི་ཕྱིར་
ན་ལྡོག་པ་ཅན་གྱི་གཟུགས་ཅན་ནོ།།
བཅུ་བདུན་པ་འགོག་པའི་གཟུགས་ཅན་ནི། མཛེས་མ་ཁྱོད་གདོང་ཟླ་བ་ནི། །འདི་ལྟར་
གཞན་དག་གདུང་བྱེད་པས། །ཟླ་བ་ཉིད་དུ་བརྗོད་མིན་ཞེས། །འདི་ནི་སྨད་པའི་གཟུགས་ཅན་ནོ། །
མཛེས་མ་ཁྱོད་ཀྱི་གདོང་གི་ཟླ་བ་འདིས་ནི་འདི་ལྟར་གཞན་དག་སྟེ་འདོད་ལྡན་བདག་ཉིད་གདུང་
བས་སྲེག་པར་བྱེད་པ་མཐའ་གཅིག་ཏུ་བསིལ་བའི་ཟླ་བ་མི་བསླུ་བ་ཡང་དག་པ་མིན་ནོ་ཞེས་གདོང་
གི་ཟླ་བ་ལ་སྨད་པས་སྨད་པའི་གཟུགས་ནམ་གཙོ་བོའི་ཟླ་བ་ཡིན་པ་བཀག་པས་འགོག་པའི་གཟུགས་
ཅན་ནོ། །བཅོ་བརྒྱད་པ་མཉམ་འཇོག་གཟུགས་ཅན་ནི། གཏུམ་མོ་ཁྱོད་གདོང་ཟླ་བས་ཀྱང༌། །བརྩེ་
བ་མེད་པར་བདག་སྲེག་པ། །བདག་ཉིད་སྐལ་བ་ཉིད་ཀྱི་སྐྱོན། །ཞེས་འདི་མཉམ་འཇོག་གཟུགས་
ཅན་ནོ། །མཆོག་ཏུ་ཞི་ཡང་མཛེས་ཕུལ་ཆེ་བས་གདུང་བའི་ཕྱིར།གཏུམ་མོ་ཞེས་བོད་ནས་ཁྱོད་གདོང་
143

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ཟླ་བ་དགའ་བར་འོས་པ་འདིས་ཀྱང་བརྩེ་བ་མེད་པར་བདག་ཆགས་པའི་མེས་ཆེས་ཆེར་སྲེག་པ་འདི་
ནི་ཟླ་བའི་བྱེད་ལས་མ་ཡིན་པས་མི་རིགས་སོ་ཞེས་ཐོག་མར་མི་རིགས་པའི་བྱ་བ་བྱས་པ་དེ་ཉིད་བྱེད་
པ་པོ་གདོང་གིས་ཉེ་བར་བསྟན་ནས།འོན་ཀྱང་འདོད་ལྡན་བདག་ཉིད་ཀྱི་རྒྱུད་ལ་མི་བཟོད་པའི་
ཆགས་པ་ཉེ་བར་གནས་པ་སྐལ་པ་ངན་པའི་སྐྱོན་ཡང་ཡིན་གྱི་གདོང་གི་ཟླ་བ་ཁོ་ནའི་སྐྱོན་མིན་ཞེས་
རང་གཞན་གཉིས་ཀར་མཉམ་དུ་སྨད་པས་ཕན་ཚུན་གཉིས་སྐྱོན་མཉམ་དུ་འཇོག་པས་མཉམ་
འཇོགས་གཟུགས་ཅན་ནོ།།
བཅུ་དགུ་པ་གཟུགས་ཅན་གྱི་གཟུགས་ཅན་ནི། །ཁྱོད་གདོང་འདམ་སྐྱེས་རྭ་འདིར། །
སྨིན་མའི་འཁྲི་ཤིང་གར་མཁན་མ། །རོལ་སྒེག་དགའ་བས་གར་བྱེད་དོ། །ཞེས་པ་གཟུགས་ཅན་གྱི་
གཟུགས་ཅན།ཁྱོད་ཀྱི་གདོང་པ་འདམ་སྐྱེས་པདྨ་དང༌། དེའང་ར་སྟེ་གར་གྱིས་གཞིའི་གཟུགས་སུ་
བཀོད་པའི་གཞི་དེར།སྨིན་མ་འཁྲི་ཤིང་དང་དེ་ཡང་གར་མཁན་མའི་གཟུགས་སུ་འཕར་མར་བཀོད
ནས། དེ་ཉིད་རོལ་སྒེག་དགའ་བས་གར་བྱེད་དོ་ཞེས་པ་སྟེ།དེའང་དཔེ་དཔེ་ཅན་གྱི་འབྲེལ་པ་གོ་
རིམ་བཞིན་དུ་སྒྲིག་ཏུ་ཡོད་པ། གདོང་དང་སྨིན་མ་འདམ་སྐྱེས་དང་འཁྲི་ཤིང་། དོ་རྭ་དང་གར་མཁན་
མ་སྦྱར་ནས།རོལ་སྒེག་གིས་གར་བྱེད་དོ་ཞེས་པ་ཀུན་ལ་འཇུག་ཏུ་ཡོད་པ་འདི་ལྟ་བུ་གཟུགས་ཅན་
འཕར་མར་ཡོད་པས་གཟུགས་ཅན་གྱི་གཟུགས་ཅན་ཞེས་བྱ་བའི་རྒྱན་མཚར་ཞིང་ཡིད་དུ་འོང་བ་
ཞིག་གོ། །
ཉི་ཤུ་པ་བསྙོན་དོར་གྱི་གཟུགས་ཅན་ནི། འདི་ནི་གདོང་མིན་འདི་པདྨ། །འདི་དག་མིག་
མིན་འདི་བུང་བ། །འདི་རྣམས་གེ་སར་ཉིད་མིན་འདི། །ཁྱོད་ཀྱི་སོ་ཡི་འོད་ཟེར་ཡིན། །ད་ལྟ་བདག་
གི་མིག་སྔར་མངོན་སུམ་དུ་གྱུར་པའི་མཛེས་མ་ཁྱོད་ཀྱི་གདོང་པ་ནི་མི་མོའི་གདོང་པ་མ་ཡིན་ཏེ་མེ་
ཏོག་པདྨ་ཡིན་ནོ། །གནག་ཅིང་རྣམ་པར་འཕྲུལ་པའི་རྣམ་པ་ཅན་འདིའང་མིག་མིན་ཏེ་ཕུང་བ་ལྡིང་
ཞིང་འཁོར་བ་ཡིན་ནོ། །དཀར་ཞིང་ཐགས་བཟང་མཛེས་པར་འཁོར་བ་འདི་ཁྱོད་ཀྱི་སོ་ཡི་འོད་ཟེར་
མིན་ཏེ་པདྨའི་གེ་སར་གྱི་ཕྲེང་བའོ །དེ་བཤད་པ། གདོང་ལ་སོགས་པ་ཉིད་བཟློག་སྟེ། །པདྨ་ལ་
སོགས་གཟུགས་བྱས་པས །ཡོན་ཏན་ཁྱད་འཕགས་གསལ་བྱེད་པ། །དེ་ཉིད་བསྙོན་དོར་གཟུགས་
144

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
ཅན་། །གདོང་པ་དང་མིག་དང་སོའི་འོད་ཟེར་གྱི་ཡུལ་ལ་བསྙོན་ནས་གོ་རིམ་ཇི་ལྟ་བར་པདྨ་དང་
བུང་བ་དང་གེ་སར་གྱི་མཛེས་པ་ཡིན་ནོ་ཞེས་བསྙོན་དོར་བས་བསྙོན་དོར་གྱི་གཟུགས་ཅན་ཏེ་དཔེ་
ཅན་ལ་བསྙོན་དོར་ནས་དཔེ་ཡིན་པར་བརྗོད་པ་ཉིད་འདིར་གཟུགས་སུ་བཀོད་པའོ །
གསུམ་པ་དཔེ་རྒྱན་དང་ཐུན་མོང་གི་དོན་བསྡུ་བ་ནི། །གཟུགས་ཅན་དཔེ་ཡི་རྣམ་རྟོག་
རྣམས། །མཐའ་ཡོད་མ་ཡིན་དེ་ཡི་ཕྱིར །བློ་ལྡན་རྣམས་ཀྱིས་ཕྱོགས་ཙམ་བསྟན། །མ་བརྗོད་རྗེས་
སུ་དཔག་པར་བྱ། །གཟུགས་ཅན་གྱི་རྒྱན་དང་དཔེའི་རྒྱན་དག་གི་རྣམ་རྟོག་གི་དབྱེ་བའི་སྤྲོས་པ་
རྣམས།རྟོག་པ་ཙམ་གྱི་འཇུག་པས་མཐར་ཐུག་པ་ཡོད་པ་མ་ཡིན་པ་དེའི་ཕྱིར་འདིར་རྣམ་རྟོག་ཐམས་
ཅད་ལ་ཁྱབ་པའི་སྤྱིའི་མཚན་ཉིད་དང་ལྡན་པའི་ཕྱོགས་ཙམ་སྟེ་ཁྱད་པར་གྱི་ངོ་བོ་ཅུང་ཟད་བསྟེན་པ་
འདིས་མཚོན་ནས་བློ་དང་ལྡན་པ་སྙན་ངག་མཁན་རྣམས་ཀྱིས་འདིར་མ་བརྗོད་པ་གཞན་ཡང་རྗེས་
སུ་དཔག་པས་རྟོགས་པར་བྱའོ་ཞེས་པའི་དོན་ནོ། །
༈ བཞི་པ་གསལ་བྱེད་ཀྱི་རྒྱན་ལ་གསུམ། མཚན་ཉིད་སྤྱིར་བསྟན་པ། དབྱེ་བ་དཔེར་
བརྗོད།མ་བཤད་པ་བསླབ་ཚུལ་གྱིས་མཇུག་བསྡུ་བའོ།།དང་པོ་མཚན་ཉིད་སྤྱིར་བསྟན་།།རིགས་
དང་བྱ་བ་ཡོན་ཏན་རྫས། །ཚིག་གཅིག་ལ་ནི་གནས་པ་ཡིས། །གལ་ཏེ་ངག་ཀུན་ལ་ཕན་ན། །དེ་ནི་
གསལ་བྱེད་དུ་བརྗོད་དཔེར། །རིགས་ལ་སོགས་པ་བཞི་བོ་གང་རུང་རྗོད་བྱེད་ཚིག་གམ་ངག་གི་
ཕྱོགས་གཅིག་ན་སྟེ་དང་པོ་འམ། བར་རམ། མཐའ་མ་ན་གནས་པའི་གསལ་བྱེད་ཉིད་མེད་ན་ལྷག་
མའི་ཚིག་རྣམས་མི་གསལ་ཞིང་འབྲེལ་མེད་དུ་འགྱུར་ལ། དེ་ཉིད་ཡོང་བས་ངག་དེའི་རྒྱུན་སྔ་ཕྱི་ཀུན་
ལ་གསལ་བར་བྱེད་པ་དེ་ལྟ་བུ་གསལ་བྱེད་ཀྱི་རྒྱན་དུ་མཁས་པ་རྣམས་ཀྱིས་བརྗོད་དོ། །
གཉིས་པ་དབྱེ་བ་དཔེར་བརྗོད་པ་ལ་དྲུག་སྟེ་རྗོད་བྱེད་བཞིས་དང་པོའི་གསལ་བྱེད། བར་
དང་མཐའི་གསལ་བྱེད། ཕྲེང་བའི་གསལ་བྱེད། འགལ་དོན་གྱི་གསལ་བྱེད།དོན་གཅིག་གི་གསལ་
བྱེད། སྦྱར་བའི་གསལ་བྱེད་དོ །དེ་ལས་དང་པོའི་གསལ་བྱེད་ལའང་བཞི་ལས་དང་པོ་རིགས་
བརྗོད་ཐོག་མའི་གསལ་བྱེད་ནི།།ལྷོ་ཡི་རླུང་གིས་འཁྲི་ཤིང་གི།།འདབ་མ་རྙིང་པ་ལྷགས་པར་བྱེད།།
དུད་པའི་ལུས་ཅན་མ་རྣམས་ཀྱི། །ཁེངས་པ་གསར་དུ་འཇོམས་པར་བྱེད། །ལྷོ་ཕྱོགས་མ་ལ་ཡའི་རླུང་
145

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གིས་འཁྲི་ཤིང་གི་འདབ་མ་རྙིང་པ་རྣམས་ས་ལ་ལྷགས་པར་བྱེད་ཅིང༌། ལང་ཚོ་ཆེས་བདོ་པའི་ནུ་མའི་
ཁུར་གྱེས་དུད་པའི་ལུས་ཅན་ཁེངས་ལྡན་མ་རྣམས་སྐྱེས་པར་མི་འདུད་པའི་ཁེངས་པའང་འདོད་པ་
དང་རྗེས་སུ་མཐུན་པའི་མ་ལ་ཡ་རླུང་དེས་འཇོམས་པར་བྱེད་། །ཞེས་པ་འདི་ནི་ལྷོ་ཕྱོགས་མ་ལ་
ཡའི་རླུང་སྤྱིའི་རིགས་བརྗོད་པའི་སྒྲ་ཐོག་མ་ན་ཡོད་པས་ངག་ཀུན་གསལ་བར་བྱེད་པའོ། །
གཉིས་པ་བྱ་བ་ཐོག་མའི་གསལ་བྱེད་ནི། རྒྱུའོ་ཆུ་གཏེར་བཞི་ངོགས་ཀྱི། །སྐྱེད་མོས་ཚལ་
དུ་སོ་ཅན་ཏེ། །འཁོར་ཡུག་རི་བོའི་ཁོངས་སུ་ཡང༌། །ཁྱོད་ཀྱི་ཡོན་ཏན་ཀུནྡའི་འོད། །འདིར་རྒྱུའོ་ཞེས་
བྱ་བ་བརྗོད་པ་དང་པོ་ན་ཡོད་པ་གསལ་བྱེད་དེ། གང་རྒྱུ་ན་གླིང་བཞིའི་དབུས་ན་གནས་པའི་རི་
དབང་ལྷུན་པོ་ལ་ལྟོས་པའི་ཤར་ལྟོས་པའི་ཤར་ལྷོ་ནུབ་བྱང་གི་ཕྱོགས་ཆས་ཕྱེས་པའི་ཁོར་ཡུག་གི་རྒྱ་
མཚོ་བཞིའི་དོགས་སམ་འགྲམ་གྱི་སྐྱེད་མོས་ཚལ་དུ་སོ་ཅན་ཏེ་གླང་པོའི་རྒྱལ་པོ་རྣམས་རྒྱུའོ། །གཞན་
ཡང་བརྗོད་པར་འདོད་པའི་རྒྱལ་པོ་ཆེན་པོ་ཁྱོད་ཀྱི་ཡོན་ཏན་གཏོང་པ་དང་དཔའ་བ་ལ་སོགས་པའི་
གྲགས་པ་དཀར་པོ་མེ་ཏོག་ཀུནྡའི་འོད་དང་འདྲ་བ་རྣམས་འཇིག་རྟེན་ཁམས་ཀྱི་ལྕགས་རི་ཁོར་ཡུག་
གི་རིའི་ཁོངས་སུ་རྒྱུའོ།།ཞེས་རྒྱལ་པོའི་གྲགས་པ་དེ་ན་གནས་པ་རྣམས་ཀྱིའང་རྣ་བའི་ལམ་དུ་འཇུག་
གོ་ཞེས་གླང་པོ་སྐྱེད་ཚད་དང་རྒྱལ་པོའི་གྲགས་པ་ལྕགས་རིའི་ཁོངས་སུ་ཞེས་པའི་ངག་རངས་པོ་དེ
རྣམས་རྒྱུའོ་ཞེས་བྱ་བ་བརྗོད་པ་ཐོག་མ་ན་ཡོད་པས་གསལ་བར་བྱེད་པའོ། །
གསུམ་པ་ཡོན་ཏན་ཐོག་མའི་གསལ་བྱེད་ནི། སྔོ་བསངས་ཉིད་དོ་ཕྱོགས་རྣམས་ནི། །
དབྱར་སྐྱེས་ཆུ་འཛིན་ཕྲེང་བ་ཡས། །ས་ཡང་རྩྭ་སྔོན་གསར་པ་ནི། །ཤིན་ཏུ་གཞོན་པའི་ཕྲེང་བས་སོ། །
སྔོ་བསངས་ཉིད་དོ། །དེའང་སུ་ཞིག་ན་ནམ་མཁའི་ཕྱོགས་རྣམས་ནི་དབྱར་སྐྱེས་ཏེ་ཆུ་འཛིན་སྤྲིན་
སྔོན་གྱི་ཕྲེང་བས་། །ས་གཞིའི་ཁྱོན་ཀུན་ཀྱང་རྩྭ་སྔོན་པོའི་མྱུ་གུ་གསར་བ་ཤིན་ཏུ་གཞོན་པ་སྟེ་
འཇམ་པའི་ཕྲེང་བ་དག་གིས་སོ །དེས་ན་འདིར་སྔོ་བསངས་ཞེས་པའི་ཁ་དོག་གི་གཟུགས་ཀྱི་ཡོན་
ཏན་བརྗོད་པ་དང་པོ་ན་ཡོད་པས་ལྷག་མའི་ངག་རངས་པོ་གསལ་བར་བྱེད་པས་ཡོན་ཏན་ཐོག་
གསལ་ལོ། །
བཞི་པ་རྫས་བརྗོད་པ་ཐོག་མའི་གསལ་བྱེད་ནི།ཁྱབ་འཇུག་རྣམ་གནོན་ལ་གནས་པས། །
146

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
དཱ་ནུའི་བུ་ཡི་འབྱོར་པ་དག །གང་དུ་བཏང་ཞིང་ལྷ་རྣམས་ཀྱི། །ཕུན་ཚོགས་གང་ན་གནས་པ་བླངས། །
འདི་ནི་ཁྱབ་འཇུག་གིས་ལྷ་མ་ཡིན་རྣམས་ཡང་ཡང་བཅོམ་པའི་གཏམ་རྒྱུད་ཡོད་པ་དང་སྦྱར་བ་སྟེ།
སྟོབས་ལྡན་འཆིངས་བར་གོ་བགོས་པའི་རྣམ་གནོན་ལ་གནས་པས་དཱ་ནུ་ཞེས་པ་སྦྱིན་མའི་བུ་ནི་ལྷ་
མ་ཡིན་རྣམས་ཏེ།དེ་རྣམས་ཀྱི་འབྱོར་པ་ནི་གང་དུ་མིང་མི་གྲགས་པར་བཏང་ཞིང་ལྷ་རྣམས་ཀྱི་ཕུན་
སུམ་ཚོགས་པ་གང་ན་གནས་པ་ཐམས་ཅད་ཀྱང་བླངས་སོ་ཞེས་ཁྱབ་འཇུག་གི་རྫས་བརྗོད་པ་ངག་གི་
ཐོག་མ་ན་ཡོད་པས་ལྷ་མའི་ངག་ཀུན་གསལ་བར་བྱེད་པའོ །
གཉིས་པ་བར་མའི་གསལ་བྱེད་ལ་གསུམ་སྟེ། བཤད་པར་དམ་བཅའ། རིགས་དང་བྱ་བ་
བརྗོད་པས་བར་གྱི་གསལ་བྱེད། རིགས་དང་བྱ་བ་བརྗོད་པས་མཐའ་གསལ་སྟོན་པའོ །དེ་ལས་
དང་པོ་བཤད་པར་དམ་བཅའ་བ་ནི། ཞེས་པ་དང་པོའི་གསལ་བྱེད་བསྟན། །དེ་བཞིན་བར་དང་
མཐའ་ཡི་ཡང༌། །ཚིག་དག་བདག་གིས་བསྟན་པར་བྱ། །དེ་དག་འགའ་ཞིག་འདི་ལྟ་སྟེ། །ཞེས་གོང་
དུ་བཤད་མ་ཐག་པའི་ཚིག་སྦྱོར་དེ་རྣམས་ཀྱིས་དང་པོའི་གསལ་བྱེད་བསྟན་ཟིན་ནས་དེ་བཞིན་དུ་
བར་དང་མཐའི་གསལ་བྱེད་ཀྱང་རྒྱས་པར་བཤད་ན།རིགས་དང་བྱ་བ་ཡོན་ཏན་རྫས་བཞི་བཞིའི་སྒོ་
ནས་དངོས་དང་ཤུགས་ཀྱིས་འཆད་པར་དམ་བཅས་ནས། དངོས་སུ་དེ་དག་འགའ་ཞིག་སྟེ་བར་དང་
མཐའི་རིགས་དང་བྱ་བ་དག་ཏུ་བསྡུས་ནས་འཆད་པ་འདི་ལྟ་སྟེ་ཞེས་མཚམས་སྦྱོར་ནས གཉིས་པ་
དཔེར་བརྗོད་པ་ལས་རིགས་བརྗོད་བར་གྱི་གསལ་བྱེད་ནི།གར་བྱེད་ནི་ཙུ་ལ་ཕང་དུ། །གླུ་ཡང་ལེན་
ནོ་གདོང་མཐའ་ཅན། །དགའ་བ་རྒྱས་པའི་མིག་དག་ཀྱང༌། །ཆུ་འཛིན་ལ་ནི་གཏོད་པར་བྱེད། །གར་
བྱེད་དོ་ཤིང་ཙུ་ལ་སྟེ་རྒྱ་ལྕང་གི་ཡལ་གའི་ཕང་དུ་འཛེགས་ནས་གླུ་ཡང་ལེན་ནོ། །བྱེད་པ་པོ་སུ་ཞེ་ན་
མདོངས་མཐའ་ཅན་རྨ་བྱ་སྟེ་སྤྲིན་གྱི་དགའ་སྟོན་ལས་སྐྱེས་བའི་དགའ་བ་རྒྱས་པའི་མིག་དག་ཀྱང་ཆུ་
འཛིན་ཏེ་སྤྲིན་ལ་གཏོད་པར་བྱེད་དོ་ཞེས་པ་མདོངས་མཐའ་རྨ་བྱའི་རིགས་བརྗོད་པ་བར་ན་ཡོད་
པས་གང་འོག་གི་དང༌།ཀུན་གསལ་བར་བྱེད་པས་རིགས་བརྗོད་པར་གསལ་ལོ། །
བྱ་བ་བརྗོད་པ་བར་གྱི་གསལ་བྱེད་ནི། །དྲི་བཞོན་དལ་བུ་འགྱུར་བྱེད་དེ། །ཟླ་བ་དག་ཀྱང་
མེ་རུ་འགྱུར། །ཙནྡ་བྱུག་པ་ལྷུང་བ་ཡང་། །མཚོན་ལྷུང་འཁྱམས་པ་རྣམས་ལའོ །དྲི་བཞོན་ཏེ་རླུང་
147

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དལ་བུར་བའི་རེག་བྱ་འཇམ་པོ་ཡང་འགྱུར་བྱེད་དེ་ཚ་ཞིང་རྩུབ་པའི་རེག་བྱར་འགྱུར། ཟླ་བའི་
འོད་ཟེར་བསིལ་བའི་རང་བཞིན་ཡང་མེ་རུ་འགྱུར།ཙནྡ་གྱི་བྱུག་པའང་གདུང་བ་སྐྱེད་པར་བྱེད་པའི་
ཕྱིར་མཚོན་ཆ་རུ་འགྱུར་བ་། དེ་འང་སུ་ཞིག་གི་ཡུལ་ལ་འགྱུར་ན་མགྲོན་པོ་བུད་མེད་དང་བྲལ་ནས་
ཡུན་རིང་ལོན་པ་སྟེ་རང་གི་ཡུལ་ནས་ཡུལ་གཞན་ཐག་རིང་པོར་འཁྱམས་པ་བྲལ་བས་ཉེན་པ་རྣམས་
ལའོ།།དཔེར་བརྗོད་འདིའི་གསལ་བྱེད་དངོས་ནི་འགྱུར་ཞེས་བྱ་བ་བརྗོད་པའི་ཚིག་བར་ན་ཡོད་པས་
གོང་འོག་གི་ངག་ཐམས་ཅད་གསལ་བར་བྱེད་པ་སྟེ་འཁྱམས་པ་རྣམས་ལའོ་ཞེས་པའང་རིགས་
མཐའི་གསལ་བྱེད་དུ་འགྱུར་བ་ཞར་ལས་མཐོན་པ་སྟེ་སྐབས་དོན་མ་ཡིན་ནོ།།
གསུམ་པ་རིགས་དང་བྱ་བ་བརྗོད་པ་མཐའི་གསལ་བྱེད་དག་ལས་དང་པོ་རིགས་བརྗོད་
མཐའི་གསལ་བྱེད་ནི།ཆུ་འཛིན་གྱིས་ནི་རབ་གཏོར་ཆུ། །ཁྱིམ་གཙུག་ཕུད་ལྡན་པའི་ཚོགས། །གློག་
གི་ཐག་པ་གཡོ་བ་ཡང་། །མེ་ཏོག་གཞུ་ཅན་དག་གི་དཔུང༌། །དབྱར་དུས་ཆར་སྤྲིན་སྟོན་པས་རབ་ཏུ་
གཏོར་བས་ཆར་ཆུ་དང༌།ཁྱིམ་གྱི་གཙུག་ཕུད་ལྡན་པ་སྟེ་ཁྱིམ་དུ་བདག་གིར་བྱས་པའི་རྨ་བྱའི་ཚོགས་
གར་བྱེད་པ་དང་། གློག་གི་ཐག་པ་ཁྱུག་ཁྱུག་ཏུ་གཡོ་བ་ཡང་འདོད་ལྡན་གྱི་སྐྱེ་བོ་རྣམས་ལ་དྲགས་པ་
བསྐྱེད་ནས་འདོད་པས་འཇོམས་པའི་ཕྱིར་དེ་ཐམས་ཅད་ཀྱང་མེ་ཏོག་གཞུ་ཅན་ཏེ་འདོད་ལྷའི་དམག་
དཔུང་ཡིན་ནོ་ཞེས་པ་ལ། མེ་ཏོག་གཞུ་ཅན་དག་གི་དཔུང་། །ཞེས་རིགས་ཀྱི་སྒྲ་མཐའ་ན་ཡོད་པས་
ཀུན་གསལ་བར་བྱེད་པའོ།།
བྱ་བ་བརྗོད་པ་མཐའི་གསལ་བྱེད་ནི། ཁྱོད་ཀྱི་ཨུཏྤལ་རྣ་བ་ལ། །འདོད་པས་མདའ་ནི་
མདའ་བསྟན་ལ། །ངས་ཀྱང་སེམས་ནི་འཆི་བ་ལ །གསུམ་པོ་འདི་ནི་མཉམ་དུ་བྱས །མཛེས་མ་
འགའ་ཞིག་གིས་ཨུཏྤལ་རྣ་རྒྱན་དུ་བྱས་པའི་ཚེ་མཛའ་བོས་ངོ་བསྟོད་ཀྱི་ཚུལ་དུ་ཁྱོད་ཀྱིས་ཨུཏྤལ་རྣ་བ
ལ་རྒྱན་དུ་དང༌། དུས་དེར་འདོད་པའི་ལྷས་མེ་ཏོག་གི་མདའ་བསྟན་ཏེ་གཞུ་ལ་འགོད་པ་དང༌། ངས་
ཏེ་བདག་ཀྱང་སེམས་ཆགས་པས་བརྒྱལ་ཏེ་འཆི་བར་ཕྱོགས་པ་སྟེ་བྱ་བ་གསུམ་པོ་འདི་ནི་དུས་མཉམ་
དུ་བྱས་སོ་ཞེས་བརྗོད་པའོ །ཀྱང་ནི་སྔ་མ་ཁོ་ནར་མ་ཟད་པའོ། །དེས་ན་གསུམ་པོ་འདི་ནི་མཉམ་དུ་
བྱས་ཞེས་བྱ་བ་བརྗོད་པའི་ཚིག་མཐའ་ན་ཡོད་པས་གསལ་བར་བྱེད་པའོ། །
148

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
གསུམ་པ་ཕྲེང་བའི་གསལ་བྱེད་ནི། དཀར་ཕྱོགས་ཀྱིས་ནི་འོད་དཀར་ཅན། །འཕེལ་བྱེད་
དེ་ཡིས་མདའ་ལྔ་བ །དེས་ཀྱང་ཆགས་མདངས་ཆགས་མདངས་ཀྱིས། །ན་ཆུང་དགའ་བའི་དགའ་
སྟོན་དཔལ། །ཞེས་སོགས་གསལ་བྱེད་ཡིན་མོད་ཀྱང་སྔ་མ་སྔ་མ་ལ་ལྟོས་པའི་དག་གི་ཕྲེང་བར་ལྡན་
པའི་ཕྱིར་དེ་ནི་ཕྲེང་བའི་གསལ་བྱེད་དོ། །དེའང་དཀར་ཕྱོགས་ཏེ་ཡར་ངོའི་ཚེས་དཀར་པོའི་ཕྱོགས་
ཀྱིས་ནི་འོད་དཀར་ཅན་ཟླ་བའི་དཀྱིལ་འཁོར་ཆ་ཤས་འཕེལ་ཞིང་གང་པར་བྱེད་ལ ཟླ་བ་དེས་
མདའ་ལྔ་པ་སྟེ་འདོད་ལྡན་རྣམས་ཀྱི་འདོད་ཆགས་འཕེལ་བར་བྱེད་དོ་ཞེས་པའི་མདའ་ལྔ་ནི་ཨ་མ་ར་
ཀོ་ཥའི་འབྲེལ་པ་འདོད་འཇོ་ལས། དགའ་བྱེད། སྲེག་བྱེད།རྨོངས་བྱེད། སྐེམ་བྱེད། འཆི་བྱེད་དེ་
ཞེས་ལྔར་བཤད་དོ། །མདའ་ལྔ་དེས་ཀྱང་ལང་ཚོ་ཅན་རྣམས་ལ་དམར་བ་ལ་སོགས་པའི་ཆགས་
མདངས་ཀྱི་རྣམ་འགྱུར་འཕེལ་བར་བྱེད་ཅིང་།ཆགས་མདངས་དེས་ཀྱང་ན་ཆུང་རྣམས་ཀྱི་དགའ་བའི་
དགའ་སྟོན་འཁྲིག་པའི་དཔལ་ཏེ་ཆགས་སྤྱོད་དངོས་འཕེལ་བར་བྱེད་དོ། །ཞེས་པ་འདི་ལྟ་བུ་ནི་རྐང་
པ་གཉིས་པའི་མགོར་ཡོད་པའི་འཕེལ་བྱེད་ཅེས་པ་བྱ་བ་བརྗོད་པའི་ཚིག་གིས་བག་ཐམས་ཅད་
གསལ་བྱེད་པའི་ཕྱིར་བྱ་བ་བརྗོད་པ་དང་པོའི་གསལ་བྱེད་དུ་མངོན་ཡང༌།ཕྱི་མ་ཕྱི་མ་འཕེལ་པ་སྔ་
མ་སྔ་མའི་ལ་ལྟོས་པའི་འབྲེལ་པ་ཕྲེང་བ་བཞིན་དུ་རིམ་པ་བསྟར་ཆགས་སུ་གནས་ཤིང༌།དེ་
ཐམས་ཅད་ཀྱང་འཕེལ་བྱེད་ཅེས་པའི་ཚིག་ཁོ་ནས་གསལ་བར་བྱེད་པས་ན་ཕྲེང་བའི་གསལ་བྱེད་། །
བཞི་པ་འགལ་དོན་གྱི་གསལ་བྱེད་ནི།རླུང་གིས་གཙུབས་པའི་ཆུ་ཐིགས་ཅན། །སྤྲིན་གྱིས་
ལུས་མེད་དག་གི་ནི། །ཨ་བ་ལེ་བ་འཕེལ་བར་བྱེད། །རྡུལ་གྱི་དག་ནི་སེལ་བར་བྱེད། །འདི་ནི་སྤྲིན་
གྱི་ཚིག་དག་གིས། །བྱ་བ་འགལ་བ་ལྡན་པ་དེ། །འགལ་བའི་དོན་གྱི་གསལ་བྱེད་། །རླུང་དལ་བུ་
ཡིས་གཙུབས་པའི་ཆུ་ཐིགས་ཅན་ཆར་སྤྲིན་གྱི་ཚོགས་འདིས་ལུས་མེད་འདོད་པའི་ཨ་བ་ལེ་བ་སྟེ་
གོས་པ་འཕེལ་བར་བྱེད་ལས།ལུས་ཀྱི་རྡུལ་ཆུའི་ཨ་བ་ལེ་བ་སྟེ་བསྒོས་པ་སེལ་བར་བྱེད་དེ་ཞེས་པའི་
ངག་འདིར་ནི་བྱེད་པ་པོར་གྱུར་པ་སྤྲིན་གྱི་ཚིག་དང་ལས་སུ་གྱུར་པ་ཨ་བ་ལེ་བའི་ཚིག་གིས་འཕེལ་བ་
དང་སེལ་བའི་བྱ་བ་དག་སྦྱར་བ་དེ་ནི་འགལ་དོན་གྱི་གསལ་བྱེད་དེ་འདི་ལ་གསལ་བར་བྱེད་མཁན་
ནི་སྤྲིན་དང་ཨ་བ་ལེ་དག་གོ།ཨ་བ་ལེ་བ་ཞེས་པའི་དོན་བག་ཆགས་དང་དྲི་མ་ལ་སོགས་པས་བསྒོས་
149

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པའམ་གོས་པ་ལ་འཇུག་པའོ། །
ལྔ་པ་དོན་གཅིག་གི་གསལ་བྱེད་། ཆུ་འཛིན་དག་གི་ཕྲེང་བ་འདིས། །ཕྱོགས་རྣམས་ཀྱི་
ནི་གོ་སྐབས་ཕྲོགས། །སྐར་མ་ཡི་ནི་ཚོགས་རྣམས་འཛིན། །དེང་ཡང་བདག་གི་སྲོག་རྣམས་ལེན། །
གང་ཕྱིར་ཆུ་འཛིན་འཕྲེང་བ་ཡི། །བྱ་བ་གཅིག་ཉིད་གསལ་བྱེད་འདིར། །དུ་མའི་སྒྲ་ཡིས་ཉེར་བླངས་པ། །
དེ་ཕྱིར་དོན་གཅིག་གསལ་བྱེད་། །ཆུ་འཛིན་ཏེ་ཆར་སྤྲིན་སྔོན་པོའི་ཕྲེང་བ་དག་གིས་ཤར་ལ་སོགས་
པའི་ཕྱོགས་རྣམས་ཀྱི་གོ་སྐབས་ཡངས་པ་ཉིད་ནི་ཕྲོགས་ཤིང་བཀག ནམ་མཁའི་སྐར་མའི་ཚོགས་
རྣམས་ཀྱང་བཟང་བ་སྟེ་མི་སྣང་བར་བྱས།བྲལ་བས་ཉེན་པ་བདག་གི་རྒྱུད་ལ་ཆགས་པ་དྲག་པོ་སྐྱེས་
ཏེ་དེའི་གདུང་བས་སྲོག་རྣམས་ཀྱང་ལེན་པར་བྱེད་དོ། །ཞེས་པའི་ངག་འདི་ཆུ་འཛིན་གྱི་ཕྲེང་བ་བྱེད་
པ་པོར་གྱུར་པའི་བྱ་བ་ཕྲོགས་སོ། །འབྱུང་ལེན་ནོ་ཞེས་བྱ་ཚིག་མང་པོ་རྣམ་པ་མང་པོ་ལྟར་བསྟན་
ཀྱང་དོན་གཅིག་སྟེ་སྤྲིན་ཆེས་ཆེར་འཁྲིགས་ཤིང་གཏིབས་པའི་བྱ་བ་ཁོ་ན་གསལ་བར་བྱེད་པས་ན
དོན་གཅིག་གི་གསལ་བྱེད་དོ། །
དྲུག་པ་སྦྱར་བའི་གསལ་བྱེད་ནི། དྲི་ཡི་བཞོན་པ་ཡིད་འོང་མཐོ། །སྔོ་བསངས་ཏཱ་མ་ལ་ཡི་
འོད། །སྤྲིན་ནི་མཁའ་ལ་རྒྱུ་བྱེད་དེ།།གླང་ཆེན་འདི་དག་ས་ལའོ།།འདིར་ནི་ཆོས་དག་ཐ་དད་མིན།།
སྤྲིན་དང་གླང་པོ་རྣམས་དག་ཀྱང༌། །རྒྱུ་བ་ཉིད་ཀྱིས་འབྲེལ་བའི་ཕྱིར། །སྦྱར་བའི་དོན་གྱི་གསལ་
སྤྲན་དང་
བྱེད་། །འདི་ནི་ཁྱད་གཞི་སྤྲིན་དང་གླང་པོ་གཉིས་ཀྱི་ཆོས་ཐུན་མོང་བ་རྣམས་ཐ་དད་མིན་པར་སྦྱར་
བ་སྟེ་དེའང་དྲི་ཡི་བཞོན་པ་སྟེ་སྤྲིན་འདི་ཡིད་དུ་འོང་པའི་རླུང་དང་ལྡན་ཞིང་དབྱེར་མེད་དུ་རྒྱུ་བས་དང་།
གླང་པོ་ནི་གཙུག་གི་མྱོས་བུམ་ལས་བབས་པའི་འགྲམ་ཚང་ལས་ཡིད་དུ་འོང་བའི་དྲི་ཞིམ་ལྡང་བའི་
ཕྱིར་དྲི་བཞོན་ཏེ་གཉིས་ཀའང་ཡིད་དུ་འོང་བའི་རིང་བཞིན་དང༌། སྤྲིན་ནམ་མཁའ་ལ་གནས་ཤིང་
གླང་པོའི་གཟུགས་དཔང་མཐོ་བས་མཐོ་བ་དང་། ཤིང་མ་ལ་སྟེ་རྒྱ་མཚོའི་ཉེན་ཀོར་དུ་སྐྱེ་བའི་ལྗོན་
ཤིང་གི་ལོ་མ་ལྟར་ཁ་དོག་སྔོ་བསངས་ཀྱི་མདངས་འཛིན་པ་ཡང་གླང་པོ་དང་ཆར་སྤྲིན་གཉིས་ཀར་
རྐྱང་གལམ་ལྟར་ཁ་དག་སྔ་བསངས་ལ་མདངས
ཡོད་པ་སོགས་ཀྱིས་ཁྱད་གཞི་ཕན་ཚུན་གྱི་ཆོས་མཚུངས་པ་ལས། སྤྲིན་ནམ་མཁར་རྒྱུ་བ་དང་གླང་
ཆེན་ས་གཞིར་རྒྱུ་བ་ནི་ཁྱད་པར་། །དེས་ན་དཔེར་བརྗོད་འདི་ནི་ཁྱད་གཞི་སྤྲིན་དང་གླང་པོ་དག་གི་
150

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཁྱད་ཆོས་དྲི་བཞོན་སོགས་ཐ་དད་པ་མ་ཡིན་པ་ལྟར་གྱུར་པ་དང་བའི་བྱེད་ལས་ཀྱང་མཚུངས་ཤིང་
འབྲེལ་བས་སྦྱར་དོན་གྱི་གསལ་བྱེད་ཅེས་བྱ།འདིའི་གསལ་བྱེད་དངོས་ནི་རྒྱུ་བྱེད་དེ་ཞེས་པ་འདིའོ །
གསུམ་པ་འདིར་མ་བཤད་པ་གཞན་པ་ལའང་རིགས་སྒྲེ་སྟེ་བསླབ་ཚུལ་ནི། རྣམ་པ་འདི་ཉིད་ཁོ་ན་
ཡིས། །གསལ་བྱེད་ལ་ནི་རྣམ་རྟོག་པ། །ལྷག་མ་རྣམས་ཀྱང་རྗེས་འགྲོ་ཡིས །མཁས་པ་རྣམས་ཀྱིས་
རྟོགས་པར་བྱ། །བཤད་མ་ཐག་པའི་རྣམ་པ་འདི་ཉིད་ཁོ་ན་ཡིས་གསལ་བྱེད་ཀྱི་རྒྱན་ལ་རྣམ་པར་
རྟོག་པ་སྟེ་རྣམ་པ་མཐའ་ཡས་པ་རྣམས་ཀྱང་འདིར་བསྟན་གྱི་རྗེས་འགྲོ་བར་སྙན་ངག་མཁན་མཁས་
པའི་རིགས་པས་དཔག་སྟེ་རྟོགས་པར་བྱའོ་ཞེས་པའོ །
༈ ལྔ་པ་ཟློས་པའམ་བསྐོར་བའི་རྒྱན་ལ་གཉིས། མཚན་ཉིད་དབྱེ་བ་དང་བཅས་པ་དང་།
སྦྱོར་བ་གསུམ་དཔེར་བརྗོད་པའོ། །དང་པོ་ནི། གསལ་བྱེད་ཀྱི་ནི་གནས་ཉིད་དུ། །དོན་བསྐོར་འང་
ནི་ཚིག་བསྐོར་དང་། །གཉིས་ཀ་སྐོར་བ་ཞེས་པ་ཡི། །རྒྱན་གསུམ་དག་འདོད་དེ་དཔེར། །བརྗོད་
མ་ཐག་པའི་གསལ་བྱེད་ཀྱི་གནས་ཐོག་མ་བར་མཐའ་གང་རུང་ཉིད་དུ་དོན་གཅིག་བཟླས་ཏེ་སྐོར་
ཡང་ཚིག་ཐ་དད་པ་དང་།ཚིག་བཟླས་ཏེ་སྐོར་ཡང་དོན་ཐ་དད་པ་དང༌།ཚིག་དོན་གཉིས་ཀ་བཟླས་
ཏེ་སྐོར་ཡང་སྐྱོན་དུ་མི་འགྱུར་བའི་རྒྱན་གྱི་དབྱེ་བ་གསུམ་པོ་འདི་དག་སྔོན་གྱི་མཁས་པ་རྣམས་འདོད
དེ་དཔེར་ན་ཞེས་པའོ །
གཉིས་པ་སྦྱོར་བ་གསུམ་དཔེར་བརྗོད་པ་ལས་དང་པོ་དོན་སྐོར་ནི། ཀ་དམྦ་ནི་རྣམས་པར་
རྒྱས །ཀ་ཊ་ཛོཏྐམ་རབ་གསལ། །ཀུནྡ་ལྱ་ནི་རབ་ཏུ་བྱེ། །ཀ་ཀུ་བྷ་ལའང་གྱེས་པར་གྱུར། །ཀ་དམྦ་
སྟེ་ཤིང་ཚོགས་ཅན་ཞེས་བྱ་བའི་འདབ་མ་རྣམ་པར་རྒྱས་ལ། ཀུ་ཊ་ཛ་ཞེས་པ་དུག་མོ་ཉུང་གི་ཤིང་གི་
མེ་ཏོག་ཁ་འབུས་པ་སྟེ་རབ་ཏུ་གསལ་པ་དང༌།ཀུནྡ་ལྱ་ཞེས་པ་ཆུ་ཤིང་ནི་མེ་ཏོག་རབ་ཏུ་བྱེ་ཞིང་། ཀ་
ཀུ་བྷ་ཡ་ཞེས་པ་ཤིང་ཨ་རྫུ་ན་ཡང་འདབ་མ་རབ་ཏུ་གྱེས་པར་གྱུར་ཏོ་ཞེས་ཤིང་གི་བྱེ་བྲག་ཐ་དད་པ
བཞི་པོ་དེ་དག་དོན་རྒྱས་པར་གཅིག་ཀྱང་བརྗོད་ཚུལ་མི་འདྲ་བ་རྣམ་པར་རྒྱས།རབ་ཏུ་གསལ། རབ་
ཏུ་བྱེ།གྱེས་པར་གྱུར་ཅེས་ཐ་དད་པས་བརྗོད་པས་དོན་སྐོར་བའི་རྒྱན་ནོ། །གཉིས་པ་ཚིག་བསྐོར་ནི
སྤྲིན་གྱི་ཕྲེང་བ་དག་གིས་ནི། །རྨ་བྱའི་ཚོགས་རྣམས་སྒྲ་སྒྲོགས་བྱེད། །ཆུ་སྲིན་རྒྱལ་མཚན་ཅན་གྱིས་
151

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དེང༌། །ན་ཆུང་རྣམས་ཡིད་འདོད་ལྡན་བྱེད། །ཆར་སྤྲིན་གྱི་ཕྲེང་བ་མཛེས་པ་དག་གིས་ནི་རྨ་བྱའི་
ཚོགས་རྣམས་དགའ་བས་མགྲིན་པ་བཏེགས་ནས་སྒྲ་སྒྲོགས་པར་བྱེད་ལ། ཆུ་སྲིན་རྒྱལ་མཚན་ཅན་
ཏེ་འདོད་པའི་ལྷ་བདུད་ཀྱི་རྒྱལ་པོ་དགའ་རབ་དབང་ཕྱུག་གིས་དེང་གི་སྟེ། དབྱར་གྱི་དུས་སུ་ན་ཆུང་
གཞོན་ནུ་མ་རྣམས་ཀྱི་ཡིད་འདོད་ཆགས་དང་ལྡན་པར་བྱེད་ཅེས་པའོ། །འདིའི་དཔེར་བརྗོད་རྒྱ་
དཔེར་ཨུཏྐ་ཎྛ་ཡ་ཏི་ལན་གཉིས་བཟླས་པ་སྒྲའི་གཟུགས་གཅིག་ཀྱང་དོན་མི་གཅིག་སྟེ་རྨ་བྱའི་སྐབས་
དགའ་བས་སྒྲ་སྒྲོགས་པར་བྱེད་པའི་དོན་དང༌། ན་ཆུང་སྐབས་འདོད་ཆགས་དང་ལྡན་པར་བྱེད་པའི་
དོན་ཡིན་པས་བོད་རྩོམ་ལའང་བོད་མཁས་པས་བརྣག་པར་དཀའ་ལན་གཉིས་ལྡབ་ནས་སྔ་མ་བསམ་
ལས་འདས་པའི་དོན་དང་།ཕྱི་མ་བཟོད་པར་དཀའ་བའི་དོན་དུ་བཀོད་འདུག་པ་ལྟར་ལེགས་སོ །
གསུམ་པ་གཉིས་ཀ་སྐོར་བ་ནི། ཀུན་ལས་རྒྱལ་ན་དེ་རིང་ཁྱོད། །བཙུན་མོ་རྣམས་དང་རྩེ་
བར་བྱེད། །ཁྱེད་ཀྱི་དགྲ་དེ་མཐོ་རིས་སོང༌། །ལྷ་མོ་རྣམས་དང་རྩེ་བར་བྱེད།།ཕྱོགས་ཀྱི་དགྲ་ཟླ་ཀུན་
ལས་རྒྱལ་བ་ཐོབ་ནས་དེ་རིང་མིའི་དབང་ཕྱུག་ཁྱེད་རང་གི་བཙུན་མོའི་ཚོགས་རྣམས་དང་རྩེ་དགའ་
ལ་རོལ་བར་བྱེད་ལ། ཁྱོད་ཀྱི་དགྲ་ཟླ་གཞན་སྡེ་རྣམས་ནི་གཡུལ་དུ་ཁྱོད་ཀྱི་རལ་གྲིའི་ལམ་ནས་མཐོ་
རིས་ལྷ་ཡི་གནས་སུ་སོང་སྟེ་ད་ལྟ་ལྷ་མོའི་ཚོགས་རྣམས་དང་ལྷན་ཅིག་ཏུ་གླུ་དང་རོལ་མོས་རྩེ་བར་
བྱེད་དོ་ཞེས་ཤིང་ལ་སྙན་པས་བརྗོད་པའོ།།ཡང་ན་ཁྱད་པར་འཕགས་བསྟོད་དུ།ཁྲོ་བས་གཡུལ་ངོར་
བསང་ན་ནི །བདེ་
བསད་ན་ནི། །བདེ་འགྲོར་འགྲོ་ཞེས་རྒྱས་པ་ཟེར། །མགོན་པོ་ཁྱོད་ཀྱི་གནས་སྐབས་དེའི། །སེམས་
ནི་ངན་འགྲོ་ཡིན་ཞེས་གསུངས། །ཞེས་ཕྱེད་སྔ་མའི་གྲུབ་མཐའ་དང་བསྟུན་ནས་སྨྲས་པ་སྟེ་དེས་ན་
འདིའི་ཚིགས་སུ་བཅད་པའི་ཕྱེད་སྔ་ཕྱི་གཉིས་ཀ་རྒྱལ་པོ་དགྲ་ལས་རྣམ་པར་རྒྱལ་བ་ཁོ་ན་བརྗོད་པས་
དོན་སྐོར་དང༌།རྩེ་བར་བྱེད་ཅེས་ལན་གཉིས་ལྡབ་པས་ཚིག་སྐོར་ཏེ་དེ་ཕྱིར་གཉིས་ཀ་སྐོར་བའོ་ཞེས་
བོད་འགྲེལ་རྣམས་སུ་བཤད་ཀྱང་རྒྱ་འགྲེལ་ནི་རྩེ་བར་བྱེད་ཅེས་པ་གཉིས་ཀ་སྐོར་བར་བཞེད་།།
༈དྲུག་པ་འགོག་རྒྱན་ལ་གསུམ།མཚན་ཉིད་དང་དབྱེ་བས་མདོར་བསྟན།དཔེ་སྦྱོར་དང་
མིང་གིས་རྒྱས་པར་བཤད། མ་བཤད་པ་དཔག་པར་ནུས་པའོ། །དང་པོ་མཚན་ཉིད་དང་དབྱེ་བས་
མདོར་བསྟན་པ་ནི། དགག་པ་བརྗོད་པ་འགོག་པ་སྟེ། །དུས་གསུམ་ལ་ལྟོས་རྣམ་པ་གསུམ། །ཅི་སྟེ་
152

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
དེ་དག་དགག་བྱ་ཡི། །དབྱེ་བ་མཐའ་ཡས་ཕྱིར་མཐའ་ཡས། །དགག་བྱའི་ཡུལ་འཛའ་བོ་འགྲོ་བ་ལ་
སོགས་པ་གང་ཡང་རུང་བ་ལ།དེ་འགག་བྱེད་ཀྱི་ཚིག་མ་ཡིན་ཞེས་སམ།མེད་ཅེས་པའམ། མ་འགྲོ་
ཞེས་པ་ལ་སོགས་པའི་དགག་ཚིག་བརྗོད་པས་དགག་པ་ནི་འགོག་རྒྱན་སྤྱིའི་མཚན་ཉིད་དེ། མཚན་
ཉིད་དེ་དང་ལྡན་པའི་མཚོན་བྱ་ནི་འགོག་པ་སྟེ་དེ་ལྟ་བུའི་རྒྱན་གྱིས་ཀྱང་སྐབས་འགའ་ཞིག་ཏུ་སྙན་
ངག་མཛེས་བར་བྱེད་པས་འདིར་རྒྱན་དུ་བཞག་པ་སྟེ། དེ་ལའང་དགག་བྱ་འདས་པ་དང་། ད་ལྟར་བ་
དང༌། མ་འོངས་པ་གསུམ་ལ་ལྟོས་ནས་རྣམ་པ་གསུམ་དང༌། དེ་ལའང་དབྱེ་ན་དགག་བྱའི་དབྱེ་བ་
མཐའ་ཡས་པའི་ཕྱིར་རྗེས་སུ་འགྲོ་བ་འགོག་པའི་རྒྱན་ཡང་མཐའ་ཡས་པར་སྟོན་པའོ། །
གཉིས་པ་དཔེ་སྦྱོར་དང་མིང་གིས་རྒྱས་པར་བཤད་པ་ལ་ཉི་ཤུ་རྩ་གསུམ་ལས་དང་པོ་བྱུང་
པ་འགོག་པ་ནི། ལུས་མེད་ཀྱི་ནི་མེ་ཏོག་གི །མདའ་ལྔས་ཀུན་ལས་རྒྱལ་བར་གྱུར། །ཅེས་པ་མི་སྲིད་
ཡང་ན་ནི །དངོས་པོའི་ནུས་པ་རྣམ་པར་བཀྲ། །ལུས་མེད་འདོད་པའི་དབང་ཕྱུག་གི་མེ་ཏོག་གི
མདའ་ཤིན་ཏུ་འཇམ་ཞིང་གྲངས་ཉུང་བ་ལྔས་འགྲོ་བ་ཀུན་ལས་རྒྱལ་བར་གྱུར་ཏོ་ཞེས་ཡོངས་སུ་
གྲགས་པ་འདི་མི་སྲིད་ཅིང་མི་བདེན་ནོ། །ཡང་ན་ནི་དེ་འདྲ་སྲིད་དུའང་རུང་སྟེ་དཔེར་ན་ཡིད་བཞིན་
གྱི་ནོར་བུ་རིན་པོ་ཆེ་མཆོག་འགའ་ཞིག་ལ། སྐད་ཅིག་ཙམ་རེག་པས་ཀྱང་ཚེ་བསྐལ་བར་གནས་པའི་
ནུས་པ་ཡོད་པར་བཤད་པ་བཞིན་དུ་དངོས་པོ་རྣམས་ཀྱི་ནུས་པ་རྣམ་པར་བཀྲ་ཞིང་བསམ་གྱིས་མི་
ནུས་པ་ཡད་པར་བཤ
ཁྱབ་པས་ན་འདིར་འདོད་པ་དང་མདའ་རྣམས་ཀྱི་ནུས་པའང་དེ་ལྟ་བུར་འགྱུར་བས་སོ །སྦྱོར་བ་དེ་
བཤད་པ་དང་མིང་དགོད་པ་ནི ཞེས་པ་འདིར་ནི་རྒྱུ་སྟོབས་ཀྱིས། །ལུས་མེད་རྒྱལ་བར་མི་རིགས་བློ།།
དེ་ལྟར་གྱུར་བཀག་གང་གི་ཕྱིར། །བྱུང་བ་འགོག་པ་དེ་འདི་འདྲ། །བརྗོད་མ་ཐག་པའི་དཔེར་བརྗོད་
པ་འདིར་ནི་གང་གི་ཕྱིར་རྒྱུ་མེ་ཏོག་གི་མདའ་ལྔ་ལས་མེད་ཅིང་འཇམ་པ་ལ་སོགས་པའི་སྟོབས་ལས་
ལུས་མེད་ཀྱིས་སྲིད་པ་གསུམ་པོ་དབང་དུ་བྱས་ཤིང་དེ་ཀུན་ལས་རྒྱལ་བ་འདི་ནི་མི་རིགས་སོ་སྙམ་
པའི་བློ་དང་ལྟར་སྔར་ནས་གྲགས་ཤིང་གྲུབ་ཟིན་པའི་གཏམ་ཡོངས་གྲགས་ཏེ་ལྟར་གྱུར་པའི་བྱུང་
བ་འདི་དག་དགག་བྱ་དང་། འགོག་བྱེད་དངོས་པོའི་ནུས་པ་སྣ་ཚོགས་མཐོང་བའི་རྒྱུའི་སྟོབས་ཀྱིས་
བཀག་པ་དེའི་ཕྱིར་རྣམ་པ་འདི་འདྲ་བ་ནི་འདས་པའམ་བྱུང་བ་འགོག་པ་ཞེས་བྱའོ །
153

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཉིས་པ་མངོན་གྱུར་འགོག་པའམ་ད་ལྟར་བ་འགོག་པ་ནི། སྙན་སྒྲོགས་མ་དག་ཅི་ཡི་ཕྱིར། །
རྣ་བ་ལ་ནི་ཨུཏྤལ་འཇུག །ལས་འདི་ལ་ནི་ཟུར་མིག་དག །ཡོངས་རྫོགས་མིན་པར་སེམས་སམ་ཅི། །
ཀྱེ་སྙན་པར་སྒྲོགས་མ་དག་ཅེས་བོས་ནས་ཁྱོད། །ཅིའི་ཕྱིར་རྣ་བར་མེ་ཏོག་ཨུཏྤལའི་ཕོན་པོ་རྣ་རྒྱན་དུ་
འཇུག་སྟེ རྣ་རྒྱན་གྱི་ལས་མཛེས་ཤིང་ཡིད་འཕྲོག་པའི་བྱ་བ་འདི་མིག་རང་ཉིད་ལ་ཚང་ཞིང་ཡོངས་
སུ་རྫོགས་པ་འདི་ལྟར། ཁྱོད་ད་དུང་རྣ་བ་ལ་མེ་ཏོག་གི་རྣ་རྒྱན་འཇུག་པ་ཟུར་མིག་གི་མཛེས་པ་འདི་
ལ་ཨུཏྤལ་གྱི་མཛེས་པ་ཡོངས་སུ་རྫོགས་པར་སེམས་སམ་ཅི་ཞེས་པའོ །དེ་བཤད་པ། འགའ་ཞིག་
དཀར་མིན་ཨུཏྤ་།།རྣ་བར་འཇུག་ལ་འཛའ་བོ་ཡིས། །དེ་ལྟར་བསྟོད་པས་མཛེས་བྱེད་པ། །འདི་ནི་
མངོན་གྱུར་འགོག་པའོ། །འདིར་དགའ་མ་འགའ་ཞིག་གིས་མེ་ཏོག་གི་བྱེ་བྲག་དཀར་མིན་ཨུཏྤལ་
་རང་གི་རྭ་རྒན་དུ་བེད་པ་ལ་སྐྱེས་པས་དེ་ལྟར་ངོ་བ
སྔོན་པོ་རང་གི་རྣ་རྒྱན་དུ་བྱེད་པ་ལ་སྐྱེས་པས་དེ་ལྟར་ངོ་བསྟོད་ཀྱིས་མ་བྱེད་ཅེས་འགོག་པར་བྱེད་པ་སྟེ།
འདིའི་དགག་བྱ་རྣ་བར་ཨུཏྤལ་འཇུག་པ།འགོག་བྱེད་དགོས་པ་མེད་པར་བསྟན་པའི་ཚིག་གིས་ཏེ་ད་
ལྟར་འཇུག་བཞིན་པ་འགོག་པས་ད་ལྟར་རམ་མངོན་གྱུར་འགོག་པའོ །
གསུམ་པ་མ་འོངས་པའམ་འབྱུང་གྱུར་འགོག་པ་ནི་ཇོ་བོ་བདེན་པར་སྨྲའོ་བདག་གཞན་
ཡང་བཙུམ་པ་ནས་འཕོས་པའི རྒྱ་སྐྱེགས་ཀྱིས་དམར་མིག་གིས་ནི། །ཁྱོད་ཀྱིས་མཐོང་པར་འགྱུར་
མ་ལགས །ཀྱེ་ཇོ་བོ་ཞེས་བོད་ནས་ཁྱོད་ལ་ཁོ་མོ་བདེན་པའི་ཚིག་གིས་ངེས་པར་འོག་ནས་བྱུང་བའི་
དོན་འདི་སྨྲའོ། །དེ་ཅི་ཞེ་ན་གཞན་དགྲ་ཟླའི་བུད་མེད་དང་ཙུམྦ་ན་སྟེ་ཁ་སྤྲད་ཅིང་འོ་བྱས་པ་ལས་
འཕོས་པ་སྟེ་བྱུང་བའི་ཆགས་པའི་རྣམ་འགྱུར་རྒྱ་སྐྱེགས་ལྟར་དམར་བའི་མིག་གིས་ནི་ཁྱོད་ཀྱིས་
བདག་མཐོང་བར་འགྱུར་བ་མ་ལགས་ཏེ་དེ་ལྟར་བྱེད་པ་ཁོ་མོས་མི་བཟོད་པས་དེའི་ཚེ་ཁོ་ནར་འཆི་
ཞིང་བལྟ་བྱར་མིན་འགྱུར་བས་སོ། །དེ་བཤད་པ། སྔར་ཉིད་ཤིན་ཏུ་སེམས་ལྡན་མས། །ནམ་ཞིག་
འདི་ཡི་གནོད་པ་དག །འབྱུང་བ་དེ་ལྟར་འགོག་བྱེད་པ། །འདི་ནི་འབྱུང་འགྱུར་འགོག་པའོ །དགག་
བྱའི་སྔར་ཉིད་དུ་རང་གི་སྐྱེས་པ་ལ་ཤིན་ཏུ་བརྩེ་ཞིང་སེམས་དང་ལྡན་བའི་དགའ་མས་མ་འོངས་པའི་
དུས་ནམ་ཞིག་རང་གི་འཛའ་བུད་མེད་གཞན་དང་འགྲོགས་པའི་གནོད་པ་འབྱུང་བར་དོགས་པའི་
དགག་བྱ་དེ། འགོག་བྱེད་རང་ཉིད་འཆི་བས་མཐོང་བ་མིན་པ་བཀོད་དེ་འགོག་པར་བྱེད་པ་སོགས་
154

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཀྱིས་འབྱུང་འགྱུར་འགོག་པའོ།།
བཞི་པ་ཆོས་འགོག་པ་ནི། ལུས་ཕྲ་ཁྱོད་ཀྱི་ཡན་ལག་རྣམས། །འཇམ་པ་ཉིད་དུ་གནས་པ་
བརྫུན། །གལ་ཏེ་བདེན་པར་འཇོམ་པ་ན། །གློ་བུར་དུ་བདག་ཅི་ལ་གདུང༌། །ལུས་ཕྲ་མ་ཁྱོད་ཀྱི་ཡན་
ལག་རྣམས་རེག་བྱ་འཇམ་པ་ཉིད་དུ་གནས་སོ་ཞེས་པ་རྫུན་ཏེ། གལ་ཏེ་བདེན་པ་ཉིད་དུ་འཇམ་པ་
ཞིག་ན་གློ་བུར་དུ་བདག་འདོད་མྱོས་ཀྱི་གདུང་བ་རྩུབ་མོས་ཅི་ལ་གདུང་བར་བྱེད་ཅེས་པའོ། །གང་
ཕྱིར་དེ་ལྟར་འདོད་ལྡན་གྱིས། །དེ་དང་འགལ་བའི་ལས་ཀྱིས་ནི། །བུད་མེད་ལུས་འདི་འཇམ་པ་དག །
འགོག་པ་འདི་ནི་ཆོས་འགོག་པའོ །གང་གི་ཕྱིར་འདོད་ལྡན་གྱིས་འཇམ་པའི་ཆོས་དེ་དང་འགལ་བ་
རྩུབ་ཅིང་གདུང་བར་བྱེད་པའི་འགོག་བྱེད་དེས་དགག་བྱ་བུད་མེད་ཀྱི་ལུས་ཆོས་ཅན་དུ་གྱུར་དེའི་
ཆོས་རེག་བྱ་འཇམ་པའི་དགག་བྱ་དག་འགོག་པ་འདི་ནི་ཆོས་འགོག་པའོ
ལྔ་པ་ཆོས་ཅན་འགོག་པ་ནི། དེ་ནི་མཛེས་སམ་མི་མཛེས་ཞེས །རྣམ་རིག་འདི་ནི་ཅི་ལས་
སྐྱེས། །དེར་ནི་འོད་ཙམ་གཡོ་བ་ཉིད། །མཐོང་བར་གྱུར་གྱི་རྟེན་མ་ཡིན། །བརྗོད་འདོད་ཀྱི་ལུས་ཅན་
ནམ་དེ་ནི་མཛེས་སམ་མི་མཛེས་ཞེས་པའི་རྟོག་དཔྱོད་འདི་རྒྱུ་ཅི་ལས་སྐྱེས་ཏེ་སྐྱེ་བར་མི་རིགས་སོ། །
ཅིའི་ཕྱིར་ཞེ་ན།དེར་ནི་འོད་གཡོ་བ་ཙམ་ཞིང༌།མཐོང་གི་འོད་གསལ་མངའ་བའི་ལུས་དངོས་ཡོད་པ་
མ་མཐོང་བས་གཞི་མ་གྲུབ་པའི་ཁྱད་པར་ལ་དཔྱད་པ་མི་འཐད་པའི་ཕྱིར་རོ་ཞེས་པའི་དོན་། །དེ་
བཤད་པ། གང་འདིར་གཟུགས་ཅན་མ་ངོ་མཚར། །བརྗོད་པར་འདོད་པས་འོད་ཅེས་པའི །ཆོས་
འདི་ཁས་བླངས་ཆོས་ཅན་དག །འགོག་འདི་ཆོས་ཅན་འགོག་པའོ། །གང་གི་ཕྱིར་ཚིག་སྦྱོར་འདིར
བརྗོད་པར་འདོད་པའི་གཟུགས་ཅན་མ་དེའི་གཟུགས་ཁ་དོག་དང་དབྱིབས་ཀྱི་བདག་ཉིད་ཤིན་ཏུ་
མཚར་བའི་ཁྱད་པར་འཕགས་པ་བརྗོད་པའི་ཕྱིར་མཛེས་ཆོས་འོད་ཀྱི་ཕུང་པོ་ཙམ་ཞིག་ཡོད་པར་
ཁས་བླངས་ནས། དེ་གང་ལ་ལྡན་པའི་རྟེན་ནམ་ཁྱད་གཞི་ཆོས་ཅན་དེ་མ་མཐོང་ཞིང་མེད་དོ་ཞེས་
དགག་བྱར་བྱས་ན་བཀག་པས་དཔེར་བརྗོད་སྔ་མའི་ལྡོག་ཕྱོགས་སུ་གྱུར་པ་ཆོས་ཅན་འགོག་པའོ། །
དྲུག་པ་རྒྱུ་འགོག་པ་ནི། ཁྱོད་ཀྱི་མིག་ནི་དམར་གྱུར་ཅིང༌། །མཆུ་ཡིལ་ལ་འདབ་གཡོ་བ་
དང་། །སྨིན་མ་འཁྱོག་སྟེ་དེ་ལྟ་ནའང་། །ཉེས་པ་མེད་པས་བདག་མི་འཇིགས། །ཀྱེ་གཏུམ་མོ་ཞེས་
155

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བོད་ནས་ཁྱོད་ཞེ་སྡང་དྲག་པོས་ཁོང་ཁྲོ་བ་དང་རྗེས་སུ་མཐུན་པའི་རྣམ་འགྱུར་མིག་དམར་བ་དང༌།
མཆུ་གཡོ་བ་དང་། སྨིན་མ་འཁྱོག་པོར་ལྟ་བ་སོགས་ཁྲོས་པའི་རྣམ་པ་གསལ་བ་དེ་ལྟ་ནའང་། བུད་
མེད་གཞན་དང་འགྲོགས་པ་སོགས་ཉེས་པའི་རྣམ་པ་གང་ཡང་མེད་པས་བདག་མི་འཇིགས་།དེ་
བཤད་པ། གང་ཕྱིར་འཛའ་བོ་མཁས་པ་ཡིས། །འཇིགས་པ་ཡི་ནི་རྒྱུ་ཡི་གཙོ། །རང་གི་ཉེས་པ་
འགོག་བྱེད་པ། །འདི་དག་འདིར་ནི་རྒྱུ་འགོག་པའོ། །གང་གི་ཕྱིར་འཛའ་བོ་སྐྱོན་སྤོང་བ་ལ་མཁས་པ་
ཡིས་བུད་མེད་ཁྲོས་པའི་རྣམ་འགྱུར་དེ་ལྟར་སྟོན་པ་ལ་རང་ཉིད་བུད་མེད་གཞན་དང་འགྲོགས་པའི་
ཉེས་པ་ཞིག་གལ་ཏེ་ཡོད་ན་འཇིགས་ཤིང་སྐྲག་མོད་ཀྱང༌། བདག་ལ་དེ་མེད་པས་ཞེས་འཇིགས་པའི་
རྒྱུའི་གཙོ་བོ་ཉེས་པ་དགག་བྱར་བྱས་ནས་འགོག་པས་འགོག་པའོ། །
བདུན་པ་འབྲས་བུ་འགོག་པ་ནི། འཛའ་བོ་དག་ནི་རིང་ན་གནས། །ཆུ་འཛིན་བགྲོད་ལྡན་
འདི་ནི་འོངས། །ནི་ཙུ་ལ་ཡང་རྒྱས་པ་མཐོང༌། །བདག་ཤི་མིན་པ་འདི་ཅིག །འཛའ་བོ་སྟེ་རང་གི་
བདག་པོ་འདོད་པའི་གྲོགས་ནི་ཐག་རིང་པོའི་ལམ་དུ་སོང་ཞིང་གནས་པ་དང་ཆུ་འཛིན་ཏེ་སྤྲིན་ཕན་
ཚུན་དུ་གཡོ་ཞིང་འོངས་པ་དང༌། ཤིང་ནི་ཙུ་ལ་སྟེ་རྒྱ་ལྕང་རྒྱས་པས་སྙེ་མའི་དྲ་བའི་རལ་པ་ཅན་དུ་
མཐོང་བས་ན་བྲལ་བས་ཉེན་པ་བདག་ཆགས་པ་དྲག་པོས་གདུང་སྟེ་འཆི་བའི་རྒྱུ་ཐམས་ཅད་ཚོགས་
ཀྱང་ད་དུང་བདག་མི་ཤི་བ་ཡུན་རིང་དུ་སྡུག་བསྔལ་གྱི་སྣོད་དུ་གྱུར་ཅིང་གདུང་བ་འདི་ཅི་ཡིན་ནམ་
ཞེས་པའོ། །དེ་བཤད་པ། དེ་རྒྱུ་ཆུ་འཛིན་བགྲོད་པ་ནི། མི་བཟོད་པ་དག་ཉེར་བཀོད་ནས། །འབྲས་
བུ་འཆི་བ་བཟློག་པའི་ཕྱིར། །དེ་ནི་འབྲས་བུ་འགོག་པའོ། །བྲལ་བས་ཉེན་པ་མོ་དེ་ཉིད་ཆགས་པའི་
གདུང་བ་དྲག་པོས་གཟིར་ཏེ་འཆི་བའི་རྒྱུ་ཆུ་འཛིན་བགྲོད་པ་དང༌། འཛའ་བོ་རིང་ན་གནས་པ།ཤིང་
ནི་ཙུ་ལ་རྒྱས་པ་མཐོང་བ་སོགས་རྒྱུ་ཐམས་ཅད་ཚང་ཡང་དེ་རྣམས་ཀྱི་འབྲས་བུ་འཆི་བ་ཉིད་མ་གྲུབ་
པར་བརྗོད་འདིའི་དགག་བྱའི་འབྲས་བུར་གྱུར་པའི་ཤི་བ། འགོག་བྱེད་མིན་ཞེས་པའི་དགག་ཚིག་
གིས་བཀག་པ་འདི་ནི་འབྲས་བུ་འགོག་པའོ །
བརྒྱད་པ་རྗེས་གནང་གི་འགོག་པ་ནི། གལ་ཏེ་གཤེགས་ན་གཤེགས་པར་མཛོད། །ཁྱོད་
ཀྱི་བགྲོད་པས་བདག་ལ་ནི། །གདུང་བ་ཡུན་རིང་འབྱུང་མི་འགྱུར་། །འདི་ལ་ཁྱོད་ནི་དགས་མི་འཚལ། །
156

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
བདག་པོ་ཁྱོད་གལ་ཏེ་གཤེགས་བཞེད་ན་གཤེགས་པར་མཛོད་ཅིག ཁྱོད་ཡུལ་གཞན་དུ་བགྲོད་པས་
བདག་ལ་གདུང་བ་ཡུན་རིང་འབྱུང་བར་མི་འགྱུར་ཏེ་བྲལ་མ་ཐག་འཆི་བས་སོ། །ཁྱོད་དང་བྲལ་ཡང་
བདག་མི་འཆི་བ་སྲིད་དོ་སྙམ་པའི་དོགས་པ་ནི་མི་འཚལ་ཏེ་དེ་འདྲའི་གནས་སྐབས་མི་སྲིད་ཅིང་ངེས་
པར་འཆི་བས་སོ་ཞེས་པའོ །དེ་བཤད་པ། ཞེས་པ་འཆི་བ་གསལ་བྱེད་པས །རྗེས་གནང་ཉིད་ཀྱི་
སྒོ་ནས་ནི། །འཛའ་བོའི་བགྲོད་པ་འགོག་བྱེད་པ། །འདི་ནི་རྗེས་གནང་འགོག་པར་བརྗོད། །ཅེས་
བཤད་མ་ཐག་པའི་དཔེར་བརྗོད་འདིར་དགག་བྱ་འཛའ་བོའི་བགྲོད་པ་འགོག་བྱེད་བུད་མེད་རང་
ཉིད་འཆི་བ་གསལ་བར་བྱེད་པས་འགོག་པ་ཡིན་ཡང་བརྗོད་ཚུལ་དེ་ལྟར་མ་བྱས་པར་གཤེགས་པར་
མཛོད་ཅེས་རྗེས་སུ་གནང་བ་སྐད་དུ་བྱས་ནས་འགོག་པ་འདི་ནི་རྗེས་གནང་འགོག་པའོ །
དགུ་པ་དབང་གིས་འགོག་པ་།ནོར་ནི་མང་པོ་རྙེད་འགྱུར་ཞིང་། །ལམ་དུ་ཡང་ནི་བདེ་
ཞིང་དགེ །བདག་སྲོག་ལ་ཡང་ཐེ་ཚོམ་མེད། །འོན་ཀྱང་འཛའ་བོ་འགྲོ་མི་བྱ། །འཛའ་བོ་ཁྱོད་བྱེས་སུ་
ཕྱིན་ན་ནོར་མང་པོ་རྙེད་པར་འགྱུར་ཞིང་། ལམ་དུའང་བགྲོད་པ་བདེ་ལ་དག་མིང་བས་དགེ་བ་དང༌།
བདག་ཉིད་ཀྱང་མི་འཆི་ངེས་པས་འཆི་འམ་མི་འཆི་སྙན་སྲོག་ལ་ཐེ་ཚོམ་དུ་འགྱུར་བའང་མེད་མོད་
འོན་ཀྱང་འཛའ་བོ་ཁྱོད་ནི་ཡུལ་གཞན་དུ་འགྲོ་བར་མི་བྱའོ། །དེ་བཤད་པ། འཛའ་བོ་འགྲོ་བར་སྦྱོར་
བ་ཡི། །རྒྱུ་རྣམས་དག་ནི་རབ་བཤད་ནས། །དབང་ཉིད་ཀྱིས་ནི་དེ་འགོག་པ། །འདི་འདྲ་དབང་གིས་
འགོག་པའོ། །འཛའ་བོ་འགྲོ་བ་ལ་སྦྱོར་བའི་རྒྱུ་རྣམས་རབ་ཏུ་བཤད་ནས་བགྲོད་པ་འགོག་པའི་རྒྱུ་
གཞན་ཅི་ཡང་མེད་བཞིན་དུ་དགག་བྱ་འཛའ་བོའི་འགྲོ་བ། འགོག་བྱེད་འགྲོ་མི་བྱ་ཞེས་དབང་གིས་
འགོག་པའི་ཚུལ་འདི་འདྲ་བ་ནི་དབང་གིས་འགོག་པའོ །
བཅུ་པ་མ་གུས་པས་འགོག་པ་ནི། བདག་ནི་གསོན་རེ་སྟོབས་དང་ལྡན། །ནོར་གྱི་བསམ་
པ་སྟོབས་ལྡན་མིན། །འཛའ་བོ་གཤེགས་སམ་བཞུགས་ལགས་སམ། །རང་གི་གནས་སྐབས་སྨོས་
པ་ལགས། །བུད་མེད་ཀྱིས་རང་གི་བདག་པོ་སྐྱེ་བ་ནོར་སྒྲུབ་པའི་སླད་དུ་འགྲོ་བར་རྩོམ་པ་ལ་སྨྲས་པ།
ཁྱོད་ཕྱིན་ན་ཁོ་མོ་འཆི་ལ། མ་ཕྱིན་ན་མི་འཆི་ཞེས་པ་ཤུགས་ཀྱིས་གོ་བར་བྱས་ནས་དངོས་སུ་སྨྲས་
པའི་ཚིག །བདག་ནི་ཁྱོད་དང་འགྲོགས་ཏེ་གསོན་དུ་རེ་བའི་བསམ་པ་སྟོབས་དང་ལྡན་གྱི་ནོར་སྒྲུབ་
157

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པའི་བསམ་པ་སྟོབས་དང་མི་ལྡན་པས་ནོར་བས་གསོན་པ་དགའ་བ་རང་གི་གནས་སྐབས་ཏེ་བསམ་
པ་སྨོས་ཤིང་རིག་པར་བྱེད་པ་ཡིན་ལ། དེས་ན་གཤེགས་སམ་བཞུགས་པ་ནི་ཁྱོད་ཀྱིས་ཤེས་སོ་ཞེས་
པའོ །དེ་བཤད་པ།གོང་ཕྱིར་འདིར་ནི་ཆགས་ལྡན་མས། །འཛའ་བོའི་བགྲོད་པ་འགོག་བྱེད་ཅིང༌། །
མ་གུས་བཞིན་དུ་ཚིག་སྦྱོར་བ། །འདི་ནི་མ་གུས་པས་འགྲོག་པའོ། །གང་གི་ཕྱིར་བུད་མེད་ཆགས་
ལྡན་མས་དགག་བྱ་འཛའ་བོའི་བགྲོད་པ། འགོག་བྱེད་འགྲོའམ་སྡོད་པ་ཁྱོད་རང་གིས་ཤེས་སོ་ཞེས་
མ་གུས་པ་ལྟར་བརྗོད་པའི་ཚིག་གིས་འགོག་པ་ནི་མ་གུས་པས་འགོག་པའོ།།
བཅུ་གཅིག་པ་ཤིས་བརྗོད་ཀྱིས་འགོག་པ་ནི། འཛའ་གལ་ཏེ་གཤེགས་ན་བཞུད། །ཁྱོད་
ཀྱི་ལམ་ནི་ཤིས་གྱུར་ཅིག །གང་དུ་ཁྱོད་ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག །
འཛའ་ཁྱོད་གལ་ཏེ་གཤེགས་པར་བཞེད་པ་མྱུར་དུ་བཞུད་ཅིག །ཁྱོད་ཀྱི་ལམ་ནི་ཤིས་པ་སྟེ་བདེ་
ལགས་དང་ལྡན་པ་གྱུར་ཅིག ཕྲལ་བའི་གདོན་གྱིས་གསོན་པ་འཕྲོག་པ་ཁོ་མོ་ཡང་ཁྱོད་གང་དུ་
གཤེགས་པ་དེར་སྐྱེ་བར་གྱུར་ཅིག དེ་བཤད་པ། དེ་ལྟར་ཤིས་བརྗོད་ལམ་གྱིས་གང༌། །རང་གི་
གནས་སྐབས་གསལ་བྱེད་མས །འཛའ་བོའི་བགྲོད་པ་འགོག་བྱེད་པ། །འདི་ནི་ཤིས་བརྗོད་ཀྱིས་
འགོག་པའོ །གང་གི་ཕྱིར་དེ་ལྟར་ཤིས་པ་བརྗོད་པ་འདོད་པ་ལ་སྨོན་པའི་ལམ་གྱི་སྒོ་ནས་རང་གི་
གནས་སྐབས་འཆི་བ་གསལ་བར་བྱས་པའི་འགོག་བྱེད་ཀྱི་དགག་བྱ་འཛའ་བོའི་བགྲོད་པ་ཡིན་ཡང་
རྣམ་པ་བཞུད་ཅིག་ཅེས་པ་དང་ཤིས་བརྗོད་ལྟར་བྱས་པས་ཤིས་བརྗོད་ཀྱིས་འགོག་པའོ། །
བཅུ་གཉིས་པ་རྩུབ་མོས་འགོག་པ་ནི། གལ་ཏེ་ཁྱོད་འགྲོ་བདེན་ཉིད་ན།།ཁྱོད་ཀྱིས་གཞན་
པ་འགའ་ཞིག་ཚོལ། །བདག་ནི་གླགས་འཚོལ་འཆི་བ་ཡིས། །དེ་རིང་ཉིད་དུ་འགོག་པར་འགྱུར། །
གལ་ཏེ་ཁྱོད་ཡུལ་གཞན་དུ་འགྲོ་བ་བདེན་པ་ཡིན་ན་ཁྱོད་ཀྱིས་དགའ་མ་གཞན་པ་འགའ་ཞིག་འཚོལ་
ཞིག །བདག་ནི་ཁྱོད་དང་བྲལ་བའི་གདུང་པས་གླགས་འཚོལ་བའི་རྒྱུ་འདིས་དེ་རིང་ཉིད་དུ་འཚོ་བ་
འགོག་པར་འགྱུར་རོ །དེ་བཤད་པ། གང་ཕྱིར་འཛའ་བོའི་དབང་གྱུར་མས། །འཛའ་བོའི་བགྲོད་པ་
འགོག་བྱེད་པ། །ཚིག་རྩུབ་ཡི་གེ་སྔོན་འགྲོ་ཅན། །འདི་ནི་རྩུབ་མོས་འགོག་པའོ། །གང་ཕྱིར་འཛའ་
བོར་རྗེས་སུ་ཆགས་པའི་དབང་གྱུར་མས་དགག་བྱ་རང་གི་འཛའ་བོ་འགྲོ་བ། འགོག་བྱེད་ཁྱོད་འགྲོ
158

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
བ་བདེན་པ་ཉིད་ན་ཞེས་པ་དང༌། དགའ་མ་གཞན་འཚོལ་ཞིག་ཅེས་པའི་ཚིག་རྩུབ་པོ་ལྟོས་པ་མེད་པ་
སྔོན་དུ་འགྲོ་བ་ཅན་གྱིས་འགོག་པ་ནི་རྩུབ་མོས་འགོག་པའོ།།
བཅུ་གསུམ་པ་གྲོས་ཀྱིས་འགོག་པ་ནི། གལ་ཏེ་གཤེགས་ན་མྱུར་དུ་བཞུད། །ཕྱིས་ན་
གཉན་འདུན་འཁྲུགས་པའི་ཁས། །བསྒྲགས་པའི་ཆོ་ངེས་འགྲོ་བ་ཡི། །གེགས་གྱུར་ཁྱོད་ཀྱི་རྣ་བར་
འོང༌། །གལ་ཏེ་གཤེགས་པར་བཞེད་ན་མ་འགོར་བར་མྱུར་དུ་བཞུད་ཅིག་ཅུང་ཟད་ཕྱིས་ན་ཁྱོད་
བཞུད་མི་ཐུབ་སྟེ་བྲལ་བའི་གདུང་པས་ཁོ་མོ་ཤི་བ་ལ་གཉེན་འདུན་རྣམས་མྱ་ངན་གྱིས་འཁྲུགས་པའི་
ཁས་བསྒྲགས་པའི་ཆོ་ངེས་དྲག་པོ་ཁྱོད་འགྲོ་བའི་གྲོགས་སུ་གྱུར་པ་དག་རྣ་བར་འོང་བས་ད་མ་བྱུང་བ་
ལ་སོང་ཞིག་ཅེས་པའོ། །དེ་བཤད་པ། གང་ཕྱིར་འདིར་ནི་མཐའ་གཅིག་ཏུ། །ཆགས་མས་གྲོས་ཉིད་
བྱེད་པ་ཡིས། །འཛའ་བོས་བགྲོད་པ་འགོག་པ་འདི། །གྲོས་ཉིད་ཀྱིས་ནི་འགོག་པའོ། །གང་གི་ཕྱིར་
སྦྱོར་བ་འདིར་མཐའ་གཅིག་ཏུ་སྟེ་ཤིན་ཏུ་ཆགས་མས་དགག་བྱ་འཛའ་བོའི་བགྲོད་པ། འགོག་བྱེད་
བྲལ་བའི་གདུང་བས་རང་ཉིད་འཆི་ཞིང་དེའི་མྱ་ངན་གྱིས་གཉེན་འདུན་འཁྲུགས་པ་སོགས་གནས་
སྐབས་ངན་པ་དེ་ལྟ་བུར་འགྱུར་བ་གསལ་བར་བྱས་པས་འགོག་པ་ཡིན་ཀྱང་རྣམ་པ་འཛའ་བོ་འགྲོ་
ཁལ་སྐྱོར་བའི་གྲོས་བྱེད་པའི་ཟོལ་གྱིས་བརྗོད་པ་ནི་གྲོས་ཀྱིས་འགོག་པའོ། །
བཅུ་བཞི་པ་འབད་པས་འགོག་པ་ནི། བཞུད་ཅེས་ཁྱོད་དགྱེས་བརྗོད་འདོད་ཀྱང་། བདག་
ཉིད་འགོག་དགའ་བར་བྱེད་པའི་ཚིག །མ་གཤེགས་ཞེས་པ་ཁ་ནས་ནི། །བྱར་བར་གྱུར་ལ་བདག་ཅི་
བྱེད། །འཛའ་བོ་ཁྱོད་བཞུད་ཅིག་ཅེས་ཁྱོད་དགྱེས་པའི་སླད་དུ་བརྗོད་པར་འདོད་མོད་དེ་ཁོ་མོ་བདག་
ཉིད་དགའ་བར་བྱེད་པའི་ཚིག་མ་གཤེགས་ཞེས་པ་ཞིག་རང་དབང་མེད་པར་ཁ་ནས་བྱུང་བར་གྱུར་
པ་ལ་བདག་ཅི་ཞིག་བྱེད་དེ།བསམ་བཞིན་མ་ཡིན་པར་དབང་མེད་དུ་ཤོར་བས་ཁྱོད་མི་དགའ་བར་
བྱེད་འོས་པའི་སྐྱོན་ཅི་ཡང་མེད་དོ་ཞེས་པའོ །དེ་བཤད་པ། མི་འདོད་དངོས་ལ་འབད་བྱས་པས། །
འབྲས་བུ་ཕྱིན་ཅི་ལོག་བསྐྱེད་པས །དོན་མེད་ཉེ་བར་བསྟན་པའི་ཕྱིར། །དེ་ནི་འབད་པས་འགོག་
པའོ། །བུད་མེད་རང་ཉིད་ཀྱིས་མི་འདོད་པའི་དངོས་བཞུད་ཅིག་ཅེས་བརྗོད་པ་ལ་འབད་ནས་དེ་
བཞིན་དུ་སྨྲ་བར་བརྩམ་པ་ལ་རྒྱུ་དེས་འབྲས་བུ་ཕྱིན་ཅི་ལོག་མ་གཤེགས་ཅེས་རང་གི་འདོད་པ་ཉིད་
159

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དབང་མེད་དུ་ཐལ་བ་བསྐྱེད་པས་བཞུད་ཅེས་བརྗོད་པ་ལ་འབད་པ་ཉིད་དོན་མེད་དུ་གྱུར་པ་སྟེ།དེས
ན་འདིར་ཡང་དགག་བྱ་འཛའ་བོའི་བགྲོད་པ་འགོག་བྱེད་མ་གཤེགས་ཞེས་པའི་ཚིག་ཐལ་བ།དེ་འང་
བསམ་བཞིན་དུ་མ་ཡིན་པར་བཞུད་ཅེས་བརྗོད་པར་འདོད་པ་ལ་འབད་པའི་ཀུན་སློང་ལས་མ་
གཤེགས་ཅེས་པའི་ཚིག་དབང་མེད་དུ་ཐལ་བས་ན་འབད་པས་འགོག་པ་ཞེས་བྱའོ། །
བཅོ་ལྔ་པ་གཞན་དབང་གིས་འགོག་པ་ནི། སྐད་ཅིག་ལྟ་བའི་གེགས་བྱེད་པའི། །རྫི་མ་
བསྐྱེད་པ་ལ་ཁྲོ་བ། །ཁྱོད་ཀྱིས་འཛའ་བོར་འགྲོ་བ་སྨྲོས། །བདག་ནི་དེ་ཡི་འདོད་པ་འདོད། །འཛའ་
བོས་རང་གི་བུད་མེད་ལ་བདག་དཀའ་ཐུབ་ཀྱི་ནགས་སུ་འགྲོ་བས་གེགས་མ་བྱེད་ཅེས་སྨྲས་པ་ན།
བུད་མེད་ཀྱིས་ཁོ་མོའི་རྒྱུད་ལ་ཁྱོད་ལ་རྒྱུ་ནི་མི་ཆད་དམ་ཁོར་ཡུག་ཏུ་བལྟ་བ་ལ་སྐད་ཅིག་མའི་ཡུན་དུ་
འགོག་བྱེད་རྫི་མ་བསྐྱོད་པ་ཙམ་ལ་ཡང་ཁྲོ་ཞིང་སྡང་བར་བྱེད་པའི་སེམས་འཛའ་ཤུགས་ཅན་འདི་ལ་
ཁྱོད་འགྲོ་བ་སྨྲོས་ཤིགབདག་ནི་དེའི་གཞན་དབང་ཅན་ཡིན་པས་དེས་ཇི་ལྟར་འདོད་པ་བཞིན་དུ་ཁོ
མོས་ཀྱང་འདོད་པའི་ཕྱིར་དེས་བཏང་ན་བདག་གིས་ཀྱང་གཏོང་ལ་མ་བཏད་ན་མ་ཡིན་ནོ། །དེ་
བཤད་པ།གང་ཕྱིར་འཛའ་བོའི་གཞན་དབང་མས། །དེ་ཡི་འགྲོད་པ་འགོག་བྱེད་ཅིང༌། །དོན་འདི་ཉེ་
བར་གསལ་བྱེད་ཕྱིར། །འདི་ནི་གཞན་དབང་འགོག་པའོ། །གང་གི་ཕྱིར་འཛའ་བའམ་དགའ་བའི་
གཞན་དབང་དུ་གྱུར་བའི་དགའ་མ་དེས་དེ་ལྟར་བདག་འཛའ་བོས་བཅུན་ནས་ཁྱོད་བཏང་བའི་
གཞནདབང་དུ་གྱུར
དབང་མེད་དོ་ཞེས་འཛའ་བོ་འགྲོ་བ་འགོག་པའི་དོན་འདི་གསལ་བའམ་སྟོན་པར་བྱེད་པ་། འདིར་
ཡང་དགག་བྱ་འཛའ་བོ་འགྲོ་བ་འགོག་བྱེད་འབྲལ་མི་ཕོད་པར་སེམས་འཛའ་བའི་གཞན་དབང་གིས་
འགོག་པས་གཞན་དབང་འགོག་པའོ། །
བཅུ་དྲུག་པ་ཐབས་ཀྱིས་འགོག་པ་ནི། མགོན་པོ་འབྲལ་བ་བཟོད་པར་བགྱི། །གང་གིས་
མིག་བསྒོས་བདག་ལ་ནི། །འདོད་པས་བསྣུན་དུ་མི་མཐོང་བའི། །མཐོང་མིན་མིག་སྨན་བདག་ལ་
རྩོལ །ཀྱེ་མགོན་པོ་ཞེས་རང་གི་བདག་པོ་ལ་བོས་ནས་ཁྱོད་དང་འབྲལ་བའི་གདུང་བ་ནི་བདག་
གིས་བཟོད་པར་བགྱི་མོད་ཀྱང༌། ཁྱོད་སོང་བའི་འོག་ཏུ་མིག་སྨན་གང་གིས་ཁོ་མོའི་མིག་ལ་བསྒོས་
པ་ཙམ་གྱིས་འདོད་པའི་ལྷའི་མེ་ཏོག་གི་མདས་སམ་འདོད་པའི་ཆགས་པས་བདག་ལ་བསྣུན་དུ་མི་
160

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
མཐོང་བའི་མིག་སྨན་ཏེ་མི་སྣང་བའི་རྫས་ཤིག་ཁྱོད་ཀྱིས་བདག་ལ་སྩོལ་ཅིག་ཅེས་པའོ །དེ་བཤད་པ
འཚོ་བའི་ཐབས་ནི་དཀའ་བ་དག །ཉེ་བར་བཀོད་ནས་བདག་པོ་ནི། །འགྲོ་བ་འགོག་པར་བྱེད་པའི་
ཕྱིར། །འདི་འདྲ་ཐབས་ཀྱིས་འགོག་པར་བརྗོད། །འཛའ་དང་བྲལ་བའི་འོག་ཏུ་འདོད་པའི་
ཆགས་པ།དྲག་པོས་གལ་གདུང་བར་གྱུར་ན་ངེས་པ་ཁོ་ནར་འཆི་བ་ཡིན་པ་ལ་ཕུལ་བྱུང་གི་བརྗོད་
པས་བརྗོད་ནས། འདོད་པ་དེ་ལྟ་བུས་བསྣུན་དུ་མི་མཐོང་བའི་མིག་སྨན་ཞིག་ཡོད་པ་སྲིད་ན་མི་འཆི་
བར་འཚོ་བའི་ཐབས་སུ་འགྱུར་ཡང་དེ་ལྟ་བུའི་ཐབས་རྙེད་དཀའ་བ་སྟེ་མི་སྲིད་པ་ཞིག་སྦྱིན་དགོས་
པའི་ཚིག་ཉེ་བར་བཀོད་ནས་འགོག་བྱེད་དེས་དགག་བྱ་འཛའ་བོའི་འགྲོ་བ་འགོག་པ་ཡིན་ཡང་
བརྗོད་ཚུལ་གྱི་རྣམ་པ་ཁྱོད་དང་བྲལ་བའི་གདུང་བ་ནི་བཟོད་པར་བགྱིའོ་ཞེས་མི་འགོག་པ་ལྟར་སྨྲས་
ཀྱང་སྦྱིན་དཀའ་བའི་ཐབས་དེསཤུགས་ཀྱིས་འགོག་པར་འགྱུར་བས་ཐབས་ཀྱིས་འགོག་པ་ཞེས་བྱ
བར་བརྗོད་། །
བཅུ་བདུན་པ་ཁྲོ་བས་འགོག་པ་ནི།ཇོ་བོ་ཁྱོད་ཀྱི་ཞལ་ནས་ཚིག།བདག་འགྲོ་ཞེས་པ་དེས་
པར་བྱུང༌། །མཛའ་བ་དམན་པ་ཁྱོད་ཀྱིས་ད། །མ་ཕྱིན་ན་ཡང་བདག་ལ་ཅི། །ཀྱེ་ཇོ་བོ་ཞེས་བོད་ནས་
ཁྱོད་ཀྱི་ཞལ་ནས་བདག་ཡུལ་གཞན་དུ་འགྲོའོ་ཞེས་བརྗོད་པར་མི་འོས་པའི་ཚིག་འདི་ངེས་པར་བྱུང་
ཟིན་མོད་བདག་ལ་མི་སེམས་པར་དེ་འདྲ་བརྗོད་ཕོད་པའི་ཕྱིར། འཛའ་བ་དམན་ཞིང་སྙིང་རིང་བ་
ཁྱོད་ཀྱིས་ད་མ་ཕྱིན་པར་བསྡད་ན་ཡང་བདག་ལ་དགོས་པ་ཅི་ཡོད་དེ་ནི་ཁྱོད་སྡོད་པ་དང་སོང་བ་
མཉམ་མོ་ཞེས་པའི་དོན་ནོ། །དེ་བཤད་པ། འཛའ་བ་རྒྱས་པས་མ་བསྡམས་པའི། །བདག་ཉིད་ཁྲོ་
བས་མཛའ་མོ་ཡིས། །འགྲོ་བ་རྩམ་པ་བཟློག་པ་གང༌། །འདི་ནི་ཁྲོ་བས་འགོག་པའོ །མཛའ་བ་རྒྱས་
ཆེས་པས་བདག་པོ་འགྲོ་བ་མ་བཟོད་ནས་ཁྲོས་པའི་དབང་གིས་ངག་མ་བསྡམས་པར་རང་གི་བདག་
པོར་ཁ་ངན་གྱི་རྣམ་པའི་ཚིག་རྩུབ་སྨྲ་བའི་བདག་ཉིད་ཅན་གྱི་དགའ་མས་འཛའ་བོ་འགྲོ་བར་རྩོམ་
པའི་དགག་བྱ་ཁྲོས་པའི་རྣམ་འགྱུར་གྱི་སྒོ་ནས་བཟློག་པའི་ཕྱིར་ཁྲོ་བས་འགོག་པའོ།།
བཅོ་བརྒྱད་པ་སྙིང་རྗེས་འགོག་པ་ནི། མ་བསྣོམས་བུ་མོའི་རྣ་བ་ལ། །མ་བྱས་ཆང་ལ་མ་
བཏབ་པར། ཁྱོད་ཀྱི་དགྲ་ཡི་རྫིང་ཉིད་དུ། །ཨུཏྤལ་སྔོན་པོ་ཟེགས་པར་གྱུར། །རྒྱལ་པོ་ཁྱོད་ཀྱི་དགྲ་
161

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཁྱོད་ཀྱི་དཔུང་གིས་བསད་པས་ཐམས་ཅད་ཤི་ཞིང་ཡུལ་སྟོང་པའི་རྫིང་གི་ཨུཏྤལའི་མེ་ཏོག་གི་དྲི་
བཟང་རྣམས་ལ་སུ་ཀྱང་མ་བསྣོམས་ཤིང་། བུ་མོ་རྣམས་ཀྱི་རྣ་རྒྱན་དུའང་མ་བྱས་ལ ཆང་ལ་ཡང་མ་
བཏབ་པར་རང་བཞིན་གྱིས་རྙིང་ཞིང་བདག་པོ་མེད་པར་ཟེགས་པར་གྱུར་ཞེས་རྒྱལ་པོ་དགྲ་ལས་
རྒྱལ་པོ་ལ་བསྟོད་པའོ །དེ་བཤད་པ། སྙིང་རྗེ་བཅས་ཤིང་ཨུཏྤལ། །དེ་འོས་ལས་བཟློག་བྱས་
ནས། །མྱ་ངན་འོས་པའི་སྐབས་སྟོན་ཕྱིར། །འདི་ནི་སྙིང་རྗེས་འགོག་པའོ །སྙིང་རྗེ་དངོས་ནི་ཡུལ་
སེམས་ཅན་སྡུག་བསྔལ་དང་བཅས་པ་ཁོ་ན་ལ་འབྱུང་གི་སེམས་མེད་བེམ་པོའི་དངོས་པོ་ལ་མ་ཡིན་
ཡང༌།ཇི་ལྟར་སེམས་ཅན་སྡུག་བསྔལ་བ་བཞིན་དུ་འདིར་ཡང་ཨུཏྤལའི་ཡུལ་ལ་སྟེ། དེའང་རྒྱ་གར་བ་
རྣམས་ཀྱིས་ཨུཏྤལའི་རྫིང་གི་དགོས་པ་ནི་དེའི་བཟང་ལ་བསྣོམས་པ་དང༌། བུ་མོའི་རྣ་རྒྱན་དུ་བྱེད་
པ་དང་།དྲི་བཟང་གི་ཕྱིར་ཆང་ལ་འདེབས་པ་རྣམས་ཡིན་པ་ལ།བརྗོད་པར་འདོད་པའི་རྒྱལ་པོ་དེའི་
དགྲ་ཟླའི་རྫིང་གི་ཨུཏྤལ་རྣམས་ནི་འོས་པའི་ལས་དེ་རྣམས་གང་ཡང་མ་བྱས་པར་རང་བཞིན་གྱིས་
རྙིང་ཞིང་ཟེགས་པ་དེ་ལྟ་བུའི་གནས་ནི་མྱ་ངན་འོས་པ་སྟེ།རྙིངས་པ་ཉིད་སྟོན་པའི་ཕྱིར་འདིར་དགག་
བྱ་བསྣོམས་པ་དང་། བུ་མོའི་རྣ་བར་བྱེད་པ། ཆང་ལ་བཏབ་པ་རྣམས་འགོག་བྱེད་མ་བསྣོམས། །མ་
བྱས། མ་བཏབ་ཅེས་པའི་དགག་ཚིག་རྣམས་ཀྱིས་བཀག་པས་དགྲ་ཟླའི་གནས་སྐབས་ཤུགས་ཀྱིས་
གསལ་བར་རྣམ་པ་སྙིང་རྗེ་ལྟར་བརྗོད་པས་སྙིང་རྗེས་འགོག་པའོ།།
བཅུ་དགུ་འགྱོད་པས་འགོག་པ་ནི། དོན་ནི་འགའ་ཡང་ཚོགས་མ་བྱས། །རིག་པ་འགའ་
ཡང་མ་བསྒྲུབས་ཤིང་། །དཀར་ཐུབ་འགའ་ཡང་མ་བྱས་པར། །ན་ཚོད་མཐའ་དག་སོང་བར་གྱུར། །
དོན་ཏེ་ནོར་ལོངས་སྤྱོད་འགའ་ཡང་མ་བསགས་ཤིང་རྟོག་གེ་དང་བརྡ་སྤྲོད་ལ་སོགས་རིག་པའི
གནས་སམ་རིག་བྱེད་ཡན་ལག་དང་བཅས་པ་འགའ་ཡང་མ་བསླབ་པས་མ་ཤེས། དཀའ་ཐུབ་དང་
བརྟུལ་ཞུགས་འགའ་ཡང་མ་སྤྱད་པའི་ངང་ནས་ན་ཚོད་ཀྱི་རིམ་པ་མཐའ་དག་སོང་བ་སྟེ་འཆི་བར་
གཏུགས་པར་གྱུར་ཏོ། །དེ་བཤད་པ། གང་ཕྱིར་འདི་ནི་ཚེ་སོང་བས །དོན་སྒྲུབ་ལ་སོགས་
འགོག་པ་ནི། །འགྱོད་པ་གཙོ་བོར་སྟོན་བྱེད་པ། །འདི་ནི་འགྱོད་པས་འགོག་པའོ། །གང་གི་ཕྱིར་
ཚིག་སྦྱོར་འདི་ནི་འགྱོད་པ་དང་བཅས་པའི་རྒན་པོ་ཞིག་གིས་སྨྲས་པ་ལྟར་བྱས་པ་སྟེ། དོན་ནོར་སྒྲུབ་
162

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
པ་དང་སོགས་པས་རིག་པ་བསླབ་པ་དཀའ་ཐུབ་སྤྱད་པ་སོགས་བྱ་བར་འོས་པ་གང་ཡང་མ་གྲུབ་པ་
ལ་འགྱོད་པའི་སྒོ་ནས་དགག་བྱ་ནོར་བསགས་པ། རིག་པ་བསླབ་པ། དཀའ་ཐུབ་སྤྱད་པ་སོགས་
འགོག་ཚིག་ཚོགས་མ་བྱས། མ་བསྒྲུབས བསགས་ཞེས་པ་རྣམས་ཀྱིས་བཀག་པས་ན་འགྱོད་པས་
འགོག་པའོ །འདི་དང་འོག་ནས་བྱུང་བའི་རྒྱན་གྱི་ནང་ཚན་སྔ་ན་མེད་པའི་བྱེད་རྒྱུ་གཉིས་ཕྱོགས་
འདྲ་ཙམ་ཡོད་པའི་དོགས་པ་སུས་ཀྱང་མ་ཤར་ཏེ་དཔེར་བརྗོད་ཀྱང་ཕལ་ཆེར་བཟློས་བར་གྱུར་མོད།
ཁྱད་པར་ནི་འདིར་འགྱོད་པའི་སྒོ་ནས་དགག་བྱ་དགག་ཚིག་གིས་བཀག་པ་ཙམ་གྱིས་ཆོགསྔ་ན་
མེད་པའི་བྱེད་རྒྱུར་ནི་དངོས་མེད་དེས་འབྲས་བུ་སྡུག་བསྔལ་དངོས་པོར་གྱུར་པ་བསྐྱེད་པས་གདུང་
བར་གྱུར་ཅེས་རྒྱུ་འབྲས་ཀྱི་ཚིག་ནུས་དངོས་སུ་ཐོན་དགོས་པའང་ཤེས་པར་བྱའོ།།
ཉི་པ་ཐེ་ཚོམ་འགོག་པ་ནི། ཅི་འདི་སྟོན་གྱི་ཆུ་འཛིན་ནམ། །ཡང་ན་ངང་པའི་ཚོགས་
སམ་ཅི། །སྒྲ་ནི་རྐང་གདུབ་ཀྱི་འདྲ་བ། །ཐོས་པས་དེ་ནི་ཆུ་འཛིན་མིན། །ཅི་ནམ་མཁའ་ལ་བའི་ཁ་
དོག་དཀར་ཞིང་མཛེས་པ་ཅན་འདི་དག་སྟོན་དུས་ཀྱི་ཆུ་འཛིན་དཀར་པོ་ལང་ལོང་དུ་གཡོ་བ་ཡིན་
ནམ།འོན་ཏེ་ངང་པ་དར་པོའི་ཁྱུ་ཚོགས་འཕུར་ཏེ་འགྲོ་བ་ཡིན་སྙམ་ཐེ་ཚོམ་ཟ་བ་ནི་དགག་བྱའོ། །དེ་
འགོག་བྱེད་ལེགས་པར་མཉན་ཞིང་བརྟགས་པས། རྐང་གདུབ་ཀྱི་སྒྲ་འདྲ་བ་ཐུང་དུ་རྒྱུད་མར་སྒྲོགས་
པའི་སྐད་གདངས་ཟུར་ལ་བརྟགས་ན་སིལ་སྒྲ་ཅུང་ཟད་དང་བཅས་པ་ཐོས་པས་ཆུ་འཛིན་མ་ཡིན་ཞིང་
ངང་པ་ཡིན་པར་ངེས་པ་བརྙེད་དོ་ཞེས་པའོ། །དེ་བཤད་པ། ཆོས་འདི་ངང་པ་ལ་ཡོད་ཅིང༌། །སྤྲིན་གྱི་
རིགས་ལ་མ་རེག་པས། །གང་ཞིག་ཐེ་ཚོམ་བཟློག་བྱེད་པ། །འདི་ནི་ཐེ་ཚོམ་འགོག་པའོ། །གང་ཕྱིར་
རྐང་གདུབ་ཀྱི་སྒྲ་འདྲ་བར་གྲགས་པའི་ཆོས་ངང་བའི་སྐད་གདངས་ལ་ཡོད་ཅིང་སྤྲིན་གྱིས་རིགས་ལ་
མ་རེག་པ་སྟེ་མི་སྲིད་པས དེ་ལྟ་བུའི་རྒྱུ་མཚན་ལ་བརྟེན་ནས་དགག་བྱ་ཐེ་ཚོམ་འགོག་པའི་ཚིག
སྦྱོར་འདི་ལ་ཐེ་ཚོམ་འགོག་པ་ཞེས་བྱའོ།།
ཉེར་གཅིག་པ་སྦྱར་བའི་འགོག་པ་ནི། བདུད་རྩིའི་བདག་ཉིད་པདྨ་ལ། །སྡང་ཞིང་སྣུམ་
པའི་ཏཱ་ར་ཀེ།ཁྱོད་གདོང་ཟླ་བ་འདི་ཡོད་བཞིན། །ཟླ་བ་གཞན་གྱིས་ཅི་ཞིག་བྱ། །འདིར་ཁྱད་གཞི་ཐ་
དད་པ་གཙོ་བོ་ནམ་མཁའི་ཟླ་བ་དང་ཕལ་བ་གདོང་གི་ཟླ་བ་གཉིས་མཚུངས་བའི་ཆོས་སྦྱར་བ་སྟེ།
163

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དེའང་མཛེས་མའི་གདོང་ནི་བལྟས་པ་ཙམ་གྱིས་སིམ་པ་དང་དགའ་བར་བྱེད་པས་དང༌། ཟླ་བ་ནི་
བསིལ་ཟེར་ལྡན་པ་བདུད་རྩིའི་རང་བཞིན་ཅན་ཡིན་པས་གཉིས་ཀའང་རྩིའི་བདག་ཉིད་ཅན་དུ་
གྲགས་ཤིང་། གདོང་གི་མཛེས་པས་པདྨའི་མཛེས་པ་ལ་འགྲན་པས་སྡང་པ་དང༌། ཟླ་བས་པདྨ་ཟུམ་
པར་བྱེད་པས་སྡང་བའོ །ཏཱ་ར་ཀཱ་ཞེས་བ་སྒྲག་གཅིག་གིས་ཕྱོགས་གཉིས་ཀ་ལ་འཇུག་པ་སྟེ་གདོང་
གི་སྐབས་མིག་འབྲས་ལ་འཇུག་ཅིང་ཟླ་བའི་སྐབས་རྒྱུ་སྐར་ལ་འཇུག་གོ།འདིར་སྒྲ་སྦྱར་ཞིག་པའི་
སྐྱོན་འབྱུང་བས་རྒྱ་སྐད་ཉིད་རང་སོར་བཞག་པ་ལགས། དེས་ན་དེ་གསུམ་ལས་སྔ་མ་གཉིས་དོན་
སྦྱར་དང་ཕྱི་མ་འདི་སྒྲ་སྦྱར་། །མཚུངས་ཆོས་དེ་གསུམ་གྱི་སྒོ་ནས་ཁྱོད་གདོང་ཟླ་བ་ཞེས་གདོང་ཟླ་
བའི་གཟུགས་སུ་བཀོད་ནས་དེ་ལྟ་བུའི་གདོང་གི་ཟླ་བ་ཁྱད་པར་འཕགས་པ་འདི་ཡོད་བཞིན་དུ་དེ་
ས་གཞན་པའི་ཟླ་བ་བར་སྣང་འ
ལས་གཞན་པའི་ཟླ་བ་བར་སྣང་ལ་ཡོད་པ་འདིས་ཅི་བྱ་སྟེ། དགོས་པ་མེད་དོ་ཞེས་པའོ། །དེ་བཤད་པ
ཕལ་བའི་ཟླ་བ་ལ་བརྟེན་པ། །ད་མཚུངས་ཡོན་ཏན་བསྟན་བྱས་ནས། །གཙོ་བོའི་ཟླ་བ་འགོག་
བྱེད་པ། །རྣམ་པ་དེ་ལྟར་སྦྱར་བས་འགོག །རྟེན་ཕལ་པའི་ཟླ་བ་ལ་བརྟེན་པའམ་ཡོད་ཅིང་འཇུག་པ་
གཙོ་བོ་ནམ་མཁའི་ཟླ་བ་དང་ཆོས་མཚུངས་པའི་ཡོན་ཏན་གསུམ་བསྟན་པར་བྱས་ནས་དགག་བྱ་
གཙོ་བོའི་ཟླ་བ། འགོག་བྱེད་ཕལ་པ་གདོང་གི་ཟླ་བས་བཀག་པའི་ཚིག་སྦྱོར་ཆོས་མཚུངས་སྦྱར་བའི
སྒོ་ནས་བརྗོད་པ་འདི་ལ་སྦྱར་བས་འགོག་པ་ཞེས་བྱའོ། །
ཉེར་གཉིས་པ་དོན་གཞན་འགོག་པ་ནི། ཐམས་ཅད་མནན་ཡང་ཁྱེད་ཀྱི་ནི། རྣམ་གནོན་
ཚིམས་པ་མེད་པ་མཚར། །ཡང་ན་སྲེག་ཟ་འབར་བ་ལ། །ཚིམ་པ་དག་ནི་ནམ་ཞིག་མཐོང༌། །རྒྱལ་བོ་
ཁྱོད་ཀྱིས་བསོད་ནམས་བསགས་པ་ལ་སོགས་པས་གཞན་སྡེའི་རྒྱལ་ཕྲན་ཐམས་ཅད་ཟིལ་གྱིས་
མནན་ཡང་། ད་དུང་ཟིལ་གྱིས་གནོན་བྱ་སྲིད་ན་དེ་ཡང་གནོན་པར་འགྱུར་བའི་རྣམ་གནོན་ཚིམ་པ་
མེད་པ་འདི་ལྟ་བུར་ཤིན་ཏུ་མཚར་རོ་སྙམ་པ་དགག་བྱ། འགོག་བྱེད་ཡང་ན་མཚར་བ་གཅིག་ཡོད་
དེ་བསྲེག་བྱ་ཟ་བ་མེ་འབར་བ་ལ་ཚིམ་པ་ནམ་ཞིག་མཐོང་སྟེ་ནམ་ཡང་མ་མཐོང་ལ།བུད་ཤིང་ཅི་ཙམ་
བསྣུན་པ་དེ་ཙམ་དུ་འབར་བས་སོ་ཞེས་པའོ། །དེ་བཤད་པ།གང་ཕྱིར་འདིར་ནི་དོན་གཞན་དག།དེ་
ཡི་ཆོས་མཚུངས་བསྟན་བྱས་ནས །ཡ་མཚན་རྩམ་པ་འགོག་བྱེད་པ། །འདི་ནི་དོན་གཞན་འགོག་
164

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
པའོ། །གང་གི་ཕྱིར་ཚིག་སྦྱོར་འདིར་ནི་དོན་གཞན་མེ་འབར་བ་ལ་རྣམ་པར་གནོན་པ་དེའི་ཆོས་
མཚུངས་པ་བསྟན་ནས་འགོག་བྱེད་དེས་དགག་བྱ་ལ་མཚན་གྱི་སྐབས་སམ་རྩོམ་པ་འགོག་པ་ནི་
དགག་བྱ་དང་འདྲ་བའི་དོན་གཞན་གྱིས་འགོག་པའི་ཕྱིར་དོན་གཞན་འགོག་པའོ།
ཉེར་གསུམ་པ་རྒྱུས་འགོག་པ་ནི། སྦྱིན་པ་པོ་ཞེས་ནམ་ཡང་ནི། །མི་དབང་ཁྱོད་ལ་མི་
བསྟོད་དེ། །གང་ཕྱིར་སློང་བས་ཁྱེད་ཀྱི་ནོན། །རང་གི་ཉིད་དུ་བསམ་ནས་ལེན། །ཀྱེ་མིའི་བདག་པོ་
ཞེས་བོས་ནས་ཁྱོད་དུས་རྟག་པར་གཏན་པ་མེད་པའི་མཆོད་སྦྱིན་གྱིས་སློང་བ་ཐམས་ཅད་ཀྱི་རེ་བ་
སྐོང་བར་བྱེད་པ་ཡིན་ཡང༌།དེ་རྣམས་ཀྱིས་འདི་ནི་བདག་ཅག་རྣམས་སྦྱིན་པས་དུས་རྟག་ཏུ་ཚིམ་
པར་བྱེད་པ་པོ་ཡིན་ཞེས་ནམ་ཡང་མིའི་དབང་ཕྱུག་ཁྱོད་ལ་མི་བསྟོད་དེ།གང་གི་ཕྱིར་ན་ཁྱོད་ཀྱི་
ནོར་ནི་སྦྱིན་པ་ཁོ་ནར་གཏོང་བ་ཡིན་པའི་ཕྱིར་སློང་བ་རྣམས་ཀྱིས་ནང་གི་ནོར་ཉིད་དུ་བསམ་ནས་
ལེན་པའི་ཕྱིར་རོ། །དེ་བཤད་པ། ཞེས་པ་ལ་སོགས་འགོག་པ་ནི།རྒྱུས་འགོག་པ་ཞེས་བཤད་པ་སྟེ
བཤད་ཟིན་དེ་མ་ཐག་པ་དེ་ལྟ་བུ་ལ་སོགས་པ་ནི་རྒྱུ་བཀོད་པས་འགོག་པའི་ཕྱིར་རྒྱུས་འགོག་པ་ཞེས་
མཁས་པ་རྣམས་ཀྱི་བཤད་དོ། །གོང་གི་འགོག་རྒྱན་དྲུག་པ་དང་འདི་གཉིས་ཀྱི་ཁྱད་པར་ནི། དྲུག་
པར་མིང་ཡང་རྒྱུ་འགོག་པ་དང་དོན་དགག་བྱའང་འཇིགས་རྒྱུ་དང༌།འདིར་མིང་རྒྱུས་འགོག་ཅེས་
བྱེད་ཚིག་དང་། དགག་བྱའང་སྦྱིན་པོ་ཞེས་རྒྱལ་པོར་བསྟོད་པ་ཡིན་པས་མིང་དོན་གཉིས་ཀར་ཁྱད་
པར་ཆེའོ །
གསུམ་པ་མ་བཤད་པ་དཔག་ནུས་ནི།ཕྱོགས་འདི་ཉིད་ཀྱི་རྣམ་པར་།གཞན་པ་དག་
ཀྱང་དཔག་པར་ནུས། །དེ་ལྟར་བཤད་ཟིན་པའི་ཕྱོགས་འདི་ཉིད་ཀྱིས་མཚོན་ནས་འགོག་རྒྱན་གྱི་
དབྱེ་བའི་རྣམ་པར་རྟོག་པ་གཞན་མ་བཤད་པ་རྣམས་ཀྱང་རང་གི་གོམས་པའི་མཐུས་དཔག་པར་ནུས་
སོ་ཞེས་གསུངས་པའོ། །
༈བདུན་པ་དོན་གཞན་བཀོད་པའི་རྒྱན་ལ་གསུམ།མཚན་ཉིད་སྤྱིར་བཤད།དབྱེ་བ་མིང་
གིས་བསྟན། སྦྱོར་བ་དཔེས་མཚོན་པའོ། །དང་པོ་མཚན་ཉིད་སྤྱིར་བཤད་པ་ནི། གང་ཞིག་དངོས་
འགའ་རབ་བཀོད་ནས། །དེ་ཡི་སྒྲུབ་བྱེད་ནུས་པ་ཅན། །དངོས་པོ་གཞན་དག་འགོད་པ་དེ། །དོན་
165

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཞན་བཀོད་པར་ཤེས་པར་བྱ། །ཚིག་སྦྱོར་གང་དུ་བརྗོད་པར་འདོད་པའི་དངོས་པོ་འགའ་ཞིག་སྔོན་
ལ་རབ་ཏུ་བཀོད་ཅིང་བརྗོད་པ་དེ་དམ་བཅའ་བ་ལྟར་བྱས་ནས དེའི་སྒྲུབ་བྱེད་ནུས་པ་ཅན་གྱི་དངོས་
པོ་གཞན་ཞིག་སྤྱི་ལ་ཁྱབ་པར་སྟོན་པའི་ཚུལ་གྱིས་སྔ་མ་བསྒྲུབ་བྱ་ལས་རྒྱ་ཆེ་བར་བཀོད་པའི་ཚིག་
སྦྱོར་དེ་ནི་དོན་གཞན་བཀོད་པའི་རྒྱན་དུ་རྟོགས་པར་བྱའོ། །འོ་ན་འདི་དང་ཟླ་བོ་དངོས་པོའི་དཔེ་
གཉིས་ལ་དབྱེ་བ་ཅིས་ཕྱེ་ན། ཟླ་བོ་དངོས་པོའི་དཔེ་ལ་ནི་འདྲ་བའི་དོན་གཞན་ཙམ་བཀོད་ཀྱི་སྒྲུབ་
བྱེད་མེད་པ་དང་། འདིར་ནི་བཀོད་པའི་དོན་དེ་དང་འདྲའང་རུང་མི་འདྲ་ཡང་རུང་སྟེ་སྒྲུབ་བྱེད་དགོས
པ་ཁོ་ནས་དབྱེ་བའོ །
གཉིས་པ་དབྱེ་བ་མིང་གིས་བསྟན་པ་ནི། ཀུན་ཁྱབ་ཁྱད་པར་ལ་གནས་དང༌། །སྦྱར་བ་
ཅན་དང་འགལ་བ་ཅན། །མི་འོས་བྱེད་དང་འོས་པའི་བདག །འོས་དང་མི་འོས་བཟློག་པའོ། །འདི་
ཡི་དབྱེ་བ་དེ་ལྟ་སོགས། །སྦྱོར་བ་རྣམས་ལ་རབ་ཏུ་མཚོན། །འགྲོ་བ་ཐམས་ཅད་ལ་སྲིད་པས་ཀུན་
ཁྱབ་དང༌། ཁྱད་པར་འགའ་ཞིག་ཁོ་ན་ལ་གནས་པ་དང༌། སྒྲ་གཅིག་ཉིད་དོན་ཐ་དད་པ་ལ་སྦྱར་
བའམ་འབྲེལ་བ་ཅན་དང༌།ཕན་ཚུན་འགལ་བ་ཅན་དང༌།དོན་དེ་བྱ་བར་མི་འོས་པ་བྱེད་པ་དང༌།དེ་
ལས་ལྡོག་པ་འོས་པའི་བདག་ཉིད་དང༌། ཆེ་གཅིག་ནས་འོས་ཤིང་གཅིག་ནས་མི་འོས་པ་ཡང་ཡིན་པ་
དང༌།དེ་ལས་བཟློག་པ་མི་འོས་ཤིང་འོས་པ་སྟེ་རེ་ཞིག་བརྒྱད་དོ། །དོན་གཞན་བཀོད་པ་དང་འབྲེལ་
བའི་འདིའི་དབྱེ་བ་བརྒྱད་དེ་ལྟ་བུ་ལ་སོགས་པ་ནི་སྦྱོར་བ་སྙན་ངག་རྣམས་ལ་རབ་ཏུ་མཚོན་ཅིང་
མཐོང་ངོ་། །
གསུམ་པ་སྦྱོར་བ་དཔེས་མཚོན་པ་ནི། འདི་རྣམས་རང་བཞིན་གསལ་བའི་ཕྱིར། །དཔེར་
བརྗོད་ཕྲེང་བ་བསྟན་པར་བྱ། །དེ་ལྟར་མིང་གི་དབྱེ་བས་ཕྱེ་བ་དེ་རྣམས་ཀྱི་རང་བཞིན་གསལ་བར་
རྟོགས་པར་བྱ་བའི་ཕྱིར་སོ་སོའི་དཔེར་བརྗོད་ཀྱི་ཕྲེང་བ་རིམ་བཞིན་བསྟན་པར་བྱའོ་ཞེས་དམ་
བཅས་ནས་དཔེར་བརྗོད་པ་དངོས་ཀྱི་དང་པོ་ཀུན་ཁྱབ་ཀྱི་དོན་གཞན་བཀོད་པ་ནི། ལེགས་ལྡན་
བཅས་ནས་དཔར་བ
འགྲོ་བ་རྣམས་ཀྱི་མིག །ཉི་མ་དང་ནི་ཟླ་བ་ཡང༌། །ནུབ་པར་གྱུར་པ་ཉིད་ལ་ལྟོས །ངེས་པ་ལ་ནི་སུ་
ཞིག་འགོང་། །ལེགས་ལྡན་ཡོན་ཏན་གྱི་ཕུང་པོ་འགྲོ་བ་རྣམས་ཀྱི་མིག་སྟེ་གསལ་བར་བྱེད་པ་པོ་འདི་
166

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ལྟར་མཐུ་ཆེ་ཞིང་ནུས་སྟོབས་དང་ལྡན་པ་ཉི་མ་དང་ཟླ་བ་དག་ཀྱང་ནུབ་པ་ལ་ལྟོས་ཅེས་པ་ནི་དངོས་
པོ་འགའ་ཞིག་བཀོད་པ་སྟེ་བསྒྲུབ་། ཡང་ནི་དངོས་པོ་གཞན་ལྟ་སྨོས་ཅེས་པའོ །དེའི་སྒྲུབ་བྱེད་
ནུས་པ་ཅན་བརྟན་གཡོ་འདུས་བྱས་ཀྱི་དངོས་པོ་ཀུན་ལ་ཁྱབ་པ་ནི་ཉི་མ་དང་ཟླ་བ་དེ་དག་ནུབ་པ་ལ་
མཚར་ཅི་ཡང་མེད་དེ། སྐྱེ་བ་ཅན་ཐམས་ཅད་འཇིག་པའི་ཆོས་ཅན་ཡིན་ཞེས་པའི་ངེས་པ་ལ་སུ་
ཡིས་འགོང་སྟེ་དེ་ལས་སུས་ཀྱང་འདའ་བར་མི་ནུས་པ་དང༌།དེས་པ་ཞེས་བྱ་བ་ནི་དངོས་པོ་རྣམས་དེ་
ལས་མི་འདའ་བར་གནས་པའོ །
གཉིས་པ་ཁྱད་པར་ལ་གནས་པ་ནི།ཆུ་འཛིན་འདི་དག་ལུས་ཅན་གྱི། །ཡོངས་སུ་གདུང་བ་
འཕྲོག་པར་བྱེད། །ཆེན་པོ་རྣམས་ཀྱི་བདག་ཐོབ་གྲགས། །གཞན་གྱི་སྡུག་བསྔལ་ཞི་སླད་དུའོ །ཆུ་
1་ཡོངས་ས་གདང
འཛིན་འདི་དག་ནི་ལུས་ཅན་བརྟན་པ་དང་གཡོ་བ་རྣམས་ཀྱི་ཡོངས་སུ་གདུང་བ་འཕྲོག་ཅིང་ཞི་བར་
བྱེད་དོ་ཞེས་དམ་བཅའམ་བསྒྲུབ་བྱ་སྔར་བཀོད་ནས། དེ་སྒྲུབ་བྱེད་སྦྱོར་ཆེན་པོ་རྣམས་ནི་རང་དོན་ལ་
མ་ལྟོས་པར་གཞན་འདྲིས་པ་དང་མ་འདྲིས་པའི་འགྲོ་བ་ཀུན་གྱི་སྡུག་བསྔལ་ཞི་བར་བྱེད་པའི་ཆེད་དུ་
བདག་ཉིད་ཆེན་པོའི་གོ་འཕང་མངོན་དུ་བྱས་ཤིང་རང་གིས་ཐོབ་པར་ཡོངས་སུ་གྲགས་པ་ལྟར་དེ་
རྣམས་ཀྱི་ཆོས་ཉིད་ཀྱང་ལན་དང་རེ་བ་ལ་མི་ལྟོས་པར་གཞན་ལ་ཕན་པར་བྱེད་པ་ཉིད་ཡིན་ནོ། །
འདིར་ཆེན་པོ་རྣམས་ཞེས་པ་བརྟན་གཡོ་གཉིས་ཀའི་ཕྱོགས་ལ་འཇུག་པས་དེ་གཉིས་ཀྱི་ནང་ཚན་
གཞན་ལས་ཁྱད་པར་དུ་འཕགས་པ་ཁྱད་ཆོས་ཀུན་དང་ཐུན་མོང་མ་ཡིན་པ་ཞིག་སྟེ། རྟེན་པ་སྣོད་ཀྱི་
བྱེ་བྲག་ས་དང་ཉི་ཟླ་ནོར་བུ་སྤྲིན་དང་དཔག་བསམ་གྱི་ཤིང་སོགས་དང་།གཡོ་བ་བཅུད་ཀྱི་ནང་ཚན་
བདག་ཉིད་ཆེན་པོ་རྣམས་ཏེ་དེ་ཀུན་གྱི་སྤྱི་མིང་དུ་ཆེན་པོ་རྣམས་ཞེས་པ་བཟུངས་ནས། དེ་རྣམས་
བདག་ཉིད་ཆེན་པོའི་གོ་འཕང་ཐོབ་པར་གྲགས་པ་དེ་གཞན་གྱི་སྡུག་བསྔལ་ཞི་བའི་སླད་དུ་འམ།
གཞན་གྱི་དོན་དུ་ཐོབ་པ་ཡིན་ཞེས་སྒྲུབ་བྱེད་རྒྱ་ཆེར་བཀོད་པས་བསྒྲུབ་བྱ་སྤྲིན་གྱིས་གདུང་བ་སེལ་
བ་ཞར་དུ་གྲུབ་པའོ །
གསུམ་པ་སྦྱར་བ་ཅན་གྱི་དོན་གཞན་བཀོད་པ་ནི། མ་ལ་ཡ་ཡི་རླུང་གིས་ནི། །འཇིག་རྟེན་
དགའ་བ་སྐྱེད་པར་བྱེད། །དཱཀྵནྟུ་དང་ཡང་དག་ལྡན། །ཀུན་གྱི་སྙིང་སྡུག་མ་ཡིན་ནམ། །མ་ལ་ཡ་སྟེ་
167

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལྷོ་ཕྱོགས་ཀྱི་རླུང་གིས་ནི་འཇིག་རྟེན་འགྲོ་བ་རྣམས་ཀྱི་དགའ་བ་སྐྱེད་པར་བྱེད་ཅིང་ཀུན་གྱི་ཡིད་དང་
རྗེས་སུ་མཐུན་པར་འཇུག་གོ་ཞེས་པ་བསྒྲུབ་བྱ་དང་དེའི་སྒྲུབ་བྱེད་ནི་དཱཀྵི་ཅཱ་ཞེས་པའི་སྒྲ་གཅིག་དོན
གཉིས་ལ་སྦྱར་བ་སྟེ།དེ་ཉིད་སྒྲ་སྦྱར་གྱི་འཇུག་ཡུལ་ཐ་དད་པ་གཉིས་ཐ་དད་དུ་མ་ཕྱེས་པའི་ཚེ།ཀུན་
གྱི་བློ་དང་མཐུན་ནར་རྗེས་སུ་འཇུག་པ་གང་ཡིན་པའི་བརྟན་གཡོའི་དངོས་པོ་ཐམས་ཅད་ལའང་དོན་
གྱིས་འཇུག་པས་དེ་དང་ལྡན་པ་དེ་ནི་ཀུན་གྱི་སྙིང་དུ་སྡུག་པ་ཆོས་ཉིད་མ་ཡིན་ནམ་ཞེས་སྒྲུབ་བྱེད་
ནུས་པ་ཅན་ཅུང་ཟད་རྒྱ་ཆེ་བས། བསྒྲུབ་བྱ་མ་ལ་ཡའི་རླུང་ལ་འཇུག ཕྱོགས་གཅིག་ལ་མཁས་ཤིང་
དྲང་ལ་གཡོ་རྒྱུ་མེད་པའི་མི་གྲུང་པོ་ལ་འཇུག །དེ་ལ་སྦྱར་བས་དཱཀྵི་ཎ་ཞེས་པ་དེ་ལས་བྱུང་བ་སྟེ་
ཀུན་དང་མཐུན་ཞིང་ཡང་དུ་འོང་བ་ལ་འཇུག་པར་མ་ཟད་ཕྱོགས་གཉིས་ཀའང་ཡིད་དུ་འོང་བའི་དཱཀྵ་
ཅ་དང་ལྡན་པའི་ཕྱིར་ཀུན་གྱི་སྙིང་དུ་སྡུག་པ་མ་ཡིན་ནམ་སྟེ་ཡིན་ཞེས་པའོ།།
བཞི་པ་འགལ་བའི་དོན་གཞན་བཀོད་པ་ནི། མཚན་མོར་བྱེད་འདི་དྲི་མ་དང༌། །ལྡན་ཡང་
འགྲོ་བ་དགའ་བ་སྐྱེད། །གཉིས་སྐྱེས་དབང་པོ་སྐྱོན་ལྡན་ཡང་། །གཞན་དག་རྗེས་སུ་འཛིན་པར་ནུས། །
མཚན་མོར་བྱེད་པ་ཟླ་བ་འདི་དྲི་མ་རི་བོང་གི་གཟུགས་ནག་པོར་རི་དང་ལྡན་པས་མ་དག་ཀྱང་འགྲོ་
བའི་དགའ་བ་སྐྱེད་པར་བྱེད་དོ་ཞེས་པ་འདི་དྲི་མ་དང་ལྡན་ཞིང་མ་དག་པ་དང་དགའ་བ་སྐྱེད་པར་
བྱེད་པ་གཉིས་འགལ་བ་སྟེ་བསྒྲུབ་བྱའོ། །དེའི་སྒྲུབ་བྱེད་གཉིས་སྐྱེས་དབང་པོ་བྲམ་ཟེ་འདོད་ཆགས་
ཞེ་སྡང་གཏི་མུག་སྟེ་དུག་གསུམ་གྱི་སྐྱོན་དང་ལྡན་ཡང་འཇིག་རྟེན་དགའ་བ་སྐྱེད་པ་མི་འགལ་བར་
སྒྲུབ་པ་སྟེ། འདིར་གཉིས་སྐྱེས་ཀྱི་སྒྲ་འདབ་ཆགས་དང༌། སོ་དང༌། ཟླ་བ་དང༌། བྲམ་ཟེ་སོགས་
ལའང་འཇུག་པ་ལས་འདིར་ཟླ་དང་བྲམ་ཟེ་གཉིས་སྒྲ་སྦྱར་བའི་སྦྱར་བ་ཡོད་ཀྱང་ཞར་ལས་ཐོན་པ་
ཡིན་གྱི་ངེས་པར་དགོས་པ་ནི་མིན་ནོ། །སྐབས་དོན་དངོས་ནི་བསྒྲུབ་བྱ་སྒྲུབ་བྱེད་གཉིས་ཀར་ཡང་
འགལ་བ་བརྗོད་འདོད་ཀྱི་གཙོ་བོ་དང༌།བསྒྲུབ་བྱའི་དངོས་པོ་སྔར་བཀོད་ནས་སྒྲུབ་བྱེད་ཕྱིས་བཀོད་
པའི་ཕྱིར་འགལ་བའི་དོན་གཞན་བཀོད་པའོ །
ལྔ་པ་མི་འོས་དོན་གཞན་བཀོད་པ་ནི།སྦྲང་རྩི་འཐུངས་པའི་མགྲིན་སྙན་ལས། །བྱུང་བ་
བུང་བའི་སྒྲ་དག་ཀྱང་། །རྣ་བར་རྩུབ་པ་ཉིད་འགྱུར་བ། །འདོད་ལྡན་རྣམས་ཀྱི་སྡིག་འདི་འདྲ། །སྦྲང་
168

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
རྩི་མེ་ཏོག་གི་བཅུད་འཐུངས་ཏེ་མྱོས་པའི་མགྲིན་པ་སྙན་པོ་ལས་བྱུང་བ་བུང་བ་གཞོན་ནུའི་སྒྲ་འཇམ་
པོ་དག་ཀྱང་བྲལ་བས་ཉོན་པ་རྣམས་ཀྱི་རྣ་བར་རྩུབ་ཅིང་ཡིད་འབྱུང་བར་འགྱུར་བ་འདི་ནི་དགའ་
བར་བྱེད་པའི་སྒྲས་ཡིད་འབྱུང་བར་བྱེད་མི་འོས་པ་བསྒྲུབ་བྱ་དང་། དེའི་སྒྲུབ་བྱེད་ནི། དེ་ལ་མི་འོས་
པ་ཅི་ཡོད་དེ་འདོད་ལྡན་རྣམས་ཀྱི་སྡིག་པའི་རྣམ་པ་སྙན་པའང་མི་སྙན་པར་བྱེད་པ་དེ་འདྲ་བས་དེ་ལ་
ཅི་བྱར་ཡོད་ཅེས་སྤྱིར་མི་འོས་ཀྱང་འདོད་ལྡན་བྲལ་བས་ཉན་པའི་ཡུལ་ལ་མི་འོས་པ་དེ་ཉིད་འོས་
པར་བསྒྲུབས་པས་ན་མི་འོས་པའི་དོན་གཞན་བཀོད་པའོ །དྲུག་པ་འོས་པའི་དོན་གཞན་བཀོད་པ་།
ཆུ་སྐྱེས་འདབ་མའི་མལ་སྟན་འདྲིས། །བདག་གི་ལུས་འདི་གདུང་བར་བྱེད། །སྲེག་པའི་བདག་ཉིད་
སྲེག་ཟ་དང༌། །འདྲ་བས་རིགས་པ་མ་ཡིན་ནམ། །ཆུ་སྐྱེས་པདྨའི་འདབ་མའི་མ་ལ་སྟན་ཉམས་སུ་
མྱོང་བཞིན་པ་འདི་འཇམ་པའི་རང་བཞིན་གྱིས་འདོད་པ་སྐྱེད་དེ་བདག་གི་ལུས་གདུང་ཞིང་སྲེག་པར་
བྱེད་དོ་ཞེས་པ་ནི་བསྒྲུབ་བྱ་དང༌། སྒྲུབ་བྱེད་དེ་ལྟ་བུ་ནི་རིགས་པ་ཡིན་ཏེ། པདྨ་དམར་པོ་འདིའི་ཁ་
དོག་གི་དམར་བསྲེག་པར་བྱེད་པའི་བདག་ཉིད་སྲེག་ཟ་མེ་དང་འདྲ་བས་ན་གདུང་བསྐྱེད་པ་འོས་ཤིང་
རིགས་པ་མ་ཡིན་ནམ་སྟེ་ཡིན་པས་སོ །དེས་ན་འདིར་གདུང་བར་འོས་པ་བསྟན་པའི་ཕྱིར་འོས་པའི་
དོན་གཞན་བཀོད་པའོ། །
བདུན་པ་འོས་ཤིང་མི་འོས་པའི་དོན་གཞན་བཀོད་པ་ནི།བསིལ་ཟེར་ཅན་གྱིས་ཉམས་བྱེད་
མོད། །དཔྱིད་ཀྱིས་བདག་ནི་ཅི་ལ་གདུང༌། །དྲི་མ་ཅན་གྱིས་སྤྱོད་པའི་ལས། །དག་པས་མི་འོས་པ་
མིན་ནམ། །བསིལ་ཟེར་ཅན་ཟླ་བ་ནག་པོ་ར་རིའི་དྲི་མ་དང་ལྡན་པས་བདག་ཉམས་པ་སྟེ་གདུང་བར་
བྱེད་པ་འོས་མོད། དཔྱིད་ཀྱི་དུས་ས་གཞི་ལྗན་ལྗིན་སོགས་མེད་པར་བྱེད་པ་རྣམ་པར་དག་ཅིང་ཕུན་
སུམ་ཚོགས་པའི་བདག་ཉིད་ཀྱིས་བྲལ་བས་ཉེན་པ་བདག་གདུང་བར་བྱེད་པ་འདི་ཅིའི་ཕྱིར་འོས་
མི་འོས་སོ་ཞེས་པ་བསྒྲུབ་བྱ་དང་། དེའི་སྒྲུབ་བྱེད་སྤྱིར་ཡང་དྲི་མ་ཅན་གྱིས་སྤྱོད་པའི་ལས་གང་ཡིན་
པ་དེ། དག་པ་རྣམས་ཀྱི་སྤྱོད་པར་མི་འོས་པ་མ་ཡིན་ནམ་སྟེ་ཡིན་ན་ཞེས་ཐོག་མར་ཟླ་བས་གདུང་
ད་བར་མ་འས་པ་མ་ཡ
འོས་པ་དང་། དེ་ནས་དཔྱིད་ཀྱིས་གདུང་མི་འོས་པའི་བསྒྲུབ་བྱ་དག་བཀོད་ནས་སྒྲུབ་པར་བྱེད་པའི་
ཕྱིར་འོས་ཤིང་མི་འོས་པའི་དོན་གཞན་བཀོད་པའོ། །
169

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བརྒྱད་པ་དེ་ལས་བཟློག་པ་མི་འོས་ཤིང་འོས་པའི་དོན་གཞན་བཀོད་པ་ནི། ཀུ་མུཏ་ལྡན་
ཡང་སྲེག་བྱེད་ན། །པདྨའི་འབྱུང་གནས་ཅིས་མི་བྱེད། །ཟླ་བས་བཟུང་རྣམས་རྩུབ་པ་། །ཉི་མས་
བཟུང་པ་འཇམ་མི་འགྱུར། །ཀུ་མུད་ལྡན་པ་སྟེ་ཀུ་མུ་དའི་ཚལ་དེར་ཡོད་པའི་མེ་ཏོག་ཀུ་མུ་ཏ་རྣམས་
ཀྱིས་ཀྱང་ཆགས་པའི་མེ་སྐྱེད་ནས་འདོད་ལྡན་གྱི་ལུས་སེམས་སྲེག་པའི་གདུང་པར་བྱེད་པ་འདི་མི་
འོད་ཅེས་པའི་དོན་དང༌། ཡང་ཞེས་པ་མི་འོས་པ་གསལ་བྱེད་དང་ན་ནི་ཚིག་ལྷག་མ་འདྲེན་པའི་
དོན་ནོ། །ཡང་པདྨའི་འབྱུང་གནས་ཏེ་པདྨའི་ཚལ་དེར་ཡོད་པའི་མེ་ཏོག་པདྨ་ཉི་མའི་ཕྱོགས་སུ་གྱུར་
པ་རྣམས་ཀྱིས་གདུང་བར་བྱེད་ཅིས་མི་འོས་སོ་ཞེས་པ་ནི་བསྒྲུབ་བྱ་དང་དེ་དག་སྒྲུབ་བྱེད་ཟླ་བ་མཐའ་
གཅིག་ཏུ་བསིལ་བས་བཟུང་ཟླ་བའི་ཕྱོགས་ཀུ་མུ་ཏ་རྣམས་ཀྱང་རྩུབ་ཅིང་གདུང་བར་བྱེད་ན།ཉི་མ་
མཐའ་གཅིག་ཏུ་ཚ་བས་བཟུང་པ་ཉི་མའི་ཕྱོགས་སུ་གྱུར་བའི་པདྨ་རྣམས་འཇམ་ཞིང་བསིལ་བར་མི་
འགྱུར་རོ། །ཞེས་སྔ་མས་གདུང་པར་མི་འོས་པ་དང༌།ཕྱི་མས་འོས་པར་སྟོན་པ་ན་མི་འོས་པའི་
གཞན་བཀོད་པའོ །
༈ བརྒྱད་པ་ལྡོག་པ་ཅན་གྱི་རྒྱན་ལ་གཉིས། མཚན་ཉིད་སྤྱིར་བསྟན། བྱེ་བྲག་དཔེར་
བརྗོད་ཅིང་བཤད་པའོ། །དང་པོ་མཚན་ཉིད་སྤྱིར་བསྟན་ནི། །སྒྲ་འཇུག་པའམ་རྟོགས་པ་ཡིས། །
དངོས་པོ་གཉིས་ནི་མཚུངས་གྱུར་པ། །དེ་ཡི་དབྱེ་བ་བརྗོད་པ་གང༌། །དེ་ནི་ལྡོག་པ་ཅན་ཞེས་བརྗོད། །
མཚུངས་སྒྲས་དངོས་སུ་ཟིན་པའམ་དོན་གྱི་ཤུགས་དང་སྐབས་ལ་སོགས་པའི་སྒོ་ནས་བརྗོད་འདོད་ཀྱི་
དངོས་པོ་གཉིས་མཚུངས་པར་རྟོགས་པར་གྱུར་པ་དེ་སླར་ཡང་དེ་དག་ལ་གནས་པའི་ཁྱད་པར་གྱི
དབྱེ་བ་འགའ་ཞིག་བརྗོད་པས་སྔར་དེ་གཉིས་མཚུངས་པར་བསྒྲུབས་ཟིན་པ་ལས། སླར་མི་མཚུངས་
པར་འབྱེད་ཅིང་ལྡོག་པས་ན་ལྡོག་པ་ཅན་ནམ་མིང་གི་རྣམ་གྲངས་འབྱེད་བྱེད་ཀྱི་རྒྱན་དུའང་བརྗོད་དོ། །
གཉིས་པ་བྱེ་བྲག་དཔེར་བརྗོད་ཅིང་བཤད་པ་ལ་སྒྲས་ཟིན་པའི་མཚུངས་པ་ལས་འབྱེད་
བྱེད།དོན་གྱིས་གོ་བའི་མཚུངས་པ་ལས་འབྱེད་བྱེད། འབྱེད་བྱེད་མཚུངས་པའི་ལྡོག་པ་ཅན།རིགས་
མཐུན་ལས་འབྱེད་པའི་ལྡོག་པ་ཅན་དང་བཞི་ལས། དང་པོ་ལའང་ནང་ཚན་དུ་དབྱེ་ན་ལྔ་ལས། དང་
པོ་གཅིག་གིས་ལྡོག་པ་ཅན་ནི།བརྟན་དང་ཆེ་བའི་བདག་ཉིད་དང༌། །ལ་བ་ནྱ་སོགས་ཡོན་ཏན་གྱིས། །
170

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཁྱོད་དང་རྒྱ་མཚོ་མཚུངས་ཐ་དང༌། །ཁྱོད་ལུས་འདི་འདྲ་ཉིད་ཀྱིས་སོ །རྒྱ་མཚོ་ཆེན་པོ་ནི་འདོམ་
བདུན་ནམ་བཅུ་གཉིས་མན་ཆད་ལ་གཡོ་བ་མེད་པར་གྲགས་པས་བརྟན་པ་དང་། རྒྱལ་པོ་ཆེན་པོ་
གཞན་གྱི་ཕྲ་མ་ལ་སོགས་པས་བསྐྱོད་མི་ནུས་པས་བརྟན་པའི་ཡོན་ཏན་དང་དེ་བཞིན་དུ་རྒྱ་མཚོ་ཁ་
ཞེང་ཆེ་བ་དང་རྒྱལ་པོ་ཁོངས་ཡངས་པའམ་མངའ་ཐང་ཆེ་བའི་ཡོན་དང་ལ་བ་ཎྱའི་སྒྲ་འང་རྒྱ་མཚོའི་
སྐབས་སུ་ལན་ཚྭའི་རོ་བྲོ་བའི་ཡོན་ཏན་དང་རྒྱལ་པོའི་སྐབས་མཛེས་པའི་ཡོན་ཏན་ལ་འཇུག་པ་སྟེ་
དེས་ན་བརྟན་པ་དང་ཆེ་བ་དང་ལ་བ་ཎྱ་སྟེ་ཁྱད་གཞི་སོ་སོ་གནས་པའི་ཡོན་ཏན་གསུམ་གྱིས་དེ་
གཉིས་འདྲ་བ་བརྗོད་ཟིན་ནས།སླར་མི་མཚུངས་པའི་འབྱེད་བྱེད་ཀྱི་ཁྱད་པར་རྒྱལ་པོ་ཁྱོད་མིའི་ལུས་
སུ་སྣང་བའི་འདི་འདྲ་བ་ཉིད་ཀྱིས་ཁྱོད་དང་རྒྱ་མཚོ་གཉིས་ཐ་དད་དེ། རྒྱ་མཚོ་འདི་འདྲའི་ལུས་མེད་
པས་སོ །དེ་བཤད་པ། གཅིག་ལ་གནས་པའི་ཆོས་ཀྱིས་ནི། །གཉིས་ག་ལ་གནས་ཐ་དད་དག །
རྟོགས་པའི་ཡུལ་དུ་གྱུར་པའི་ཕྱིར། །འདི་ནི་གཅིག་གི་ལྡོག་པ་ཅན། །ཐ་དད་པའི་ཆོས་རྒྱ་མཚོར་ཡོད་
པ་དང༌། རྒྱལ་པོར་ཡོད་པ་གཉིས་ག་མ་བརྗོད་པར། སྐྱེས་བུར་ཡོད་པའི་མིའི་ལུས་ཀྱིས་འབྱེད་ཆོས་
གཅིག་བརྗོད་པའི་ཤུགས་ལས་གཉིས་ག་ལ་གནས་པའི་མི་འདྲ་བ་རྟོགས་པར་བྱེད་པ་འདི་ལྟ་བུ་ནི་
གཅིག་གི་ལྡོག་པ་ཅན་དུ་ཤེས་པར་བྱའོ།།འདིར་ཁྱད་ཆོས་གསུམ་པོ་གཉིས་ཀར་སྒྲ་སྦྱར་བ་ལྟར་སྣང་
ཡང་སྙན་ངག་མཁན་གྱི་བསམ་པས་ཁྱད་གཞིའི་དཔེ་དོན་སོ་སོར་ཡོད་པའི་ཡོན་ཏན་མཚུངས་པ་
སྨོས་པའི་ཞོར་ལ་སྦྱར་བ་དང་རྣམ་པ་འདྲ་བ་ཤུགས་ཀྱིས་གྲུབ་པ་ཡིན་གྱི་དེས་ན་སྦྱར་ལྡོག་ཏུ་མི་
འགྱུར་རོ །
གཉིས་པ་གཉིས་ཀྱི་ལྡོག་པ་ཅན་ནི།ཆུ་ཡི་ཕུང་པོ་དག་དང་ཁྱོད། །མཚམས་ལས་མི་འདའ་
ཟབ་པ་སྟེ། །འདི་ནི་མིག་སྨན་དང་མཚུངས་ལ། །ཁྱོད་ནི་གསེར་གྱི་མདོག་ཅན་། །ཆུ་ཡི་ཕུང་པོ་སྟེ་
རྒྱ་མཚོ་དང་རྒྱལ་པོ་གཉིས་དུས་དང་ལུགས་ཀྱི་མཚམས་ལས་མི་འདའ་བ་དང་ཟབ་པས་འདྲ་བ་སྟེ།
བ་ལཱའི་སྒྲ་ལས་རྒྱ་མཚོ་ཆེན་པོ་དུས་རླབས་དུས་ལས་མི་ཡོལ་བ་དང༌། རྒྱལ་པོའི་ཁྲིམས་ལུགས་
བཟང་པོ་ལས་མི་འདའ་བ་གཉིས་ཀ་ཡང་དེ་ལས་ཕར་མི་འདའ་བར་མཚུངས་པས་ཕྱོགས་གཉིས་ཀ་
བཟུང་བའི་ཕྱིར་མཚམས་ལས་མི་འདའ་བ་དང༌། རྒྱ་མཚོ་གཏིང་ཟབ་པ་དང༌། རྒྱལ་པོ་བློ་གྲོས་ཟབ་
171

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པས་ཟབ་པ་སྟེ་དེ་རྣམས་ཀྱི་མཚུངས་པར་གྲུབ་ཟིན་པ་ལ།སླར་ཡང་འབྱེད་བྱེད་ཆོས་རྒྱ་མཚོ་འདི་ནི་
མིག་སྨན་གྱི་ཁ་དོག་སྟེ་ནག་པོ་དང་། ཁྱོད་ནི་སྐྱེས་བུའི་གཟུགས་གསེར་བཟང་པོའི་འོད་ཅན་དུ་གྱུར་
པ་དག་ཐ་དད་དོ། །དེ་བཤད་པ། གང་ཕྱིར་འདིར་ནི་གཉི་ག་ཡི། །འབྱེད་བྱེད་ཡོན་ཏན་ནག་པོ་དང༌། །
སེར་པོ་དག་ནི་ཐ་དད་བསྟན། །འདི་ནི་གཉིས་ཀའི་ལྡོག་པ་ཅན།།གང་གི་ཕྱིར་ཚིག་སྦྱོར་འདིར་ནི་རྒྱ་
མཚོ་དང་རྒྱལ་པོ་གཉིས་ཀའི་ཡུལ་ལ་གནས་པའི་འབྱེད་བྱེད་ཁ་དོག་གི་ཡོན་ཏན་ནག་པོ་དང་སེང་པོ་
གཉིས་དངོས་སུ་སྒྲས་ཟིན་གཉིས་ཀར་བསྟན་ནས་འདྲ་བ་ལས་ལྡོག་པ་གཉིས་ཀའི་ལྡོག་ཅན་ནོ། །
གསུམ་པ་སྦྱར་བའི་ལྡོག་པ་ཅན་ནི། ཁྱོད་དང་རྒྱ་མཚོ་དུརྦཱརོ །མ་ཧཱ་ས་ཏྭ་དང་ཏེ་
ཛཿབཅས། །འདི་ཡིས་ཁྱེད་གཉིས་ཐ་དད་དེ། །དེ་ནི་ཆུ་བདག་ཁྱོད་མཁས་སོ། །རྒྱལ་པོ་ཁྱོད་དང་རྒྱ་
མཚོ་གཉིས། །མཚུངས་ཆོས་གསུམ་འདི་ཡིས་མཚུངས་། དུ་རྦཱརཽ་དང༌། མ་ཧཱ་ས་ཏྭ་དང༌། ཏེ་ཛཿ་
སྟེ་གསུམ་གར་སྒྲ་སྦྱར་བའོ །དེའང་དུ་རྦཱ་རོའི་སྒྲ་ནི་རྒྱལ་པོ་ལ་འཇུག་སྐབས་བཟློག་དཀའི་དོན་དང༌།
རྒྱ་མཚོ་ལ་ཆུའི་ཀློང་འཁོར་ལ་འཇུག །དེ་བཞིན་མ་ཧཱ་ས་ཏྭའི་སྒྲ་རྒྱལ་པོར་སྙིང་སྟོབས་ཆེན་པོ་དང༌།
རྒྱ་མཚོ་ལ་ཆུ་སྲིན་འཛིན་ཁྲི་སོགས་སེམས་ཅན་ཆེན་པོ་ཡོད་པར་འཇུག །ཏེ་ཛ་སའི་སྒྲ་རྒྱལ་པོར་གཟི་
བརྗིད་ཕུན་སུམ་ཚོགས་པ་དང༌། རྒྱ་མཚོར་རྒོད་མ་ཁའི་མེ་སྟེ་རྟ་གདོང་གི་མེར་གྲགས་པ་འཇུག་པ་
དེས་ན་སྒྲ་སྦྱར་བའི་མཚུངས་ཆོས་དེ་གསུམ་གྱིས་རྒྱལ་པོ་དང་རྒྱ་མཚོ་གཉིས་མཚུངས་བར་བསྒྲུབས་
ནས སླར་འབྱེད་བྱེད་ཀྱི་ཡོན་ཏན་འདི་ཡིས་ཁྱོད་གཉིས་ཐ་དད་དེ། རྒྱ་མཚོ་ནི་ཆུའི་བདག་ཉིད་འེམ་
པོའི་རང་བཞིན་སེམས་མེད་བླུན་པོ་ཡིན་ལ།རྒྱལ་པོ་ཁྱེད་ཤེས་རིག་དང་ལྡན་པ་མཁས་ཤིང་གསལ་
བའི་བདག་ཉིད་ཡིན་པས་སོ། །དེ་བཤད་པ། འདི་ན་སྦྱར་བའི་ཚུལ་ལྡན་ཕྱིར། །སྦྱར་བ་ཅན་ཞེས་
བཟུང་བར་མཛོད། །ཚིག་སྦྱོར་འདི་ནི་སྒྲ་སྦྱར་བའི་ཚུལ་ལྡོག་པ་ཅན་གྱི་རྒྱན་དང་ལྷན་ཅིག་ཏུ་ལྡན
པས་ན་སྦྱར་བའི་ལྡོག་པ་ཅན་ཞེས་པར་བཟུང་པར་མཛོད་ཅིག་ཅེས་པའོ །འདི་ནི་སྒྲ་མཚུངས་པ་
གསུམ་ཁོ་ན་སྦྱར་བའི་མཚུངས་ཆོས་ཀྱི་སྒྲ་ནས་འདྲ་བར་བསྒྲུགས་ཟིན་སླར་འབྱེད་ཆོས་ཀྱིས་དབྱེ་བ་
ཙམ་མ་གཏོགས་དོན་གྱི་མཚུངས་ཆོས་དང་སོ་སོར་གནས་པའི་ཡོན་ཏན་གྱི་མཚུངས་པ་ཅིའང་མེད་པ་
ཞིག་གོ། །གཞན་ཡང་། འགོག་པ་ཅན་དང་གཏན་ཚིགས་ཅན། །གཉིས་པོ་དེ་ཡང་བསྟན་པར་བྱ། །
172

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
ཞེས་འགོག་པ་ཅན་ཞེས་བྱ་བ་དང་གཏན་ཚིགས་ཅན་ཞེས་བྱ་བ་ལྡོག་པ་ཅན་གཉིས་པོ་དེའང་བསྟན
པ་སྟེ་དཔེར་བརྗོད་པར་བྱའོ་ཞེས་དམ་བཅས་ནས། དེ་གཉིས་ལས་དང་པོར་གྱུར་པ་བཞི་པ་འགོག་
པའི་ལྡོག་པ་ཅན་ནི། ལུགས་དང་ལྡན་ཞིང་བརྟན་པ་དང༌། །རིན་ཆེན་འབྱུང་གནས་ཡིན་མོད་ཀྱང༌། །
དྲི་མ་ལྡན་པ་ཆུ་སྲིན་གནས། །ཁྱོད་ཀྱི་འགྲན་ཟླར་འགྱུར་ན་ཡིན། །རྒྱལ་པོ་དམ་བའི་སྤྱོད་པ་ལས་
ཀུན་ཏུ་མི་འདའ་བའི་ལུགས་དང་ལྡན་ལ།རྒྱ་མཚོ་དུས་རླབས་དུས་ལས་མི་འདའ་བའི་ལུགས་དང་
ལྡན་པ་དང་། དེ་བཞིན་དུ་རྒྱལ་པོ་ཕྲ་མ་ལ་སོགས་པའི་གཞན་རྐྱེན་གྱིས་བསྐྱོད་མི་ནུས་པ་དང༌། རྒྱ་
མཚོ་ཆེན་པོ་གཏིང་གཡོ་བའི་རྣམ་འགྱུར་མེད་པས་བརྟན་པ་དང༌། ཡང་རྒྱལ་པོ་རང་གི་བང་མཛོད་
ལས་རིན་པོ་ཆེ་དུ་མ་འབྱུང་བའི་གནས་ཡིན་པ་དང༌།རྒྱ་མཚོ་ཆེན་པོའང་མུ་ཏིག་ལ་སོགས་པ་རིན་
ཆེན་དུ་མའི་འབྱུང་གནས་ཡིན་པ་སྟེ་མཚུངས་ཆོས་དེ་གསུམ་གྱི་སྒོ་ནས་རྒྱ་མཚོ་ཆེན་པོ་འདི་རྒྱལ་པོ་
ཁྱེད་དང་མཚུངས་མོད་ཀྱང༌། འབྱེད་བྱེད་ཀྱི་ཆོས་པ་ཚྭ་ལ་སོགས་པའི་དྲི་མ་དང་ལྡན་ཞིང་སྨིན་གདུག་
པའི་གནས་སུ་གྱུར་པ་རྒྱ་མཚོ་འདིས་དག་པའི་བདག་ཉིད་སྐྱེས་བུ་དམ་པ་ཁྱོད་ཀྱི་འགྲན་ཟླར་འགྱུར་
བ་མ་ཡིན་། །ཞེས་རྒྱ་མཚོས་རྒྱལ་པོར་འགྲན་པའི་ནུས་པ་བཀག་པའི་ཕྱིར་འགོག་པའི་ལྡོག་པ་
ཅན་ནོ། །
ལྔ་པ་གཏན་ཚིག་ཅན་གྱི་ལྡོག་པ་ཅན་ནི། རི་གླིང་རྒྱ་མཚོར་བཅས་པ་ཡི། །ས་གཞི་མཐའ་
དག་འཛིན་མོད་ཀྱང༌། །ལག་འགྲོ་ཅན་གྱི་རྗེར་གྱུར་ཕྱིར། །ལྷག་མ་ཅན་ནི་ཁྱོད་པས་དམན། །རི་
རྒྱལ་ལྷུན་པོ་གཙོ་བོར་གྱུར་པའི་རི་དང་གླིང་བཞི་ལ་སོགས་པའི་གླིང་དང་རྒྱ་མཚོ་བཞི་དང་བཅས་
པའི་ས་གཞི་མཐའ་དག་འཛིན་པའི་མཚུངས་ཆོས་ཀྱི་སྒོ་ནས་རྒྱལ་པོ་ཁྱོད་དང་ཀླུའི་དབང་པོ་ཥསྟེ
ལྷག་མ་ཅན་མཚུངས་།ཀླུའི་རྒྱལ་པོ་འདིའི་གདེངས་ཀར་ས་ཆེན་འདི་བརྟེན་ནས་ཡོད་པར་གྲགས་
ཤིང༌།བརྗོད་འདོད་ཀྱི་རྒྱལ་པོ་འཁོར་ལོས་སྒྱུར་བ་ཁྱོད་ཀྱང་རི་གླིང་རྒྱ་མཚོར་བཅས་པ་དཔུང་པས་
འཛིན་པའི་སའི་བདག་པོར་གྱུར་བའི་ཕྱིར་རོ། །འོན་ཀྱང་ལག་འགྲོ་སྟེ་ཀླུ་རྣམས་ཀྱི་རྗེ་བོར་གྱུར་པས་
དུད་འགྲོའི་སྡེ་ཚན་དུ་གཏོགས་པ་བླུན་ཞིང་གཏི་མུག་པ་ལྷག་མ་ཅན་ནི་རྒྱལ་པོ་མཁས་པ་ཁྱོད་བས་
དམན་ནོ་ཞེས་གཏན་ཚིགས་སམ་རྒྱུ་མཚན་བཀོད་པས་ཀླུའི་རྒྱལ་པོ་ལྷག་མ་ཅན་ནམ་མཐའ་ཡས་ནི་
173

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
བདག་འཁོར་སྒྱུར་པས་དམན་པར་བསྒྲུབས་པས་ན་གཏན་ཚིགས་ཅན་གྱི་ལྡོག་པ་ཅན་ནམ་རྒྱུ་
མཚན་ཅན་གྱི་ལྡོག་པ་ཅན་ཞེས་བྱའོ །དོན་བསྡུ་ཞིང་མཚམས་སྦྱར་བ་ནི། སྒྲ་དག་འཇུག་པར་
མཚུངས་པ་ཡི། །ལྡོག་པ་ཅན་ནི་འདི་འདྲ་། །རྟོགས་པར་གྱུར་པས་མཚུངས་པ་ཡང༌།།ཡོད་པ་དེ་ནི་
རྗེས་སུ་སྒྲུབ། །སྒྲ་འཇུག་གམ་སྒྲས་ཟིན་གྱིས་དངོས་པོ་གཉིས་མཚུངས་པ་སླར་ཐ་དད་དུ་འབྱེད་པའི་
ལྡོག་པ་ཅན་ནི་བཤད་ཟིན་པ་དེ་རྣམས་ཡིན་པས་འདི་འང་སྟེ་ཞེས་གསུངས་ལ་སླར་འཆད་འགྱུར་
རྣམས་ནི་སྒྲས་ཟིན་དུ་མེད་ཀྱང་དོན་གྱིས་གོ་བས་དངོས་པོ་གཉིས་མཚུངས་པར་རྟོགས་པ་ལས་
འབྱེད་པའི་ལྡོག་པ་ཅན་གྱི་རིགས་དེ་ལྟ་བུ་ཡོད་པ་ནི་རྗེས་སུ་སྒྲུབ་པ་སྟེ་དཔེར་བརྗོད་པར་བྱའོ་ཞེས་
པའོ། །དེ་ལས་དང་པོ་རྟེན་གྱི་དབྱེ་བའི་ལྡོག་པ་ཅན་ནི།ཁྱོད་ཀྱི་གདོང་དང་པདྨ་སྟེ། །འདི་གཉིས་ཀྱི་
ནི་ཁྱད་པར་ཡང་། །པདྨ་ཆུ་ལས་སྐྱེས་པ་དང༌། །ཁྱོད་གདོང་ཁྱོད་ལ་བརྟེན་པའོ། །མཛེས་མ་ཁྱོད་ཀྱི་
གདོང་དང་པདྨ་འདི་གཉིས་ཀྱི་ཁྱད་པར་ནི་པདྨ་ཆུ་ལས་སྐྱེས་པ་དང་། ཁྱོད་ཀྱི་གདོང་པ་ཁྱོད་རང་
ལུས་ལ་བརྟེན་པ་འདིའོ་ཞེས་པ་འདི་ལ་གདོང་དང་པདྨ་གཉིས་མཚུངས་པ་སྒྲས་དངོས་སུ་བསྟན་པའོ། །
འདིར་འབྱེད་བྱེད་གཙོ་བོར་སྟོན་པས་ཕུལ་བྱུང་གི་དཔེ་དང་མི་འདྲ་བའོ།།
གཉིས་པ་དཔེ་ཅན་ལྷག་པའི་ལྡོག་པ་ཅན་ནི། རི་དྭགས་མིག་ལ་སྨིན་སྒེག་དང༌། །མྱོས་
པའི་དམར་བས་རེག་པ་མེད།།ཁྱོད་ཀྱི་མིག་ནི་གཉིས་པོ་འདི། །ཡོན་ཏན་དེ་དག་ཉིད་ཀྱིས་བརྒྱན།།
རི་དྭགས་ཀྱི་མིག་མཛེས་པའི་དབང་བྱས་པ་དེ་ལ་ཡང་སྨིན་མ་རྣམ་པར་གཡོ་བའི་རོལ་སྒེག་དང་
ཆགས་མྱོས་ཀྱིས་དམར་བས་རེག་པ་མེད་ལ་མཛེས་མ་ཁྱོད་ཀྱི་མིག་གཉིས་པོ་འདི་ནི་ཡོན་ཏན་དེ་
དག་གིས་བརྒྱན་། །ཞེས་འདི་ལ་རི་དྭགས་དང་མཛེས་མའི་མིག་དག་འདྲ་བ་སྒྲས་ཟིན་དུ་མ་བསྟན་
ཀྱང་འབྱེད་བྱེད་བརྗོད་པའི་ཤུགས་ལས་གཡོ་བ་མཛེས་པ་ལ་སོགས་པས་འདྲ་བར་རྟོགས་པའོ །འོ་
ན་དཔེར་བརྗོད་སྔ་མ་དང་ཁྱད་པར་མེད་དམ་ཞེ་ན་ཡོད་།སྔ་མར་དབྱེ་བ་ཙམ་ཞིག་བསྟན།།འདིར་
ནི་ལྷག་མ་ཉིད་བསྟན་ཏེ། །ཞེས་བཤད་མ་ཐག་པའི་དཔེར་བརྗོད་སྔ་ཕྱི་གཉིས་པོ་མཚུངས་ཆོས་སྒྲུས་
ཟིན་དངོས་སུ་མ་བསྟན་ཡང༌། །འབྱེད་བྱེད་བརྗོད་པའི་ཤུགས་རྟོགས་འདྲ་བ་ལ། སྔ་མར་ནི་དབྱེ་བ་
ཞིག་བསྟན་ལ།འདིར་ནི་དཔེ་བས་དཔེ་ཅན་ཡོན་ཏན་ལྷག་པར་བསྟན་པའི་ཁྱད་པར་ཡོད་།།
174

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
གསུམ་པ་འབྱེད་བྱེད་མཚུངས་པའི་ལྡོག་པ་ཅན་ལ་བཤད་པར་དམ་བཅའ་བ་ནི། སླར་
ཡང་མཚུངས་པའི་ལྡོག་པ་ཅན། །གཞན་དག་རབ་ཏུ་བསྟན་པར་བྱ། །མཚུངས་ཆོས་ཀྱིས་འདྲ་བ་
ལས་ལྡོག་པ་ཅན་དེ་རྣམས་བསྟན་ཟིན་ནས།སླར་ཡང་འབྱེད་བྱེད་ཀྱང་མཚུངས་པའི་ལྡོག་པ་ཅན་གྱི་
དབྱེ་བ་གཞན་དག་རབ་ཏུ་བསྟན་པར་བྱའོ་ཞེས་དམ་བཅས་ནས། དེ་ལས་དང་པོ་མཚུངས་ཆོས་སྒྲས་
ཟིན་འབྱེད་བྱེད་ཀྱང་མཚུངས་པར་རྟོགས་པའི་ལྡོག་པ་ཅན་ནི།ཁྱོད་ཀྱི་གདོང་དང་པདྨ་དཀར། །རྒྱས་
ཤིང་དྲི་བཟང་ལྡན་པ་སྟེ། །པདྨ་ལ་ནི་བུང་བ་འཁོར། །ཁྱོད་ཀྱི་གདོང་ལ་མིག་རབ་གཡོ། །བརྗོད་
འདོད་ཁྱོད་ཀྱི་གདོང་དང་པདྨ་དཀར་པོ་གཉིས་རབ་ཏུ་རྒྱས་པ་དང་ཡིད་དུ་འོང་བའི་དྲི་བཟང་པོ་དང་
ལྡན་ནོ་ཞེས་པའོ །དེ་དག་མཚུངས་པའི་ཆོས་རྒྱས་པ་དང༌། དྲི་བཟང་ལྡན་པ་སྒྲས་དངོས་སུ་ཟིན་
པའོ། །པདྨ་ལ་ནི་བུང་བ་འཁོར་ཞིང་ལྡིང་ལ་ཁྱེད་ཀྱི་གདོང་ལ་མིག་རབ་ཏུ་གཡོ་བ་ཁྱད་པར་རོ། །
ཞེས་པ་ནི་འབྱེད་བྱེད་། །དེ་གཉིས་ཀྱང་གནག་ཅིང་འཕྲལ་བ་དང་མཛེས་པ་ལ་སོགས་པས་
མཚུངས་པ་ཡིན་ཅིང༌།དེས་ན་མཚུངས་དང་འབྱེད་བྱེད་གཉིས་ཀ་སྒྲས་ཟིན་པའོ།།
གཉིས་པ་མཚུངས་ཆོས་ཤུགས་ལས་བསྟན་ཅིང་འབྱེད་བྱེད་སྒྲས་ཟིན་པའི་ལྡོག་པ་ཅན་ནི།
ཟླ་བ་འདི་ནི་མཁའ་ཡི་རྒྱན། །ངང་པ་འདི་ནི་ཆུ་ཡི་རྒྱན། །མཁའ་འདི་རྒྱུ་སྐར་ཕྲེང་བ་ཅན། །ཆུ་འདི་
ཀུ་མུཏ་རྒྱས་པ་ཅན། །ཟླ་བ་མཐོང་བཞིན་པ་འདི་ནི་ནམ་མཁའ་མཛེས་པའི་རྒྱན་ཡིན་ལ་དཀར་པོ་
ཀུ་ཏ་རྒྱས་པ་ཅན། །ཟླ་བ་མཐོ
འདི་ཆུ་གཏེར་ཆེན་པོ་མཚོ་ཡི་རྒྱན་ཡིན་ནོ། །དེ་བཞིན་ནམ་མཁའ་དྭངས་པ་འདི་ནི་རྒྱུ་སྐར་གྱི་ཕྲེང་བ་
ཅན་ཡིན་ལ་ཆུ་འདི་ནི་མེ་ཏོག་ཀུ་མུ་ཏ་རྒྱས་པ་ཅན་ཡིན་། །དེ་བཤད་པ། འདིར་ནི་ཟླ་བ་ངང་པ་དག །
དཀར་པ་ཉིད་སོགས་རྟོགས་པ་དང༌། །མཁའ་དང་ཆུ་ནི་དག་པར་ཡང༌། །རྟོགས་པར་མཚུངས་པའི་
དབྱེ་བ་བྱས །དཔེར་བརྗོད་མ་ཐག་པའི་སྦྱོར་བ་འདིར་ནི་ཟླ་བ་དང་ངང་པ་དག་དཀར་བ་དང་
མཛེས་པ་ལ་སོགས་པས་དང༌། མཁའ་དང་ཆུ་ནི་དག་པ་དང་སྔོ་བ་ལ་སོགས་པ་མཚུངས་ཆོས་ཡིན་
ཡང་སྒྲས་ཟིན་དངོས་སུ་མ་སྨོས་པར་ཤུགས་རྟོགས་སུ་བྱས། མཚུངས་པ་དེ་ལས་འབྱེད་བྱེད་མཁའ་
རྒྱན་དང་ཆུ་རྒྱན་རྒྱུ་སྐར་གྱི་ཕྲེང་བ་ཅན་དང༌། ཀུ་མུཏ་ཀྱི་ཕྲེང་བ་ཅན་སོགས་ཁྱད་པར་གྱི་དབྱེ་བར་
བྱས་པ་ཁོ་ན་སྒྲས་དངོས་སུ་སྨོས་པའོ། །ངག་སྦྱོར་དེ་དག་གཏན་ལ་འབེབས་པ སྔ་མ་ལ་ནི་སྒྲ་ལྡན་
175

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མཚུངས། །གཉི་ག་ལ་ཡང་ཐ་དད་དབྱེ། །བུང་བ་མིག་ལ་སོགས་པ་མཚུངས། །དེ་ཕྱིར་མཚུངས་པའི་
ལྡོག་པ་ཅན། །དཔེར་བརྗོད་སྔ་མ་ལ་རྒྱས་ཤིང་དྲི་བཟང་ལྡན་པ་ཞེས་སྒྲ་ལྡན་ཏེ་མཚུངས་པ་སྒྲས་ཟིན་
དང༌། ཕྱི་མར་ཟླ་བ་འདི་ནི་སོགས་ལ་མཚུངས་ཆོས་ཤུགས་ཀྱིས་རྟོགས་པ་ཅན་གྱི་སྒྲས་ཟིན་དངོས་སུ་
སྨོས་པ་ཅན་མ་ཡིན་ལ།དཔེར་བརྗོད་སྔ་ཕྱི་དེ་གཉིས་ཀ་ལ་ཡང་ཐ་དད་དུ་འབྱེད་པའི་ཆོས་བུང་བ་
དང་མིག་དག་དང་ལ་སོགས་པས་ཟླ་བ་དང་ངང་པ་དག་རྒྱུ་སྐར་དང་ཀུ་མུཏ་གྱི་ཕྲེང་བ་སྟེ་ཟུང་གསུམ་
པོའི་འབྱེད་བྱེད་ཀྱང་མཚུངས་ཤིང༌། དེ་རྣམས་ཀྱི་མཚུངས་ཆོས་ལས་ལྡོག་པའི་ཕྱིར་མཚུངས་པའི་
ལྡོག་པ་ཅན་ནོ། །ཡང་ན། སྔ་མ་ནི་མཚུངས་ཆོས་རྒྱས་པ་དང༌།དྲི་བཟང་བ་དང་མཛེས་པ་ལ་སོགས་
པ་ཡོད་པས་སྒྲས་ཟིན་ཞིང་། དེ་ལས་བུང་བ་དང་མིག་དག་གི་འབྱེད་བྱེད་ཀྱིས་རྒྱས་ཤིང་བཟང་
ལྡན་པའི་མཚུངས་ཆོས་ལས་ལྡོག་པར་བྱེད་པའི་ཕྱིར་སྔ་མ་ཁོ་ན་མཚུངས་པའི་ལྡོག་པ་ཅན་ཡིན་
ཞེས་འཆད་པའི་ལུགས་ཀྱང་ཡོད་།།
བཞི་པ་རིགས་མཐུན་ལྡོག་པ་ནི། རིན་ཆེན་སྣང་བས་མི་འཕྲོག་ཅིང༌། །ཉི་མའི་འོད་ཀྱིས་
མི་ལྡོག་པ། །ལང་ལས་བྱུང་ན་ཆུང་གི།མུན་པས་ལྟ་བ་འགོག་པར་བྱེད།།ནོར་བུ་རིན་པོ་ཆེའི་སྣང་
བས་མ་འཕྲོག་པ་སྟེ་མི་སེལ་ཅིང༌། ཉི་མའི་འོད་ཀྱིས་ཀྱང་བཟློག་ཅིང་གསལ་བར་མི་ནུས་པ་ན་ཆུང་
གཞོན་ནུ་རྣམས་ཀྱི་ལང་ཚོ་དར་ལ་བབ་པ་ལས་བྱུང་བ་འདོད་པའི་ཆགས་མྱོས་ཀྱི་མུན་པ་མི་བཟད་པ་
འདིས་བྱ་བར་འོས་པ་དང་མི་འོས་པའི་སྤང་བླང་རྣམ་པར་འབྱེད་པ་ལ་ལྟ་བ་འགོག་ཅིང་སྒྲིབ་པར་
བྱེད་པས་ན་མུན་པ་སྟེ་དེས་མཐོང་བ་སྒྲིབ་པར་བྱེད་དོ། །དེ་བཤད་པ། མུན་པའི་རིགས་ལས་མུན་པ་
འདི། །ལྟ་བ་འགོག་པ་ཉིད་ཀྱིས་མཚུངས། །གཞན་དག་གིས་ནི་ཐ་དད་བསྟན། །འདི་ནི་རིགས་
མཐུན་ལྡོག་པ་ཅན། །ལང་ཚོ་ལས་བྱུང་བའི་མི་ཤེས་པའི་མུན་པ་འདི་བླང་དོར་གྱི་གནས་ལ་ལྟ་བ་
འགོག་ཅིང་མི་མཐོང་བར་བྱེད་པའི་སྒོ་ནས་རབ་ཏུ་གྲགས་པའི་ཕྱི་རོལ་གྱི་མུན་པ་དང་རིགས་མཐུན་
པར་འགྱུར་ལ སླར་འབྱེད་བྱེད་ཕྱི་རོལ་གྱི་མུན་པ་ནི་རིན་པོ་ཆེ་དང༌། ཉི་མའི་འོད་ཀྱིས་སལ་བར་
ནུས་ཤིང༌། ལང་ཚོ་ལས་བྱུང་བའི་མུན་པ་ནི་དེ་དག་གིས་གསལ་མི་ནུས་པས་མུན་པ་གཉིས་ཐ་དད་
དུ་འབྱེད་པའི་ཕྱིར་རིགས་མཐུན་ལས་འབྱེད་པའི་ལྡོག་པ་ཞེས་པའོ། །
176

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
༈ དགུ་པ་སྲིད་པ་ཅན་གྱི་རྒྱན་ལ་གཉིས། མཚན་ཉིད་ཀྱིས་མདོར་བསྟན། དཔེར་བརྗོད་
ནས་རྒྱས་པར་བཤད་པའོ། །དང་པོ་མཚན་ཉིད་ཀྱིས་མདོར་བསྟན་ནི། རབ་ཏུ་གྲགས་པའི་རྒྱུ་ལྡོག་
གནས། །གང་ཞིག་རྒྱུ་གཞན་ཅུང་ཟད་དམ། །གང་དུ་རང་གི་ངོ་བོ་ཉིད། །སྟོན་པ་དེ་ནི་སྲིད་པ་ཅན། །
ཚིག་སྦྱོར་གང་དུ་བསྟན་བྱའི་འབྲས་བུ་འགའ་ཞིག་གི་རྒྱུ་འཇིག་རྟེན་རབ་ཏུ་གྲགས་པ་མཐོང་བ་དང་
མ་མཐོང་བ་དག་གི་ངེས་པ་བཟློག་ཅིང་བཀག་ནས། དེ་ལས་གཞན་པའི་རྒྱུ་ཅུང་ཟད་ཤུགས་ཀྱིས་
སྟོན་པ་སྟེ་རྟོགས་པར་བྱེད་པའམ།ཡང་ན་རབ་ཏུ་གྲགས་པའི་གཞན་གང་རུང་ལའང་མི་ལྟོས་པར་
རང་གི་ངོ་བོ་དངོས་པོའི་ཆོས་འབྲས་བུར་གྲུབ་པ་ཉིད་ཙམ་སྟོན་པ་སྟེ། དེ་དག་གང་རུང་བ་ནི་སྲིད་པ་
ཅན་གྱི་རྒྱན་ཡིན་ནོ་ཞེས་པའི་སྐབས་ཁ་ཅིག་གིས་རྒྱུ་མེད་ལས་ཀྱང་འབྲས་བུ་སྲིད་པས་སྲིད་པ་ཅན་
ཞེས་འཆད་པ་མི་ལེགས་ཏེ།འཇིག་རྟེན་ན་རྣམ་པ་ཇི་ལྟར་སྲིད་པ་དེ་ལྟ་བུ་བརྗོད་པས་ན་སྲིད་པ་
ཅན་ཞེས་བྱའོ །
གཉིས་པ་དཔེར་བརྗོད་ཅིང་བཤད་པ་ལ་གཉིས། རྒྱུ་གཞན་ཅུང་ཟད་བསྟན་པ་དང་། རང་
གི་ངོ་བོ་སྟོན་པའོ། །དང་པོ་ནི།མ་འཐུངས་མྱོས་པའི་ཀ་དམྦ། །མ་ཕྱིས་དྲི་མ་མེད་པའི་མཁའ། །གྲུང་
པར་མ་བྱས་དྭངས་པའི་ཆུ། །འགྲོ་བའི་ཡིད་ནི་འཕྲོག་པར་བྱེད། །སྨན་མ་བསྐུས་པར་དཀར་མིན་
མིག །མནན་པ་མོད་པར་སྨིན་མ་དམའ། །ཚོན་མ་བསྐུས་པར་དམར་བ་ནི། །མཛེས་མ་ཁྱོད་ཀྱི་མཆུ་
འདིའོ།།།མྱོས་པའི་རྒྱུ་འཇིག་རྟེན་རབ་དྲགྲགས་པ་ཆང་དང་སྦྲང་རྩི་འཐུང་བ་ལ་སོགས་པ་ཡིན་ཡང༌།
ཀ་དམ་པ་ཞེས་པ་བོད་ཀྱི་སྐད་ལ་མཐིང་རིལ་དུའང་བསྒྱུར་བ་ཆུ་བྱ་སྐད་སྙན་པར་སྒྲོགས་བྱེད་འདིས་
ནི་དེ་དག་འཐུངས་པ་མེད་ཀྱང་མྱོས་པས་ལུས་ཉོད་ཉོད་པོར་གྱུར་པ་དང༌། དྲི་མ་མེད་པར་དྭངས་པའི་
རྒྱུ་ཕྱིས་པ་ཡིན་པར་གྲགས་ཀྱང་སྤྲིན་མེད་པའི་ནམ་མཁའ་སྔོ་བསངས་ཀྱི་མདངས་འཛིན་པ་འདི་ནི་
ཕྱིས་པ་མེད་ཀྱང་དྲི་མེད་པར་དྭངས་པ་དང༌། ཆུ་གྲུང་བའི་རྒྱུ་ནོར་བུ་ཀེ་ཏ་ཀ་སྟེ་ཆུ་དྭངས་སུ་གྲགས་
པས་བགྲུང་བ་ཡིན་པར་རབ་ཏུ་གྲགས་ཀྱང་། །དེ་འདྲས་གྲུང་པར་མ་བྱས་པར་དྭངས་པའི་ཆུ་ཀླུང་སྔོ་
དྭངས་རྙོགས་པ་དང་བྲལ་བ་ཅན་ཞེས་འཇིག་རྟེན་ན་རབ་ཏུ་གྲགས་པའི་རྒྱུ་གསུམ་བཟློག་ནས་རྒྱུ
གཞན་ཅུང་ཟད་སྟོན་ཀའི་དུས་ལ་བབ་པ་སྟོན་པ་སྟེ།སྟོན་དུས་ཆུ་བྱ་ཀ་དམའ་བའི་ལུས་མྱོས་པ་ལྟ་
177

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བུར་སྣང་ཞིང་ནམ་མཁའ་དང་ཆུ་བོ་ཀུན་ཀྱང་དག་ཅིང་དྭངས་པའི་ཆོས་འདི་རྣམས་ཡོད་པས་སོ། །
ཡང་ན་རྒྱན་གྱི་སྦྱོར་པ་དེ་ཉིད་ནང་སྐྱེས་བུའི་ལུས་ལ་དཔེར་བརྗོད་ན། མིག་གནག་ཅིང་མཛེས་པའི་
རྒྱུ་མིག་སྨན་ནག་པོ་བསྐུས་པ་ཉིད་ཡིན་པར་འཇིག་རྟེན་ན་རབ་ཏུ་གྲགས་ཀྱང་རི་དྭགས་མིག་ཅན་
ཁྱོད་ཀྱི་མིག་གཉིས་པོ་འདི་ནི་མིག་སྨན་མ་བསྐུས་པར་ཡང་གནག་ཅིང་གཡོ་བར་མཐོང་ལ། དམའ་
བའི་རྒྱུ་མནན་པ་ཡིན་པར་གྲགས་ཀྱང་ལུས་ཕྲ་མ་ཁྱེད་ཀྱི་སྨིན་མ་མནན་པར་ཡང་དམའ་བ་དང༌།
དམར་བའི་རྒྱུ་རྒྱ་སྐྱེགས་ཀྱི་ཁུ་བ་ལ་སོགས་པ་ཚོན་དམར་པོ་བྱུགས་པ་ལས་བྱུང་པར་གྲགས་ཀྱང་
མཛེས་མ་ཁྱོད་ཀྱི་མཆུ་སྒྲོས་ལ་ཚོན་མ་བསྐུས་པར་ཡང་དམར་རོ །ཞེས་རབ་གྲགས་ཀྱི་རྒྱུ་གསུམ་
བཀག་ནས་རྒྱུ་གཞན་ཅུང་ཟད་ལང་ཚོའི་དུས་ལ་བབ་པ་སྟོན་པའོ། །དེས་ན་དཔེར་བརྗོད་སྔ་ཕྱི་
གཉིས་ཀ་ལ་རྒྱན་ཐ་དད་པའི་དབྱེ་བ་ཅི་ཡང་མེད་དེ་རྒྱན་དེ་གང་ལ་སྦྱོར་བའི་ཡུལ་གྱི་སྦྱར་གཞི་འམ་
བརྗོད་བྱ་ཐ་དད་པ་ཙམ་ཁོ་ན་སྟེ་རྒྱན་གཅིག་ལ་དཔེར་བརྗོད་གཉིས་མཛད་པ་ཡིན་པར་རང་ལས་
ཀྱང་གསལ་ཏེ། དཔེར་བརྗོད་གཉིས་ཀ་མཐུན་མོང་དུ་གང་ཕྱིར་མ་འཐུངས་སོགས་རྐང་པ་གཉིས་ཀྱི་
བཤད་པས་ཤེས་སོ། །དཔེར་བརྗོད་དེ་གཉིས་བཤད་པ། གང་ཕྱིར་མ་འཐུངས་ལ་སོགས་སྐྱེས། །
མྱོས་པ་ཉིད་སོགས་རྒྱུ་གཞན་ཅན། །རྒྱུ་མེད་དག་ཀྱང་བརྗོད་འདོད་པ། །དེ་ལ་འདིར་ནི་འགལ་བ་
མེད། གང་གི་ཕྱིར་དཔེར་བརྗོད་གཉིས་པོ་འདིར་རབ་གྲགས་ཀྱི་རྒྱུ་ལྡོག་པ་ལ་འཐུངས་པ་ནས་ཚོན་
རྒྱུ་རྡག་པ་ལ་འབུངས་པ
མ་བསྐུས་པའི་བར་དང༌། རྒྱུ་གཞན་ཅུང་ཟད་སྟོན་ཀ་དང་ལང་ཚོའི་དུས་ལ་བབས་པ་ལས་སྐྱེས་པའི་
མྱོས་པ་ནས་མཆུ་སྒྲོས་དམར་གྱི་འབྲས་བུ་ལ་རབ་གྲགས་ཀྱི་རྒྱུ་བཀག་པས་རྒྱུ་གཞན་ཅུང་ཟད་ཤུགས་
ལས་རྟོགས་བྱར་གྱུར་པ་ལ་ལྟོས་ནས་རྒྱུ་ཡོད་པའང་ཡིན་པ་སྟེ་འབྲས་བུ་གཅིག་ལ་རྒྱུ་ཡོད་མོད་
གཉིས་པོ་འདི་ལྟ་བུ་མི་འགལ་ལམ་ཞེ་ན།སྙན་ངག་གི་སྐབས་བརྗོད་འདོད་ཀྱི་བསམ་པ་གཙོ་ཆེ་བས་
འདི་འདྲ་མང་ཞིང་དུ་མ་བྱུང་བས་འདི་རིགས་ལ་རྒྱ་གར་བ་རྣམས་ཤིན་ཏུ་གཙིགས་དུ་བཞུགས་སོ །
གཉིས་པ་་རང་ངོ་བོ་ཙམ་སྟོན་པའི་སྲིད་པ་ཅན་ནི། རང་བཞིན་གྱིས་ནི་ཁ་དྲི་ཞིམ། །
ཟོལ་མེད་པར་ཡང་ལུས་པོ་མཛེས །རྒྱུ་མེད་དག་ཏུ་ཟླ་བ་དགྲ། །རྒྱུ་མཚན་མེད་པའི་འདོད་པ་
གྲོགས །ཀྱེ་མཛེས་མ་ཞེས་བོས་ནས་ཁྱོད་ཀྱི་ཁའི་དབུགས་རང་བཞིན་ཏེ་ངོ་བོ་ཉིད་ཀྱིས་དྲི་ཞིམ་པ་
178

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
དང༌།ཟོལ་བྱས་པ་མ་ཡིན་པར་རང་གི་ངང་གིས་ལས་མཛེས་ཤིང་ཡིད་དུ་འོང་བའོ་ཞེས་པ་དང༌།
བྲལ་བས་ཉེན་པ་རྣམས་ལ་འཁོན་པའི་རྒྱུ་མེད་པ་སྟེ་གནོད་པ་མ་བྱས་ཀྱང་ཟླ་བ་འདི་དགྲར་གྱུར་པ་
དང༌། ཕན་བཏགས་པ་སོགས་མཐུན་པའི་རྒྱུ་མཚན་ཅི་ཡང་མེད་པར་འདོད་པའི་ཆགས་པ་འདི་ནི་
ནམ་ཡང་མི་འདོར་པར་རྟག་ཏུ་འགྲོགས་སུ་འཐམ་པར་གྱུར་ཏོ། །དེ་བཤད་པ། རང་བཞིན་གྱིས་
སོགས་ཚིག་གིས་འདིར།།རྒྱུ་ནི་དངོས་སུ་མེད་བཟློག་ཅིང་། །དྲི་ཞིམ་ཉིད་སོགས་འབྲས་བུ་བརྗོད།།
དེ་ཕྱིར་དེ་ནི་སྲིད་པ་ཅན། །རང་བཞིན་གྱིས་ནས་རྒྱུ་མེད་པའི་བར་གྱིས་འཇིག་རྟེན་ན་རབ་གྲགས་
དང་དེ་ལས་གཞན་པའི་རྒྱུ་གང་ལ་ཡང་མ་ལྟོས་པར་བསྟན་ནས། རྒྱུ་མེད་བཞིན་དུའང་ཁ་དྲི་ཞིམ་པ་
ནས་འདོད་པ་གྲོགས་སུ་གྱུར་པའི་བར་གྱི་འབྲས་བུ་རྣམས་དངོས་སུ་བརྗོད་པ་ནི་རང་བཞིན་གྱི་
འབྲས་བུ་ཅན་ནམ་འབྲས་བུ་རང་གི་ངོ་བོ་དེ་ཡིན་པའི་སྲིད་པ་ཅན་ནོ།།
༈ བཅུ་པ་བསྡུས་བརྗོད་ཀྱི་རྒྱན་ལ་གཉིས་ཏེ། མཚན་ཉིད་དང་། དཔེར་བརྗོད་བཤད་པ་
དང་བཅས་པའོ། །དང་པོ་མཚན་ཉིད་ནི། །དངོས་པོ་འགའ་ལ་བསམ་བྱས་ནས། །དེ་དང་མཚུངས་
པའི་དངོས་པོ་གཞན། །བསྡུས་པའི་ཚུལ་གྱིས་རྗོད་བྱེད་པ །དེ་ནི་བསྡུས་པ་བརྗོད་པར་འདོད། །
བརྗོད་འདོད་ཀྱི་དངོས་པོ་ཆགས་ལྡན་ལ་སོགས་འགའ་ལ་བསམ་ཞིང་ཡིད་ལ་བྱས་ནས་བསམ་བྱའི་
དོན་གྱི་དངོས་པོ་དེ་དང་མཚུངས་ཤིང་འདྲ་བའི་བུང་བ་ལ་སོགས་པ་ལྟ་བུ་གཞན་བསྡུས་པ་སྟེ།
བསམ་དོན་གྱི་དངོས་པོ་ལ་ལྟོས་ནས་དཔེར་བརྗོད་པའི་དངོས་དོན་དེ་ཤིན་ཏུ་ཆུང་ཞིང་བརྗོད་བྱའི་
དོན་གྱི་གནད་དམན་པའི་ཚུལ་གྱིས་བརྗོད་པ་པོའི་བསམ་བྱའི་དོན་དང་ཉན་པ་པོའི་གོ་བྱ་གཞན་
ཞིག་སྟོན་པ་དེ་ནི་བསྡུས་པ་བརྗོད་པའི་རྒྱན་ཞེས་བྱ་བར་མཁས་པ་རྣམས་ཀྱིས་འདོད་དོ། །འདི་ནི་
འདྲ་བའི་དོན་གཞན་འཛིན་པས་ན་རང་གི་དོན་ཙམ་འཛིན་པ་མ་ཡིན་པའོ། །དེས་ན་འདིར་དངོས་སུ་
བརྗོད་པའི་དངོས་དོན་གང་ཡིན་པ་དེ་ནི་བསམ་དོན་དེའི་རྗོད་བྱེད་ཀྱི་སྒྲ་ཙམ་ཡིན་པ་ལས་ལྷུར་བླང་
བྱ་མ་ཡིན་པ་དེའི་ཕྱིར་གསུངས་པ། གང་དུ་དོན་ནམ་སྒྲ་ཡི་དོན་དེ་ནི། །ཉེ་བར་མཚོན་པར་བྱས་ཤིང་
རང་གི་དོན། །གསལ་བར་གྱུར་པ་སྙན་ངག་ཁྱད་པར་ཏེ། །སྒྲ་ཙམ་ཞེས་པར་མཁས་པ་རྣམས་ཀྱིས་
བཤད།།ཅེས་པས་སྒྲ་ཙམ་གྱི་རྒྱན་ཞེས་ཅེས་ཅིང་བྱའོ། །
179

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
གཉིས་པ་དཔེར་བརྗོད་བཤད་པ་དང་བཅས་པར་སྤྱི་དང་བྱེ་བྲག་གཉིས་ལས དང་པོ་
སྤྱིའི་བསྡུས་བརྗོད་ནི། བུང་བ་ཇི་ལྟར་འདོད་པ་བཞིན། །པདྨ་རྒྱས་ལ་སྦྲང་རྩི་འཐུངས། །དྲི་ཞིམ་
རྒྱས་པ་མ་ཡིན་ཡང༌། །མེ་ཏོག་ཁ་མ་བྱེ་སྦྱོར་ལྟེས། །འདི་ན་བུང་བ་འགའ་ཞིག་མེ་ཏོག་པདྨ་རྒྱས་པ་
ལ་རང་ཇི་ལྟར་འདོད་པ་བཞིན་དུ་སྦྲང་རྩི་འཐུངས་བཞིན་པ་དེས་ཀྱང་མ་ཚིམ་པར་དྲི་ཞིམ་པོ་མ་སྐྱེས་
པའི་མེ་ཏོག་ཁ་མ་བྱེ་བ་ལ་ཡང་མཆུ་སྦྱོར་ནས་སྦྲང་རྩི་གཞིབས་པའི་ཚུལ་བྱེད་པ་འདི་ནི་ཤིན་ཏུ་འདོད་
པ་དང་ལྡན་པས་ཆོག་ཤེས་མེད་པ་སྟེ། འདི་འདི་ལྟར་འདོད་པའི་ཡུལ་ལ་མངོན་པར་ཕྱོགས་པར་བྱེད་
པ་ལ་ལྟོས་ཤེས་པ་ནི་དངོས་སུ་བརྗོད་པའི་དངོས་དོན་ཁོ་ནའོ། །དེས་སྟོན་པའི་བསམ་བྱའམ་ཉན་པ་
པོའི་གོ་བྱ་སྟེ་དགོངས་པའི་དངོས་དོན་ནི། ཆགས་ལྡན་བུད་མེད་དར་མ་ལ། །དགའ་བའི་རྩེ་དགས་
བཅིངས་པ་དག །བུ་མོ་འགའ་ཞིག་དག་ལ་ཡང་། །འདོད་པ་འཕེལ་བ་སྟོན་པར་བྱེད། །ཆགས་ལྡན་
གྱི་སྐྱེ་བོ་འགའ་ཞིག་རང་ཇི་ལྟར་འདོད་པ་བཞིན་དུ་དར་ལ་བབས་པའི་བུད་མེད་ལང་ཚོ་ཅན་མ་
རྣམས་ལ་དགའ་བའི་རྩེ་དགས་བཅིངས་པ་སྟེ་ཅི་དགའ་བར་འདོད་པ་བསྟེན་བཞིན་པ་འདིས་ཀྱང་མ་
ཚིམ་པར་འདོད་པ་བསྟེན་མ་རན་པའི་བུ་མོ་ཆུང་ངུ་མ་འགའ་ཞིག་ལའང་ཆགས་པས་མངོན་དུ་ཕྱོགས་
ནས་འདོད་པའི་རྣམ་འགྱུར་གྱི་བྱ་བ་སྟོན་པ་ལ་ལྟོས་ཤེས་པའོ །དེ་ལྟ་བུའི་དགོངས་པའི་དོན་ནམ་
བསམ་དོན་གྱི་བརྗོད་བྱ་དེ་ཉིད་ཀྱི་ནང་དུ། དངོས་སུ་བརྗོད་པའི་དངོས་དོན་དེ་ཇི་ལྟར་བསྡུས་དེ་
བརྗོད་སྙམ་ན། དེ་ནི་ཆགས་ལྡན་དང་འདྲ་བའི་བུང་བ་འགའ་ཞིག །བུད་མེད་དར་མ་དང་འདྲ་བའི་
མེ་ཏོག་པདྨ་རྒྱས་པ་ལ་དགའ་བའི་རྩེ་དགས་རྟག་ཏུ་རོལ་པ་བཞིན་དུ་སྦྲང་རྩི་འཐུངས་བཞིན་པ་དེས་
ཀྱང་མ་ཚིམ་པར། བུ་མོ་ལང་ཚོའི་དུས་ལ་མ་བབས་པས་འདོད་པ་བསྟེན་མ་རན་པ་ལྟ་བུའི་མེ་ཏོག་
དྲི་ཞིམ་མ་རྒྱས་ཤིང་ཁ་མ་འབུས་པ་འགའ་ཞིག་ལའང་འདོད་པ་འཕེལ་བའི་རྣམ་འགྱུར་སྟོན་པ་དང་
མཚུངས་པར་མཆུ་སྦྱོར་ཞིང་སྦྲང་རྩི་གཞིབས་པའི་ཚུལ་བྱེད་པ་ལ་ལྟོས་ཤེས་བསམ་དོན་སྦས་ནས་
དངོས་དོན་གྱི་ཚུལ་དུ་བརྗོད་ཀྱང་བརྗོད་དོན་དངོས་ནི་བསམ་བྱའི་དོན་ཁོ་ནའོ། །
གཉིས་པ་བྱེ་བྲག་ཏུ་དཔེར་བརྗོད་པ་ལ། ཁྱད་པར་ཅན་ཙམ་ཐ་དད་ཅིང་། །ཁྱད་པར་རྣམ་
པ་མཚུངས་པའང་ཡོད། །ཁྱད་པར་ཐ་དད་ཐ་དད་མིན། །འདི་ན་གཞན་པ་དག་ཀྱང་ཡོད། །ཅེས་
180

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
བསམ་དོན་གྱི་ཁོངས་སུ་དངོས་དོན་བསྡུས་ནས་བརྗོད་པ་སོགས་བསྡུས་བརྗོད་སྤྱིའི་མཚན་ཉིད་དང་
ལྡན་པ་གང་ཞིག་བརྗོད་ཚུལ་ལམ་བརྗོད་འདོད་ཁོ་ནའི་དབང་གིས་ཁྱད་པར་ཅན་ནམ་ཆོས་ཅན་ཙམ་
ཐ་དད་ཅིང༌། དེ་གཉིས་ཀྱི་ཁྱད་ཆོས་རྣམ་པ་སྟེ་ཐ་དད་དུ་དབྱེར་མེད་པ་ཐུན་མོང་པར་གྱུར་པའི་
བསྡུས་པ་བརྗོད་པའང་ཡོད་། །ཙམ་སྒྲས་ཁྱད་ཆོས་ཐ་དད་པ་བཅད་དེ།ཡང་ཁྱད་གཞིའམ་ཆོས་
ཅན་ཐ་དད་པར་མ་ཟད་དེ་གཉིས་ཀྱི་ཁྱད་ཆོས་ཀྱང་འགའ་ཞིག་ཐ་དད་ལ། འགའ་ཞིག་ཐ་དད་མིན་
པའི་བསྡུས་བརྗོད་དེ་ལས་གཞན་པ་དག་ཀྱང་ཡོད་དོ་ཞེས་མིང་མདོར་བསྟན་ནས་དབྱེ་བ་དཔེར་
བརྗོད་ལ། དང་པོ་ཁྱད་གཞི་ཐ་དད་ཁྱད་ཆོས་གཅིག་པའི་བསྡུས་བརྗོད་། རྩ་བརྟན་འབྲས་བུའི་
ཁུར་གྱིས་ནི། །སློང་རྣམས་རྟག་ཏུ་རྒྱས་པར་བྱེད། །གྲིབ་མ་སྣུམ་པོའི་ལྗོན་པ་ཆེ། །འདི་ནི་བདག་
གིས་ཡང་དག་ཐོབ། །ཅེས་པའི་ཁྱད་གཞི་རྒྱལ་པོ་དང་དཔག་བསམ་གྱི་ཤིང་ཡིན་པ་ཐ་དད་ཀྱང་ཁྱད་
ཆོས་རྣམས་ཐུན་མོང་དུ་གྱུར་པ་ནི།རྒྱལ་པོ་རྒྱལ་སྲིད་འཕོ་འགྱུར་དང་བྲལ་བས་སམ།ཡང་དག་པའི་
བསམ་པ་ལས་བྱུང་བའི་དགེ་བའི་རྩ་བ་བརྟན་པ་དང་ལྗོན་པ་རྩ་བ་བརྟན་པ་གཉིས་ཆོས་ཐུན་མོང་
དང༌། དེ་བཞིན་རྒྱལ་པོ་ལོངས་སྤྱོད་ཕུན་སུམ་ཚོགས་པའི་འབྲས་བུའི་ཁུར་གྱིས་ལྕི་བའི་སྦྱིན་པས་
སློང་བ་རྣམས་ཀྱི་དཔལ་རྒྱས་པར་བྱེད་པ་དང༌། ལྗོན་ཤིང་མེ་ཏོག་གི་འབྲས་བུའི་ཁུར་གྱིས་དུས་ཚིག་
མེད་པར་སློང་བ་རྣམས་ཀྱི་འབྱོར་བ་རྟག་ཏུ་རྒྱས་པར་བྱེད་པའི་ཆོས་ཐུན་མོང་དང༌། ཡང་རྒྱལ་པོ་ལ་
འབངས་ཐམས་སློབ་
འབངས་རྣམས་སྐྱོབ་པའི་བཀའ་དྲིན་གྱི་གྲིབ་མ་སྣུམ་པོ་ཡོད་པ་དང༌། དཔག་བསམ་ཤིང་ལ་ཚད་
གདུང་སྐྱོབ་པའི་གྲིབ་མ་སྣུམ་ཡོད་པས་གྲིབ་བསིལ་གྱི་ཆོས་ཐུན་མོང་བ་ཡོད་པ་ལ་བསམ་ནས་
དངོས་སུ་ལྗོན་པ་ཆེ་འདི་ན་བདག་གིས་ཡང་དག་ཐོབ་ཅེས་བསམ་དོན་རྒྱལ་པོའི་ཁོངས་སུ་དངོས་
དོན་དཔག་བསམ་གྱི་ཤིང་བསྡུས་ཏེ་བསྟན་པའོ།།
གཉིས་པ་ཁྱད་པར་གྱི་ཆོས་ཐ་དད་པ་དང་དད་མིན་གྱི་བསྡུས་བརྗོད་ནི། ཡལ་གའི་ཁྱོན་
ནི་མི་ཆུང་ཞིང༌།།མེ་ཏོག་འབྲས་བུ་ཕུན་སུམ་ཚོགས། །དམ་པའི་གྲིབ་བསིལ་་བརྟན་ལྡན་པའི།།ཤིང་
འདི་བདག་གིས་སྐལ་བས་བརྙེད། །འདིར་ཡང་བསམ་དོན་རྐང་པ་བཞི་གའི་སྐབས་སུ་རྒྱལ་པོ་ཡིན་
པ་དང༌། དངོས་དོན་ལྗོན་ཤིང་ཡིན་པ་སྔ་མ་དང་འདྲ་ཡང་བརྗོད་ཚུལ་གྱི་དབང་གིས་གང་ལ་ཡལ་
181

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གའི་ཁྱོན་མི་ཆུང་བར་ཆེ་ཞིང་མེ་ཏོག་དང་འབྲས་བུ་ཕུན་སུམ་ཚོགས་པ་ཅན་ཞེས་པའི་རྐང་པ་སྔ་མ་
གཉིས་དང་། ཤིང་འདི་དག་གིས་སྐལ་བས་བརྙེད་ཅེས་པའི་རྐང་པ་བཞི་པ་སྟེ་རྐང་པ་གསུམ་གྱི་ཁྱད་
ཆོས་རྣམས་ནི་ལྗོན་ཤིང་ཁོ་ནའི་ཐུན་མོང་མ་ཡིན་པ་སྟེ་བསམ་དོན་གྱི་ཁྱད་གཞིའི་ཆོས་ལ་མི་འཇུག
རྐང་པ་གསུམ་པས་སྟོན་པའི་ཆོས་གཉིས་ནི་དངོས་དོན་དང་བསམ་དོན་ཏེ་ཁྱད་གཞི་གཉིས་ཀའི་
ཆོས་ཐུན་མོང་པར་འགྱུར་པས་ཁྱད་ཆོས་འགའ་ཞིག་ཐ་དད་ལ་འགའ་ཞིག་ཐ་མི་དད་པ་འདིས་ནི་
དཔེར་བརྗོད་སྔ་མ་དང་མི་འདྲ་བའི་ཁྱད་པར་ཏེ།དེའང་དམ་པའི་གྲིབ་བསིལ་ནི་རྒྱལ་པོ་ལ་བཀའ་
དྲིན་གྱིས་སྐྱོབ་པའི་གྲིབ་མ་དང༌། ལྗོན་ཤིང་ལ་ཉི་འོད་ཀྱི་ཚད་གདུང་སྐྱོབ་པའི་གྲིབ་མ་ཡོད་པ་དང༌།
བརྟན་པ་དང་ལྡན་པ་ནི་རྒྱལ་པོ་མི་མཐུན་པའི་ཕྱོགས་ཀྱིས་ཐུབ་པར་དཀའ་བ་དང༌། ཤིང་སྡོང་རླུང་
ལ་སོགས་པས་དབྱུང་བར་མི་ནུས་པ་སྟེ་དེ་ལྟ་བུའི་ཤིང་འདི་བདག་གིས་སྐལ་བས་རྙེད་ཅེས་པ་དངོས་
དོན་གྱི་སྒྲ་དེ་ཉིད་བསམ་བྱ་རྒྱལ་པོ་བཟང་པོ་འདི་བདག་ཅག་གི་མགོན་དུ་རྙེད་པར་གྱུར་ཅེས་པའི
ནང་དུ་བསྡུས་ནས་བརྗོད་པ་ཡིན་དཔེར་བརྗོད་གཉིས་ཀྱི་དོན་བཤད་པ་ནི། གཉི་ག་ལ་ཡང་སྐྱེས་
བུ་འགའ། །ལྗོན་པ་ཉིད་ཀྱིས་ཉེ་བར་བསྔགས། །ཆོས་རྣམས་ཐམས་ཅད་སྔ་མ་ལ། །ཐུན་མོང་གཞན་
ལ་རྣམ་པ་གཉིས། །ཞེས་སྙན་ངག་མཁན་པོའི་བརྗོད་འདོད་གཙོ་ཆེ་བའི་ཕྱིར་བརྗོད་འདོད་གཉིས་ཇི་
ལྟ་བུ་ཞེ་ན། བྱེ་བྲག་བཤད་ཟིན་གྱི་དཔེར་བརྗོད་དེ་གཉིས་ཀ་ལ་ཡང་བསམ་དོན་སྐྱེས་བུ་མཆོག་
གཉས་ཀ་ལ་ཡང་བསམ་དན
འགའ་ཞིག་བརྗོད་ཚུལ་ལྗོན་པའི་ཚུལ་ཉིད་ཀྱིས་ཉེ་བར་བསྔགས་ལ དེ་ཁྱད་ཆོས་རྣམ་པ་ཐམས་
ཅད་དཔེར་བརྗོད་སྔ་མ་ལ་ཐུན་མོང་དང༌། ཕྱི་མའི་རྐང་པ་གསུམ་གྱིས་ལྗོན་པ་ཁོ་ན་དང་རྐང་པ་
གསུམ་པ་ཁོ་ནས་ཁྱད་གཞི་གཉིས་ཀའི་ཆོས་ཐ་དད་མིན་པར་བྱས་པ་རྣམ་པ་གཉིས་སོ་ཞེས་པའོ། །
གསུམ་པ་སྔོན་མེད་བསྡུས་བརྗོད་ནི། སྦྲུལ་ངན་འགྲོགས་པ་དང་བྲལ་ཞིང༌། །རང་བཞིན་
གྱིས་ནི་མངར་བའི་གཞི། །ཀྱེ་མ་ཆུ་ཡི་གཏེར་འདི་ནི། །དུས་ཀྱི་ཡོངས་སུ་བསྐམས་པར་གྱུར། །
འདིའི་གཞུང་གི་རྒྱ་དཔེར་བྱ་ལ་ཞེས་འབྱུང་བའི་སྒྲ་ལས་དྲངས་ནས་སྦྲུལ་དང་ཁྲོས་པའི་མི་སྟེ་གནོད་
བྱེད་དགྲ་བོ་ལ་ཡང་འཇུག་པ་དང་། གཞན་ཡང་གླང་ཆེན་སྨྱོན་པ་དང་གཅན་གཟན་གྱི་བྱེ་བྲག་
གཟིག་སོགས་ལ་འཇུག་པར་བཤད་ཀྱང་འདིར་སྐབས་དོན་སྦྲུལ་དང་སྐྱེ་བོ་ངན་པ་སྟེ་གནོད་བྱེད་ཀྱི་
182

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
དགྲ་ལ་འཇུག་པ་གཉིས་རྒྱ་སྐད་ལ་བྱཱ་ལ་ཞེས་མིང་གཅིག་དོན་གཉིས་ལ་འཇུག་པ་སྒྲའི་ངོར་བྱས་
ཀྱང་དེ་བོད་སྐད་ལ་སྦྲུལ་ངན་ཞེས་སྒྲ་བསྡུས་པས་དོན་ཐ་དད་པ་གཉིས་སུ་བསྒྱུར་བའི་སྦྱར་བ་ཞིག་
པ་ཡིན་དེས་ན་བྱཱ་ལ་དང་མི་འགྲོགས་པ་རྒྱ་མཚོ་སྦྲུལ་ཏེ་ཀླུ་དང་མི་འགྲོགས་པ་ཞེས་པའི་དངོས་དོན་
དེ་ཉིད། བསམ་བྱ་རྒྱལ་པོ་ལ་གནོད་བྱེད་ཀྱི་དགྲ་བོ་ངན་པ་མེད་པས་དེ་དང་མི་འགྲོགས་ཞེས་པའི་
ཁོངས་སུ་བསྡུས་པའི་ཚུལ་གྱིས་བརྗོད་པ་དང༌། དེ་བཞིན་དུ་མ་དྷུ་རཱ་མཛའ་བོ་དང་རོ་མངར་བ་
གཉིས་ལ་འཇུག །ཨཱ་ཡ་ཆུ་གཞི་སྟེ་རྒྱ་མཚོ་གང་དུ་འཁྱིལ་བའི་ས་གཞི་རྒྱ་མཚོའི་ཆུ་དང་བཅས་
པར་འཇུག་པས་མ་དྷུ་རཱ་ཤ་ཡ་རོ་མངར་བའི་ཆུ་གཞི་ཞེས་པའི་དངོས་དོན་དེ་བསམ་དོན་རྒྱལ་པོ་རང་
བཞིན་གྱིས་ལྷག་པའི་བསམ་པ་བཟང་བའི་ངང་ཚུལ་གྱིས་ཀུན་དང་མཐུན་པའི་མཛའ་བོར་གྱུར་པ་དེ་
ལ་བསྡུས་པའི་ཚུལ་གྱིས་བརྗོད་པ་ཡིན།ཀྱེ་མ་ནི་ཡིད་འབྱུང་བའི་ཚིག་སྟེ། ཆུ་གཏེར་རྒྱ་མཚོ་ཆེན་པོ་
དེ་བསྐལ་པ་འཇིག་དུས་ཀྱི་མེས་ཡོངས་སུ་བསྐམ་པར་གྱུར་ཅེས་པ་ནི་དངོས་དོན་གྱི་སྒྲ་ཙམ་སྟེ། དེ་
ཉིད་བསམ་དོན་རྒྱལ་པོ་བཟང་པོ་དེ་ནི་དུས་ཀྱིས་འཆི་བས་ཟིན་ནས་ཤི་བར་གྱུར་ཏོ་ཞེས་པ་ལ་
བསྡུས་ནས་བརྗོད་པའོ། །དེ་བཤད་པ།རྒྱ་མཚོ་ལ་ནི་དེ་མཚུངས་པ།།སྐྱེས་བུའི་ལྡོག་པ་གསལ་བྱེད་
ཅིང༌། །སྔ་མའི་ཆོས་ནི་བཟློག་པའི་ཕྱིར། །འདི་ནི་སྔོན་མེད་བསྡུས་པར་བརྗོད། །ཅེས་བསྒྱུར་ན་གོ་
དོན་དང་རྒྱ་དཔེའི་སྐད་དོད་བཅས་ལ་མཐུན་པས་ལེགས་པ་ཡིན།དེའང་བསམ་དོན་རྒྱལ་པོ་ལ་
དན་དང་རྒྱ་དཔའི་སྐད་དད་བ
དངོས་དོན་རྒྱ་མཚོའི་སྒྲ་སྦྱར་བས་མཚུངས་པ་ལྟར་སྣང་ཡང་འདི་ནི་མཚུངས་པའི་དོན་དུ་སྒྲ་སྦྱར་བ་
མིན་ཏེ། དངོས་དོན་རྒྱ་མཚོ་ལྟ་བུར་བླང་བྱ་མ་ཡིན་པས་དེ་འགོག་པ་དང་བསམ་དོན་རྒྱལ་པོ་ཡིན་
པས་ན་གསལ་བར་སྟོན་པའི་ཕྱིར། གང་ཞིག་སྒྲའི་ངོར་བྱས་པ་དེ་གཉིས་ཀ་ལ་འཇུག་ཀྱང་བརྗོད་
ཚུལ་གྱིས་ཆོས་དེ་རྒྱ་མཚོ་ལ་མི་སྲིད་པར་ཤེས་པས་སྐྱེས་བུ་ཡིན་པར་ཤུགས་ཀྱིས་གོ་བར་བྱས་ནས་
དགས་པ་དེའི་ཕྱིར་སྒྲ་སྦྱར་བ་སྟེ། དེའང་བྱཱ་ལ་དང་མི་འགྲོགས་ཞེས་སྨོས་པས་ཀླུ་དང་མི་འགྲོགས་
པའི་རྒྱ་མཚོ་མི་སྲིད་པས་གནོད་བྱེད་ཀྱི་དགྲ་བོ་མི་སྲིད་པའི་རྒྱལ་པོ་ཡིན་པར་ཤུགས་ཀྱིས་གོ།དེ་
བཞིན་མ་དྷུ་རཱ་ཤ་ཡ་ཕྱོགས་གཉིས་ཀར་འཇུག་ཀྱང་རྒྱ་མཚོ་བ་ཚྭ་དང་ལྡན་པའི་ཆུ་གཞི་རང་བཞིན་
གྱིས་རོ་མངར་བ་མི་སྲིད་པས བསམ་པ་བཟང་པོ་དང་ལྡན་པའི་རྒྱལ་པོ་ཀུན་དང་མཐུན་པ་ལ་ངང་
183

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གིས་གོ་བར་འགྱུར་བས་སྔ་མ་སྟེ་རྒྱ་མཚོའི་ཆོས་རྣམས་བཟློག་ཅིང་བཀག་ནས་རྒྱལ་པོའི་ཁྱད་པར་
གསལ་བར་བྱེད་པ།དེ་ལྟ་ནའང་དངོས་དོན་སྦྲུལ་དང་མི་འགྲོགས་ཤིང་རང་བཞིན་གྱིས་མངར་བའི་
རྒྱ་མཚོ་བྱས་པ་ཡིན་ཡང༌།དེ་ལྟ་བུའི་རྒྱ་མཚོ་སྔར་ཡོད་མ་མྱོང་བ་ཞིག་རྒྱལ་པོ་འདས་པ་ལ་སྐྱོ་བའི་
ཆག་གི་ཁོངས་སུ་བསྡུས་ནས་བརྗོད་པའི་ཕྱིར་སྔོན་མེད་ཀྱི་བསྡུས་བརྗོད་ཅེས་བྱའོ།།
༈བཅུ་གཅིག་པ་ཕུལ་བྱུང་གི་རྒྱན་ལ་གསུམ། མཚན་ཉིད་སྤྱིར་བསྟན། བྱེ་བྲག་དཔེར་
བརྗོད། བསྔགས་པས་མཇུག་བསྡུ་བའོ། །དང་པོ་མཚན་ཉིད་སྤྱིར་བསྟན་པ་ནི། ཁྱད་པར་གྱི་ནི་
བརྗོད་འདོད་གང༌། །འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་བྱུང་བར་བརྗོད་པ་འདི། །
རྒྱན་གྱི་དམ་པ་ཡིན་ཏེ་དཔེར། །བརྗོད་པར་འདོད་པའི་དང་པོ་གང་ཡིན་པ་དེ་ཉིད་ཀྱི་ཁྱད་པར་
མཆོག་ཏུ་གྱུར་པ་འཇིག་རྟེན་ན་ཇི་ལྟར་གནས་ཚོད་ཀྱི་མཚམས་ལས་བརྒལ་བར་གྱུར་པའི་འུད་
བརྗོད་པ་ལ བརྗོད་ཚུལ་ཉམས་ཀྱི་ཁྱད་པར་མཚར་ཕུལ་ཅི་ཆེར་བརྗོད་པ་འདི་ནི་རྒྱན་གྱི་དམ་
པའམ་མཆོག་ཏུ་གྱུར་པ་ཡིན་ཏེ་དཔེར་ན་ཞེས་པའོ། །འདི་དང་ལེའུ་དང་པོར་གོོ་ཌ་པའི་མཛེས་པའི་
ཡོན་ཏན་གྱི་ཁྱད་པར་ནི་ལེའུ་དང་པོར་བཤད་ཟིན་ལྟར་།།
གཉིས་པ་བྱེ་བྲག་དཔེར་བརྗོད་པ་ལས་དང་པོ་ཁྱད་འཕགས་ཕུལ་བྱུང་ནི། མ་ལླི་ཀཱ་ཡི་
ཕྲེང་ཚོགས་ཅན། །ལུས་ཀུན་ཁྱབ་པའི་ཙནྡན་གཤེར། །དཀར་བའི་གོས་ཅན་མངོན་འགྲོ་མ། །ཟླ་
བའི་འོད་ལ་མཚོན་མ་ཡིན། །མ་ལླི་ཀཱ་སྟེ་མེ་ཏོག་གི་བྱེ་བྲག་དཀར་པོའི་ཕྲེང་ཚོགས་ཅན་གྱིས་བརྒྱན་
པས་མགོ་བོ་དཀར་བ་དང་། ལུས་ཀུན་ཙནྡན་གྱིས་བྱུགས་པས་གཤེར་བས་རེག་པ་བསིལ་བ་དང་།
དཀར་ཞིང་སྲབ་པའི་གོས་འཛིན་པས་ལུས་ལྷག་མ་དཀར་པ་སྟེ་ཁྱད་པར་དེ་ལྟ་བུ་དང་ལྡན་པའི་བུད་
མེད་ཁྱོ་འདམ་མ་འགའ་ཞིག་འདོད་པས་གཟིར་བས་མཛའ་བོའི་གན་དུ་འགྲོ་བའི་ཕྱིར། མཚན་མོ་
ཟླ་བའི་འོད་ལ་དབྱེར་མེད་དུ་འདྲེས་ནས་འདི་ནི་མངོན་པར་འགྲོ་བའི་བུད་མེད་དེ་ཡིན་འདི་ནི་ཟླ་
བའི་འོད་ཡིན་ཞེས་སོ་སོར་འབྱེད་ཅིང་མཚོན་ནུས་པ་མ་ཡིན་ཏེ། དཔེར་ན་འོ་མའི་རྒྱ་མཚོར་ངང་པའི་
བུ་མོ་ཞུགས་པ་བཞིན་།།དེ་བཤད་པ་དང་མཚམས་སྦྱར་བ་ནི།ཟླ་བའི་འོད་ནི་ལྷག་པ་ཉིད། །ཁྱད་
འཕགས་ལྡན་བརྗོད་དེ་བཞིན་དུ། །ཐེ་ཚོམ་ཕུལ་བྱུང་ལ་སོགས་ཀྱང༌། །གསལ་ཕྱིར་ཅུང་ཟད་བསྟན་
184

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
པར་བྱ། །འཇིག་རྟེན་ན་ཟླ་བའི་འོད་ནི་དཀར་བའི་ཡོན་ཏན་མང་བའམ་སྡུག་པས་ཆེས་ལྷག་པ།དེ་
ལ་བུད་མེད་ཀྱི་དཀར་བས་འགྲན་ནུས་པ་མ་ཡིན་ཡང་དབྱེར་མེད་དུ་འདྲེས་སོ་ཞེས་ཟླ་བའི་འོད་ཀྱི་
འཕགས་དང་ལེན་པར
དཀར་བའི་ཁྱད་འཕགས་དང་ལྡན་པར་འུད་བརྗོད་ཅིང༌།བརྗོད་ཚུལ་མེ་ཏོག་དཀར་པོའི་ཕྲེང་བ་
སོགས་ཁྱད་པར་དུ་མ་བརྗོད་པའི་ཉམས་ཀྱིས་སྟོན་པས་ན་ཕུལ་བྱུང་སྟེ། ཇི་ལྟར་ཕུལ་བྱུང་ཡིན་པ་དེ་
བཞིན་དུ་ཐེ་ཚོམ་གྱི་གནས་མེད་པ་ལ་ཐེ་ཚོམ་བྱུང་བར་འུད་བྱས་པ་རྣམས་ཀྱང་ཕུལ་བྱུང་ཡིན་ལ།དེ་
ལ་སོགས་པའི་སྦྱོར་བ་ཁྱད་པར་དུ་འཕགས་པ་གསལ་ཞིང་རྟོགས་པའི་ཆེད་དུ་ཅུང་ཟད་བསྟན་ཅིང་
བརྗོད་པར་བྱའོ། །
གཉིས་པ་ཐེ་ཚོམ་ཕུལ་བྱུང་ནི།དགའ་མ་ཁྱོད་ཀྱི་ནུ་མ་དང༌། །དཔྱི་ཡི་བར་ན་སྐེད་པ་ནི། །
ཡོད་དམ་མེད་ཅེས་བདག་གི་ནི། །ཐེ་ཚོམ་ད་དུང་བཟློག་མ་གྱུར། །དགའ་མ་ཞེས་བོད་ནས་ཁྱོད་ཀྱི་
ནུ་མ་ཟུང་དང་དཔྱིའི་བར་འདི་ན་སྐེད་པ་ཞིག་ཡོད་དམ་མེད་སྙམ་ནས་བདག་གིས་ཡུན་རིང་པོར་
བལྟས་ཀྱང་ད་དུང་ཐེ་ཚོམ་བཟློག་པར་མ་གྱུར་ཏོ། །ཞེས་པ་འདི་འདྲ་བའི་ཐེ་ཚོམ་སྐྱེ་བ་འཇིག་རྟེན་ན་
མི་སྲིད་ཀྱང༌། སྐེད་པ་ཕྲ་བ་བུད་མེད་ཀྱི་ལུས་ཀྱི་མཛེས་པའི་ཡོན་ཏན་དུ་གྲགས་པས་དེ་ལ་བསྔགས་
པ་བརྗོད་འདོད་པའི་སྙན་ངག་མཁན་གྱིས་སྒྲོ་བཏགས་ཏེ་འུད་བྱས་པ་ནི་ཐེ་ཚོམ་ཕུལ་བྱུང་ངོ༌། །
གསུམ་པ་ངེས་པའི་ཕུལ་བྱུང་།ནི་ཏམྦིནི་ཁྱོད་ལ་ནི། །སྐེད་སྐབས་ཡོད་ཅེས་ངེས་པར་ནུས། །འོ་མ་
འཛིན་པའི་ཁུར་གནས་པས། །རྣམ་པ་གཞན་དུ་སྲིད་མ་ཡིན།།ནི་ཏམྦི་ནི་སྟེ་ཚང་ར་རྒྱས་མ་ཞེས་བོད་
ནས་ཁྱོད་ལ་ནུ་མ་དང་དཔྱི་ཡི་བར་ན་སྐེད་པ་ཡོད་པ་ངེས་པར་ནུས་ཏེ།འོ་མ་འཛིན་པ་ནུ་མའི་ཁུར་
ཆེན་པོ་འདི་དག་དེ་ལ་བརྟེན་དགོས་པས་སོ་རྣམ་པ་གཞན་དུ་རྟེན་སྐེད་པ་མེད་ན་ནུ་མའི་ཁུར་འདི་
ལྟར་གནས་ནུས་པ་སྲིད་པ་མ་ཡིན་ནོ །ཞེས་སྐེད་པ་དངོས་སུ་མ་མཐོང་ཡང་ཡོད་པར་རྟགས་ཀྱིས་
བསྒྲུབས་ནས་ངེས་པས་ངེས་པའི་ཕུལ་བྱུང་། །
བཞི་པ་གྲགས་པ་ཕུལ་བྱུང་ནི། ཁྱོད་ཀྱི་གྲགས་པའི་ཕུང་པོ་འདི། །དཔག་ནུས་མིན་ཡང་
འདིར་ཤོང་པ། །ས་སྐྱོང་སྲིད་པ་གསུམ་གྱི་ནི། །ཁོངས་དག་ཨེ་མ་ཤིན་ཏུ་ཡངས །ཀྱེ་ས་སྐྱོང་རྒྱལ་པོ་
ཞེས་བོད་ནས། ཁྱོད་ཀྱི་གྲགས་པ་སྙན་པའི་ཕུང་པོའི་ཚད་འདི་ཙམ་ཞེས་དཔག་པར་ནུས་པ་མ་ཡིན་
185

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པ་འདིའང་འདིའི་ནང་དུ་ཤོངས་ཤིང་ཚུད་པའི་ཕྱིར་ས་འོག་ས་སྟེང་ས་བླ་སྟེ་སྲིད་པ་གསུམ་གྱི་རྒྱ་ཁྱོན་
འདི་ཤིན་ཏུ་ཡངས་སོ་ཞེས་པ་དང༌།ཨེ་མ་ནི་ངོ་མཚར་གསལ་བྱེད་། །དེས་ན་གྲགས་པ་ཆེ་བ་སྣོད་
ཀྱི་འཇིག་རྟེན་ཡངས་པའི་ངོ་མཚར་བརྗོད་དེ་སྒྲུབ་པའི་ཕྱིར་གྲགས་པ་ཕུལ་བྱུང་ཞེས་སློབ་དཔོན་
རཏྣ་ས་བཤད།ངག་དབང་གྲགས་པས་འདི་ལ་མཚར་ཕུལ་བྱུང་དུ་བཀོད་།།
གསུམ་པ་བསྔགས་པས་མཇུག་བསྡུ་བ་ནི། ངག་གི་དབང་པོས་མཆོད་གྱུར་པ། །ཕུལ་བྱུང་
ཞེས་ནི་བརྗོད་པ་འདི། །རྒྱན་ནི་གཞན་པ་རྣམས་ལ་ཡང་། །གཅིག་པུ་དཔུང་གཉེན་མཆོག་ཏུ་བརྗོད། །
ངག་གི་དབང་པོ་སྙན་ངག་མཁན་རྣམས་ཀྱིས་མཆོད་ཅིང་ཆེས་ཆེར་བསྔགས་པ་ཕུལ་བྱུང་གི་མིང་
གིས་བརྗོད་པ་འདི་རྒྱན་གཞན་རང་བཞིན་བརྗོད་པ་དང༌། འཁྱོག་བརྗོད་ཐམས་ཅད་དེ་ལྷག་མ་
རྣམས་ཀྱི་ཡང་དཔུང་གཉེན་གཅིག་པུར་གྱུར་པ་ཟླ་མེད་པར་མཁས་པ་སྙན་ངག་རིག་པ་རྣམས་ཀྱིས་
བརྗོད་དོ། །ཡང་ནི་ཆོས་ཅན་སྙན་ངག་ཁོ་ནའི་རྒྱན་དུ་མ་ཟད་པའོ །འདི་ལྟར་གསུངས་པའི་དོན་
རང་བཞིན་བརྗོད་པའི་སྐབས་བརྗོད་ཚུལ་ཕུལ་དུ་བྱུང་བ་སྟེ། དེའང་ཁྱད་པར་གྱི་གནས་སྐབས་སྣ་
ཚོགས་པ་བརྗོད་པ་དེ་འདྲའི་བརྗོད་ཚུལ་རྣམས་ཀྱི་མཆོག་གི་ཕུལ་བྱུང་འདིའི་ཉམས་ཀྱི་བརྗོད་ཚུལ་
ལ་དགོངས་ཀྱི། དེ་ལས་གཞན་པའི་འཁྱོག་བརྗོད་སྒྲོ་བཏགས་བརྗོད་པའི་འུད་དང་གསེས་དགོས་
པའི་དོན་ནི་མིན་པར་ཤེས་དགོས་སོ།།
ན་པར་ཤས་དང
༈ བཅུ་གཉིས་པ་རབ་རྟོག་གི་རྒྱན་ལ་བཞི། མཚན་ཉིད་སྤྱིར་བསྟན། བྱེ་བྲག་དཔེར་
བརྗོད། དཔེར་བརྗོད་ལ་ལོག་རྟོག་དགག་པ། རབ་རྟོག་གསལ་བྱེད་ཀྱི་སྒྲ་བཤད་པའོ། །དང་པོ་
མཚན་ཉིད་སྤྱིར་བསྟན་པ་ནི། སེམས་ལྡན་དག་གམ་ཅིག་ཤོས་ཀྱི། །རྣམ་པ་གཞན་དུ་གནས་པའི་
ཚུལ། །གང་དུ་རྣམ་གཞན་རབ་རྟག་པ། །དེ་ནི་རབ་རྟོག་ཏུ་རིག་དཔེར། །བརྗོད་པ་གང་དུ་སེམས་
ལྡན་སྲོག་ཆགས་སམ་དེ་ལས་ཅིག་ཤོས་སེམས་མེད་པའི་དངོས་པོ་ཡིན་ཡང་རུང་སྟེ་རང་གི་ངོ་བོ་དང་
རྣམ་པ་ཇི་ལྟར་གནས་པའི་ཚུལ་དེ་ལས་སྙན་ངག་མཁན་རབ་རྟོགས་བརྗོད་པ་པོས་ཇི་ལྟར་བརྗོད་པ་
འདོད་དེ་ལྟ་བུའི་རྣམ་པ་གཞན་དུ་རབ་ཏུ་རྟོག་ཅིང་སྒྲོ་འདོགས་པ་དེ་ནི་རབ་རྟོག་གི་རྒྱན་དུ་རིག་པར་
བྱའོ། །གཉིས་པ་བྱེ་བྲག་དཔེར་བརྗོད་པ་ལས་དང་པོ་སེམས་ལྡན་རབ་རྟོག་ནི། ཉིན་གུང་ཉི་མས་
186

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
གདུངས་པ་ཡི། །གླང་པོ་དག་ནི་མཚོར་འཇུག་པ། །ཉི་མའི་ཕྱོགས་གྱུར་པདྨ་རྣམས། །གཞོམ་པར་
འདོད་པ་ཡིན་ནམ་སྙམ། །ཉིན་མོའི་གུང་ལ་ཉི་མ་ཤིན་ཏུ་ཚ་བས་གདུངས་པའི་གླང་པོ་ཆེ་རྣམས་
པདྨའི་མཚོར་འཇུག་པ་འདི་ཉི་མ་ལ་འགྲན་པར་མ་ནུས་ནས་དེའི་ཕྱོགས་གྱུར་པདྨ་རྣམས་གཞོམས་
ཤིང་བརྫི་བར་འདོད་པ་ཡིན་ནམ་སྙམ་མོ་ཞེས་པའོ། །དེ་བཤད་པ།ཁྲུས་དང་བཏུང་དང་པད་རྩ་དག །
བཟའ་ཕྱིར་ལག་ལྡན་ཆུར་འཇུག་པ། །དེ་ན་འཁོན་ལན་བླན་ཕྱིར་ཞེས །སྙན་ངག་མཁན་གྱི་རབ་
བརྟགས་བརྗོད། །ཁྲུས་བྱ་བ་དང་ཆུ་བཏུང་བ་དང་པདྨ་རྩ་བ་ཟ་བའི་ཆེད་དུ་ལག་ལྡན་གླང་པོ་ཆེ་ཆུར་
འཇུག་པ་ནི་ཇི་ལྟ་བ་བཞིན་དུ་གནས་པའི་ཚུལ་ཡང་ཡིན་ལ་རབ་རྟོག་གི་ས་བོན་ཡང་ཡིན་པས།དེ་
ཉིད་སྙན་ངག་མཁན་རབ་ཏུ་རྟོག་པ་པོས་དེ་ལས་རྣམ་པ་གཞན་ཉི་མ་ལས་མཁོན་ལན་བླན་པའི་ཕྱིར་
པདྨ་ཚར་གཅོད་པའི་ཆེད་དུ་པདྨ་མཚོར་འཇུག་པའོ་ཞེས་སྒྲོ་བཏགས་ནས་བརྗོད་པ་དེའི་སྒྲོ་འདོགས་
ཡུལ་སེམས་ལྡན་གླང་པོ་ཡིན་པས་ན་སེམས་ལྡན་རབ་རྟོག་གོ།།
གཉིས་པ་སེམས་མེད་རབ་རྟོག་ནི། འདི་ནི་བདག་གི་རིང་བ་དག །འགོག་བྱེད་རྣ་བའི་
རྒྱན་ཞེས་ཏེ། །ཁྱོད་ཀྱི་མིག་གི་རྣ་བ་ཡི། །ཨུཏྤལ་དག་ལ་འགོང་པ་འདྲ། །འདི་ནི་སྙན་ངག་མཁན་
སྐྱེས་བུ་གཞན་ཞིག་གིས་མཛེས་མ་ཨུཏྤལ་སྔོན་པོ་རྣ་རྒྱན་དུ་བཅུག་པ་ཞིག་གི་མིག་དེ་ལ་སྨྲས་པ་ལྟར་
བྱས་པ་སྟེ།སྨྲ་ཚུལ་གནག་ཅིང་དཀྱུས་རིང་བའི་མིག་གི་སྟེ། ཁྱོད་ཀྱི་རང་པའམ་མཛེས་པ་འགོག་
ང་དཀྱུསརང་བའི་མགག་ལྟ
བྱེད་རྣ་རྒྱན་ཨུཏྤལ་འདི་ཡིན་པར་འདུག་གོ་ཞེས་སྨྲ་ཞིང་སེམས་པར་འདུག་སྟེ།གཡོན་མིག་མ་ཁྱོད་
ཀྱི་ཟུར་མིག་གཡོན་དུ་ལྟ་བའི་སྐབས་སུ་མིག་གི་འོད་ཟེར་དང་མཛེས་ཆོས་གཉིས་ཀས་ཀྱང་ཨུཏྤལ་
གྱི་མདངས་དང་མཛེས་པ་ལ་འགོང་པ་སྟེ།སྐྲག་པ་འདྲ་བས་དཀྱུས་རིང་བ་འགོག་པར་མི་ནུས་པའི་
ཕྱིར་དེ་ལྟར་བསམ་མི་དགོས་སོ་ཞེས་པའི་དོན་། འདིར་བདག་ཅག་གི་ཞེས་པ་ནི་མིག་རང་ཉིད།
ཁྱོད་ཀྱི་མིག་གིས་ཞེས་པ་སྨྲ་མཁན་སྐྱེས་བུ་གཞན་དེའི་དབང་དུ་བྱས་པའི་ཁྱད་པར་རོ །དེ་
བཤད་པ། མིག་ཟུར་ཆར་ནི་ལྷུང་གྱུར་པ། །མིག་གི་འོད་ཀྱིས་ཨུཏྤལ་ལ། །རེག་གམ་མིན་ཡང་སྙན་
ངག་མཁན། །དེ་ལྟར་རབ་ཏུ་བརྟགས་དེ་བརྗོད། །མིག་ཟུར་ཕྱོགས་ཀྱི་ཆ་ཤས་སུ་ལྷུང་བར་གྱུར་བ་
མིག་གི་འོད་ཀྱིས་ཨུཏྤལ་ལ་རེག་པ་སྟེ་འགྲན་བཟོད་པ་མཛེས་མ་མཆོག་འགའ་ཞིག་གི་དབང་དུ་
187

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བྱས་ནས་ཡོད་པར་གྲགས་མོད། གཞན་ལ་མི་སྲིད་པའི་ཕྱིར་ཕུལ་བྱུང་བརྗོད་པ་ཙམ་སྟེ། འདིས་ནི་
ཕུལ་བྱུང་གི་རྒྱན་དེ་གཞན་ཀུན་གྱི་རྟེན་ནམ་དཔུང་གཉེན་དུ་འགྱུར་བར་སྔར་བཤད་ཟིན་ཡང་ལེགས་
པར་གྲུབ་པ་ཡིན་། །འོན་ཀྱང་བུད་མེད་ཀྱི་མིག་མཛེས་པ་ཙམ་ལ་རབ་རྟོག་གི་ས་བོན་དུ་བྱས་ནས་
སྙན་ངག་མཁན་གྱིས་དེ་ལྟར་རབ་ཏུ་བརྟགས་ནས་བརྗོད་པ། །མིག་ཤེས་ཀྱི་རྟེན་མིག་གི་དབང་པོ་ནི་
སེམས་མེད་བེམ་པོ་ཡིན་པས་དེ་འདྲའི་རྟོག་པ་ག་ལ་ཡོད་ཀྱང་ཡོད་པ་ལྟར་བྱས་ནས་སྒྲོ་བརྟགས་
པས་ན་སེམས་མེད་རབ་རྟོག་གོ།།
གསུམ་པ་རབ་རྟོག་བཞིན་སྒྲ་ཅན་ནི། མུན་པ་ལུས་ལ་འབྱུག་པ་བཞིན། །མཁའ་ནི་མིག་
སྨན་ཆར་འབེབས་བཞིན།།ཞེས་འདི་ཡང་ངོ་རབ་རྟོག་གི།མཚན་ཉིད་ལྡན་པ་ཤིན་ཏུ་མང་། །འདིའི་
བརྗོད་བྱ་དངོས་སམ་གནས་ལུགས་ཇི་ལྟ་བ་བཞིན་ནི་དབྱར་དུས་ཀྱི་མཚན་མོ་ཆར་མུན་སྟུག་པོ་
འཁྲིགས་པས་ནམ་མཁའ་དང་ཕྱོགས་ཀུན་རབ་ཏུ་གནག་ཅིང་རང་གི་ལུས་ཀྱང་མི་མཐོང་པའི་གནས་
སྐབས་དེ་ལྟ་བུ་བརྗོད་པ་སྟེ་རབ་རྟོག་གི་ས་བོན་ཡང་དེ་ཉིད་ཡིན། །དེ་དེ་ལས་རྣམ་པ་གཞན་དུ་སྒྲོ་
འདོགས་པ་ནི་མུན་པ་འདི་ལུས་ལ་འབྱུག་པ་བཞིན་། །ནམ་མཁའ་ནི་མིག་སྨན་གྱི་ཆར་འབེབས་པ་
བཞིན་ནོ། །འདི་ཡང་ངོའི་སྒྲས་འདི་ཡང་སེམས་མེད་རབ་རྟོག་གི་བྱེ་བྲག་ཡིན་ཞིང་གཞན་ཡང་རབ་
རྟོག་གི་མཚན་ཉིད་ལྡན་པ་ཤིན་ཏུ་མང་ངོ་ཞེས་པའོ། །
གསུམ་པ་དཔེར་བརྗོད་ལ་ལོག་རྟོག་དགག་པ་ནི། འདིར་ནི་བཞིན་གྱི་སྒྲ་ཡིས་འགའ། །
ཏིང་ཡི་མཐའ་ནི་དཔེ་མ་ཡིན།།ཞེས་པ་ཡིད་ཆེས་གསུང་འདས་ནས། །དཔེ་ཉིད་དུ་ནི་འཁྲུལ་པ་སྐྱེ།།
བརྗོད་མ་ཐག་པའི་དཔེར་བརྗོད་འདིར་བཞིན་གྱི་སྒྲ་ཡིས་འཁྲུལ་གཞི་བྱས་ཏེ་རྒོལ་པ་འགའ་ཞིག་
དཔེའི་རྒྱན་དུ་འཁྲུལ་བ་སྐྱེ་བར་གྱུར་མོད་ཅེས་ཕྱོགས་སྔ་བཀོད་ནས ད་ལུང་དང་འགལ་བར་སྟོན་
པ་ནི། ཀ་ལཱ་པ་ལྟར་ན་ཏི་སོགས་བྱ་བའི་མཐའ་ཅན་དང༌།ཙནྡྲ་པ་ལྟར་ན་ཏིང་མཐའ་གང་ཡིན་པ་ནི་
དཔེ་མ་ཡིན་ནོ་ཞེས་མཁས་པ་མཆོག་རྣམས་ཀྱིས་སྔར་བསྟན་ཟིན་པ་ཡིད་ཆེས་པའི་གསུང་ལས་
འདས་ཤིང་འགོང་ནས་འདིར་འབྱུག་པའི་སྐད་དོད་ལིམྦ་ཏཱི་པ།ཆར་འབེབས་སོ་ཞེས་པའི་སྐད་དོད་
པཪྵ་ཏཱི་པ་ཞེས་རྒྱ་དཔེར་ཏིང་མཐའ་ལ་ཨི་བ་སྦྱར་བའི་རྗེས་དངོས་སུ་འབྱུང་བ་གསལ་བར་མཐོང་
188

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
བཞིན་དུ་དེ་སྐད་སྨྲ་བ་ནི་མི་རིགས་པར་སྟོན་པའོ །དཔེ་དང་དཔེར་བྱ་ཉིད་དག་ནི། །མཚུངས་པའི་
ཆོས་ལ་ལྟོས་པས་ན། །འབྱུགས་པ་དང་ནི་མུན་པ་ལ། །ཆོས་འདི་མངོན་པར་གྱུར་ཏམ་ཅི། །རིགས་
པ་དང་ཡང་འགལ་ཏེ། སྤྱིར་དཔེ་དང་དཔེ་ཅན་གཉིས་པོ་མཚུངས་པར་བརྗོད་པ་མཚུངས་ཆོས་ལ་
ལྟོས་དགོས་ན། དཔེ་འབྱུག་པ་དང་། དཔེ་ཅན་མུན་པ་གཉིས་ལ་མཚུངས་པའི་ཆོས་ཤིག་མངོན་པར་
གྱུར་ཏམ་ཅི་སྟེ་མེད་དོ་ཞེས་པའོ། །ཡང་། གལ་ཏེ་འབྱུག་པ་ཉིད་འདོད་ན། །འབྱུག་ཅེས་བྱ་བ་གཞན་
པ་ཅི། །དེ་ཉིད་ཆོས་དང་ཆོས་ཅན་ཡང༌། །ཞེས་པ་མ་མྱོས་འཆད་མ་ཡིན། །གལ་འབྱུག་པ་ཞེས་བྱ་
བ་དེ་ཉིད་མཚུངས་ཆོས་ཡིན་ཟེར་ན་རྒོལ་བ་ཁྱོད་ཀྱིས་སྔར་འབྱུག་པ་དཔེ་དང་མུན་པ་དཔེ་ཅན་དུ་
འདོད་པ་ལ། འདིར་འབྱུག་པ་ཉིད་མཚུངས་ཆོས་སུ་ཁས་ལེན་ཅིང་འདོད་ན་དཔེ་མེད་པར་འགྱུར་ཏེ་
མཚུངས་ཆོས་སུ་བཞག་པ་དེ་ལས་གཞན་འབྱུག་པ་ཞེས་བྱ་བའི་ཆོས་མེད་པའི་ཕྱིར་རོ། །ཡང་ཁོ་ན་རེ།
དབང་བཞག་རྒྱུའི་འབྱུག་པ་ཉིད་ཆོས་ཅན་དང་མཚུངས་ཆོས་སུ་འཇོག་རྒྱུའི་འབྱུག་པ་དེའི་ཆོས་ཡིན་
ཞེས་སྨྲ་ན།ཆོས་དང་ཆོས་ཅན་འཇོག་པ་ལ་དེ་གཉིས་ཐ་དད་དུ་ཡོད་དགོས་ཀྱི་འབྱུག་པ་གཅིག་པུ་
ཉིད་ཆོས་ཀྱང་ཡིན་ལ་ཆོས་ཅན་ཡང་ཡིན་པའི་གཞི་མཐུན་པའོ་ཞེས་པ་ནི་སྨྱོན་པས་སྨྲ་སྲིད་ཀྱི་མ་
མྱོས་པ་སེམས་རྣལ་དུ་གནས་པས་ནམ་ཡང་དེ་བཞིན་སྨྲ་མ་སྲིད་ཞེས་པའོ། །ཡང་། གལ་ཏེ་བྱེད་པ་
དཔེ་ཡིན་ན། བྱ་ཚིག་ལ་འདི་དབང་བྲལ་འགྱུར། རང་གི་བསྒྲུབ་བྱ་མི་ནུས་པ། གཞན་གྱི་ལྟོས་བྱར་
མི་འགྱུར་རོ །དེར་ཡང་མ་ཟད་བྱེད་པ་སྟེ་འབྱུག་པ་ཉིད་དཔེ་ཡིན་ན་རྒྱ་སྐད་ལ་ལམ་བུ་སྟེ། །བཪྵ་ཏི་
ཞེས་པ་བོད་སྐད་ལ་འབྱུག་གོ །ཆར་འབེབས་སོ་ཞེས་པའི་བྱ་ཚིག་འདི་བཞིན་སྔོན་གྱི་སྙན་ངག་
མཁན་ཆེན་པོ་དག་ལ་དབང་པ་རྣམས་ཀྱིས་དཔེར་བརྗོད་པ་ལས་ཇི་ལྟར་འབྱུང་བ་བཞིན་དབྱུག་པ་
ཅན་བདག་གིས་ཀྱང་གཞུང་འདི་བཀོད་པ་ཡིན་ན་དེ་ལྟ་བུའི་བྱ་ཚིག་འདི་ཡང་དབང་དང་བྲལ་བ་སྟེ་
དགོས་པ་མེད་པར་འགྱུར་རོ། །རིམ་པ་གཞན་ཡང་འབྱུག་གོ །འབེབས་སོ་ཞེས་པ་བྱ་ཚིག་ཡིན་པ་
གང་ཞིག བྱ་ཚིག་དེ་སྙན་ངག་མཁན་གྱིས་སྒྲོ་བཏགས་པའི་རབ་བརྟགས་ཀྱི་བྱ་ཚིག་ཡིན་གྱི་
སུ་འབྱུག་རྒྱུ་དང་ཆར་འབེབས་རྒྱུ་ཅིའང་མེད་པས་བྱ་ཚིག་དེས་རང་གི་བྱ་བ་འབྱུག་པ་དང་ཆར་
འབེབས་པ་དེ་ཡང་སྒྲུབ་པར་མི་ནུས་བཞིན་དུ གཞན་གྱི་ལྟོས་བྱ་དཔེར་བྱའི་དཔེ་བྱེད་པ་དང་
189

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔེ་དོན་གཉིས་མཚུངས་པའི་མཚུངས་ཆོས་སོགས་བྱེད་པར་མི་ནུས་ཞེས་པའོ། །དེའང་འབྱུག་པ་
དཔེར་འདོད་པར་བཀག་ཟིན་ནས། ཡང་རྒོལ་བ་ན་རེ། གང་ཞིག་འབྱུག་བ་འདི་དང་ནི། །མུན་པ་
མཚུངས་ཤེས་སྨྲ་ན་ཡང༌། །ལུས་ལ་ཞེས་པ་མ་འབྲེལ་ཏེ། །དེ་ཡང་ཡོན་ཏན་མཚུངས་པར་བལྟ། །
འབྱུག་པ་དཔེ་ཅན་དང་མུན་པ་ཉིད་དཔེ་ཡིན་ནོ་ཟེར་ན་དེའང་མི་འཐད་དེ་དེ་ལྟར་ཡིན་ན། འབྱུག་པ་
འདི་ནི་མུན་པ་བཞིན། །ཞེས་སྦྱོར་རིགས་པ་ལ་སྔོན་གྱི་སྙན་ངག་མཁན་ཚིག་ལ་དབང་བ་རྣམས་ཀྱང་
དེ་ལྟར་མ་སྦྱར་བ་དང་། ལུས་ལ་ཞེས་ལུས་ཉིད་ལས་སུ་སྦྱར་བའང་འབྲལ་མེད་དུ་སོང་བའི་ཕྱིར་དང༌།
སྔར་འབྱུག་པ་དཔེར་བཀོད་པ་དགག་པའི་སྐབས་ལྟར་འདིར་མུན་པ་དང་འབྱུག་པ་གཉིས་ལ་
མཚུངས་ཆོས་ཤིག་དགོས་པས་འཚོལ་ཞིག་ཅེས་པའོ། །གཞན་ཡང་། གལ་ཏེ་དཔེ་རྒྱན་ཡིན་ན་ནི། །
དཔེར་ན་ཁྱོད་གདོང་ཟླ་བ་བཞིན། །ཞེས་པས་མཛེས་པ་རྟོགས་འགྱུར་ཏེ། །དེ་བཞིན་འབྱུག་པ་འདི་
ལ་ནི། །འབྱུག་པ་ལས་གཞན་རྟོགས་མ་ཡིན། །དཔེར་ན་ཁྱོད་ཀྱི་གདོང་ཟླ་བ་བཞིན་ཞེས་བརྗོད་
པས། དཔེ་ཅན་གདོང་པ་དང༌།དཔེ་ཟླ་གཉིས་མཚུངས་ཆོས་མཛེས་པ་རྟོགས་པར་འགྱུར་བ་ལྟ་བུ་
ཞིག་དགོས་ཀྱང༌།མུན་པ་དང་འབྱུག་པ་གཉིས་ལ་མཚུངས་ཆོས་གཞན་རྟོགས་བྱ་མ་མཆིས་པའི་ཕྱིར་
མུན་པ་དཔེ་ཡིན་པའང་མི་འཐད་། །དེ་ཕྱིར་འབྱུག་པ་འདི་དང་། །མུན་པ་བྱེད་པ་ལུས་ཀྱང་ལས །
ཉེ་བར་སྦྱར་དོན་སྐྱེས་བུ་ཡི། །དེ་ལྟར་རབ་བརྟགས་ཞེས་འདོད་བྱ།།དེའི་ཕྱིར་འབྱུག་པ་ནི་བྱེད་པ་པོ་
ད་པ་པོའི་གངས་ས
གཙོ་བོ་སྟོན་བྱེད་ཡིན་པས་བྱེད་པ་པོའི་གྲངས་སུའང་འགྲོ། ད་ལྟ་བྱེད་བཞིན་པའི་བྱེད་པའང་ཡིན་
མུན་པ་ནི་བྱེད་པ་པོ་ཕལ་བ། ལུས་ནི་བྱ་བ་དེ་ཡུལ་གང་ལ་འབྱུག་པའི་གཞི་ལས་ཡིན་པས་ལུས་ལ་
ཞེས་རྒྱ་དཔེར་རྣམ་དབྱེ་གཉིས་པའི་ཡུལ་ཏེ། ཨངྒི་ནི་ཞེས་པ་ལས་ཀྱི་སྐད་དོད་ཨངྒི་ལ་གཉིས་པའི་
མང་ཚིག་ཤས་ཤི་རུ་བརྒྱུར་བའི་སྲོག་གི་ཨི་ནུ་མའི་ན་ལ་ཕྲོས་པ་ཡིན། དཔེར་ན་སྟ་རེས་ཤིང་གཅོད་
ཟེར་བའི་སྐབས་སུ། གཅོད་མཁན་གྱི་མི་དེ་བྱེད་པ་པོ་གཙོ་བོ སྟ་རེ་བྱེད་པ་པོ་ཕལ་བ།གཅོད་པ་
བྱེད་པ་ཤིང་ལས་ཡིན་པས་དེ་ལ་རྣམ་དབྱེ་སྦྱར་ནས་ཤིང་ལ་གཅོད་ཟེར་བ་ལྟ་བུ་རྒྱ་དཔེའི་རྣམ་དབྱེ
འཇུག་ཚུལ་ལ་འབྱུང༌། དེས་ན། འདིར་ཤིང་གི་དོད་ལུས། གཅོད་པའི་ཚབ་འབྱུག་པ། སྟྭ་རེའི་དོད་
མུན་པ།མིའི་ལྟ་བུའི་བྱེད་པ་པོ་གཙོ་བོ་ཤུགས་ལས་རྟོགས་བྱར་བྱས་ནས་དངོས་སུ་མ་སྨོས་པ་སྟེ།དེ་
190

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
རྣམས་འདིར་བར་སྦྱར་བའི་དོན་རྣམ་པ་གཞན་དུ་རབ་ཏུ་བརྟགས་པའི་སྒོ་ནས་ཡིན་གྱི་དངོས་སུ་
མིན་ནོ་ཞེས་པའོ། །དེ་ལྟ་བུའི་རྩོད་ངག་ལས་ཀྱང་རབ་བརྟགས་དང་དཔེ་རྒྱན་སྦྱོར་ཚུལ་གྱི་ཁྱད་པར་
ནི་གསལ་བར་རྟོགས་པར་འགྱུར་རོ། །བཞི་པ་རབ་རྟོག་གསལ་བྱེད་ཀྱི་སྒྲ་བཤད་པ་ནི། སྙམ་དང་
དོགས་དང་ངེས་དང་འདྲ། །མིན་ནམ་ཞེས་པ་ལ་སོགས་པའི །སྒྲ་ཡིས་རབ་བརྟགས་གསལ་བར་
བྱེད། །བཞིན་གྱི་སྒྲ་ཡང་དེ་དང་འདྲ། །ཞེས་སྙམ་དང་དོགས་དང་ངེས་དང་འདྲ། །མིན་ནམ་ཞེས་པ་
ལ་སོགས་པའི །སྒྲ་ཡིས་རབ་བརྟགས་གསལ་བར་བྱེད། །བཞིན་གྱི་སྒྲ་ཡང་དེ་དང་འདྲ། །ཞེས་
སྙམ་དང་དོགས་དང་ངེས་དང་འདྲ་དང་མིན་ནམ་ཞེས་པ་ལ་སོགས་པའི་སྒྲ་ནི་རབ་བརྟགས་གསལ་
བྱེད་དོ།།
༈ དེ་ནས་རྒྱུ་དང་ཕྲ་མོ་ཆ་ཡི་རྒྱན་གསུམ་བཤད་པ་ལ་གཉིས། སྤྱིར་བསྟན་དང༌། སོ་སོར་
བཤད་པའོ། །དང་པོ་སྤྱིར་བསྟན་པ་ནི། རྒྱུ་དང་ཕྲ་མོ་ཆ་དག་ནི། །ཚིག་རྣམས་དག་གི་རྒྱན་གྱི་མཆོག །
ཅེས་པ། རྒྱུ་རྒྱན་དང་། ཕྲ་མོའི་རྒྱན་དང་། ཆའི་རྒྱན་ཞེས་བྱ་བ་གསུམ་འདི་ནི་སྙན་ངག་གི་ཚིག་
རྣམས་ཀྱི་རྒྱན་གྱི་མཆོག་གམ་གཙོ་བོའོ །གཉིས་པ་སོ་སོར་བཤད་པ་ལ་གསུམ་ལས་དང་པོ་རྩ་བའི་
ས་བཅད་བཅུ་གསུམ་པ་རྒྱུའི་རྒྱན་ལ་གསུམ། མདོར་བསྟན། རྒྱས་བཤད།དོན་བསྡུའོ། །དང་པོ་
མདོར་བསྟན་ནི། རྒྱུ་ནི་བྱེད་པོ་ཤེས་བྱེད་། །དེ་དག་རྣམ་པ་དུ་མ་དཔེར། །རྒྱུའི་རྒྱན་ནི་མདོར་བསྡུ་
ན་ས་བོན་གྱིས་འབྲས་བུ་བསྐྱེད་པ་ལྟ་བུ་བྱེད་པ་པོའི་རྒྱུ་སྟེ། རྒྱ་དཔེར་ཀཱ་ར་ཀ་ཞེས་འབྱུང༌། དུ་བ་
ལས་མེ་དང་ཆུ་སྐྱར་ལས་ཆུར་ཤེས་པ་ལྟ་བུ་རྒྱུ་དེ་དཔག་ནས་འབྲས་བུ་ཤུགས་ཀྱིས་རྟོགས་པའམ་
ཤེས་པར་བྱེད་པ་ཤེས་བྱེད་ཀྱི་རྒྱུའོ་དེའང་རྣམ་པ་གཉིས་སུ་བསྡུ་སྟེ། དངོས་མེད་ཀྱི་རྒྱུ་དང་མཚར་
གཉིས་ཀྱང་བྱེད་པ་པོའི་རྒྱུར་བསྡུ་བར་རྒྱ་འབྲེལ་ལས་བཤད་པས་མདོར་བསྟན་གྱིས་རྒྱས་བཤད་
ལམ་ཁྱབ་པའི་སྐྱོན་མེད་དོ། །དེ་གཉིས་ལའང་ནང་ཚན་དུ་མ་ཞིག་ཡོད་པ་རིམ་བཞིན་འཆད་པས་
ཤེས་པར་འགྱུར་པ་དེ་རྣམས་དཔེར་བརྗོད་ན་ཞེས་པའོ། །
གཉིས་པ་རྒྱས་པར་བཤད་པ་ལ་གསུམ།རྒྱུ་དངོས་པོར་བགྲང་བ། དངོས་མེད་དུ་བགྲང་བ།
མཚར་བའི་རྒྱུའོ། དང་པོ་དངོས་པོར་གྱུར་བའི་རྒྱུ་ལའང་གཉིས་ཏེ་བྱེད་པ་པོའི་རྒྱུ་དང་ཤེས་བྱེད་ཀྱི་
191

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྒྱུའོ །དང་པོ་ལའང་གསུམ་ལས་འགྲུབ་བྱེད་འོས་པའི་ནི། མ་ལ་ཡ་ཡི་རླུང་གིས་ནི། །ཙནྡ་ལྗོན་
པ་གསར་བ་ཡི། །ཡལ་འདབ་སྐྱོད་པར་བྱེད་པ་འདིས། །ཀུན་གྱི་དགའ་བ་བསྐྱེད་པར་བྱེད། །ལྷོ་
ཕྱོགས་མ་ལ་ཡའི་རླུང་གིས་ཙནྡན་གྱི་ལྗོན་པ་རྣམས་ཀྱི་ཡལ་འདབ་གསལ་བ་སྐྱོད་ཅིང་འགུལ་བར་
བྱེད་པ་འདིས་འཇིག་རྟེན་ཀུན་གྱི་དགའ་བ་སྐྱེད་ཅིང་འགྲུབ་པར་བྱེད་། །དེའང་མ་ལ་ཡ་རླུང་བྱེད་
པ་པོ།ཙནྡན་གྱི་ལྗོན་པ་ལས། དེ་སྐྱེད་པ་ནི་བྱེད་པ། དགའ་བ་བསྐྱོད་པ་བྱ་བ་ཡིན་པས་རླུང་དེས་
འབྲས་བུ་དགའ་བ་དངོས་པོར་གྱུར་པ་བསྐྱེད་། །དེ་བཤད་པ། དགའ་བ་བསྐྱེད་པར་འོས་པ་ཡི། །
རང་བཞིན་ཉེ་བར་སྦྱར་བ་འདི། །རྒྱན་ཉིད་ཀྱིས་ནི་རབ་བསྟན་ཏེ། །ལྡོག་པ་དག་ཀྱང་དེ་དང་
མཚུངས། །དཔེར་བརྗོད་མ་ཐག་པ་དེ་ནི་འདིས་འདི་བྱེད་དོ་ཞེས་རང་གི་ངོ་བོ་བརྗོད་པ་ཙམ་ཡིན་གྱི་
ཁྱད་པར་ཅིའང་མ་བརྗོད་པས་རྒྱན་དུ་མི་འགྱུར་ཞེ་ན། དགའ་བ་བསྐྱེད་པར་འོས་པ་དགའ་པ་དང་
རྗེས་སུ་མཐུན་པའི་རང་བཞིན་ཙནྡན་ལྗོན་པའི་ཡལ་འདབ་གསར་པ་ལ་བདར་ནས་འོངས་པ་
བཟང་པོ་བསིལ་པའི་རག་བྱ་ཅན་སོགས་ཀྱི་ཁྱད་པར་གསལ་པར་བྱས་པ་ཉེ་བར་སྦྱར་བ་འདི་ནི་ངག་
གི་རྒྱན་ཉིད་དེ།སྙན་ངག་གི་ངོ་བོར་སྟོན་པས་ཁྱད་པར་བརྗོད་པ་ཡོད་དོ་དེ་ནས་འདི་ནི་དགའ་བ་
དངོས་པོར་གྱུར་པའི་འབྲས་བུ་ཅན་གྱི་བྱེད་པ་པོའི་རྒྱུའི་དཔེར་བརྗོད་དོ། །དེ་ལས་ལྡོག་པ་འབྲས་བུ
ཡོད་པ་མེད་པར་བྱེད་པ་ལ་ཡང་མཚུངས་ཏེ་རླུང་དེས་འབྲས་བུ་དངོས་མེད་འགའ་ཞིག་བསྐྱེད་
པས་སོ། །དེ་དཔེར་བརྗོད་པ་གཉིས་པ་འགྲུབ་བྱེད་མི་འོས་པའི་རྒྱུ་ནི།མ་ལ་ཡ་ཡི་ཆུ་རྒྱུན་ལ། །རེག་
ཅིང་ཙནྡན་ནགས་བསྐྱོད་ནས། །རླུང་འདི་མགྲོན་པོ་རྣམས་དག་ནི། །ཉམས་པར་བྱ་ཕྱིར་ཉེ་བར་
གནས །མ་ལ་ཡ་ཡི་རི་ངོས་ནས་འབབ་པའི་ཆུ་རྒྱུན་ལ་རེག་པས་བསལ་ཞིང༌།ཙནྡན་གྱི་ནགས་
ཚལ་བསྐྱོད་ནས་འོངས་པའི་དྲི་བཟང་པོ་འཐུལ་བའི་རླུང་འདིས་མགྲོན་པོའི་སྐྱེ་བོ་བུད་མེད་དང་བྲལ་
བ་རྣམས་གདུང་བར་བྱེད་པའི་ཕྱིར་རིམས་ཡིན་ཅིང་དེས་ཉམས་པ་སྟེ་འཆི་བར་བྱ་བའི་ཕྱིར་བར་
གནས་སོ། །དེའང་། རླུང་བྱེད་པ་པོ ཆུ་རྒྱུན་དང་ཙནྡན་གྱི་ནགས་ལ་རེག་ཅིང་བསྐྱོད་པ་བྱེད་པ།
མགྲོན་པོ་ཉམས་པར་བྱས་པ་བྱ་བ་སྟེ་རླུང་དེས་འབྲས་བུ་ཉམས་པར་དངོས་མེད་བསྐྱེད་པའོ། །དེ་
བཤད་པ།དེ་ལྟར་བྱུང་བའི་རླུང་གིས་ནི། །འབྲལ་བའི་རིམས་ལས་བྱུང་གྱུར་པ། །སྐྱེ་བོ་ཡིད་འོང་ལ་
192

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
སྲེད་པ། །ཉམས་པ་བསྒྲུབ་པ་བྱེད་པར་ནུས། །དེ་ལྟར་འགལ་བ་བསྐྱེད་པའི་རླུང་དག་གིས་བྲལ་བ་
ལས་སྐྱེས་པ་ཆགས་པའི་རིམས་ལས་བྱུང་བའི་གདུང་བ་འབར་བར་གྱུར་ཏེ། ཡིད་དུ་འོང་བའི་ཡུལ་
ལ་སྲེད་པོའི་སྐྱེ་ལ་ཉམས་པ་སྟེ། འཆི་བ་འགྲུབ་པར་བྱེད་ནུས་སོ། །འདི་ནི་ཕུལ་བྱུང་གི་རྒྱན་གྱིས་
འཆི་བར་བརྟགས་པས།མགྲོན་པོ་མེད་པར་བྱེད་པའི་ཕྱིར་མེད་པའི་འབྲས་བུ་ཅན་གྱི་རྒྱུའོ།།
རྒྱུ་གསུམ་གྱི་རྣམ་བཞག་དཔེར་བརྗོད་ཀྱི་བཀོད་རིམ་དང་བཅས་པ་ནི། འགྲུབ་པར་བྱ་
དང་རྣམ་འགྱུར་ལ། །དེ་ཉིད་ལ་ལྟོས་རྒྱུ་ཉིད་དེ། །ཐོབ་པའི་ལས་ལ་ཕལ་ཆེར་ནི། །བྱ་བ་ལ་ལྟོས་རྒྱུ་
ཉིད་།།འགྲུབ་པར་བྱེད་པའི་རྒྱུ་དག་ནི། །བསྟན་ཏེ་ལྷག་མ་གཉིས་པོ་ཡི། །དཔེར་བརྗོད་གཉིས་ནི་
བཀོད་བྱས་ནས། །ཤེས་པར་བྱེད་པ་བསྟན་པར་བྱ། །འགྲུབ་པར་བྱ་བ་སྔར་མེད་སྐྱེད་པ་རླུང་དེས་
བཀོའ་བྱས་ནས།།ཤེས་པ་བ་བྱེད་པ་བས་ན་པས་བྱ །འབྲུ་ལ་པ་
པ་གཉིས་བེད
དགའ་བ་དངོས་པོར་གྱུར་པ་བསྐྱེད་པ་དང་།ཉམས་པ་དངོས་མེད་སྐྱེད་པ་གཉིས་བྱེད།རྣམ་པར་སྒྱུར་
བྱེད་ཀྱི་ཡིད་འོང་གི་དངོས་པོ་མཐོང་བ་དུག་ཏུ་བསྒྱུར་བ་གསུམ་ཡོད་ལ། དེ་ཉིད་ལ་ལྟོས་པའི་རྒྱུ་སྟེ
དོན་བསྒྲུབ་བྱ་དེ་ལ་ལྟོས་པའི་འགྲུབ་བྱེད་དེ་རྒྱུ་དང༌།རྣམ་པར་བསྒྱུར་བྱ་དེ་ལ་ལྟོས་པའི་སྒྱུར་བྱེད་དེ་
རྒྱུ་ཡིན་ཏེ། དཔེར་ན་དགའ་བ་སྐྱེད་པ་ལ་ལྟོས་པའི་ཙནྡན་གྱི་ལྗོན་པ་སྐྱོད་པའི་རླུང་དེ་དང༌། རྣམ་
པར་བསྒྱུར་བྱ་དགའ་ཚལ་མཐོང་བ་སོགས་ལ་ལྟོས་པའི་འདོད་པ་དེ་ཡིན་པ་ལྟ་བུའོ། །འཐོབ་བྱའི་
རྒྱུ་། འབྲས་བུ་དེ་འགྲུབ་མི་འགྲུབ་བྱ་བ་དེ་ལྟ་བུ་བྱས་མ་བྱས་ལ་ལྟོས་པས་བྱ་བ་ཉིད་རྒྱུར་གྱུར་པ་སྟེ།
འོ་ན་འདི་ལའང་བསྒྱུར་བྱ་འཐོབ་བྱ་མི་ཐོབ་པ་དེ་རྣམ་པ་སྒྱུར་ནས་འཐོབ་པར་བྱེད་པའི་རྒྱུ་བྱ་བ་དེ་
ཡིན་པས་རྣམ་པར་བསྒྱུར་བྱ་ཡོད་དོ་ཞེ་ན།དངོས་པོའི་འཇུག་པ་དེ་འདྲ་ཡིན་ཡང་འཆད་ཚུལ་ཕལ་
ཆེར་བྱ་བ་ལ་ལྟོས་པའི་རྒྱུ་སྔར་བརྗོད་པ་ཉིད་ཡིན་། །དེ་ལས་འགྲུབ་བྱེད་ཀྱི་རྒྱུའི་དབྱེ་བ་གཉིས་
དག་བསྟན་ཟིན་ཏེ་ད་ནི་ལྷག་མ་རྣམ་པར་འགྱུར་བྱེད་དང་། འཐོབ་བྱའི་ལས་ཀྱི་རྒྱུའི་དཔེར་བརྗོད་
གཉིས་ནི་བཀོད་པར་བྱས་ནས་ཤེས་བྱེད་ཀྱི་རྒྱུ་ཡང་བསྟན་པར་བྱའོ །
དེ་ལས་གསུམ་པ་རྣམ་འགྱུར་གྱི་རྒྱུ་། ལོ་འདབ་གསར་འཁྲུངས་ནགས་ཚལ་དང༌། །
འདབ་བརྒྱ་རབ་ཏུ་རྒྱས་པའི་རྫིང༌། །ཟླ་བ་རྒྱས་པ་འདོད་པ་ཡིས། །མགྲོན་པོ་ལྟ་བའི་དུག་ཏུ་བྱས། །
ལོ་འདབ་གསར་དུ་འཁྲུངས་པའི་ནགས་ཚལ་དང༌། འདབ་བརྒྱ་སྟེ་པདྨ་རབ་ཏུ་རྒྱས་པའི་རྫིང་བུ་
193

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དང༌། །ཟླ་བའི་དཀྱིལ་འཁོར་ཉ་གང་བ་སྟེ་ཡིད་དུ་འོང་བའི་དངོས་པོ་གསུམ་བསྒྱུར་བྱ། རྣམ་པར་
འགྱུར་བྱེད་ཀྱི་རྒྱུ་འདོད་། བསྒྱུར་འབྲས་ཕུལ་བྱུང་གིས་བརྗོད་པས་འཆི་བ་དང༌། གཞན་དུ་ན་
ཆགས་གདུང་གིས་གཟིར་བ་ཙམ་སྟེ་དེས་ཡིད་འོང་གི་དངོས་པོ་རྣམས་ཀྱང་ལྟ་བའི་དུག་ཏུ་འགྱུར་
བས་རྣམ་འགྱུར་གྱི་རྒྱུའོ་ཞེས་བྱའོ། །
བཞི་པ་འཐོབ་བྱའི་ནི།ཁེངས་པ་གོམས་པར་བྱའོ་ཞེས། །གྲོགས་མོ་མཛའ་བོའི་གནས་
བཀོད་ལ། །བུ་མོ་སྨིན་འཁྱོག་མིག་ཡོན་གྱིས། །མཆུ་ནི་གཡོ་ཞིང་ལྟ་བར་བྱེད། །བུ་མོ་འགའ་ཞིག་
རང་གི་མཛའ་བོ་ལ་དུས་རྟག་ཏུ་སེམས་ཆགས་པའི་དབང་དུ་གྱུར་པས་དེ་ལ་འགྲོགས་པ་དང་རྗེས་སུ་
མི་མཐུན་པའི་ཁེངས་པ་ནམ་ཡང་བྱ་མ་ནུས་པའི་མཛའ་བཤུགས་ཆེན་པོ་ཡོད་པ་དེ།དེ་མཛའ་བོས་
ཤེས་ཤིང་རིག་པར་བྱ་བའི་ཆེད་དུ་ད་ནི་བདག་ཀྱང་ཁེངས་པ་བསླབ་ཅིང་གོམས་པར་བྱའོ་ཞེས་
བརྗོད་ནས། རང་གི་མཛའ་བོ་དངོས་ལ་ཆགས་པའི་ཤུགས་ཀྱིས་ཁེངས་པ་བྱ་བར་མི་ནུས་པ་དེའི་
ཕྱིར་རང་གི་གྲོགས་མོ་མཛའ་ཡིན་པ་ལྟར་བྱས་ནས་སྡོད་བཅུག་པ་ནི་གྲོགས་མོ་མཛའ་བོའི་གནས་
སུ་བཀོད་པ་སྟེ། དེ་ལ་བུ་མོ་དེས་ཁེངས་པའི་ང་རྒྱལ་གྱིས་ཁྲོ་བའི་རྣམ་འགྱུར་ཆགས་པ་དང་རྗེས་སུ་
མི་མཐུན་པ་སྨིན་མ་འཁྱོག་ཅིང་མིག་ཡོན་པོར་ལྟ་བ་དང༌། མཆུ་གཡོ་བ་ལ་སོགས་པའི་རྣམ་འགྱུར་
ལ་སློབ་པར་བྱེད་དོ་ཞེས་པ་སྟེ་བྱ་བ་དེ་ལྟ་བུས་ཁེངས་པ་བྱ་མི་ནུས་པར་བདག་པོ་ལ་ཆགས་པའི་
སེམས་མི་བཟོད་པ་དེ་བདག་པོ་རང་གིས་ཤེས་ཤིང་གསལ་བར་བྱེད་ལ། རྒྱུ་དེས་མཛའ་བོ་དེའང་བུ་
མོ་དེ་ལ་ཤིན་ཏུ་སེམས་ཤིང་འདི་འདི་ལྟར་བདག་ལ་མཛའ་བ་ཆེན་པོའི་དབང་དུ་གྱུར་པ་ཞིག་གོ་སྙམ་
བརྩེ་ཞིང་གདུང་ལ་དུས་རྟག་ཏུ་འགྲོགས་པ་ཐོབ་པར་འགྱུར་བའི་རྒྱུ་བྱ་བ་ལ་ལྟོས་པའི་ཕྱིར།ཐོབ་
བྱེད་ཀྱི་བྱ་བ་དེ་ལྟ་བུ་རྒྱུ་དང༌།རྟག་ཏུ་འགྲོགས་པ་ཐོབ་པ་འབྲས་བུར་གྱུར་པའི་ཕྱིར་འདི་ནི་འཐོབ་
བྱའི་ལས་ཀྱི་བྱ་བ་ལ་ལྟོས་པ་ཡིན་། །
ལྔ་པ་ཤེས་བྱེད་ཀྱི་རྒྱུ་ལ་དཔེར་བརྗོད་གཉིས་ལས་དང་པོ་ནི།ཉི་མ་ནུབ་གྱུར་ཟླ་བ་མཛེས། །
འདབ་ཆགས་རྣམས་ནི་གནས་སུ་སོང༌། །ཞེས་པ་འདི་ཡང་དུས་ཀྱི་སྐབས། །གོ་བར་བྱེད་པ་ལེགས་
པ་ཉིད། །ཉི་མ་སྣང་བའི་གཏེར་ནི་ནུབ་ཆུ་ལྷའི་ཕྱོགས་སུ་ནུབ་པར་གྱུར་ཅིང༌། ཤར་དབང་པོའི་
194

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཕྱོགས་ནས་ཟླ་བ་བདུད་རྩིའི་འབྱུང་གནས་ཤར་བའི་འོད་དཀར་གྱི་ཕྲེང་བས་འཇིག་རྟེན་མཛེས་ལ།
འདབ་ཆགས་ཀྱི་རིགས་རྣམས་ནི་རང་རང་གི་ཚང་དུ་ཉལ་ལ་སོང་ངོ་ཞེས་པའི་ཚིག་སྦྱོར་འདི་ཡང་
སྲོད་དུས་ལ་སོགས་པ་དུས་ཀྱི་སྐབས་གོ་ཞིང་མི་འཁྲུལ་བར་སྟོན་པར་བྱེད་པ་ལ་རང་གི་ངོ་བོ་ཙམ་
བརྗོད་པ་འདི་ཡང་ལེགས་པ་སྟེ་རྒྱན་ཉིད་ཡིན་ནོ །ཞེས་པས་འདི་རྒྱན་མ་ཡིན་པར་སྨྲ་བ་གསལ་ཏེ།
དཔེར་བརྗོད་པ་གཞན་ཡང༌། གྲོགས་པོ་འདོད་པས་གཟིར་བའི་ཡིད། །ཟླ་བའི་ཟེར་གྱིས་མི་བཟློག་
ཅིང༌། །ཙནྡན་ཆུ་ཡིས་མི་བཟོད་པ །ལུས་ཀྱི་དྲོད་ཀྱིས་ལེགས་པར་རྟོགས །ཞེས་པའི་སྦྱོར་བ་
རྣམས་ལ་ནི། །ཡིད་འོང་ཤེས་བྱེད་རྒྱུ་དག་མཚོན། །ཀྱེ་གྲོགས་མོ་ཁྱོད་ཀྱི་ཡིད་འདོད་པས་གཟིར་བ་
ཤེས་བྱར་གྱུར་པ་འདི་ནི་ཟླ་བའི་འོད་ཟེར་བསིལ་བས་ཀྱང་མི་བཟློག་ཅིང་ཙནྡན་ཆུ་ཡིས་ཀྱང་སེལ་
བར་མི་བཟོད་པ།ལུས་ཀྱི་དྲོད་འདོད་པའི་ཆོས་སུ་འབར་བ་འདིས་ལེགས་པར་རྟོགས་པའམ་རྟོགས་
པར་སླའོ་ཞེས་པའི་དོན་ནོ། །རྣམ་པ་དེ་ལྟ་བུའི་སྦྱོར་བ་སྙན་ངག་མཁན་རྣམས་ཀྱིས་ཡིད་དུ་འོང་བའི་
རྒྱན་ཤེས་བྱེད་ཀྱི་རྒྱུ་དུ་མ་ཡོད་པ་རྣམས་གཞུང་འདིར་དཔེར་བརྗོད་པ་གཉིས་པོ་འདིས་མཚོན་ཅིང་
ཤེས་པར་བྱ་བ་དང༌།རང་ཉིད་ཀྱིས་ཀྱང་སྦྱར་བར་བྱའོ་ཞེས་པའོ།།
དངོས་མེད་དུ་བགྲང་བའི་རྒྱུ་ལ་གསུམ། དངོས་པོའི་འབྲས་བུ་བཞི་སྐྱེད་བྱེད་དངོས་མེད་
ཀྱི་རྒྱུ་བཞི་དང༌།རྒྱུ་དངོས་མེད་ཀྱིས་འབྲས་བུ་ཡང་དངོས་མེད་སྐྱེད་པའི་དཔེར་བརྗོད་པ་དང༌། དོན་
།རྒྱུ་དངས་
བསྡུའོ། །དང་པོ་འཆད་པར་དམ་བཅའ་བ་ནི། དངོས་མེད་རྒྱུ་ནི་ཡིད་འཕྲོག་པ། །འགའ་ཞིག་རབ་ཏུ་
བསྟན་པར་བྱ། །དགག་ཚིག་གི་སྒོ་ནས་སྙན་ངག་གི་སྐབས་འདི་དངོས་པོ་མེད་པའང་ཡིན་ལ་རྒྱུ་ཡང་
ཡིན་པས་དངོས་མེད་ཀྱི་རྒྱུ་ཞེས་གྲགས་པ་ཡིད་འཕྲོག་པའི་ཉམས་དང་ལྡན་པ་འགའ་ཞིག་དཔེར་
བརྗོད་ཅིང་བསྟན་པར་བྱ་སྟེ་ཐམས་ཅད་ནི་མཐའ་ཡས་པའི་ཕྱིར་མ་ཡིན་ནོ། །ཞེས་པའོ །དེ་ལས་
དང་པོ་སྔ་ན་མེད་པའི་བྱེད་པ་པོའི་རྒྱུ་མི་རིགས་པ་རྣམས་ནི་མ་གོམས་དང་། བློ་ལྡན་རྣམས་དང་མ་
འགྲོགས་དང༌། །དབང་པོ་རྣམས་ནི་མ་བསྡམས་པས །མི་རྣམས་རབ་ཏུ་གདུང་བར་གྱུར། །སྐྱོན་
དང་ཡོན་ཏན་འབྱོར་པའི་གཞི་སྡེ་བཞིས་བསྡུས་པ་རིག་པའི་གནས་རྣམས་ལ་སྦྱངས་ཤིང་མ་གོམས་
པ་དང༌། བློ་ལྡན་བསྟན་བཅོས་ཤེས་པའི་མཁས་པ་རྣམས་དང་མ་འགྲོགས་པ་དང༌། དབང་པོ་མིག་
195

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལ་སོགས་པ་མ་བསྡམས་ཏེ་ཉེས་པ་སྐྱེད་པའི་ཡུལ་ལ་མ་བཀག་པའི་རྒྱུས་མི་རྣམས་འགྱོད་ཅིང་སྡུག་
བསྔལ་བས་རབ་ཏུ་གདུང་བར་གྱུར་ཏོ། །ཞེས་རིག་པ་སོགས་སྔོན་ཆད་བྱས་པ་མེད་པའི་རྒྱུ་མ་སྐྱེས་
པ་སྟེ་དངོས་མེད་དེ་རྣམས་ཀྱིས་འབྲས་བུ་སྡུག་བསྔལ་དངོས་པོར་གྱུར་པ་བསྐྱེད་པས་ན་སྔ་ན་མེད་
པའི་བྱེད་པ་པོའི་རྒྱུའོ། །མངོན་པ་མཛོད་ལས་བྱེད་ལྷན་ཅིག་འབྱུང་བ་དང་སོགས་རྒྱུ་དྲུག་སྟོན་
སྐབས་ཀྱི་བྱེད་རྒྱུ་དང་འདི་མི་གཅིག་ཅིང་། དེར་མ་ཟད་ཡོངས་གྲགས་ལྟར་ན་རྒྱུ་མེད་ལས་འབྲས་བུ་
སྐྱེ་མི་སྲིད་ཀྱང་འདིའི་དངོས་མེད་ནི་དགག་ཚིག་ཙམ་ལ་བཏགས་པའི་བརྟགས་པ་བ་ཡིན་པའང་
ཤེས་པར་བྱའོ། །ཞིག་ནས་མེད་པའི་བྱེད་པ་པོའི་རྒྱུ་ནི། འདོད་པའི་གཏམ་གྱིས་མྱོས་པ་སོང༌། །ལང་
ཚོ་ཡི་ནི་རིམས་དག་ཉམས། །རྨོངས་པ་ཟད་ཅིང་སྲེད་པ་འཕོས། །བསོད་ནམས་གནས་ལ་ཡིད་དག་
བྱེད། །འདོད་པ་ཡུལ་གྱི་ལོངས་སྤྱོད་ཀྱི་གཏམ་ཐོས་པ་ཙམ་གྱིས་ཆགས་པས་མྱོས་པར་འགྱུར་བ་ཞི་
བའི་བར་ཆད་དུ་གྱུར་པ་དེ་ཡང་ག་ཤེད་དུ་སོང་བ་ལྟར་ད་ལྟ་མི་སྣང་ལ། ལང་ཚོ་གཞོན་པ་དུལ་བར་
གནས་པ་དང་འགལ་བ་ཁོ་ན་ཤིན་ཏུ་ཆགས་པས་གདུང་བར་བྱེད་པའི་ཕྱིར་རིམས་ནད་ཡིན་པ་དེ་
ཡང་ད་ནི་ཉམས་ཤིང་བྲལ།རྨོངས་པ་འཁོར་བ་སྡུག་བསྔལ་གྱི་རང་བཞིན་ལ་བདེའོ་ཞེས་ཕྱིན་ཅི་
ལོག་ཏུ་འཛིན་པ་ཡང་ཟད་ཅིང་ཞིག །སྲེད་པ་རྨོངས་པའི་རྗེས་སུ་འབྲངས་ནས་ཡུལ་ལ་ཆགས་ཤིང་
ཞེན་པའང་འཕོས་ཤིང་ཉམས རྒྱུ་དེ་རྣམས་ལས་འབྲས་བུ་བསོད་ནམས་ཀྱི་གནས་ཆོས་ཅེས་བྱ་བ་
ཞི་བ་ཆགས་བྲལ་རོ་གཅིག་པ་ལ་ཡིད་བྱས་ཏེ་སེམས་བཞག་གོ་ཞེས་རྒན་པོ་ཞིག་གིས་སྨྲས་པ་ལྟར་
བྱས་པ་སྟེ འདོད་པའི་གཏམ་གྱིས་མྱོས་པ་ལ་སོགས་པའི་རྒྱུ་སྔར་ཡོད་པ་ཕྱིས་ཞིག་ནས་ད་ལྟ་མེད་
པར་གྱུར་པའི་རྒྱུ་དངོས་མེད་དེ་རྣམས་ཀྱིས་འབྲས་བུ་བསོད་ནམས་ཀྱི་གནས་ཆོས་ལ་འཇུག་པའི་བློ་
དངོས་པོར་གྱུར་པ་བསྐྱེད་པའི་ཕྱིར་ཞིག་ནས་མེད་པའི་བྱེད་པ་པོའི་རྒྱུའོ།།
གསུམ་པ་ཕན་ཚུན་མེད་པའི་བྱེད་པ་པོའི་རྒྱུ་ནི། ནགས་ཚལ་འདི་དག་ཁྱིམ་མ་ཡིན། །ཆུ་
ཀླུང་འདི་དག་བུད་མེད་མིན། །རི་དྭགས་འདི་དག་བུ་ཚ་མིན། །དེ་ཕྱིར་བདག་གི་ཡིད་དགའོ། །
ནགས་ཚལ་སྣང་བཞིན་པ་ཡིད་དུ་འོང་བ་འདི་དག་སྐྱོན་གྱི་རང་བཞིན་ཁྱིམ་དེ་མ་ཡིན་ཞིང་། ཆུ་ཀླུང་
གྱ་གྱུར་འབབ་པ་འདི་དག་ཡུལ་གྱི་དུག་གིས་བརྒྱལ་བར་བྱེད་པའི་བུད་མེད་མིན་ལ། གཡས་གཡོན་
196

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
དུ་རྒྱུ་བའི་རི་དྭགས་འདི་རྣམས་ཀྱང་འཆིང་བར་བྱེད་པའི་བུ་དང་ཚ་བོ་མིན་ཏེ། དེ་ལྟར་ཐམས་ཅད་
གཙང་ཞིང་དགེ་བ་ཁོ་ནར་གནས་པ་དེའི་ཕྱིར་བདག་གི་ཡིད་ལ་དགའ་བ་ཉམས་སུ་མྱོང་ངོ་ཞེས་ཁྱིམ་
ལས་ཡིད་བྱུང་བའི་ཆགས་བྲལ་ནགས་ན་གནས་པ་ཞིག་གིས་སྨྲས་པ་ལྟར་བྱས་པ་སྟེ་འདིར་ནགས་
ཚལ་ནི་ཁྱིམ་མ་ཡིན་ལ། ཁྱིམ་ནི་ནགས་ཚལ་མ་ཡིན་པ་སོགས་ཕན་ཚུན་གཅིག་ལ་གཅིག་མི་གནས་
ཤིང་ཡིན་པ་མེད་པའི་རྒྱུ་དངོས་མེད་དེ་རྣམས་ཀྱིས་འབྲས་བུ་དགའ་བ་དངོས་པོར་གྱུར་པ་བསྐྱོད་པ་
ནི་ཕན་ཚུན་མེད་པའི་བྱེད་པ་པོའི་རྒྱུའོ། །
བཞི་པ་སྤངས་ནས་མེད་པའི་བྱེད་པ་པོའི་རྒྱུ་ནི། ཤིན་ཏུ་མ་བརྟགས་སྤྱོད་ངན་ནི། །
འཕགས་པ་རྣམས་ལ་ཡོད་མ་ཡིན། །དེ་ཕྱིར་དེ་དག་རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ་
འཕེལ། །སྤང་བྱ་དང་བླང་བྱའི་གནས་གང་དག་བྱ་བར་འོས་མི་འོས་མ་དཔྱད་པར་གྱ་ཚོམ་དུ་སྤྱོད་
པའི་སྤྱོད་ངན་འཕགས་པ་སྟེ་དམ་པའི་སྐྱེས་བུ་ཡ་རབས་རྣམས་ལ་ཡོད་པ་མ་ཡིན་ཏེ།དེ་དག་གིས་བྱ
བ་གང་ཡང་ཤིན་ཏུ་དཔྱད་ནས་བྱེད་པའི་རྒྱུས་དེ་རྣམས་ཀྱི་ཚེ་འདི་དང་ཕྱི་མའི་ཕུན་སུམ་ཚོགས་པ་
ཐམས་ཅད་དུས་རྟག་ཏུ་འཕེལ་ཞིང་རྒྱུས་པར་འགྱུར་། །ཞེས་དཔེར་བརྗོད་འདི་ལ་ཤིན་ཏུ་མ་
བརྟགས་པའི་སྤྱོད་ངན་སྤངས་ནས་མེད་པའི་རྒྱུས་འབྲས་བུ་ཕུན་ཚོགས་དངོས་པོར་གྱུར་པ་སྐྱེད་པས་
ན་སྤངས་ནས་མེད་པའི་བྱེད་པ་པོའི་རྒྱུའོ། །དེ་ལྟར་དཔེར་བརྗོད་བཞི་དེ་ནི་མེད་དགག་ཁོ་ན་རྒྱུར་
ན་སྤངས་
བྱས་པ་དངོས་པོའི་འབྲས་བུ་ཅན་ཤ་སྟག་གོ །གཉིས་པ་རྒྱུ་དངོས་མེད་ཀྱིས་འབྲས་བུ་དངོས་མེད་
བསྐྱེད་པའི་དཔེར་བརྗོད་གཞུང་གི་དངོས་བསྟན་བཅོམ་པའི་དངོས་མེད་ཀྱི་རྒྱུ་ནི། སྐྱེད་ཚལ་ས་ཧ་ཀ་
ར་རྣམས། །སྙེ་མ་མ་འཁྲུངས་པ་མིན་ན། །མགྲོན་པོ་རྣམས་ཀྱི་བུད་མེད་ནི། །ཏིལ་བཅས་ཁྱོར་ཆུ་
སྦྱིན་བྱར་འགྱུར། །སྐྱེད་མོས་ཚལ་གྱི་ས་ཧ་ཀ་རའམ་ཙུ་ཏའམ་ཨ་མྲ་ཞེས་པ་རྣམས་ནི་དོན་གཅིག་
མིང་གི་རྣམ་གྲངས་ཏེ།བོད་ལ་ཨ་འབྲས་སམ་ཤ་འབྲས་སུ་གྲགས་པ་ཞིག་འབྱུང་བ་དེ་ཡིན་དེའི་ཤུན་
པ་རྒྱ་གར་པ་རྣམས་ལ་མངར་བའི་ཚད་དུ་བརྩི་བ་དེ་ལྟ་བུའི་ཨ་མྲའི་ཤིང་དེ་ལ་སྙེ་མ་མ་འཁྲུངས་པ་
མིན་ན། ཞེས་མ་འཁྲུངས་པ་དགག་བྱར་བྱས་ནས་སླར་ཡང་དགག་ཚིག་སྦྱར་པ་དགག་པ་གཉིས་
ཀྱིས་རྣལ་མ་གོ་བའི་ཕྱིར་དོན་དུ་སྙེ་མ་འཁྲུངས་པ་ཡིན་ཡང༌། དགག་ཚིག་གི་དབང་གིས་རྒྱུ་དངོས་
197

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མེད་དུ་བཞག་པ་སྟེ།དེ་ལྟར་སྙེ་མ་འཁྲུངས་པ་མགྲོན་པོའི་བུད་མེད་བྲལ་བས་ཉེན་པ་རྣམས་ཀྱིས་
མཐོང་བའི་རྐྱེན་གྱིས་ཆགས་པའི་མེས་སྲེག་པ་རྣམས་ཏིལ་དང་བཅས་པའི་ཁྱོར་ཆུ་སྦྱིན་པར་གྱུར་།
ཤིའོ་ཞེས་ཕུལ་བྱུང་གི་རྒྱན་གྱིས་བསྟན་། །ཤི་བ་ལ་ཏིལ་བཅས་ཁྱོར་ཆུ་སྦྱིན་པ་གྲུབ་མཐའ་ཕྱི་ནང་
གང་གིའང་ལུགས་མིན་ཏེ་རྒྱ་གར་བའི་འཇིག་རྟེན་ཁྱིམ་པ་རྣམས་ཀྱི་ཡུལ་སྲོལ་གཤིན་པོ་རྣམས་ལ་
དགེ་རྩ་སྒྲུབ་པ་དེ་ཐོབ་པར་བྱ་བའི་ཕྱིར་བྲམ་ཟེ་གཙང་མ་ཞིག་གིས་ཏིལ་བཅས་འཁྱོར་ཆུ་སྦྱིན་ཞིང་
བསྔོ་བ་དེང་སང་ཡང་བྱེད་དོ། །འདིར་མ་འཁྲུངས་པ་མིན་པའི་དངོས་མེད་ཀྱིས་འབྲས་བུ་ཤི་བ་
དངོས་སྐྱེད་པས་བཅོམ་པའི་དངོས་མེད་ཀྱི་རྒྱུའོ། །
གསུམ་པ་དོན་བསྡུ་བ་ནི།ཡོད་དང་མེད་པའི་རང་བཞིན་གྱི། །འབྲས་བུ་བསྐྱེད་པ་དག་ལ་
འདིར།།སྔོན་མེད་ལ་སོགས་རང་བཞིན་གྱི།།དངོས་པོ་ཡི་ནི་རྒྱུ་ཉིད་དོ།།ཞེས་ཡོད་པ་སྒྲུབ་པའི་རང་
བཞིན་དང༌། མེད་པ་དགག་པའི་རང་བཞིན་གྱི་འབྲས་བུ་སྐྱེད་པར་བྱེད་པའི་རྒྱུ་སྔོན་མེད་དེ་སྔ་ན་
མེད་པའི་བྱེད་དང༌། ལ་སོགས་པས་ཞིག་ནས་མེད་པ་དང་། ཕན་ཚུན་མེད་པ་དང་། སྤངས་ནས་
མེད་པའི་བྱེད་པ་པོའི་རྒྱུ་གཞུང་གིས་དངོས་སུ་བསྟན་པའི་འབྲས་བུ་དངོས་པོའི་རྒྱུ་ཉིད་དེ།ཞེས་པའི་
ཤུགས་ལས་དངོས་མེད་ཀྱི་འབྲས་བུའི་རྒྱུ་བཤད་མ་ཐག་པ་རྣམས་ཀྱང་བསྟན་། །
མཚར་པའི་ལ་གཉིས།མིང་གིས་དབྱེ་བ་དང༌།སྦྱོར་བའི་དངོས་པོའོ །དང་པོ་ནི།རིང་
འབྲས་དེ་དང་ལྷན་ཅིག་སྐྱེས། །དེ་བཞིན་འབྲས་མ་ཐག་སྐྱེས་དང༌། །རིགས་མིག་རིགས་པ་བྱེད་
ཅེས་པ །མཚར་བའི་རྒྱུ་རྣམས་གྲངས་མེད་དོ། །འདི་དག་སྦྱོར་བའི་ལམ་རྣམས་ལ ཕལ་བའི་
འཇུག་པ་ལ་བརྟེན་པ།ཤིན་ཏུ་མཛེས་པ་དག་མཐོང་སྟེ།འདི་ཡི་དཔེར་བརྗོད་ཇི་ལྟར་ན།རྒྱུའི་བྱ་བ་
ལས་ཐག་རིང་དུ་སོན་པ་རིང་འབྲས་ཀྱི་རྒྱུ་དང་རྒྱུ་འབྲས་དུས་མཉམ་དུ་སྐྱེས་པ་ལྷན་ཅིག་སྐྱེས་པའི་
རྒྱུ་དང༌། འབྲས་བུ་སྔར་སྐྱེས་ཤིང་དེའི་དེ་མ་ཐག་ཏུ་སྐྱེས་པ་འབྲས་མ་ཐག་སྐྱེས་ཀྱི་རྒྱུ་དང༌། མི་འོས་
པའི་འབྲས་བུ་སྐྱེད་པ་རིགས་མིན་གྱི་རྒྱུ་དང༌།འོས་པའི་འབྲས་བུ་སྐྱེད་པ་རིགས་པ་བྱེད་པའི་རྒྱུ་ཞེས་
བྱ་བ་འདི་དག་ཚིག་ཏུ་སྦྱར་བའི་ལམ་རྣམས་ལ་ཡོངས་གྲགས་ཀྱི་རྒྱུ་འབྲས་དངོས་མ་ཡིན་ཡང་ཕལ་
བའི་རྒྱུ་འབྲས་སྙན་ངག་ཁོ་ན་ལ་གྲགས་པ།རྒྱུ་འབྲས་ཀྱི་བར་ལ་རྒྱུ་གཞན་གྱིས་ཆོད་པ་དང༌།འབྲས་
198

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
བུ་སྔོན་དུ་བྱུང་ཞིང་རྒྱུ་ཕྱིས་སྐྱེ་བ།རྒྱུས་འབྲས་བུ་མི་འོས་པ་སྐྱེད་པ་ལ་སོགས་པ་འདི་འདྲའི་རིགས་
རྣམས་ཡོངས་གྲགས་ལྟར་ན་རྒྱུ་འབྲས་སུ་མི་འགྱུར་བས་གཙོ་བོའི་འབྲས་སུ་བཞག་མི་རུང་ཡང་།
འདི་ལྟ་བུའི་བརྗོད་བྱ་ལ་བརྟེན་པའི་རྒྱུ་འབྲས་ཕལ་པ་ཡོངས་སུ་མ་གྲགས་ལ་ཡང་སྙན་ངག་གི་
སྐབས་འདིར་ཤིན་ཏུ་མཛེས་ཤིང་མཚར་བ་དག་མཐོང་སྟེ་དེ་དཔེར་བརྗོད་པ་ཇི་ལྟར་ན་ཞེས་པའོ། །
གཉིས་པ་སྦྱོར་བའི་དངོས་པོ་ལས་དང་པོ་རིང་འབྲས་ཀྱི་རྒྱུ་ནི། ལུས་ཅན་བྱོད་མིག་ཟུར་
ཞེས་། །རྒྱལ་བྱེད་ལུས་སྐྱེས་དག་གི་མཚོན། །གང་དེ་གཞན་ལ་རང་འཕངས་པ། །དེ་ཡིས་བདག་
གི་ཡིད་ཀྱང་བཅོམ། །ཀྱེ་ལུས་ཅན་མ་ཞེས་བོད་ནས་རབ་ཏུ་གྲགས་པའི་མཚོན་ཆས་ནི་གང་ལའང་
སད་པ་དེ་འབིགས་པར་བྱེད་པ་ཡིན་པ་ལ། ཁྱོད་ཀྱི་མིག་ཅེས་མིང་དུ་བཏགས་པ་འགྲོ་བ་ཀུན་ལས་
རྒྱལ་བར་བྱེད་པ་ལུས་སྐྱེས་འདོད་ཆགས་ཀྱི་མཚོན་ཆ་འདི་ཁྱོད་ཀྱིས་གཞོམ་བྱ་སྐྱེས་པ་གཞན་ལ་
རབ་ཏུ་འཕངས་པ་དེ་ཡིས་འབེན་དུ་མ་བྱས་པ་བདག་གི་ཡིད་ཀྱང་བཅོམ་མོ།།ཀྱང་ཞེས་པས་གང་ལ་
འཕངས་པ་དེ་ཁོ་ནར་མ་ཟད་པའོ། །དེ་འདྲ་ནི་མཚར་ཆེ་ཞིང་རྒྱུ་དང་འབྲས་བུ་ཕྱི་མའི་རིང་དུ་འབྲས་
བུ་སྔ་མས་ཆོད་པ་དེའི་ཕྱིར་འབྲས་ཐག་རིང་བས་ན་རིང་འབྲས་ཀྱི་ཞེས་བྱའོ །མཚར་བའི་
ལྔ་པོའི་རྒྱུ་འབྲས་གཉིས་ཀ་དངོས་པོ་ཡིན་པར་རྟོགས་སླ་ཡང༌། སྐབས་འདིར་བདག་གི་ཡིད་ཀྱང་
བཅོམ་ཞེས་པ་དངོས་མེད་དུ་མི་འགྱུར་རམ་ཞེ་ན་འགྱུར་ཏེ་རྒྱ་དཔེར་ཀྵ་ཏཿཞེས་འབྱུང་བ་བཅོམ་ནས་
ང་མེང་པ
ཤི་ཞིང་མེད་པར་གྱུར་པའི་དོན་མ་ཡིན་ཏེ་ཕོག་གནས་རྨས་པ་ཙམ་ལ་འཇུག་པས་འབྲས་བུ་དངོས་
པོའོ། །
གཉིས་པ་རྒྱུ་འབྲས་ལྷན་ཅིག་པ་ནི སྐྱེས་བུ་ལུས་སྐྱེས་ཀྱིས་མྱོས་པའི །རྣམ་འཕྲུལ་སྣ་
ཚོགས་ལྷན་ཅིག་ཉིད། །བུད་མེད་རྣམས་ལ་བུ་མོ་ནི། །ཡོངས་སུ་ནུབ་པའི་ན་ཚོད་སྐྱེས། །སྐྱེས་བུ་
རྣམས་ཀྱི་ལུས་སྐྱེས་འདོད་པ་ནི་རྣམ་འགྱུར་གྱི་རྒྱུ་ཡིན་པའི་ཕྱིར། དེས་མྱོས་པའི་རྣམ་འཕྲུལ་མིག་
འབྲུ་ཚུགས་སུ་ལྟ་བ་ལ་སོགས་པ་སྣ་ཚོགས་པའི་འདོད་པའི་རྣམ་འགྱུར་འབྲས་བུར་གྱུར་པ་རྣམས་
མཐོང་བ་དང་ལྷན་ཅིག་སྟེ་དུས་གཅིག་ཉིད་དུ་བུད་མེད་རྣམས་ལ་བུ་མོ་གཞོན་ནུ་མའི་ན་ཚོད་ཀྱི་
གནས་སྐབས་སྐད་ཅིག་གིས་ནུབ་ཅིང་ཡོལ་ནས་འདོད་པ་བརྟེན་རན་གྱི་ན་ཚོད་དར་ལ་བབ་པ་རྒྱུར་
199

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གྱུར་པ་དང་སྐྱེས་པ་མཚར་ཆེའོ །འདི་ནི་བུད་མེད་ལང་ཚོ་དར་བ་དང༌། འབྲས་བུ་སྐྱེས་པ་ཆགས་
པས་མྱོས་པའི་རྣམ་འགྱུར་གཉིས་དུས་སྔ་ཕྱི་མེད་པར་སྐད་ཅིག་གི་སྟེང་དུ་སྐྱེས་པ་བརྗོད་པས་རྒྱུ་
འབྲས་ལྷན་ཅིག་པའམ་རྒྱུ་འབྲས་དུས་མཉམ་པའི་མཚར་ཆེ་བའི་རྒྱུ་ཞེས་བྱའོ། །
གསུམ་པ་འབྲས་བུ་སྔ་བའི་ནི། སྔར་ཉིད་རི་དྭགས་མིག་ཅན་མའི། །ཆགས་པའི་རྒྱ་
མཚོ་རྒྱས་པར་གྱུར། །ཕྱིས་ནས་འོད་ཟེར་རབ་འགྲོ་བའི། །ཟླ་བ་ཡི་ནི་དཀྱིལ་འཁོར་ཤར། །ཟླ་བ་
ཤར་བ་ལས་སྔར་ཉིད་དུ་རི་དྭགས་མིག་ཅན་མ་མཛེས་མ་རྣམས་ཀྱི་ཆགས་པ་སྐྱེས་བུ་འདོད་པའམ་
དྲན་པའི་རྒྱ་མཚོ་རྒྱས་པ་འབྲས་བུར་གྱུར་པ་བྱུང་ཞིང་ཕྱིས་ནས་ཏེ་ཆགས་པའི་རྒྱ་མཚོ་རྒྱས་ཟིན་ནས་
འོད་ཟེར་རྣམ་པར་འཕྲོ་བཞིན་པའི་ཟླ་བའི་དཀྱིལ་འཁོར་ཤར་བ་རྒྱུར་གྱུར་པ་བྱུང་བས་རྒྱུ་ལས་
འབྲས་བུ་སྔ་བ་འདི་ནི་སྔོན་མེད་པས་མཚར་ཆེ་བའི་རྒྱུའོ །བཞི་པ་རིགས་མིན་གྱི་རྒྱུ་ནི་ལྷ་ཅིག་ཁྱོད་
ཀྱི་ཞབས་གཉིས་།།དམར་བའི་ཉི་གཞོན་ལ་རེག་པས། །རྒྱལ་པོ་རྣམས་ཀྱི་ལག་པ་ཡི། །པདྨོ་ཟུམ་
པར་བྱེད་པ་ཅི། །ཀྱེ་ལྷ་ཅིག་ཁྱོད་ཀྱི་ཞབས་མཐིལ་གཉིས་པ་དམར་པའི་ཉི་གཞོན་ལ་རེག་པས་རྒྱལ་
པོ་གཞན་རྣམས་ཀྱིས་ཕྱག་འཚལ་བའི་ལག་པའི་པདྨའི་ཐལ་མོ་ཟུམ་པར་བྱེད་པ་ཅི་སྟེ་འདིར་ཉི་མ་
དང་པདྨ་བཏགས་པ་ཡིན་ཡང་ཉི་མས་པདྨ་ཟུམ་པར་བྱེད་པ་མི་རིགས་ཤིང་མཚར་པས་རིགས་མིན་
གྱི་རྒྱུའོ། །ལྔ་པ་རིགས་པའི་ནི།ཁྱོད་ཀྱི་ཞབས་སེན་ཟླ་བ་ཡི། །འོད་ཟེར་ཀུནྡ་མེད་རྣམས། །ས་
སྐྱོང་རྣམས་ཀྱི་ལག་པ་ཡི། །པདྨ་ཟུམ་པར་བྱེད་ལ་དབང་། །ལྷ་ཁྱོད་ཀྱི་ཞབས་སེན་མཆོག་ཏུ་མཛེས་
པའི་ཟླ་བ་འདིའི་འོད་ཟེར་ཀུནྡ་དྲི་མ་མེད་པའི་མདངས་འཕྲོ་བ་རྣམས། ས་སྐྱོང་བ་རྒྱལ་ཕྲན་རྣམས་
ཀྱིས་ཕྱག་འཚལ་བའི་ལག་པའི་པདྨ་ཟུམ་པར་བྱེད་ལ་དབང་། །ཞེས་བཏགས་པའི་ཟླ་བས་བཏགས་
པའི་པདྨ་ཟུམ་པར་བྱེད་རིགས་ཤིང་མཚར་བས་ན་རིགས་པའི་རྒྱུ་ཞེས་བྱའོ། །དཔེར་བརྗོད་ཕྱི་མ་
གསུམ་པོ་འདིར་གཟུགས་ཅན་གྱི་རྒྱན་ཞར་ལས་འཐོན་པ་ཡིན་གྱི་ངེས་པར་དགོས་པ་ནི་མིན་ནོ། །
རིགས་མིན་གྱི་རྒྱུ་དང་འགལ་རྒྱན་གྱི་དབྱེ་བ་ཡང༌། འགལ་རྒྱན་ལ་འགལ་ཟླ་ཕན་ཚུན་ལྷན་ཅིག་ཏུ་
འགྲོགས་ཤིང་འགལ་བར་སྟོན་པ་དང༌། འདིར་འགལ་ཟླ་ཕན་ཚུན་འགལ་བར་སྟོན་པ་མ་ཡིན་པའི་
ཁྱད་པར་ཡོད་དོ། །གསུམ་པ་དོན་བསྡུ་པ་ནི། ཞེས་པ་རྒྱུ་ཡི་རྣམ་རྟོག་གི །ལུགས་ནི་འདི་འདྲ་དག་ཏུ་
200

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
བསྟན། །རྒྱུའི་རྒྱན་གྱི་རྣམ་རྟོག་གི་ལུགས་ནི་དབྱེ་བ་གསུམ་ནང་གསེས་དང་བཅས་པ་འདི་འདྲ་བ་
དག་ཏུ་བསྟན་ཟིན་། །
༈ བཅུ་བཞི་པ་ཕྲ་མོའི་རྒྱན་ལ་གཉིས། མཚན་ཉིད་དང༌། དཔེར་བརྗོད་པའོ། །དང་པོ་
མཚན་ཉིད་ནི།ཟུར་དང་རྣམ་པས་མཚོན་པའི་དོན། །ཕྲ་ཕྱིར་ཕྲ་མོ་ཞེས་པར་བཤད། །ཟུར་ཞེས་པ་
ནི་ནང་གི་བསམ་པ་འགའ་ཞིག་ཤེས་པར་བྱ་བའི་དོན་དུ་དངོས་སུ་མ་བརྗོད་པར་བློ་སྔོན་དུ་བཏང་
བའི་བརྡའ་ཐབས་ཀྱིས་སྟོན་པ་དང༌། རྣམ་པ་ཞེས་པ་ནི་བློ་སྔོན་དུ་མ་བཏང་ཡང་སེམས་ཀྱི་འགྱུར་བ་
དང་རྗེས་སུ་མཐུན་པའི་རྣམ་འགྱུར་ལུས་ལ་ངང་གིས་གསལ་བའི་སྒོ་ནས་ངག་ཏུ་མ་བརྗོད་པ་མ་ཟད་
བརྡ་ཙམ་ཡང་མ་བསྟན་པར་ཕ་རོལ་པོས་གོ་ཞིང་རིག་པ་སྟེ། འདུལ་བ་ལུང་དུ་བསམ་པ་ནང་ན་ཡོད་
པ་ཀུན། །ཕྱི་རོལ་དུ་ནི་ཉེ་བར་དམིགས། །སྐད་མདོག་དབང་པོའི་བྱེ་བྲག་གིས། །རྣམ་པ་སྦ་བར་མི་
ནུས་། །ཞེས་བཀའ་སྩལ་བ་ལྟ་བུ་སྟེ་གཉིས་ཀ་ལ་ཡང་ཚིག་ངག་ཏུ་བརྗོད་པའི་སྒྲའི་སྣང་བ་མེད
པར་ལུས་ཀྱི་རྣམ་པར་རིག་བྱེད་དམ། རྣམ་འགྱུར་ཕྲ་མོ་ཙམ་གྱིས་མཚོན་པར་བྱ་བ་དེ་ལྟ་བུ་ནི་ཕྲ་
བས་ན་ཕྲ་མོ་ཞེས་པར་བརྗོད་དོ།།
གཉིས་པ་དཔེར་བརྗོད་པ་གཉིས་ལས་དང་པོ་ཟུར་གྱི་ཕྲ་མོ་ནི།ནམ་ཞིག་འུ་ཅག་འགྲོགས་
འགྱུར་ཞེས། །ཚོགས་སུ་བརྗོད་པར་མ་བཟོད་པའི། །མཛའ་བོ་རིག་ནས་བུད་མེད་ཀྱིས། །རྩེ་དགའི་
པདྨ་ཟུམ་པར་བྱས། །དུས་ནམ་ཞིག་འུ་ཅག་གཉིས་འགྲོགས་པར་འགྱུར་ཞེས་བརྗོད་པར་འདོད་ཀྱང་
སྐྱེ་བོས་གང་པའི་ཚོགས་སུ་ངོ་ཚ་ནས་བརྗོད་པར་མ་ནུས་པའི་སྐྱེས་ཕྲན་ལང་ཚོ་ཅན་གྱི་བསམ་པ་དེ་
བུད་མེད་མཛེས་མ་ཤེས་རིག་ཅན་དེས་རིག་ནས་ལག་པས་པདྨ་ཟུམ་པའི་བརྡ་ཙམ་བསྟན་ནོ་ཞེས་
པའོ །དེ་བཤད་པ། ལུས་སྐྱེས་དབང་གིས་གཟིར་པ་ཡི། །མཛའ་དབུགས་དབྱུང་འདོད་པ་ཡིས། །
པདྨ་ཟུམ་པར་བྱས་པ་ལས། །འདིར་ནི་མཚན་མོ་འགྲོགས་པར་བསྟན། །ལུས་སྐྱེས་ཏེ་འདོད་པའི་
ཆགས་པས་གཟིར་ཡང་དུས་འདེབས་པའི་ཚིག་ཚོགས་སུ་བརྗོད་པར་མ་བཟོད་པའི་མཛའ་བོ་
འགྲོགས་པའི་བདེ་བས་དབུགས་དབྱུང་བར་འདོད་པའི་མཛེས་མ་དེས་ལག་པས་པདྨ་ཟུམ་པའི་རྩེད་
མོའི་ཚུལ་གྱི་ཕྱག་རྒྱ་བྱས་པ་ནི་རྩེ་དགའི་པདྨ་ཟུམ་པར་བྱས་པ་སྟེ། དེས་མེ་ཏོག་པདྨ་ཟུམ་པའི་དུས་
201

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ནི་མཚན་མོ་ཡིན་པས་དེའི་ཚེ་འགྲོགས་པར་བྱའོ་ཞེས་པའི་མཚོན་དོན་གོ་ཞིང་རིག་པར་བྱས་ནས་
བསྟན་པའོ །དེས་པ་འདིར་སྒྲ་ཡི་སྣང་བ་མེད་པར་བརྡས་སྟོན་པར་བྱ་རྒྱུ་འགྲོགས་པའི་དུས་མཚན་
མོ་དང༌། སྟོན་བྱེད་ཀྱི་བརྡ་པདྨ་ཟུམ་པར་བྱ་བ། དེ་གཉིས་ཀྱི་ཚུལ་རྒྱན་འདིས་བརྗོད་པ་སྟེ་མཚོན་
དོན་བརྡ་ཙམ་གྱིས་གོ་དགོས་པ་དེས་ན་རྒྱན་འདི་ལའང་ཕྲ་མོ་ཞེས་བྱའོ།།
གཉིས་པ་རྣམ་པའི་ཕྲ་མོ་ནི།གླུ་ཡི་མདུན་སར་ཁྱོད་ལ་མིག།གཏད་པས་གདོང་གི་ཆུ་སྐྱེས་
དེར། །ཆགས་པ་འབར་ཞིང་རྒྱས་པ་ཡི། །མཛེས་པ་ཅི་ཡང་བྱུང་བར་གྱུར། །སྐྱེ་བོ་མང་པོ་གླུ་གར་གྱི་
བྱ་བ་རྩོམ་པའི་མདུན་ས་དེར་བདག་གི་མིག་ཁྱོད་ཀྱི་གདོང་ལ་གཏད་པ་སྟེ་བལྟས་པས་དེའི་སྐབས་
སུ་ཁྱོད་ཀྱི་གདོང་གི་ཆུ་སྐྱེས་པདྨ་ལ་ཆགས་པ་འབར་ཞིང་རྒྱུས་པའི་མཛེས་པ་ཅི་མང་བྱུང་བར་གྱུར་པ་
མཐོང་ངོ་། །དེ་བཤད་པ། འདིར་ཡང་རང་བཞིན་མ་བརྗོད་པར། །དགའ་བའི་དགའ་སྟོན་འདོད་པ་
དག །ངེས་པར་གནས་པར་ཉིད་གྱུར་བ། །ཕྲ་མོ་ཉིད་ལས་བརྒལ་མ་ཡིན། །འདིར་ཡང་རང་བཞིན་
ཏེ་དེའི་ཚེ་ཁྱོད་ཀྱི་རྒྱུད་ལ་འདོད་པའི་ཆགས་པ་དྲག་པོ་མངོན་པར་གྱུར་པ་སྐྱེས་འདུག་ཅེས་གསལ་
བར་མ་བརྗོད་པར་དགའ་བའི་དགའ་སྟོན་འཁྲིག་པའི་བདེ་བ་འདོད་པའི་ཆགས་པ་རྒྱུད་ལ་ངེས་པར་
གནས་པ་ཉིད་དུ་གྱུར་བ་དེ་གདོང་པར་འབར་ཞིང་རྒྱས་པའི་མཛེས་པ་མཐོང་ཞེས་གདོང་པའི་རྣམ་
འགྱུར་ཙམ་གྱིས་ཆགས་པ་གོ་བར་བྱས་པ་འདི་ནི་རྣམ་པའི་ཕྲ་མོ་སྟེ་གདོང་པའི་མཛེས་པ་དེ་ལྟ་བུ་
ཆགས་པའི་དབང་ལས་བློ་སྔོན་དུ་མ་བཏང་ཡང་རང་ཉིད་གསལ་བར་གྱུར་པའི་རྣམ་པ་དེ་ཙམ་གྱིས་
འཁྲིག་པ་ལ་འདུན་པའི་བསམ་པ་ཆེས་མཚོན་དཀའ་བ་ཉིད་གསལ་ཞིང་མཚོན་པར་བྱེད་པ་འདི་ནི་
དཔེར་བརྗོད་སྔ་མ་ལས་ཀྱང་མཚོན་བྱེད་ཀྱི་རྣམ་པ་ཕྲ་བས་ཕྲ་རྒྱན་ཉིད་ལས་བརྒལ་བ་མ་ཡིན་ཏེ་
རྒྱན་དེ་ལས་མི་འདའ་ཞེས་པའི་དོན་། །དེ་ལྟར་དཔེར་བརྗོད་པའི་ཚིག་འདི་སྐྱེས་བུ་དེ་ཡིས་མཛེས་
མ་དེ་ལ་གླུ་གར་གྱི་མདུན་ས་ནས་ཚོགས་པ་རྣམས་ཀྱིས་ཟིན་པའི་རྗེས་སུ་སྨྲས་པ་ལྟར་བྱས་པའོ། །
༈ བཅོ་ལྔ་པ་ཆ་ཡི་རྒྱན་ལ་གཉིས།དངོས་པོ་གསལ་བ་ཟོལ་གྱིས་སྦེད་པའི་ཆ་དང༌།ཟོལ་
གྱིས་བསྟོད་སྨད་བྱེད་པའི་ཆའོ །ཆ་ནི་ཆ་ཡི་དངོས་པོ་ཡི། །རང་བཞིན་ངས་པར་གསལ་བ་སྒྲིབ། །
དཔེར་བརྗོད་གཉིས་ཀྱིས་འདི་ཡིན་ནི། །རང་བཞིན་ངེས་པར་གསལ་བར་བྱ། །དངོས་པོའི་རང་
202

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ
བཞིན་མི་མཛེས་པའི་སྐྱོན་མཚང་གི་རྣམ་པའི་ཆ་ཤས་ཤིག་ངང་གིས་གསལ་བར་གྱུར་པ་བསྒྲིབ་བྱ་
འམ་སྦ་བྱ། དེ་སྒྲིབ་པའི་ཕྱིར་དུ་དེ་དང་རྣམ་པ་མཐུན་ཅིང་མི་མཛེས་པ་མེད་པའི་རང་བཞིན་གང་ཡང་
རུང་བའི་ཟོལ་གྱི་བསྒྲིབ་བྱ་གང་ཡིན་པའི་རྣམ་པ་རང་ཤུགས་ཀྱིས་གསལ་བ་དེ་སྒྲིབ་ཅིང་འཆབ་བ་
བརྗོད་པས་སྙན་ངག་མཛེས་པར་བྱེད་པའོ། །འདིའི་རྒྱ་དཔེར་ལེ་ལེར་ཤིན་ཏུ་ཞེས་འབྱུང་པའི་ལེ་
ཤ་དངོས་པོ་ཆུང་ངུ་སྟེ་ཆ་ལ་འཇུག་ཀྱང་ཟོལ་གྱི་དོན་དུ་སྐབས་འདིར་གོ་དགོས་པ་རྒྱ་འགྲེལ་ནས་
བཤད་པ་སྤྲད་བྱེད་ཀྱི་ཟོལ་གྱིས་སྦས་པའི་ནང་ནས་སྔ་བྱའི་རང་བཞིན་ཆ་ཙམ་མངོན་པ་བརྗོད་བྱར་
བྱས་པའི་རྗོད་བྱེད་ཀྱི་སྦྱོར་བཞི་རྒྱན་འདིའི་མཚན་ཉིད་དེ། འདིའི་རང་བཞིན་མི་གསལ་བ་དཔེར་
བརྗོད་པ་ཉིད་ཀྱིས་གསལ་བར་བྱའོ་ཞེས་དམ་བཅའ་ནས་དཔེར་བརྗོད་དངོས་ནི། རྒྱལ་པོའི་བུ་མོ་
ལ་ཆགས་བདག །སྤུ་ལོང་རྒྱས་པ་སྲུང་པ་པོས །རིག་པར་གྱུར་ལ་ཀྱེ་མཚལ །བསིལ་པའི་རླུང་
ལྡན་ཡིན་པར་ཤེས། །རྒྱལ་པོའི་བུ་མོ་མཛེས་ལྡན་མ་ཉུག་རུམ་པའི་འཁོར་དང་བཅས་པ་རྒྱུ་བར་
མཐོང་པའི་འདོད་ལྡན་གྱི་རྒྱུ་ལ་རྒྱལ་པོའི་བུ་མོ་ལ་ཆགས་པའི་སྤུ་ལོང་རྒྱས་པའི་རྣམ་པ་གསལ་བར་
གྱུར་པ་དེ་སྲུང་པ་པོ་ཉུག་རུམ་པས་མཐོང་བར་གྱུར་ནི་བསྒྲིབ་བྱ། །ཀྱེ་མ་སྐྱེད་མོས་ཚལ་འདི་ནི་ཤིན་
ཏུ་གྲང་ཞིང་བསིལ་བའི་རླུང་དང་ལྡན་པ་ཞིག་སྟེ། བདག་གི་ལུས་ལ་གྲང་བའི་སྤུ་ལོང་རྒྱས་པར་གྱུར་
ཏོ་ཞེས་བརྗོད་པ་སྒྲིབ་བྱེད་དེ།བསྒྲིབ་བྱ་ཆགས་པ་དང་སྒྲིབ་བྱེད་གྲང་བ་གཉིས་ཀས་ལུས་ལ་སྤུ་ལོང་
ངེས་ངེ་སིབ་
སྐྱེད་འོས་པའི་ཕྱིར་དེས་དེ་སྒྲིབ་པའོ། །དཔེར་བརྗོད་པ་གཞན་ཡང༌། ཇི་ལྟར་བུ་མོ་མཐོང་ཉིད་ན། །
བདག་ལ་དགའ་བའི་མཆི་མ་བྱུང༌། །རླུང་གིས་གཙུབ་པའི་མེ་ཏོག་གི །རྡུལ་གྱིས་བདག་མིག་སྲུན་
བྱུང་ངོ༌། །ཞེས་པ་ལ་སོགས་སྐབས་སུ་ནི། །རྒྱན་འདི་ཤིན་ཏུ་མཛེས་པ་ཡིན། །ཇི་ལྟར་བུ་མོ་མཚར་
སྡུག་ཅན་གང་མཐོང་བ་ཙམ་ཉིད་ན་འདོད་ལྡན་བདག་ལ་དགའ་བའི་དབང་གིས་མཆི་མ་བྱུང་བ་
ཆགས་པའི་རང་བཞིན་གྱི་རྣམ་པ་གསལ་བར་གྱུར་པ་སྟེ་བསྒྲིབ་བྱ།རླུང་གིས་གཙུབས་ཤིང་སྐྱོད་པའི་
མེ་ཏོག་གི་རྡུལ་གྱིས་བདག་མིག་སྲུན་བྱུང་བར་གྱུར་ཞེས་པ་སྒྲིབ་བྱེད་དེ། དེས་མིག་ལ་རྡུལ་
ཤོར་བའི་ཟོལ་གྱིས་སྡེད་པའོ། །དཔེར་བརྗོད་སྔ་ཕྱི་གཉིས་པ་འདིའང་རྒྱན་གཅིག་ལ་དཔེར་བརྗོད་
གཉིས་མཛད་ཅེས་རྒྱ་འགྲེལ་དང་དཔང་ཊཱིཀ་ཏུ་གསལ་བ་བཞིན་། །དེ་ལྟར་དཔེར་བརྗོད་ཟིན་མ་
203

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ཐག་པ་དེ་ལྟ་བུ་དང་གཞན་ཡང་སྐྱོན་མཚང་དང་མྱ་ངན་སྦེད་པ་ལ་སོགས་པའི་སྐབས་སུ་ཆའི་རྒྱན་
འདི་ལྟ་བུ་ཤིན་ཏུ་མཛེས་སོ་ཞེས་དབྱུག་པ་ཅན་ཉིད་ཀྱི་རང་ལུགས་རྣམ་པར་བཞག་པའོ །
གཉིས་པ་གཞན་འདོད་འགོད་པ་བསྟོད་པའམ་སྨད་པའི་ཆའི་མཚན་ཉིད་ནི། ཁ་ཅིག་ཆ་
ལས་སྨད་པའམ། །བསྟོད་པ་བྱས་ལ་ཆ་ཞེས་བརྗོད། །སྙན་ངག་མཁན་གཞན་ཁ་ཅིག་གི་འདོད་པས་
བསྟོད་པ་ཁོ་ནའི་ནང་དུ་སྨད་པའི་ཆ་ཅུང་ཟད་སྟོན་པ་ཆ་ལས་སྨད་པའམ།ཡང་ན་སྨད་པ་ཁོ་ནའི་ནང་
དུ་བསྟོད་པའི་ཆ་ཅུང་ཟད་སྟོན་པ་ཆ་ལས་བསྟོད་པའི་རྒྱན་ཞེས་བརྗོད་པར་བྱེད་དོ། །དེ་དཔེར་བརྗོད་
པ་ལ་དང་པོ་ཆ་ལས་སྨད་པ་ནི། གང་ཡིད་གཡུལ་གྱི་དགའ་སྟོན་ལ། །འདོད་པའི་དགའ་སྟོན་བྱས་
ཀྱང་ཆགས། །གཟི་ལྡན་ལང་ཚོ་ཡོན་ཏན་ཅན། །རྒྱལ་འདི་ཁྱོད་ཀྱི་བདག་པོར་འོས། །མི་བདག་གི་
སྲས་མང་དུ་ཚོགས་པའི་ནང་ནས་སྙིང་དུ་སྡུག་པའི་རྒྱལ་བུ་འདི་ནི་གཡུལ་ངོར་འཐབ་རྩོད་ཀྱི་བྱ་བ་
ལས་སེམས་ཤིན་ཏུ་དགའ་བས་དེ་འདིའི་དགའ་སྟོན་ཡིན་ཅིང༌།ཇི་ལྟར་ཆགས་ལྡན་གྱི་སྐྱེས་བུ
འགའ་ཞིག་འཁྲིག་པའི་དགའ་སྟོན་ཆགས་པ་ལས་ཀྱང་འདི་ཉིད་གཡུལ་གྱི་དགའ་སྟོན་ལྷག་པར་
ཆགས་ཤིང་གཟི་བརྗིད་དམ་མཐུ་ཆེན་དང་ལྡན་ལ། ལང་གཞོན་ནུ་ཡོན་ཏན་དང་དུལ་བ་ཕུན་སུམ་
ཚོགས་པ་ཅན་གྱ་རྒྱལ་བུ་འདི་གཞོན་ནུ་མ་ཁྱོད་ཀྱི་བདག་པོར་འོས་སོ་ཞེས་རྒྱལ་པོའི་བུ་མོ་ཁྱོ་འདམ་
མ་ལ་ཕོ་ཉ་བས་སྨྲས་པའོ །དེ་བཤད་པ།བརྩོན་འགྲུས་ཁྱད་འཕགས་བསྟོད་པ་འདིར། །སྨད་པ་
ཉིད་དེ་ལོངས་སྤྱོད་ལ། །རྒྱུན་དུ་སྤྱོད་འདོད་བུ་མོ་ཡི། །བསམ་པ་དག་ནི་བཟློག་པར་ནུས། །འདི་ནི་
བསྟོད་པ་ཁོ་ན་སྟེ །ཇི་ལྟར་ཆ་ལས་སྨད་ཅེས་ན། །གཡུལ་ལ་སྤྲོ་བ་བརྩོན་འགྲུས་སམ་ཕ་རོལ་
གནོན་པ་ཁྱད་པར་དུ་འཕགས་པ་ལ་བསྟོད་པ་ཡིན་ཡང༌། འདིར་སྐབས་ཀྱི་དབང་གིས་བུ་མོའི་
བསམ་པ་རྟག་ཏུ་མི་འབྲལ་བར་འགྲོགས་ནས་འཁྲིག་པའི་ལོངས་སྤྱོད་ཀྱི་བདེ་བ་ལ་རྒྱུན་དུ་སྤྱོད་པར་
འདོད་པ་ལ་འདི་ནི་གཡུལ་གྱི་དགའ་སྟོན་ལ་ཆགས་སོ་ཞེས་སྨྲས་པས་བུ་མོ་དེས་རང་གི་བདག་པོར་
འདོད་པའི་བསམ་པ་དེ་བཟློག་པར་ནུས་པས་བསྟོད་པ་ཁོ་ནའི་ནང་དུ་བུ་མོའི་བསམ་པ་ལ་ལྟོས་ནས་
སྨད་པའི་ཆ་ཅུང་ཟད་སྟོན་པས་ན་ཆ་ལས་སྨད་པའི་རྒྱན་ནོ།
གཉིས་པ་ཆ་ལས་བསྟོད་པ་ནི། གནོད་པ་རབ་གཞིལ་ཉིད་ཀྱི་ཕྱིར། །གང་གིས་སྙན་པར་
204

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
སྨྲ་བ་བསླབས། །སྐྱེ་བོ་འདི་ནི་བརྩེ་མེད་གཡོ། །གྲོགས་མོ་དེ་ཡིས་བདག་ལ་ཅི། །རང་ཉིད་ཆགས་
པས་གཟིར་ཞིང་འདོད་པ་དོན་དུ་གཉེར་བའི་སྐབས་སུ་ཁོ་མོ་མི་འདུད་པ་ཁེངས་པའི་གནོད་པ་རབ་
ཏུ་གཞི་བའི་སླད་དུ་སྙན་པར་སྨྲ་བ་འདི་ནི་གཞན་ལས་ནན་གྱིས་བསླབས་པ་ཡིན་གྱི། ཕན་གདགས་
པའི་ཆེད་དུ་མ་ཡིན་ཞིང༌། གཞན་དུ་ན་སྐྱེ་བོ་འདིའི་རང་བཞིན་ནི་བརྩེ་བ་མེད་པ་མ་རུངས་པ་གཡོ་
ཞིང་མི་བརྟན་པ་མ་དུལ་པ་ཅི་ཐོད་ཐོད་བྱེད་པ་སྟེ། ཀྱེ་གྲོགས་མོ་ཞེས་བོད་ནས་སྡུག་བསྔལ་སྟེར་བ་
ཡོན་ཏན་མེད་པའི་གྲོགས་པོ་འདིས་བདག་ལ་ཅི་སྟེ་དགོས་པ་མེད་དོ་འམ་ཡང་ན་བསྟོད་བསླབས་
པ་དེས་བདག་ལ་ཅི་ཞེས་པའོ། །དེ་བཤད་པ། སྐྱེ་བོ་གྲོགས་མོས་རབ་བསྟན་ཁོངས། །ཆགས་ཕྱིར་
བྱེད་པར་མ་ནུས་ནས །སྐྱོན་ལྟར་སྣང་ཡང་ཡོན་ཏན་གང༌། །སྙན་པར་སྨྲ་བ་ཉིད་གང་བསྟན། །
དཔེར་བརྗོད་འདི་ཉིད་གྲོགས་མོ་གཞན་ཞིག་གིས་ཆུང་མ་དེ་ལ་སྙིང་གཏམ་བསླབ་པའི་ཚུལ་དུ་ཁྱོད་
འདོད་པ་ཁོ་ནའི་དབང་དུ་མ་སོང་བར་ཁྱོད་རང་གི་བདག་པོ་འདི་ལ་མི་འདུད་པའི་ཁེངས་པ་བྱ་
དགོས་སོ་ཞེས་བསླབས་ཀྱང་ཆུང་མ་དེས་ཆགས་པའི་དབང་གིས་གྲོགས་མོས་བསླབས་པ་བཞིན་
ཁེངས་པ་བྱ་མ་ནུས་པར་བདག་པོའི་འདོད་པ་ནམ་དགོས་རྗེས་སུ་བསྒྲུབས་པས། སླར་གྲོགས་མོ་
དང་འཕྲད་པའི་སྐབས་སུ་དེའི་ངོ་བསྲུང་པའི་ཕྱིར་ཚིག་འདི་བརྗོད་པ་སྐད་དུ་བྱས་པ་སྟེ།སྨྲ་ཚུལ་སྐྱོན་
ཁོ་ན་བརྗོད་པའི་ཟོལ་གྱིས་སྐྱོན་ལྟར་སྣང་ཡང་ཡོན་ཏན་གྱི་ཆ་སྙན་པར་སྨྲ་བ་བསྟན་ཅིང་རིག་པར་
བྱཆསྙནཔརསྨྲབ
བྱས་པའོ །དེ་ལྟར་དཔེར་བརྗོད་ཀྱེ་མ་འདི་གཉིས་སྙན་ངག་མཁན་གཞན་ཁ་ཅིག་གི་འདོད་པ་
དབྱིག་པ་ཅན་གྱི་གཞུང་འདིར་བཀོད་པས་མི་བཞེད་པ་ནི་མིན་ནོ། །རྒྱན་འདི་དང་འཆད་འགྱུར་ཟོལ་
བསྟོད་ཀྱི་དབྱེ་བ་སོ་སོ་ཡིན་པ་ལྟར་མ་འདྲེས་དགོས་ཆ་ཕྲ་དག་རྒྱུ་རྒྱན་གྱི་བྲག་ཏུའང་ག་ལ་བཤད་
རུང་དེ་ལྟར་ཡིན་ན་རྒྱན་སོ་སོར་བགྲངས་ཡང་དགོས་པས་དབེན་པ་ཞིག་གོ། །
༈ བཅུ་དྲུག་པ་གྲངས་སམ་རིམ་པ་ཅན་གྱི་རྒྱན་ལ་གཉིས། མཚན་ཉིད་དང་དཔེར་
བརྗོད་། །དང་པོ་མཚན་ཉིད་ནི། དངོས་པོ་རབ་ཏུ་བསྟན་པ་རྣམས། །རིམ་པ་བཞིན་དུ་རྗེས་
སྟོན་པ།།གྲངས་དང་རིམ་པ་བཞིན་ཞེས་པ། །གྲངས་བཞིན་ཞེས་པར་རབ་ཏུ་བརྗོད།།བརྗོད་འདོད་
ཀྱི་དངོས་པོ་དཔེ་ཅན་རྣམས་སྔོན་ལ་རིམ་པས་བཀོད་ཅིང་རབ་ཏུ་བསྟན་པ་རྣམས་ཀྱི་གོ་རིམ་ལས་མ་
205

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཆོལ་བར་འོག་ཏུ་སོ་སོའི་དཔེ་རྣམས་ཀྱང་རིམ་པ་བཞིན་དུ་རྗེས་སུ་སྟོན་པ་དེ་ནི་བགྲང་བ་བཞིན་གྱི་
རྒྱན་ནམ།ཡང་ན་རིམ་པ་བཞིན་ཞེས་སམ་གྲངས་བཞིན་ཞེས་པའི་རྒྱན་དུ་སྔོན་གྱི་སློབ་དཔོན་རྣམས་
ཀྱིས་རབ་ཏུ་བརྗོད་དོ། །གཉིས་པ་དཔེར་བརྗོད་ནི། །ཁྲུས་ལ་ཆུར་ནི་རབ་བཞུགས་མ། །ཁྱོད་ཀྱི་
འཛུམ་མིག་གདོང་མཛེས་ནི། །ཀུ་མུཏ་ཏྤལ་པདྨ་ལས། །རྐུས་བར་ངེས་སོ་གཟུགས་ཅན་མ། །འདི་
ནི་རིམ་པ་ཅན་གྱི་དཔེར་བརྗོད་དཔེ་དང་རབ་རྟོག་གི་རྒྱན་བསྲེས་བས་བསྟན་པ་ཡིན་།དེས་ན་ཀྱེ་
གཟུགས་ཅན་མ་ཞེས་བོད་ནས། ཁྲུས་ལ་མེ་ཏོག་གི་རྫིང་བུའི་ཆུར་ཞུགས་པར་གྱུར་བ་ཁྱོད་ཀྱི་འཛུམ་
པའི་མཛེས་པ་དང་། མིག་གི་མཛེས་པ་དང་། གདོང་པའི་མཛེས་པ་ཞེས་དཔེ་ཅན་གྱི་རིམ་པ་རབ་ཏུ་
བཀོད་ཅིང་བསྟན་ནས།དེའི་གོ་རིམ་ལྟར་དེ་དག་སོ་སོའི་དཔེ་ཀུ་མུཏ་དང༌།ཨུཏྤལ་དང༌། པདྨ་ལས་
ཞེས་དཔེའི་རིམ་པ་སྨོས་ནས བརྐུས་སོ་ཞེས་པ་དཔེ་གསལ་བྱེད་དང་། ངེས་སོ་སྐྱེས་པ་རབ་རྟོག་
གསལ་བྱེད་དེ།མིག་ལ་སོགས་པ་ཨུཏྤལ་སོགས་དང་འདྲ་བ་དང༌། མེ་ཏོག་གི་རྫིང་བུར་ཁྲུས་བྱས་པ་
ནི་རབ་རྟོག་གི་ས་བོན་ནོ། །དེའང་དཔེ་དཔེ་ཅན་རེ་རེ་ནས་སྦྱར་ཏེ་སྨོས་པ་ཁྱོད་ཀྱི་འཛུམ་པའི་མཛེས་
པ་ཀུ་མུཏ་དང༌། མིག་གི་མཛེས་པ་ཨུཏྤལ་དང༌།གདོང་གི་མཛེས་པ་པདྨ་དཀར་པོ་ལས་བརྐུས་པར་
ངེས་སོ་ཞེས་པའོ། །
༈བཅུ་བདུན་པ་དགའ་བའི་རྒྱན་དང༌། བཅོ་བརྒྱད་པ་ཉམས་ལྡན་གྱི་རྒྱན་དང་བཅུ་དགུ་
ཉིད་ཀྱིས་མདོར་བསྟན་ཅིང་བསྔག
པ་གཟི་བརྗིད་ཅན་གྱི་རྒྱན་རྣམས་ལ་གཉིས། མཚན་ཉིད་ཀྱིས་མདོར་བསྟན་ཅིང་བསྔགས་པ་དང་།
དཔེ་སྦྱོར་གྱིས་སོ་སོར་རྒྱས་པར་བཤད་པའོ། །དང་པོ་མཚན་ཉིད་ཀྱིས་མདོར་བསྟན་ཅིང་བསྔགས་
པ་ནི། །དགའ་བ་མཆོག་ཏུ་དགའ་བར་བརྗོད། །ཉམས་ལྡན་ཡིན་འོངས་ཉམས་དང་ལྡན། །གཟི་
བརྗིད་ང་རྒྱལ་སྐྱེས་པ་སྟེ། །དེ་གསུམ་ཁྱད་འཕགས་དག་དང་ལྡན། །དགའ་བའི་རྒྱན་ནི་མཆོག་ཏུ་སྟེ་
ཆེས་ཁྱད་པར་དུ་འཕགས་པའི་དགའ་བ་བླ་ན་མེད་པར་སྐྱེས་པ་བརྗོད་ཅིང་རྟོགས་པར་བྱེད་པའི་
རྗོད་བྱེད་ཀྱི་ཚིག་རྒྱན་དང་ཉམས་ལྡན་གྱི་རྒྱན་ནི།ཇི་ལྟར་ཚོད་མ་སྣ་ཚོགས་རབ་སྦྱར་བ་ཟས་ཟོས་པ་
ཡིས སྐྱེས་པ་རྣམས་ནི་མཆོག་མྱོང་བ་བྱེད་ཅིང་དགའ་བ་འཕེལ།དེ་བཞིན་སྣ་ཚོགས་མངོན་ཚུལ་
གྱིས་མཚོན་བདག་ལུས་ཡིད་ལྡན་ཕྱིར། །ཡིད་བཟང་རྣམས་ཀྱིས་གནས་ཅན་ཡིད་ཉམས་རོ་མཆོག་
206

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མྱོང་བར་བྱེད་ཅེས་འབྱུང་བ་ལྟར། གང་ཞིག་མྱང་བྱའི་རོ་ཉམས་ཕུན་སུམ་ཚོགས་པ་སྒེག་སོགས་
བརྒྱད་པོའི་སྤྱི་མིང་གནས་ཅན་དང༌།དེ་རྣམས་སྐྱེད་བྱེད་ལ་གནས་ཅེས་བྱ་བས། གནས་ཅན་དེ་དག་
བརྗོད་བྱར་བྱས་པའི་ཚིག་ལའང་སྒེག་སོགས་ཀྱི་ཉམས་དང་བཅས་ཅིང་། དེས་དེ་རྟོགས་པར་བྱེད་
ནུས་པའི་ཚིག་སྦྱོར་ནི་ངག་གོ།གཟི་བརྗིད་ཅན་ནི་ནང་དུ་ང་རྒྱལ་འཕེལ་བའི་ཚིག་སྟེ་དེ་གསུམ་
གའང་ཉམས་ལས་ཕྱེ་བ་སྟེ་ཁྱད་པར་དུ་འཕགས་ཤིང་ཕུལ་དུ་བྱུང་བའི་བརྗོད་བྱ་རྗོད་བྱེད་གཉིས་
ཕན་ཚུན་དུ་འབྲེལ་ན་རྒྱན་ཡིན་ནོ།།
གཉིས་ལ་དཔེ་སྦྱོར་གྱིས་སོ་སོར་རྒྱས་པར་བཤད་པ་ལས། དང་པོ་དགའ་བའི་རྒྱན་ལའང་
རེ་བ་དང་བཅས་པའི་དགའ་བ་ནི།གོ་བིནྡ་ཁྱོད་ཁྱིམ་འོངས་པ། །དེང་བདག་དགའ་བ་སྐྱེས་པ་གང་། །
དགའ་བ་འདི་ནི་སླར་ཡང་ཁྱོད། །དུས་ཀྱིས་འོངས་ན་འབྱུང་བར་འགྱུར། །གོ་བནྡི་ནི་གླང་རྫིའམ་ས་
གཞི་ཐོབ་ཅེས་ཁྱབ་འཇུག་གི་མིང་སྟེ། ཁྱོད་ཁྱིམ་འདིར་འོངས་པ་ལས་བྱུང་བ་དེང་གི་དུས་བདག་ལ་
སྐྱེས་པའི་དགའ་བའི་དུས་རས །གཞན་ལས་མིན་ཞེས་རིགས་པར་སྨྲས །དེ་ལ་གུས་པ་ཙམ་
གྱིས་ནི། །རབ་བསྟན་འཕྲོག་བྱེད་ཤིན་ཏུ་དགེས། །དུས་ཡུན་རིང་པོར་རྩེ་གཅིག་ཏུ་སྒྲུབ་པའི་ལྷ་ཁྱབ་
འཇུག་ཁྱིམ་དུ་འོངས་པས་ཞལ་བསྟན་པའི་དུས་ཀྱི་དགའ་བ་འདི་འདྲ་བའི་ཐུན་མོང་མ་ཡིན་པ་ཟླ་
འོད་ཀྱི་ཟླ་བ་ལྟ་བུ་ཁྱོད་བྱོན་པ་ཁོ་ན་ཡིན་པས། སླར་ཡང་ཁྱོད་འོངས་པ་ལས་འབྱུང་གི་རྒྱུ་གཞན་
གང་ལས་ཀྱང་མིན་ནོ་ཞེས་མིའི་མཆོག་རྒྱལ་པོ་བི་དུ་རས་རིགས་པར་ཏེ་འོས་པར་སྨྲས་ཤིང་གུས་
པར་བྱས་པ་ཙམ་གྱིས་འཕྲོག་བྱེད་དེ་ལྟ་ཁྱབ་འཇུག ཉིད་ཀྱང་རང་ཉིད་ཁོ་ན་ལ་གུས་པའི་རྒྱུ་དེས་
ཤིན་ཏུ་དགྱེས་པར་གྱུར་ཞེས་པའོ། །གཉིས་པ་རེ་བ་མེད་པའི་དགའ་བ་ནི། ཟླ་བ་ཉི་མ་རླུང་ས་
མཁའ། །སྦྱིན་སྲེག་བྱེད་དང་མེ་དང་ཆུ། །ཞེས་པའི་གཟུགས་རྣམས་རབ་འདས་ནས །ལྷ་ཁྱོད་ལྟ་
བར་དད་ཀྱིས་ཅི། །དབུ་མ་སྤྱན་རས་གཟིགས་བརྟུལ་ཞུགས་སུ། དབང་ཕྱུག་ལ་དད་པ་རྣམས་ས་
དང་། ཆུ་དང་།མེ་དང་། རླུང་དང་། མཆོད་སྦྱིན་བྱ་བ་དང་། ནམ་མཁའ་དང༌།ཟླ་བ།ཉི་མ་ཞེས་བྱ་
བ་གཟུགས་གསལ་བ་བརྒྱད་དུ་རྟོགས་ཤིང་དེ་རྣམས་ལ་ཕྱག་འཚལ་བར་བྱེད་པས་ཅེས་འབྱུང་བ་ལྟ་
བུའི་གསལ་བའི་གཟུགས་བརྒྱད་པོ་དེ་རྣམས་ལས་རབ་ཏུ་འདས་ནས། ཤིན་ཏུ་མི་གསལ་བ་ཐུན་
207

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མོང་མ་ཡིན་པའི་སྐུ་ནི་རྣལ་འབྱོར་པ་ཆེན་པོ་རྣམས་ཀྱིས་ཀྱང་མཐོང་བར་དཀའ་བ་ཞིག་ན། ཐ་མལ་
བའི་སྐྱེ་བོ་བདག་ཅག་ལྟ་བུའི་སྤྱོད་ཡུལ་མ་ཡིན་པ་འདི་ལྟར་དངོས་སུ་མཐོང་བའི་རེ་བ་བྱར་ཅི་ཡོད།
ཅེས་རེ་བ་མེད་བཞིན་དུའང་གཟུགས་བརྙན་བརྒྱད་པོ་ལས་འདས་དབང་ཕྱུག་དངོས་པོ་མཐོང་བའི་
དུས་སུ་བརྗོད་པ་དགའ་བ་དེ་ལས་སྐྱེས་པའི་ཚིག་གོ། །དེ་བཤད་པ།མངོན་སུམ་བྱས་པའི་ལྷ་ལ་
ནི། །རྒྱལ་པོ་དགའ་བའི་གོ་ཆ་ཡིས། །དགའ་བ་རབ་ཏུ་གསལ་བྱས་གང་། །དེ་ཡང་དགའ་བར་རྗེས་
རྟོགས་བྱ། །གསལ་བའི་གཟུགས་བརྙན་བརྒྱད་ལས་འདས་ཏེ་ལྷ་དབང་ཕྱུག་ཆེན་པོ་དངོས་མཐོང་
ཞིང་མངོན་སུམ་དུ་བྱས་པར་གྷའི་རིགས་ཀྱི་རྒྱལ་པོ་ཏཱ་ཏཱ་ཝརྨ་ཎཿདགའ་བའི་གོ་ཆའམ། རྒྱུ་དཔེ་ཁ་
ཅིག་ཏུ་རཱ་ཛ་ཝརྨ་ཎ་ལས་རྒྱལ་པོའི་གོ་ཆ་ཞེས་འབྱུང་བའི་རྒྱལ་པོ་དེའི་དགའ་གསལ་བར་བྱས་པའི་
ཚིག་སྦྱོར་ལྟ་བུ་འང་དགའ་བའི་རྒྱན་དུ་རྗེས་སུ་རྟོགས་པར་བྱའོ་ཞེས་པའོ །འདི་ནི་ཆོས་ཁྱད་པར་
དུ་དགའ་བའི་རྒྱན་ནམ། །རེ་བ་མེད་པའི་དགའ་བའི་རྒྱན་ཞེས་བྱའོ། །
༈ བཅོ་བརྒྱད་པ་ཉམས་ལྡན་གྱི་དཔེར་བརྗོད་ལ་གཉིས། བསམ་པ་བརྒྱད་རྒྱས་པའི་
ཉམས་བརྒྱད་བཤད་པ། སྙན་པའི་ཉམས་ལས་ཁྱད་པར་དབྱེ་བའོ། །དང་པོ་ལ་གཉིས། སྒེག་དྲག་
དཔའ་བརྩེ་བཞིའི་སྦྱོར་བ་བཤད་པས་བརྒྱན་པ་དང༌། གཞན་བཞིའི་མིང་དཔེར་བརྗོད་ཀྱིས་བརྒྱན་
པའོ །དེ་ལས་དང་པོའི་དགའ་བའི་གྱུར་བ་འཕེལ་བ་སྒེག་པའི་ཉམས་ནི། ཤི་བ་ཞེས་བྱའི་ཕ་
རོལ་ཏུ། །གང་དང་འགྲོགས་ཕྱིར་བདག་འཆི་འདོད། །ཨབནྡི་དེ་བདག་གིས་ནི་སྐྱེ་འདི་ཉིད་ལ་ཇི་
ལྟར་ཐོབ། །ཡུལ་བཏྶའི་རྒྱལ་པོ་ཨུ་ད་ཡ་ན་སྟེ་བོད་སྐད་ལ་ལོ་ཙཱ་བ་འགའ་ཞིག་གིས་ཤར་བ་ཞེས་
པར་བསྒྱུར་བ་མདོ་རྣམས་ལས་བྱུང་བ་དེ་ཡིན། དེ་ཉིད་རང་གི་བཙུན་མོ་རྒྱལ་པོ་ཨཔནྟིའི་བུ་མོ་ཤིན་
ཏུ་མཛེས་པའི་གཟུགས་བྱེད་ཅན་ལ་ཆགས་ཏེ་དེ་དང་རྟག་ཏུ་རྩེ་བས་བྲེལ་ཏེ་རྒྱལ་སྲིད་ཀྱི་བྱ་བ་ཤོར་
བར་བརྩམས་པ་ན་བློན་རྣམས་ཀྱིས་དེ་ག་ཤེད་དུ་སྦས་ནས་བོ་ཞེས་སྨྲས་པས རྒྱལ་པོ་དེ་དང་
འབྲལ་མི་བཟོད་ཀྱང་ཤི་ཟིན་པའི་ཕྱིར་བདག་ཉིད་གསོན་པའི་སྐྱེ་བ་འདི་ལ་དེ་དང་འགྲོགས་པ་མི་
ཐོབ་པར་ཤེས་ཤིང༌། ཤི་བའི་འོག་ཏུ་འཇིག་རྟེན་གཞན་ན་འགྲོགས་རྒྱུ་ཡོད་པར་འཇིག་རྟེན་ན་
གྲགས་པའི་གཏམ་གྱི་རྗེས་སུ་འབྲངས་ནས་རྒྱལ་པོ་འཆི་བར་བརྩམས་པ་ན བློན་པོ་རྣམས་ཀྱིས་བུ་
208

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མོ་སླར་ཡང་འཚོའི་ཞེས་སྨྲས་ནས་གཏད་པས། དེ་ཙམ་གྱི་གདུང་བ་ཡོད་པའི་བཙུན་མོ་བར་
སེམས་ནས་དེ་དང་འཕྲད་པའི་རེ་བ་མེད་པ་ལ་སླར་ཡང་སྐྱེ་བ་དེ་ཉིད་དུ་འགྲོགས་པ་ཐོབ་པ་ལས་
སྐྱེས་པ་སྒེག་པའི་རོ་ཉམས་དང་ལྡན་པའི་ཚིག་སྟེ། དེའང་ཤི་བ་ཞེས་བྱ་བའི་འཇིག་རྟེན་ཕ་རོལ་ཏུ་
མཛེས་མ་དེ་དང་འགྲོགས་པའི་ཕྱིར་བདག་འཆི་བར་འདོད་ཅིང་གཞན་གསོན་པའི་གནས་སྐབས་
འདི་ལ་འགྲོགས་པར་འགྱུར་རམ་སྙམ་རེ་བ་ཙམ་ཡང་མེད་པ་ལ།སླར་ཡང་སྐྱེ་བ་འདི་ཉིད་དུ་མ་ཟད་
དུས་ད་ལྟ་ཉིད་དུ་ཨ་བནྟི་དེ་བདག་གིས་དངོས་སུ་ཐོབ་ནས་ལོངས་སྤྱོད་དུ་ཡོད་པ་འདི་ཇི་ལྟར་བདེན་
ཏེ་རྨི་ལམ་མ་ཡིན་ནམ་ཞེས་པའོ། །དེ་བཤད་པ། དགའ་བ་ཉིད་དུ་སྔར་བསྟན་འདིར། །དགའ་བ་
སྒེག་པ་ཉིད་གྱུར་པའི །རང་བཞིན་རྒྱས་དང་ལྡན་པས་ན།།འདི་ནི་ཉམས་དང་ལྡན་པའི་ཚིག །ཅེས་
པ་དགའ་བ་སྐྱེས་བུའི་ཡུལ་ཅན་ནི་སྔར་དགའ་བའི་རྒྱན་བཤད་སྐབས་སུ་བསྟན་ཟིན་ཏེ། འདིར་ནི་
བུད་མེད་ཀྱི་ཡུལ་ལས་བྱུང་བ་སྒེག་པའི་ཉམས་ཏེ། དེའང་འཆི་མེད་མཛོད་དུ། ཡིད་ཀྱི་རྣམ་འགྱུར
ཡིད་ཉམས་ཏེ། ཞེས་འབྱུང་བ་ལྟར་ནང་གི་དེ་ཉིད་སེམས་རང་བཞིན་དུ་གནས་པ་ལས་བུད་མེད་ཀྱི་
ཡུལ་ལ་དགའ་བའམ་འདོད་པའི་རྣམ་འགྱུར་ཡིད་ལ་འབྱུང་ཞིང༌།དེ་ལུས་ངག་གི་རྣམ་འགྱུར་དུ་མ་
ཤོར་བ་ནི་འགྱུར་བའམ་ཡིད་ཉམས་ཅེས་བྱ་སྟེ་ཉམས་སྐྱེད་བྱེད་ཀྱི་གནས་སོ། །དེ་ཉིད་ལུས་ངག་གི་
རྣམ་འགྱུར་དུ་གསལ་བ་ཆགས་པའི་ཟུར་མིག་གིས་ལྟ་བ་དང༌། འཁྱུད་ཅིང་རྩེ་བ་དང༌། དབུགས་
འདར་བ་སོགས་ལུས་ཀྱི་རྣམ་འགྱུར་དང༌། འཁྲིག་ཚིག་སྨྲ་བ་སོགས་ངག་གི་རྣམ་འགྱུར་ཏེ་ལུས་ངག་
གི་རྣམ་འགྱུར་དུ་འཐོན་པ་སྒེག་པའི་ཉམས་ཀྱི་གནས་ཅན་ཡིན་པས་སློབ་དཔོན་རཏྣ་ཤྲཱིས། དགའ་
དང་དགོད་བྲོ་མྱ་ངན་དང༌། །ཁྲོ་དང་སྤྲོ་བ་དེ་བཞིན་འཇིགས། །སྐྱུགས་བྲོ་ངོ་ཚ་ཞེས་དེ་རྣམས། །
གནས་བྱེད་འགྱུར་བར་རབ་ཏུ་བསྒྲགས། །སྒེག་དང་རྒོད་དང་སྙིང་རྗེ་དང༌། །དྲག་པོ་དཔའ་བ་
འཇིགས་བྱེད་དང༌། །མི་སྡུག་རྨད་བྱུང་མིང་ཅན་ཞེས། །རྒྱན་རྣམས་གར་གྱི་རྣམས་སུ་བཤད། །ཅེས་
གསུངས་སོ །དེས་ན་དེ་ལྟ་བུའི་དགའ་བའི་འགྱུར་བ་རྒྱས་པའམ་འཕེལ་བ་སྟེ་སྒེག་པའི་ཉམས་
མཐར་ཐུག་པའི་ངག་ནི་གཞུང་གིས་དཔེ་བརྗོད་པ་འདི་ལྟ་བུ་སྟེ།དེ་ཡང་། སྒེག་དང་རོལ་དང་སྟབས་
ལ་སོགས ལྟ་བའི་དོན་ཡིན་ཞེས་པ་ལ་སོགས་པ་ནི་ལུས་ཀྱི་གར་ཉམས་སྒེག་པ་ལ་སོགས་པ་ཡིན་
209

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལ། འདིར་ནི།ཅིག་ཤོས་ཀྱང་།མཉན་པར་བྱ་བ་ཉིད་ཅེས་པ། །ཞེས་འབྱུང་བ་ལྟར།མཉན་བྱ་ངག་
གི་རོ་ཉམས་ཏེ་དེ་ལྟ་བུའི་བསམ་པ་གནས་དང༌། ཉམས་གནས་ཅན་གྱི་ཁྱད་པར་སྔ་མ་འཕེལ་བ་
ལས་ཕྱི་མ་འབྱུང་བ་དང༌། ལུས་ངག་གི་ཉམས་བལྟ་བྱ་དང་མཉན་བྱའི་ཁྱད་པར་ཡིན་པ་དང་དེ་
ལས་འདིར་སྐབས་དོན་མཉན་བྱའི་རོ་ཉམས་ཉིད་ཡིན་པ་སོགས་ནི་འདིར་བཤད་པས་རིགས་བསྒྲེ་
སྟེ་དྲག་ཤུལ་དང་དཔའ་བ་སོགས་ཉམས་གཞན་བདུན་པོ་ལའང་སྦྱོར་ཤེས་པར་བྱའོ །དེ་ལས་སྒེག་
པའི་ཉམས་ཅེས་བྱ་བ་ནི་རྣམས་པ་གཉིས་ཏེ་ཀཱ་མ་སྡེ་ནུར། རྫོགས་ལོངས་སྤྱོད་དང་བསླུ་བ་ཞེས།
སྒེག་པ་རྣམ་པ་གཉིས་སུ་འདོད།ཅེས་དང༌། རྫིང་རིང་ཁང་བཟང་སྐྱེད་མོས་ཚལ། །རྒྱན་དང་ཕྲེང་བ་
ཙནྡན་སོགས། །རྫོགས་ལོངས་སྤྱོད་པའི་རྣམ་སྐྱེད་དེ། །གང་ཡང་གཞན་དུ་རོལ་བདག་ཉིད། །ཅེས་
འབྱུང་བ་དང༌། གཞན་ཡང་ལོངས་སྤྱོད་དང་ནི་ལྟས་མོ་སྟེ། །སྒེག་པ་རྣམ་པ་གཉིས་སུ་འདོད། །ཅེས་
པའི་ལྟས་མོ་ནི་མཐོང་ན་དགའ་བའི་འབྱོར་བ་སྟེ་ཉམས་སྐྱེད་པར་བྱེད་པའོ །དེའང་རིགས་གཏེར་
ལས། སྒེག་པ་ལུས་ངག་ཆ་ལུགས་དང་། ཡུལ་སོགས་མཛེས་པའི་ཁྱད་པར་ཡིན། །ཞེས་གསུངས།
ནང་གི་སྒེག་པ་ལུས་དག་གི་རྣམ་འགྱུར་མཛེས་པའི་ཁྱད་པར་དང་།ཕྱིའི་སྒེག་པ་གྲོང་དང་སྐྱེད་མོས་
ཚལ་དང་མེ་ཏོག་དང་འབྲས་བུ་དང་ཆུ་དང་སྤྲིན་དང་རི་བོ་དང་སྨན་ལྗོངས་དང་བདེ་ཐང་དང་བྱ་དང་
རི་དྭགས་ལ་སོགས་པ་དང༌། རྒྱན་དང་གོས་དང་སོ་རྩི་དང་སྨུག་རྩི་ལ་སོགས་པའི་ལོངས་སྤྱོད་དང༌།
སོས་ཀའི་རླུང་དང་ཉི་ཟླ་སྒྲོན་མེ་ལ་སོགས་པའོ །གཞན་ཡང་ཆོས་དང༌། དོན་དང༌། འདོད་པའི་སྡེ་
གསུམ་གྱི་དབྱེ་བས་སྒེག་པ་ཡང་རྣམ་པ་གསུམ་སྟེ། བཀའ་ཐུབ་དང་བརྟུལ་ཞུགས་ལ་སོགས་པས་
བསྒྲུབས་པ་བདག་ལ་ཕན་པའི་རྒྱུ་ནི་ཆོས་སྒེག་པ་སྟེ དཔེར་ན་བྲམ་ཟེ་རྣམས་ཀྱིས་དགའ་བར་བྱེད་
པ་ལ་སོགས་པའོ །རང་གི་ཕྱོགས་ལ་བདག་ཉིད་ཀྱིས་ཕན་པར་བྱེད་པ་འཆར་བྱེད་ཀྱིས་པདྨ་ཅན་
བག་མར་བླངས་པ་ལྟ་བུ་ནི་དོན་གྱི་སྒེག་པ་དང༌། དེ་ཉིད་ཀྱིས་ནོར་སྦྱིན་མ་བག་མར་བླངས་པ་ལྟ་བུ་
་འདོད་པའི་སྒེག་པའོ །འོན་ཀྱང་སྐབས་འདིའི་བརྗོད་བྱར་འོས་པའི་སྒེག་ཉམས་ནི་ལོངས་སྤྱོད་
ཀྱི་འབྱོར་པ་དང་། དེའི་ནང་ནས་བུད་མེད་ཀྱི་འབྱོར་བ་སྟེ། །འདོད་འཇོར།སྐྱེས་པར་བུད་མེད་བུད་
མེད་ལ། །སྐྱེས་ལྡན་སོ་སོར་དགའ་བ་གང༌། །དེ་ནི་སྒེག་པ་ཞེས་གྲགས་ཏེ། །དགའ་མར་རྩེ་བ་
210

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
སོགས་ཀྱི་། །ཞེས་འབྱུང་ཞིང༌། །དེའང་བསླུ་བ་དང་རྫོགས་པར་ལོངས་སྤྱོད་པའི་སྒེག་ཉམས་
གཉིས་སུ་བཤད་དེ་ལས་བསླུ་བ་ནི་དུས་བཏབ་པའི་སར་མ་ཚོགས་པ་སྟེ་ཡིད་ཀྱི་རྣམ་འགྱུར་གསལ་
བར་རྟོགས་པར་བྱེད་པའི་མངོན་ཚུལ་ནི། ཇི་སྐད་དུ།བསླུ་བའི་རྗེས་སུ་ཤེས་པ་ནི། །མངོན་པར་
འདོད་དང་དེ་བཞིན་སེམས། །དེ་དྲན་པ་དང་སྒྲོགས་པར་བྱེད། །སྐྱོ་དང་འཆལ་དང་སྨྲ་བ་དང༌། །སྨྱོ་
བ་དང་ནི་གཟིར་བ་ཉིད། །བླུན་པ་ཉིད་དང་འཆི་བ་སྟེ། །དྲན་པའི་བདག་ཉིད་གནས་སྐབས་བཅུ། །
ཞེས་པ་རྣམས་དང༌། རྫོགས་པར་ལོངས་སྤྱོད་རྟོགས་པར་བྱེད་པའི་མངོན་ཚུལ་ནི་རྩེ་དགའ་ཞེས་བྱ་
བའི་རྗེས་སུ་ཤེས་། །ཞེས་གསུངས། དེ་ལྟ་བུ་བུད་མེད་ཀྱི་ཡུལ་ལས་བྱུང་བའི་སྒེག་ཉམས་ཀྱི་ཁྱད་
པར་གང་ཡང་རུང་བ་བརྗོད་བྱ་བྱས་ནས་སྦྱོར་བ་ནི་དཔེར་བརྗོད་འདིའི་སྐབས་དོན་ཏེ་དེས་སྔར་
བསྟན་པ་དགའ་བའི་རྒྱན་ལས་འདིའི་ཁྱད་པར་མི་འདྲ་བའང་རྟོགས་པར་འགྱུར་ཞིང་། འདི་ནི་སྒེག་
པའི་ཉམས་མངོན་དུ་གསལ་བར་བྱེད་པའི་རྣམ་འགྱུར་གྱི་གཟུགས་ཀྱི་ཁྱད་པར་རྣམ་པ་མང་པོ་དང་
ལྡན་པས་ན་ཉམས་དང་ལྡན་པའི་ཚིག་གོ།དེ་ལྟར་རྒྱལ་པོ་ཨུ་ད་ཡན་དང་བཙུན་མོ་ཨ་བནྟིའི་ལོ་རྒྱུས་
འདི་ནི་སྔར་གྱི་བྱུང་བ་བརྗོད་པའི་གཏམ་དཔེར་བརྗོད་དུ་བཞག་པ་ཡིན་གྱི་སྒྲོ་བཏགས་ཙམ་ནི་མ་
ཡིན་ནོ། །
གཉིས་པ་ཁྲོ་བ་འཕེལ་བ་དྲག་ཤུལ་གྱི་ཉམས་ནི། གང་གིས་ནག་བདག་མདུན་མ་དེ། །
ཁྲ་བ་འཕལ་བ་དྲག་
སྐྲ་ནས་བཟུང་སྟེ་དྲངས་གྱུར་པ། །བསྟན་དཀའ་སྡིག་ཅན་ཐོབ་པ་འདི། །སྐད་ཅིག་འཚོ་བར་འགྱུར་
རམ་ཅི། །གང་གིས་ཏེ་བསྟན་དཀས་འཇིགས་སྡེའི་ཆུང་མ་ནག་མོ་བདག་མདུན་ཏེ་བྷིས་སེན་རང་
ཉིད་ཀྱི་མདུན་ན་གནས་བཞིན་པ་དེ་སྐྲ་ནས་བཟུང་སྟེ་དྲངས་ཤིང་དྲུད་པར་གྱུར་པའི་སྡིག་ཅན་ནམ་
ཉེས་པ་ཅན་བསྟན་དཀའ་འཇིག་སྡེ་བདག་གི་ལག་ཏུ་ཐོབ་པ་འདི་ནི་སྐད་ཅིག་ཀྱང་འཚོ་བར་འགྱུར་
རམ་ཅི་སྟེ་ད་ལྟ་བསད་པར་བྱ་བས་སོ །འདིའང་སྔོན་བྱུང་བརྗོད་པ་སྟེ་འདི་ལ་ལོ་རྒྱུས་ཆེན་པོ་ཡོད་
དོ། །དུཿཤཱ་ས་ན་ཏེ་བསྟན་དཀའ་འོ། །དེ་འཇིགས་སྡེ་ཁྲོས་ནས་གསོད་ཁ་མའི་གནས་སྐབས་ཀྱི་
འཇིགས་སྡེ་ཆེར་ཁྲོས་པའི་ཚིག་ཡིན་པ་ལྟར་དུ་སྙན་ངག་མཁན་གྱིས་སྦྱར་བའོ །དེ་བཤད་པ། ཞེས་
པ་འཇིགས་སྡེ་དགྲ་དག་ལ། །ལྟ་བའི་ཁྲོ་བ་མཆོག་གི་མཐར། །འཛེགས་པ་དྲག་པོའི་བདག་ཉིད་
211

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གྱུར། །འདི་ནི་རོ་དང་ལྡན་པའི་ཚིག །ཅེས་དཔེར་བརྗོད་པའི་རྣམ་པས་རྒྱལ་པོ་སྐྱ་བསེང་གི་བུ་ལྔའི་
ཡ་གྱལ་འཇིགས་སྡེ་དེ་ཉིད་རང་གི་དགྲ་བོ་བསྟན་དཀའ་ལ་ཁྲོས་པའི་མིག་གིས་ལྟ་བཞིན་དུ་དེ་སྐད་
བརྗོད་ནས་ཁྲོས་པའི་འགྱུར་པ་འཕེལ་བ་མཆོག་གི་མཐར་འཛེགས་ཏེ་རྗེས་སུ་འགྱུར་བས་གསལ་
བར་གྱུར་པ་དྲག་པོའི་ཉམས་ཀྱི་བདག་ཉིད་དུ་བྱུང་བ་འདི་སྟེ། མྱང་བྱ་དྲག་པོའི་ཉམས་དང་ལྡན་པའི་
བརྗོད་པའོ། །འདི་ལའང་ཡིད་ཀྱི་ཁྲོ་བ་ཙམ་ནི་བསམ་པའམ་འགྱུར་བ་དང༌།དེ་འཕེལ་བའི་ཉམས་
ནི་དྲག་ཤུལ་ཏེ་འགྲེལ་བ་འདོད་འཇོར། ཁྲོ་བ་བར་འཕེལ་བའི་བདག་ཉིད་དྲག་ཤུལ་ཏེ།མཚོན་
ཆ་དག་ལུས་བྱ་བ་ཡིས། །དྲག་ཤུལ་ལས་བྱེད་བདག་ཉིད་སྐྱེས། །རབ་དྲེགས་མི་རྣམས་ཕལ་ཆེར་གྱི། །
འཐབ་མོའི་རྒྱུ་བྱེད་དྲག་ཤུལ་ལོ །ཐམས་ཅད་སྨོད་དང་འཇུངས་པ་དང༌། །བསམ་པ་དང་ནི་སྤྱི་
བརྟོལ་དང༌། །གནོད་པ་རྫུན་དང་གཏམ་སྨྲ་དང༌། །ཚིག་རྩུབ་ཁྲོ་བ་སོགས་ལས་འབྱུང༌། །ཞེས་པ་སྟེ།
འདིར་ཡང་སངས་རྒྱས་པའི་གྲུབ་མཐའ་ཐུན་མོང་མ་ཡིན་པ་དང་བསྟུན་ན། ཉོན་མོངས་ཉམས་སྨད་
རྩད་ནས་བཏོན། །ཞེས་པ་ལྟ་བུ་སྒྲིབ་གཉིས་བག་ཆགས་དང་བཅས་པ་རྩད་ནས་གཅོད་པ་དང༌།
སངས་རྒྱས་ཀྱིས་བདུད་བཏུལ་བ་དང༌། ཕྱག་ན་རྡོ་རྗེས་དྲག་པོ་བཏུལ་པ་ལ་སོགས་ལ་ཆོས་དང་
མཐུན་པའི་དྲག་ཤུལ་དང༌།ཕ་རོལ་གནོན་པའི་སྒོ་ནས་ལུས་ངག་ཡིད་རྣམ་པར་འཁྲུགས་པའི་ཞེ་སྡང་
གིས་དགྲ་བོ་འདུལ་བ་ནི་འཇིག་པའི་དྲག་ཤུལ་ལོ། །དེ་ལས་གཞུང་གི་དངོས་བསྟན་ནི་ཕྱི་མ་ཡིན་ལ་
છRR-
ཁྲོ་གཉེར་དང་སྡང་མིག་ལ་སོགས་པ་ནི་ཤེས་བྱེད་ཀྱི་རྣམ་འགྱུར་རོ།།
གསུམ་པ་སྤྲོ་བ་འཕེལ་བ་དཔའ་བའི་ཉམས་ནི། མཚོར་བཅས་ས་ལས་མ་རྒྱལ་ཞིང་། །
རྣམ་མང་མཆོད་སྦྱིན་མ་བྱས་ལ། །སློང་ལ་ནོར་རྣམས་མ་ཕྱིན་པར། །ས་སྐྱོང་དུ་བདག་ཇི་ལྟར་འགྱུར། །
རྒྱ་མཚོ་བཞི་དང་བཅས་པའི་ས་གཞི་ལས་དཔུང་གི་སྟོབས་ཀྱིས་མ་རྒྱལ་ཞིང༌།རྒྱལ་པོའི་སྒྲུབ་བྱེད་རཱ་
ཛ་སཱུ་ཡ་དང་རྟ་གཙང་ལ་སོགས་པའི་མཆོད་སྦྱིན་རྣམ་པ་མང་པོ་ཡང་མ་བྱས སློང་བ་རྣམས་ལ་ནོར་
ཇི་ལྟར་འདོད་པའང་མ་སྦྱིན་པར་གློ་བུར་དུ་སའི་བདག་པོར་བདག་ཇི་ལྟར་འགྱུར་ཏེ། འདི་འདྲ་བ་
ཅང་སྲིད་དམ་ཞེས་རང་ཉིད་ཁོ་ན་དཔའ་ཞིང་ཕ་རོལ་རྣམ་པར་གནོན་པའི་ནུས་མཐུ་མཚུངས་པ་མེད་
པའི་སྟོབས་ཀྱིས་རྒྱལ་པོར་གྱུར་བ་ལ་ཤིན་ཏུ་སྤྲོ་བས་བརྗོད་པའི་ཚིག་གོ། །དེ་བཤད་པ། ཞེས་པ་སྤྲོ་
212

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
བ་ཁྱད་འཕགས་བདག །དཔའ་པའི་ཉམས་ཀྱི་བདག་ཉིད་གནས། །ཉམས་ལྡན་ཉིད་དུ་ནུས་པ་ལ། །
ཚིག་འདི་དག་ནི་དབང་བ་ཡིན། །ཞེས་པ། སྤྲོ་བ་ཞེས་པའི་འགྱུར་བ་ཁྱད་པར་ཅན་མངོན་པར་
གསལ་བའི་བདག་ཉིད་དཔའ་བའི་ཉམས་ཀྱི་བདག་ཉིད་དུ་གནས་ཏེ་ཉམས་དང་ལྡན་པ་ཉིད་དུ་
རྟོགས་ནུས་པ་ལ་ཚིག་འདི་དག་དབང་བ་ཡིན་ནོ་ཞེས་པའི་དོན་འདོད་འཇོར།སྤྲོ་བའི་བདག་ཉིད་
ཅན་ནི་དཔའ་བ་སྟེ། །དེའི་བི་བྷཱ་བ་ནི། འདུལ་བ་དང་གཟི་བརྗིད་དང་སྟོབས་དང་རྩལ་རྣམས་སོ །
དེའང་། འདི་ལྟར་སྦྱིན་པ་ལ་དཔའ་བ་དང༌།ཆོས་ལ་དཔའ་བ་དང༌། གཡུལ་ལ་དཔའ་བ་ཞེས་རྣམ་
པ་གསུམ་མོ། །ཞེས་གསུངས་པའི་སྦྱིན་པ་ནི་གཏན་པ་མེད་པའི་མཆོད་སྦྱིན་ལྟ་བུ་དང༌། གཞན་ཡང་
ཚུལ་ཁྲིམས་དང་། དཀའ་ཐུབ་ལ་སོགས་པ་འཇིགས་པ་མེད་པར་སྤྱོད་ནུས་པ་ཆོས་ཀྱི་དཔའ་བ་དང༌།
གཡུལ་ངོར་དགྲ་དང་གཞན་གཅན་གཟན་དང་གནོད་པ་ལ་སོགས་ལ་འཇིགས་པ་མེད་པ་ནི་འཇིག་
རྟེན་གྱི་དཔའ་བའོ། །འོན་ཀྱང་དཔེར་བརྗོད་འདིས་ནི། སྤྲོ་བ་འཕེལ་བའི་དཔའ་བ་ཉིད་གཙོ་བོར་
སྟེན་པ་སྟེ། འདིའི་རྒྱ་དཔེར་བཱི་ར་ཞེས་འབྱུང་བ་ཡང་ཨ་མ་ར་ཀོ་ཥར སྤྲོ་བ་འཕེལ་བ་དཔའ་བ་ཡིན།
ཞེས་དང་། འདོད་འཇོར།སྤྲོ་བ་འཕེལ་བས་འབད་པར་བྱེད་པའི་ཕྱིར།བཱི་ར་དཔའ་བ་སྟེ་ཤཱུ་ར་དང་བཱི་ར་
རྣམ་པར་གནོན་པ་ལའོ་ཞེས་འབྱུང་བ་ཉིད་དོ། །ཤེས་བྱེད་ནི། སྨད་པས་དགྲ་ལ་སོགས་དང༌། །
གཏོང་དང་མི་འཇིགས་སོགས་དེ་བཞིན། །བརྟན་དང་ལྡོག་མེད་ལ་སོགས་པས། །དཔའ་བ་མངོན་
པར་རྟོགས་བྱེད་འགྱུར།།ཞེས་འབྱུང་བ་ལྟར་།
བཞི་པ་མྱ་ངན་འཕེལ་བ་སྙིང་རྗེ་ཉིད་ནི། ལུས་འཇམ་གང་ལ་པདྨ་ཡི། །མལ་སྟན་དག་
ཀྱང་རྩུབ་བྱེད་ན། །ལྷ་མོ་དེ་ནི་ཁང་དག །བསྲེག་ཟ་ལྡན་པར་ཇི་ལྟར་ཉལ། །ལུས་འཇམ་ཞིང་
གཞོན་ཤ་ཅན་གང་ལ་པདྨ་ཡི་མལ་སྟན་ཤིན་ཏུ་འཇམ་པ་ཉིད་ཀྱང་རྩུབ་པར་བྱེད་ན་གཞན་རེ་ལྡེ་
སོགས་ལྟ་ཅི་སྨོས དེ་ལྟ་བུའི་ལྷ་མོ་སྟེ་རྒྱལ་པོའི་བཙུན་མོ་ཤིན་ཏུ་གཞོན་ཤ་ཅན་དེ་ནི་རོ་ཁང་སྟེ་རོ་
སྲེག་བྱེད་ཀྱི་ཐབ་ཁང་བསྲེག་བྱ་ཟ་བ་མེ་རབ་ཏུ་འབར་བའི་ནང་དུ་གསོན་པོར་ཇི་ལྟར་ཉལ་ཏེ་ཇི་
་་མ་རབ་ཏུ་འབར་བའ
ལྟར་བཟོད་པར་ནུས། ཀྱི་ཧུད་བསྲེགས་སོ་ལྷས་བསྐོས་ཁྱོད་ཀྱི་འདི་ལྟར་ཕོངས་པར་བྱས་། །ཞེས་
རྒྱལ་པོ་བན་དེའི་རོ་དང་ལྷན་ཅིག་ཏུ་བཙུན་མོ་བསྲེག་པའི་ཚེ་སྙིང་རྗེ་ཅན་འགའ་ཞིག་གིས་སྨྲས་པ
213

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལྟར་སྦྱར་བ་སྟེ་དིང་སང་ཡང་རྒྱ་བལ་གྱི་ཡུལ་ན་བསྲེག་སྲོལ་ཡོད།དེའང་བལ་བོར་ནི་བྲམ་ཟེ་དང་
རྒྱལ་རིགས་ཏེ་རིགས་མཆོག་གཉིས་པར་ཐོག་མར་བག་མ་ལེན་དུས་ནས་དེ་བཞིན་བྱེད་ཐུབ་པའི་ཁ་
ཆད་ཡོད་ན་བསྲེག་དགོས་ལ་མེད་ན་མི་དགོས་པའི་ཁྱད་པར་ཙམ་ཡོད། རྒྱ་གར་ན་ནི་བྲམ་རིགས་
དང་རྒྱལ་རིགས་ཡིན་ཕྱིན་ངེས་པར་བསྲེག་དགོས་པ་ཡིན་ཞེས་ཐོས་སོ །དེ་བཤད་པ། ཞེས་པ་སྙིང་
རྗེ་རྒྱས་པ་ཡི།།རྒྱན་ཉིད་དུ་ནི་རབ་ཏུ་བཤད། །ཅེས་པ་དེ་ལྟ་བུ་ནི་སྙིང་རྗེ་བྱ་བར་འོས་པ་མྱ་ངན་ཞེས་
པའི་འགྱུར་བ་རྒྱས་ཏེ་གསལ་བར་གྱུར་པ་སྙིང་རྗེའི་ཉམས་ཡིན་པས་སྙན་ངག་གི་རྒྱན་དུ་བཤད་པ་སྟེ།
འགྲེལ་པ་འདོད་འཇོར། མྱ་ངན་རྒྱས་པའི་བདག་ཉིད་ནི་སྙིང་རྗེ་སྟེ། འདོད་པའི་ནོར་ཉམས་ལྟུང་བ་
དང༌། །གསོད་དང་འཆིངས་དང་བརྡེག་པ་དང༌། །སྨོད་པ་ཉོན་མོངས་གདུང་སོགས་ཀྱིས། །བསྐྱེད་
པའི་ཉམས་གང་སྙིང་རྗེའོ། །ཞེས་འབྱུང་བ་ལྟར། ལོག་པར་ལྟུང་བ་ངན་སོང་གསུམ་དང༌། །མགོན་
མེད་པ་དང༌། ནད་པ་དང་། མྱ་ངན་ཅན་དང༌། བཀྲེས་པ་འཕོངས་པ། གཞན་གྱིས་མནར་བ། རྒས་པ
རྒུད་པ་འཆི་བ་ལ་སོགས་པ་ལ་སྙིང་བརྩེ་བ་ནི་དམན་པའི་ཡུལ་ཅན་ཡིན་ལ། བྱང་ཆུབ་སེམས་དཔའི་
སྤྱོད་པ་རླབས་པོ་ཆེ་ཐོས་ནས་སེམས་མི་བཟོད་ཅིང་སྤུ་ལྡང་མཆི་མ་གཡོ་ངོ་མཚར་ཞིང་བརྩེ་བ་སྐྱེ་བ་
ནི་མཆོག་ལ་སྐྱེ་བའི་སྙིང་རྗེའོ།།རྗེས་སུ་ཤེས་པ་ནི།མཆི་འཛག་ཤུགས་རིང་བརྗོད་པར་འཁྲུལ།།ཡན་
ལག་རེངས་དང་དྲན་པ་ཉམས། །མྱ་ངན་སྨྲ་ངག་འདོན་སོགས་ཀྱིས། །མཁས་པས་དེ་ནི་མངོན་
ཤེས་བྱ། །ཞེས་འབྱུང་བ་བཞིན་ནོ་གཉིས་པ་གཞན་པ་བཞིའི་དཔེར་བརྗོད་ཀྱིས་བརྒྱན་པ་ལའང་
གཉིས་ལས་དང་པོ་མིང་ནི། དེ་བཞིན་གཞན་ཡང་མི་སྡུག་དང༌། །བཞད་གད་རྨད་བྱུང་འཇིགས་
རུང་ངོ༌། །ཇི་ལྟར་དགའ་བ་ལ་སོགས་པའི་འགྱུར་བ་འཕེལ་བ་སྒེག་པ་ལ་སོགས་པའི་ཉམས་ཡིན་པ་
དེ་བཞིན་དུ་འགྱུར་གཞན་སྨད་པ་འམ་སྐྱུགས་བྲོ་བ་དང༌། དགོད་བྲོ་བ་དང་ངོ་མཚར་བ་དང་འཇིགས་
པ་སྟེ་བཞི་འཕེལ་བ་ཡང་རིམ་པ་བཞིན་དུ་མི་སྡུག་པ་དང༌། བཞད་གད་དང་། རྨད་བྱུང་ངམ་ངམ་པ་
དང༌།འཇིགས་རུང་གི་ཉམས་སུ་བརྗོད་དོ
གཉིས་པ་དེ་བཞི་དཔེར་བརྗོད་པ་ལས་དང་པོ་སྐྱུགས་བྲོ་བ་འཕེལ་བ་མི་སྡུག་པའི་ཉམས་ནི།
རྒྱུ་མས་བརྒྱན་པའི་སྲིན་པོ་རྣམས །མགོ་མེད་དང་ལྷན་ཅིག་པ། །ལག་པ་སྦྱར་བས་ཁྱོད་དགྲའི་
214

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
ཁྲག །འཐུངས་ཤིང་འཐུངས་ཤིང་གར་བྱེད་། །ཀྱེ་ལྷ་ཞེས་བོད་ནས་ཚིལ་བུས་དཀྲིས་པའི་རྒྱུ་མ་
ཁྲག་གི་མེ་ཏོག་གི་ཕྲེང་བ་ཅན་གྱིས་ལུས་བརྒྱན་པའི་སྲིན་པོ་མི་རོ་ཟ་བ་རྣམས་མགོ་བོ་མེད་པ་ཁྱོད་
ཀྱི་དགྲའི་རོ་དང་ལྷན་ཅིག་ཏུ་ལག་པ་སྦྱར་བས་ཁྱོད་ཀྱི་དགྲ་བོ་ཁྱོད་ཀྱི་རལ་གྲིས་སྲོག་བཅད་པའི་
ཁྲག་ཡང་ཡང་དུ་འཐུངས་ཤིང་འཐུངས་ཤིང་གར་བྱེད་། །ཞེས་པ་འདི་ནི་སྐྱུགས་བྲོ་བའམ་སྨོད་པ་
འཕེལ་བའི་མི་སྡུག་པའི་ཉམས་ཏེ འགྲེལ་བ་འདོད་འཇོར། སྨད་པའི་བདག་ཉིད་མི་སྡུག་པ་སྟེ།
རྣམ་འགྱུར་རུལ་བའི་ཤ་ལ་སོགས །མཐོང་དང་ཐོས་དང་གྲག་པ་ཡིས །རྣམ་སྐྱེད་རྣམས་ཀྱིས་
བསྐྱེད་པ་འདི །མི་སྡུག་པ་ཞེས་དམན་པའི་གནས། །ཞེས་འབྱུང་བས་སྐྱུགས་བྲོ་བའི་འགྱུར་བ་
འཕེལ་བ་མི་སྡུག་པའི་ཉམས་མཛེས་ཤིང་ཡིད་དུ་འོངས་པའི་མི་མཐུན་ཕྱོགས་ལུས་མི་སྡུག་པ་སྒུར་
ཞར་ལྦ་བ་ཅན་སོགས་དང༌། ངག་མི་སྡུག་པ་འཛེར་འཛེར་ལྡབ་ལྡིབ་ལ་སོགས་པ་དང༌།ཆ་ལུགས་མི་
སྡུག་པ་ནག་ནོག་དང་ཡ་ཡོ་ཅན། ཡུལ་མི་སྡུག་པ་རད་རོད་དང༌། སྡོང་དུ་མ་དང༌། ཚེར་མ་ཅན་ལ་
སོགས་པ་སྟེ་དེ་ལྟ་བུ་གང་ཡང་བརྗོད་པའི་ཚིག་གོ། །ཤེས་བྱེད་ནི། སྣ་འགེབ་པ་དང་མི་གསལ་བའི། །
ཚིག་བརྡེག་པ་དང་མི་འགྱུར་བ། །གྲོགས་ལ་དགའ་མེད་ལ་སོགས་པའི །མངོན་ཚུལ་དེ་ཤེས་རྣམས་
ཀྱིས་འདོད། །ཅེས་པ་འདི་རྔམ་པའམ་ངམ་པ་དང་རྣམ་གྲངས་སུ་བྱས་ན་རྨད་བྱུང་གི་ཉམས་དང་ཟློས་
པར་འགྱུར་རོ།།
གཉིས་པ་དགོད་བྲོ་བ་འཕེལ་བ་བཞད་གད་ཀྱི་ཉམས་ནི། གྲོགས་མོ་མེ་ཏོག་མ་རྙིང་མ། །
ཁྱོད་ཀྱི་ནུ་མའི་ངོས་ལ་ནི། །སེན་རྗེས་གསར་བ་ཆགས་པ་འདི། །སྟོད་གཡོགས་ཀྱིས་ནི་སྒྲིབ་པར་
མཛོད།།ཀྱེ་གྲོགས་མོ་མེ་ཏོག་མ་རྙིང་མ་ཞེས་བོད་པ་སྟེ།དེའང་སྐྱེས་པ་དང་རྩེས་པའི་ངལ་དུབ་ཀྱིས་
ལུས་རྒྱན་དུ་བཏགས་པའི་མེ་ཏོག་རྣམས་པ་རྙིངས་པར་གྱུར་བ་ལ་བཞད་གད་ཀྱི་དོན་དུ་དེ་ལྟར་
དཔེར་བརྗོད་པ་སྟེ། དཔེར་ན་སྐྱེས་བུ་གཟུགས་ངན་པ་འགའ་ཞིག་ལ་ཀྱེ་གཟུགས་བཟང་ཞེས་བོད་
པ་ལྟ་བུའོ །དེ་ལྟར་བོད་ནས་ཁྱོད་ཀྱི་ནུ་མའི་ངོས་ལ་སེན་རྗེས་རྨ་བྱའི་རྐང་པ་དང༌། རི་བོང་འཕར་
བ་ལྟ་བུ་ལ་སོགས་པ་གསར་དུ་ཆགས་པ་འདི་སྟོད་གཡོགས་ཀྱི་སྒྲིབ་པར་མཛོད་ཅིག །ཅེས་བརྗོད་པ་
འདི་ལ་སྐྱེས་པས་བརྩེས་པའི་སེན་རྗེས་བྱུང་བ་དང་མེ་ཏོག་གི་ཕྲེང་བ་མ་རྙིང་པ་གཉིས་འགལ་བའི་
215

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དོན་གྱིས་བསྟན་པས་བཞད་གད་ཀྱི་ཉམས་རྒྱན་ཏེ། འདོད་འཇོར། དགའ་བ་རབ་ཏུ་རྒྱས་པའི་
བདག་ཉིད་ནི་དགོད་པ་སྟེ། རྣམ་འགྱུར་སྦེད་བཅས་རྣམ་འགྱུར་བཅས །མཛེས་བཅོས་ཡན་ལག་མ་
ཚང་མཐོང༌། །འབྲེལ་མེད་དེ་བཞིན་གཏམ་སྨྲ་དང༌། །རྩེད་མོ་སོགས་ཀྱིས་དགོད་པར་འགྱུར། །ཞེས་
གསུངས་པ་ལྟར། ཚིག་གསལ་གད་མོ་འབྱིན་ནུས་པ་ཡོད་པ་སྟེ། དེའང་ལུས་ངག་ཆ་ལུགས་སོགས་
ཀྱི་རྣམ་འགྱུར་དང༌། འགྲོ་འོངས་ལ་སོགས་པའི་སྤྱོད་ཚུལ་གྱིས་གཞན་ལ་འཕྱ་ཞིང་དགོད་པ་སྟེ། དེ་
ལ་རང་བཞིན་གྱིས་གད་མོ་འབྱིན་པ་བླུན་པོ་ངོ་ཚ་མི་ཤེས་པའི་རྣམ་འགྱུར་ལས་ཕལ་ཆེར་འབྱུང་ལ།
བསྒྲུབས་པ་ནི་སྙན་ངག་མཁན་དང་ཟློས་གར་མཁན་དང་བཞད་པ་གར་མཁན་ལ་སོགས་པ་སྦྱངས་
པའི་ཁྱད་པར་ལས་བྱུང་བ་སྟེ་འདིར་སྐབས་དོན་ཕྱི་མ་ཁོ་ན་ཡིན་ལ།དེ་ལའང་ལུས་ངག་ལས་བྱུང་བ་
ནི་ནང་གི་དང༌།ཡུལ་དང་ཡོ་བྱད་ལས་བྱུང་བ་ནི་གྱིའི་ཡིན་ནོ། །།
རྗེས་ཤེས་ནི ལག་པ་རྡེབ་པ་ལ་སོགས་པའོ །འདིའི་དཔེར་བརྗོད་གཞན་ཡང་ལྷ་རྣམས་
གར་བྱེད་པ་ན་དབང་ཕྱུག་གི་སྦྲུལ་གྱི་མཆོད་ཕྱིར་ཐོགས་ས་ལ་ལྟུང་། སྐབས་དེར་ནམ་མཁའ་ལྡིང་
གར་ནང་དུ་ཞུགས།སྦྲུལ་སྐྲག་སྟེ་འབྲོས་ས་མ་རྙེད་ནས་ཚོགས་ཀྱི་བདག་པོ་གར་བྱེད་པའི་སྣ་བུག་ཏུ་
ཞུགས དེར་ཚོགས་བདག་མ་བཟོད་ནས་མགོ་སྤྲུགས། དེ་མཐོང་བས་ལྷ་ཐམས་ཅད་བཞད་གད་
བྱུང་།དེ་ལྟའི་བཀྲ་ཤིས་ཁྱོད་ལ་ཤོགཅེས་པའི་དོན་ཚིག་སྡེབ་ལེགས་པའི་སྙན་ངག་ཏུ་སྦྱར་བ་དཔྱོད་
པ་པའི་བསྟན་བཅོས་ཀྱི་ཀླད་ན་ཡོད་པ་ལྟ་བུའོ།
གསུམ་པ་ངོ་མཚར་བ་འཕེལ་བ་རྨད་བྱུང་ངམ་རྔམ་པའི་ཉམས་ནི། དགའ་ཚལ་ལྗོན་པ་
འདི་རྣམས་ཀྱི། །འདབ་མ་གསར་པ་གོས་བཟང་དང༌། །མེ་ཏོག་དོ་ཤལ་ལ་སོགས་ཅན །ཡལ་
འདབ་ཁང་པར་གྱུར་པ་མཚར། །དགའ་པའི་ཚལ་ཏེ་སྐྱེད་མོས་ཚལ་གྱི་ལྗོན་པ་བཟང་པོ་འདི་རྣམས་
ཀྱི་ལོ་འདབ་གསར་དུ་འཁྲུངས་པ་རྣམས་གོས་བཟང་པོར་གྱུར་པ་དང༌། མེ་ཏོག་རྣམས་དོ་ཤལ་དང་
དཔུང་རྒྱན་ལ་སོགས་པའི་རྒྱན་དུ་གྱུར་པ་དང༌། ཡལ་འདབ་རབ་ཏུ་རྒྱས་པ་སྟེང་ནས་ཕུབ་ཅིང་
ཕྱོགས་བསྐོར་པས་ཁང་པར་གྱུར་པ་ཨེ་མ་མཚར་ཏེ་སྔར་མ་མཐོང་བ་མཐོང་ཞེས་པའི་དོན་ཏེ།
འདིར་ཡང་ངོ་མཚར་བའི་བསམ་པའམ་འགྱུར་བ་འཕེལ་བ་རྨད་བྱུང་ངམ། རྔམ་པའི་ཉམས་ཏེ་
216

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
འགྲེལ་བ་འདོད་འཇོར།ངོ་མཚར་བ་ཉེ་བར་འཕེལ་བའི་བདག་ཉིད་ནི་རྨད་དུ་བྱུང་བ་སྟེ། ཁང་
བཟང་སྐྱེད་ཚལ་རི་བོ་སོགས། །བགྲོད་དང་མཛེས་པ་མཐོང་བ་དང༌། །འདུན་ཁང་གཞལ་མེད་ཁང་
སྒྱུ་མ། །མིག་འཕྲུལ་བཟོ་སོགས་མཐོང་རྣམས་ཀྱིས། །ཡིད་ལ་ཚིམ་པ་ཐོབ་པ་ཡི། །རྣམ་པར་སྐྱེད་
ལས་དེ་རབ་བྱུང༌། །ཞེས་འབྱུང་བ་ལྟར་དང་། གཞན་རིགས་གཟུགས་སྟོབས་ལོངས་སྤྱོད་རྒྱལ་སྲིད་
ལ་སོགས་པ་རྨད་དུ་བྱུང་བ་ནི་འཇིག་རྟེན་པའི་དམ་པ་ཡིན་ལ་བློ་གྲོས་ཡོན་ཏན་སྤོབས་དང་སྤངས་
རྟོགས་ལ་སོགས་པ་རྨད་དུ་བྱུང་བས་ཕ་རོལ་ཟིལ་གྱིས་གནོན་ནུས་པ་ཆོས་ཀྱི་རྔམ་པའམ་ངམ་པ་
ཡིན་ནོ། །
རྗེས་ཤེས་ནི། སོ་དང་མིག་ནི་ཡངས་པ་དང༌། །དྭངས་ཤིང་ཉེ་པར་ཞི་བ་དང་། །སྤུ་ལང་
རྡུལ་དགའ་འཆི་མ་འཛག།ལེགས་པའི་གཏམ་ཡང་བལྟ་བར་བྱ། །རེངས་པ་དང་རྔུལ་བ་དང་སྤུ་ལང་
བ་དང་དབྱངས་ཀྱི་དབྱེ་བ་དང་འདར་བ་དང་བརྗོད་པ་འཁྲུལ་བ་དང༌། མཆི་མ་འཛག་པ་དང་།
སེམས་སྟོང་པ་སྟེ་ཡིད་བྱེད་ཅན་བརྒྱད་པོ་རྣམས་ཀྱི་རིམ་པ་བཞིན་དུ་བྱ་བ་མེད་པ་དང་། རླུང་འདོད་
པ་དང༌། བསིལ་ཉམས་ལྡང་བ་དང༌། ཀུན་ཏུ་སྨྲ་བ་དང༌། ཡན་ལག་སྤྲུག་པ་དང་། ཁའི་ལྟབས་གོ་
བཟློག་པ་དང་།མིག་འཁྲུད་པ་དང༌། ས་ལ་ལྷུང་བ་ལ་སོགས་རྣམས་མངོན་ཚུལ་ལོ། །
བཞི་པ་འཇིགས་པ་འཕེལ་བ་འཇིགས་རུང་གི་ཉམས་ནི། རྩེ་མོ་དག་ལ་མེ་གནས་པ། །
བརྒྱ་བྱིན་གྱི་ནི་རྗེ་གང༌། །འདི་ནི་དྲན་ན་ལྷ་མིན་གྱི། །བུད་མེད་མངལ་ནི་ལྟུང་བར་བྱེད། །རྩེ་མོ་
དག་ལ་མེ་ཡི་འཚུབས་མ་མཆེད་ཅིང་འབར་བ་གནས་པ་བརྒྱ་བྱིན་གྱི་ཕྱག་མཚན་རྡོ་རྗེ་རྩེ་མོ་བརྒྱ་བ་
འདི་མཐོང་བ་དང་ཐོས་པས་ལྟ་ཅི་སྨོས། དྲན་པ་ན་ཡང་ཤིན་འཇིགས་ཤིང་སྐྲག་པའི་རྒྱུས་ལྷ་མ་
ཡིན་གྱི་བུད་མེད་རྣམས་ལ་ཡོད་པའི་མངལ་གྱི་བྱིས་པ་དབང་མེད་དུ་དུས་ལ་ལྷུང་བར་བྱེད་དོ་ཞེས་
པའོ། །འདི་འགའ་ཞིག་གི་ཡུལ་ལ་ཕུལ་བྱུང་གི་རྒྱན་ཡང་། །འདོད་འཇོར། འཇིགས་པ་རབ་ཏུ་
རྒྱས་པའི་བདག་ཉིད་ནི་འཇིགས་རུངས་ཏེ། །གསང་མཐོ་འཇིགས་པའི་སྒྲ་སྒྲོག་སྲིན་པོ་ཡི་དྭགས་
སོགས་མཐོང་དང༌། །ཁྱིམ་དང་འདུན་ཁང་སྟོང་པ་འབྲོག་དགོན་གསོད་དང་འཆིངས་བ་མཐོང་། །
ལན་གཅིག་མིན་པར་འཇིགས་སྐྱེ་ཅེ་སྤྱང་འུག་པ་སྒྲ་འབྱིན་སོགས །རྣམ་སྐྱེད་ཀྱིས་བསྐྱེད་དམན་
217

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དང་བུད་མེད་ཀྱི་ནི་འཇིགས་བདག་ཉིད། །ཅེས་འབྱུང་བ་ལྟར་རོ །གནོད་སྦྱིན་དང་སྲིན་པོའི་ཆ་
ལུགས་དང༌། སེངྒེ་གླང་ཆེན་སྟག་ལ་སོགས་པའི་སྤྱོད་ཚུལ་འཇིགས་སུ་རུང་བ་དང་། གཡང་ས་དང༌།
འབྲོག་སྟོང་དང་།ནགས་འཐིབས་དང་ཆུ་ཀླུང་མེ་འཇིགས་པའི་དུས་ཀྱི་རླུང་ལ་སོགས་པ་འཇིགས་
ཤིང་སྐྱི་གཡའ་བ་རྣམས་ནི་འཇིག་རྟེན་པའི་དང༌། ཐམས་ཅད་སྒྲོལ་གྱིས་བུ་དང་བུ་མོ་དང༌།ཤི་བེའི་
རྒྱལ་པོས་མིག་དང༌།བྱམས་པའི་སྟོབས་དང༌། རྒྱལ་པོ་ཟླ་འོད་ཀྱི་མགོ་དང༌།གསེར་མདོག་གིས་
ལུས་ཀྱི་སྟོད་སྨད་བཅད་ནས་སྦྱིན་པ་ལྟ་བུ་དང༌། དེ་བཞིན་དུ་ཚུལ་ཁྲིམས་ལ་སོགས་པ་དང༌། གཞན་
ཡང་གཞན་གྱིས་སྤྱད་པར་དཀའ་བ་བློ་ཡུལ་ལས་འདས་པ་སྐྱི་བུད་ཅེས་བྱེད་པ་ཐམས་ཅད་ཆོས་ཀྱི་
འཇིགས་རུང་སྟེ་མདོར་ན་སྐྲག་ཅིང་བག་ཁུམ་པའི་རྣམ་པ་ལྟ་བུ་སྟེ་དེའང་སེམས་ཀྱི་ཆོས་ལ་ཡོད་མོད་
དེ་གཙོ་བོར་ལུས་ངག་གི་རྣམ་འགྱུར་ཕུལ་དུ་བྱུང་བ་ཉིད་ཡིན་ཞིང༌། ཤེས་བྱེད་ནི། ལག་པ་རྐང་པ་
བཞིན་འདར་ཞིང༌། །ལུས་རེངས་སྙིང་ནི་རབ་གཡོ་དང༌། །མཆུ་དང་རྐན་དང་མགྲིན་པ་སྐམས། །
རྟག་འཇིགས་རུང་ཤེས་པར་བྱ།།ཞེས་པ་རྣམས་སོ། །
གཉིས་པ་སྙན་པའི་ཉམས་ལས་ཁྱད་པར་དབྱེ་བ་ནི། སྙན་པ་གྲོང་པ་ཉིད་མིན་སྐྱེས །
བརྗོད་བྱ་ཡི་ནི་ཉམས་དག་བསྟན། །འདིར་ནི་ཉམས་བརྒྱད་དབང་བྱས་ཏེ། །ཚིག་རྣམས་ཉམས་དང་
ལྡན་པར་བཤད། །ཉམས་ལྡན་འདི་སྔར་སྙན་པའི་སྐབས་སུ་བསྟན་ཟིན་པའི་ཕྱིར་སླར་ཡང་བརྗོད་
པས་ཅི་བྱ་ཞེ་ན། ལེའུ་དང་པོའི་ཡོན་ཏན་བཞི་པ་ལ་བཤད་པ་ནི། གྲོང་པ་མིན་པ་ཚོགས་པར་དབྱུང་
བྱ་ལས་སྐྱེས་པ་སྙན་ངག་གི་བརྗོད་བྱའི་དོན་ཇི་སྙེད་པ་མ་ལུས་པ་དང་འབྲེལ་བའི་རྗོད་བྱེད་སྤྱིའི་
སྙན་པའི་ཉམས་བསྟན་པ་ཡིན་ལ།འདིར་ནི་ཉམས་བརྒྱད་ཁོ་ན་བརྗོད་བྱར་བྱས་པས་སྤྱི་དང་བྱེ
བྲག་གི་ཁྱད་པར་ཡོད་པའི་ཕྱིར་སླར་ཡང་བསྟན་པ་སྟེ།འདི་ལའང་སྤྱིར་རིན་ཆེན་མཛོད་ལས། སྒེག་
དང་དཔའ་བ་མི་སྡུག་པ། །དྲག་ཤུལ་དགོད་དང་འཇིགས་སུ་རུང༌། །སྙིང་རྗེ་རྨད་བྱུང་ཞི་བ་དང༌། །
མཉེས་གཤིན་པ་སྟེ་ཉམས་བཅུའོ །ཞེས་བཅུ་དང༌། ལུང་གཞན་དུ། སྒེག་པའི་རྗེས་སོང་དགོད་
པ་། །དྲག་ཤུལ་ལས་ལས་སྐྱེས་སྙིང་རྗེ། །དཔའ་ལས་སྐྱེས་པ་རྨད་བྱུང་སྟེ། །མི་སྡུག་པ་ལས་
འཇིགས་རུང་ངོ་། །ཞེས་ཉམས་བཞིར་བསྡུས་པ་སོགས་སྣ་ཚོགས་ཡོད་ཀྱང་གཞུང་འདི་ཉིད་དུ་
218

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཉམས་བརྒྱད་དུ་བཤད་པ་ནི། ལུང་ལས། དགའ་དང་ཆགས་དང་མྱ་ངན་དང༌། །ཁྲོ་དང་སྤྲོ་དང་
འཇིགས་དེ་བཞིན། །སྨད་པ་དང་ནི་ངོ་མཚར་ཞེས། །གནས་ཀྱི་བསམ་པར་རབ་ཏུ་གྲགས། །གནས་
ཉིད་ཉམས་དང་ལྡན་པར་འགྱུར། །ཞེས་རྒྱུར་གྱུར་པ་གནས་ཀྱི་བསམ་པ་བརྒྱད་དུ་གྲངས་ངེས་པར་
བཤད་པས།དེ་རྣམས་རྒྱས་པའི་འབྲས་བུ་གྱུར་པ་ཉམས་བརྒྱད་ཉིད་དུ་གྲངས་ངེས་པར་བཞེད་པ་སྟེ།
དེའི་ཚེ་ཞི་བ་དང་མཉེས་གཤིན་པ་ནི་ཆོས་ཀྱི་སྒེག་ཉམས་ཡིན་པའི་ཕྱིར་སྒེག་ཉམས་ཀྱི་ཕྱོགས་སུ་
བསྡུའོ། །
དེས་ན་ཉམས་བརྒྱད་དེ་དང་ལྡན་པའི་སྙན་ངག་གི་ཚིག་རྣམས་ཉམས་དང་ལྡན་པ་རེ་
སྙན་ངག་མཁན་མཁས་པ་རྣམས་ཀྱིས་བཤད་པ་བཞིན་སྦྱར་བར་བྱའོ །དེ་རྣམས་ཀྱང་སྙན་ངག་
མཁན་གྱིས་རབ་ཏུ་སྦྱོར་བའི་ཚེ་ཉམས་ཕན་ཚུན་འགལ་བས་གཅིག་གིས་གཅིག་གི་ནུས་པ་འཇོམས་
པ་མ་ཡིན་པར་ཕན་ཚུན་དུ་འབྲེལ་ཞིང་ཕན་འདོགས་པའི་རང་བཞིན་ཅན་དུ་སྦྱར་བར་བྱ་སྟེ། མཁས་
འཇུག་ལས།སྒེག་པའི་རྒྱན་ལ་མི་སྡུག་དང༌། །དྲག་ཤུལ་ངམ་པའི་རྒྱན་མི་སྦྱར། །དཔའ་བའི་རྒྱན་ལ་
དགོད་པ་དང༌། །སྙིང་རྗེ་ཞི་བའི་རྒྱན་རྣམས་སྤང༌། །མི་སྡུག་པ་ལ་སྒེག་པ་དང༌། །སྙིང་རྗེ་བའི་རྒྱན་
མི་སྦྱར། །དགོད་པའི་རྒྱན་ལ་དྲག་ཤུལ་དང༌། །འཇིགས་རུང་སྙིང་རྗེ་ཞི་བ་སྤང༌། །དྲག་ཤུལ་འཇིགས་
རུང་རྣམ་གཉིས་ལའང༌། །དེ་བཞིན་སྙིང་རྗེ་ཞི་བ་སྤང༌། །སྙིང་རྗེ་ཞི་བ་རྣམ་གཉིས་ལ། །སྒེག་དང་
དཔའ་དགོད་དྲག་ཤུལ་དང༌། །འཇིགས་རུང་དམ་པ་དྲུག་པོ་སྤང༌། །ངམ་པའི་རྒྱན་ལ་སྙིང་རྗེ་དང༌། །
ཞི་བ་གཉིས་ནི་རྣམ་པར་སྤང༌། །སྒེག་པའི་རྒྱན་ལ་སྙིང་རྗེ་དང༌། །ངམ་དང་ཞི་བ་འཇུག་མི་སྲིད། །
དཔའ་བའི་རྒྱན་ལ་དྲག་ཤུལ་དང༌། །འཇིགས་རུང་དམ་པའི་རྒྱན་མི་འགལ། །མི་སྡུག་མ་ལ་དྲག་ཤུལ་
དང༌། །འཇིགས་རུང་སྐབས་འགར་འགལ་བ་མེད། །དགོད་པའི་རྒྱན་ལ་སྒེག་ཅིང་དཔའ། །མི་སྡུག་
ངམ་པའི་རྒྱན་སྦྱོར་སྲིད། །ངམ་པའི་རྒྱན་ལ་སྒེག་ཅིང་དཔའ། །དགོད་ཅིང་དྲགཤུལ་འཇིགས་རུང་
འཇུག །སྒེག་དགོད་ངམ་པ་རྣམ་གསུམ་ལ། །བསྒྱིངས་དང་འཕྱར་དང་ཟིལ་གནོན་དང༌། །དཔེ་རྒྱན་
སྒྲོ་བཏགས་སྣ་ཚོགས་པ། །རོལ་ཞིང་སྒེག་པའི་ཚིག་རྒྱན་འཇུག །དཔའ་དྲག་འཇིགས་རུང་རྣམ་
གསུམ་ལ། །ཁམས་གསུམ་ཟ་བའི་ངང་ཚུལ་ཅན། །ངོ་བོ་ཉིད་ཀྱིས་འཇིགས་རུང་བ། །སྤུ་ཟིང་ཞེས་
219

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ནི་བྱེད་པའི་ཆོས། །རྩུབ་པའི་ཚིག་རྒྱན་སྦྱར་བར་བྱ། །ཞེས་དང་། སྙིང་རྗེ་ཞི་བ་རྣམ་གཉིས་ལ། །
སྒེག་ཅིང་དཔའ་བ་ལ་སོགས་པའི །ཚིག་རྒྱན་སྦྱར་ན་གཉིས་པོ་འཇུག །དེ་ཕྱིར་བཅོས་མའི་དཔེ་
རྒྱན་སྤང༌། །སྒེག་སོགས་རྣམས་ལ་ཞི་བའི་དཔེ། །མི་འཇུག་ཞི་ལ་སྒེག་སོགས་བཞིན། །དེ་བཞིན་
ཕན་ཚུན་འགལ་བའི་དཔེ། །ཀུན་ལ་རང་གིས་བརྟགས་ཏེ་སྦྱར། །ཞེས་གསུངས་པའང་ཞར་བྱུང་དུ་
ཤེས་པར་བྱ་བ་དག་གོ །
༈ བཅུ་དགུ་པ་གཟི་བརྗིད་ཅན་གྱི་དཔེར་བརྗོད་ནི། བདག་ནི་གནོད་པ་བྱེད་པོ་ཞེས །
ཁྱོད་ཀྱི་སྙིང་ལ་འཇིགས་མི་བྱེད། །བདག་གི་རལ་གྲི་ཕྱིར་ཕྱོགས་རྣམས། །ནམ་ཡང་འཇོམས་པར་
འདོད་མ་ཡིན། །བདག་ནི་ཁྱོད་ཀྱི་སྲོག་ལ་གནོད་པ་བྱེད་པ་པོ་ཡིན་ནོ་ཞེས་སྙིང་ལ་འཇིགས་ཤིང་
སྐྲག་པ་འཛིན་པར་མ་བྱེད་ཅིག་བདག་གི་རང་ཉིད་ཀྱི་རལ་གྲི་ཕྱིར་ཕྱོགས་ནས་བྲོས་འགྲོ་བ་རྣམས་
ལ་ཁོ་བོས་ནམ་ཡང་འཇོམས་པར་འདོད་པ་མ་ཡིན་ནོ། །དེ་བཤད་པ།ཞེས་པ་སྐྱེས་བུ་དྲེགས་ལྡན་
འགས །གཡུལ་དུ་གཞན་ནི་བཀག་བྱས་ཏེ། །གཏོང་པ་དེ་ལྟ་བུ་ལ་སོགས། །གཟི་བརྗིད་ལྡན་པར་
ཤེས་པར་བྱ །ཞེས་སྐྱེས་བུ་དྲེགས་པས་རྒྱགས་པ་འགས་ཏེ་རིགས་དང་མིང་མ་བསྟན་པ་ཞིག་གིས་
ཕ་རོལ་གྱི་དགྲ་བོ་ཚུར་རྒོལ་ནུས་པའི་དཔའ་བོ་དག་ལས།གཞན་པ་རང་ལ་ཤིན་ཏུ་བསྐྲགས་ནས་
བྲོས་ཀྱང་མ་ནུས་པར་གཡུལ་ངོར་བཀག་པ་དེ་རྣམས་ལ།སྐྱེས་བུ་དྲེགས་ལྡན་དེས་ཁྱོད་ཅག་ལྟ་བུ་
བདག་གིས་ནམ་ཡང་འཇོམས་པར་འདོད་པ་མ་ཡིན་། །ཞེས་པའི་གཟི་བརྗིད་ཀྱི་ཚིག་གི་ཉམས་
དང་ལྡན་པས་ཅི་བདེར་གཏོང་བ་དེ་ལྟ་བུ་ནི་དྲེགས་པའམ་ང་རྒྱལ་གྱི་ཉམས་རྒྱས་པའི་ཚིག་སྟེ། གཟི
བརྗིད་ལྡན་པ་ཞེས་བྱ་བའི་རྒྱན་དུ་ཤེས་པར་བྱའོ།།
༈ ཉི་ཤུ་པ་རྣམ་གྲངས་བརྗོད་པའི་རྒྱན་ལ་མཚན་ཉིད་དང་དཔེར་བརྗོད་གཉིས། དང་པོ་ནི།
འདོད་དོན་དངོས་སུ་མ་བརྗོད་པར།།དེ་ཉིད་འགྲུབ་པར་བྱ་བའི་ཕྱིར། །རྣམ་པ་གཞན་དག་བརྗོད་པ་
གང་། །དེ་ནི་ནམ་གྲངས་བརྗོད་པར་འདོད། །མངོན་པར་འདོད་པའི་དོན་གང་ཡིན་པ་དེ་སྒྲས་དངོས་
སུ་མ་བརྗོད་པར་ཉིད་འགྲུབ་པར་བྱ་བའི་ཕྱིར་དུ་ཐབས་ཀྱི་རྣམ་པ་གཞན་བརྗོད་པ་གང་ཡིན་པ་དེ་
ནི་རྣམ་གྲངས་བརྗོད་པའི་རྒྱུད་ནས་བརྗོད་པའི་རྒྱན་དུ་མཁས་པ་རྣམས་ཀྱིས་འདོད་དོ།།
220

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
གཉིས་པ་དཔེར་བརྗོད་དངོས་ནི། ས་ཧ་ཀཱ་རའི་སྙེ་མ་རྣམས། །གཞན་གྱིས་གསོས་འདིས་
ཟ་བར་བྱེད། །དེ་ནི་བདག་གིས་བཟློག་པར་བགྱི། །ཁྱོད་གཉིས་དལ་གྱིས་འདུག་པར་མཛོད། །ས་
ཧ་ཀཱ་ར་ཏེ་ཨ་མྲའི་འབྲས་བུའམ་སྙེ་མ་རྣམས་གཞན་བྱ་རོག་གིས་གསོས་པར་གྲགས་པ་ཁུ་བྱུག་
འདིས་ཟ་བར་བྱེད་ཀྱི་བདག་ནི་དེ་བཟློག་པར་བགྱི་བའི་དོན་དུ་འགྲོ་བས་ཁྱེད་གཉིས་དལ་གྱིས་སམ་
རང་དབང་དུ་འདུག་པར་མཛོད་ཅིག ང་ལ་ལྟོས་མི་དགོས་སོ་ཞེས་པའོ །དེ་བཤད་པ། གྲོགས་མོ་
སྐྱེས་ཕྲན་འཕྲད་བྱས་ནས། །དེ་དག་དུས་སར་དགའ་བ་ཡི། །དགའ་སྟོན་སྒྲུབ་གཞུག་འདོད་པས། །
འགའ་ཞིག་དེ་ནས་སོང་བར་གྱུར། །གྲོགས་མོས་སྐྱེས་ཕྲན་ལང་ཚོའི་དང་པོར་བབས་པ་ཞིག་བུད་
མེད་མཛེས་མ་དང་དུས་སར་ཏེ་དུས་བྱས་པའི་གནས་འགའ་ཞིག་ཏུ་འཕྲད་པར་བྱས་ནས། དེ་དག་
དུས་དེར་དགའ་བའི་དགའ་སྟོན་འཁྲིག་བདེ་སྒྲུབ་ཏུ་གཞུག་འདོད་པས ཐབས་ལ་མཁས་པའི་
གྲོགས་མོ་དེས་དཔེར་བརྗོད་མ་ཐག་པའི་རྣམ་པ་དེ་ལྟ་བུའི་ཚིག་བརྗོད་ཅིང༌། ཁུ་བྱུག་བཟློག་པའི
ཟོལ་གྱིས་དུས་སའི་གནས་དེ་ནས་གཞན་དུ་སོང་བར་གྱུར་ཏོ །
༈ཉེར་གཅིག་པ་ཀུན་ཕན་གྱི་རྒྱན་ལ་མཚན་ཉིད་དང་དཔེར་བརྗོད་གཉིས་ལས། དང་པོ་ནི
བྱ་བ་འགའ་ཞིག་རྩོམ་པ་ལ། །སྐལ་པ་ཡི་ནི་སྟོབས་ལས་ཀྱང༌། །དེ་ཡི་སྒྲུབ་བྱེད་ཕུན་ཚོགས་གང༌། །
དེ་ནི་ཀུན་ཏུ་ཕན་པར་བརྗོད། །བྱ་བ་གང་ཡང་རུང་བ་འགའ་ཞིག་རྩོམ་པ་ན་རྩོམ་པ་པོ་རང་ཉིད་ཀྱི་
སྐལ་བའམ་ཁ་རྗེའི་སྟོབས་ལས་ཀྱང་དེ་སྒྲུབ་བྱེད་མཐུན་རྐྱེན་ཕུན་སུམ་ཚོགས་པ་ཞིག་གློ་བུར་བྱུང་
བར་གྱུར་པ་གང་ཡིན་པ་དེ་ནི་ཀུན་ཏུ་ཕན་པ་ཞེས་པའི་རྒྱན་དུ་སྙན་ངག་མཁན་རྣམས་ཀྱིས་བརྗོད་
པར་བྱེད་།།
གཉིས་པ་དཔེར་བརྗོད་ནི། ཁེངས་པ་གཞོམ་ཕྱིར་དེ་ཡི་ནི། །རྐང་པ་དག་ལ་ཕྱག་
འཚལ་བ། །བདག་ལ་ཕན་ཕྱིར་སྐལ་བ་ཡི། །འབྲུག་གི་སྒྲ་ནི་སྒྲོག་པར་གྱུར། །ཆགས་ལྡན་སྐྱེས་བུ་
འགའ་ཞིག་འདོད་པས་ཉེན་ཏེ་རང་གི་དགའ་མ་མ་དང་འཁྱུད་པདོན་དུ་གཉེར་བའི་བྱ་བ་བརྩམ་པ་ལ་
དགའ་མ་དེ་ཉིད་ཁེངས་པའི་དབང་གིས་དེའི་འདོད་པ་སྒྲུབ་ཏུ་མི་འདོད་པར་གྱུར་པ་ལ། སླར་ཡང་
འདོད་དོན་འགྲུབ་པའི་ཕྱིར་དགའ་མའི་རྐང་པ་དག་ལ་ཕྱག་འཚལ་བར་བྱེད་པའི་གནས་སྐབས་དེར་
221

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འདོད་ལྡན་བདག་གིས་བརྩམ་པའི་བྱ་བ་དེ་འགྲུབ་པའི་མཐུན་རྐྱེན། ཁེངས་ལྡན་མའི་ཁེངས་པས་
བཟོད་པར་དཀའ་བ་འབྲུག་སྒྲ་སྙན་པོ་ཡིད་སྲུབས་ཀྱི་དམོད་པ་ལྟ་བུ་གློ་བུར་དུ་གྲགས་པར་གྱུར་ལ་
འདོད་ལྡན་དེ་ཉིད་དགའ་བས་ཀྱེ་ལྷ་ལས་འོངས་པའམ་ལྷ་ཡིས་བསྐོས་པ་ཞེས་བོད་ནས་བརྗོད་པ་
ཀུན་དག་གསལ་བར་བྱེད་པའི་སྒྲའོ། །དེས་ན་འཁྱུད་པ་དོན་དུ་གཉེར་ཞིང་དེའི་མི་མཐུན་ཕྱོགས་
ཁེངས་པ་གསལ་བའི་བྱ་བ་ཕྱག་འཚལ་བར་རྩོམ་པ་ན།དེ་ལ་ཕན་པ་སྟེ་དེའི་སྒྲུབ་བྱེད་འབྲུག་སྒྲ་གློ་
བུར་དུ་གྲགས་པས་འདུད་པའི་གྲོགས་ལ་ཀུན་ཏུ་ཕན་པར་བརྗོད་པ་ཀུན་ཕན་གྱི་རྒྱན་ནོ། །
༈ ཉི་ཤུ་རྩ་གཉིས་པ་རྒྱ་ཆེ་བའི་རྒྱན་ལ་གསུམ། མཚན་ཉིད། དཔེར་བརྗོད། མཇུག་
བསྡུའོ། །དང་པོ་མཚན་ཉིད་།བསམ་པ་འམ་ནི་འབྱོར་པ་ཡི། །ཆེན་པོ་ཉིད་ནི་བླ་མེད་གང་། །དེ་ནི་
རྒྱ་ཆེ་ཞེས་བ་ཡི། །རྒྱན་དུ་མཁས་པ་རྣམས་ཀྱིས་བརྗོད། །བསམ་པ་བཟང་ཞིང་རྒྱ་ཆེ་བའམ་ཡང་ན་
ན་སུམ་ཚོགས་པའི་འབྱོར་པ་སྟེ་གཉིས་ཀ་ཡང་རྒྱ་ཆེན་པོ་ཕུལ་དུ་བྱུང་ཞིང་བླ་ན་མེད་པར་སྟོན་པ
གང་ཡིན་པའི་ཚིག་གི་སྦྱོར་བ་དེ་ནི་རྒྱ་ཆེ་བ་ཞེས་པའི་རྒྱན་དུ་མཁས་པ་ཤེས་རབ་ཕུལ་དུ་བྱུང་བ་དང་
ལྡན་པ་རྣམས་ཀྱིས་བརྗོད་དོ། །
གཉིས་པ་དཔེར་བརྗོད་ལ་གཉིས་ལས་དང་པོ་བསམ་པ་རྒྱ་ཆེ་བའི་རྒྱན་། རྭ་བ་ཎ་ཡི
མགོ་གཅོད་པའི། །བྱ་བའི་ཁུར་ཡང་བཟོད་པ་ཡི། །ར་གྷུའི་བུ་དེས་བླ་མ་ཡིས། །བཀའ་ལས་འདའ་
བར་ནུས་མ་གྱུར། །སྲིན་པོའི་རྒྱལ་པོ་རཱ་བ་ཎ་སྟེ་སྒྲ་སྒྲོགས་ཀྱི་བུ་ཞེས་བྱ་བ་དེས་ལྷ་དབང་ཕྱུག་ཆེན་
པོ་ཡུན་རིང་དུ་བསྒྲུབས་ཀྱང་མ་འགྲུབ་པས་རང་ཉིད་ལ་མགོ་བོ་བཅུ་ཡོད་པ་རེ་རེ་ནས་བཅད་པ་སྦྱིན་
སྲེག་གི་རྫས་སུ་ཕུལ་ནས་མགྲིན་པའི་ལྷག་མ་ཙམ་རེ་ལུས་པར་བྱས་པ་ལས་ལངྐ་མགྲིན་བཅུ་ཞེས་
གྲགས་སོ །དེ་ལྟ་བུའི་བྱ་དཀའ་བ་ལའང་ཇི་མི་སྙམ་པའི་སྙིང་སྟོབས་ཆེན་པོས་ལྷ་ཕྱུག་མགུ་ནས་
དེས་ལྷ་མོ་ཨུ་མ་ལ་དངོས་གྲུབ་བྱིན་ཅིག །ཅེས་བགོ་བ་ལྟར་དེ་སོང་ནས་ཅི་འདོད་སྦྱིན་པར་ཁས་
བླངས་པ་ན།བུད་མེད་ལས་དངོས་གྲུབ་མི་འདོད་ཟེར། དེ་ལ་ཨུ་མ་ཁྲོས་ཏེ་མ་འོངས་པ་ན་ཁྱོད་ཀྱི་
རྒྱལ་སྲིད་བུད་མེད་ཀྱིས་འཇོམས་པར་གྱུར་ཅིག་ཅེས་བརྗོད་ནས་སོང་། །ཡང་ལྷ་ཆེན་གྱིས་བུ་བར་
པ་སྤྲེའུའི་གདོང་པ་ཅན་བཏང་ནས་དངོས་གྲུབ་ཅི་འདོད་དྲིས་པས་ང་སྤྲེའུ་ལས་དངོས་གྲུབ་ལེན་དུ་མི་
222

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ།
འདོད་ཟེར་བས། དེའང་ཁྲོས་ཏེ་མ་འོངས་པ་ན་ཁྱོད་ཀྱི་རྒྱལ་སྲིད་སྤྲེའུས་ཉམས་པར་གྱུར་ཅིག །ཅེས་
བརྗོད་ནས་སོང་ངོ་། །དེ་ནས་དབང་ཕྱུག་རང་ཉིད་འོངས་ཏེ་མགྲིན་པ་རྣམས་སླར་མགོ་དང་ལྡན་པར་
བྱིན་གྱི་བརླབས་ཤིང་དབུས་ཀྱི་རྟ་མགོ་མ་བཅད་པར་མི་འཆི་བ་དང༌། ས་གསུམ་ལས་རྣམ་པར་རྒྱལ་
བའི་དངོས་གྲུབ་བྱིན་པས་འཇིག་རྟེན་གསུམ་བྲན་དུ་བྱས་པས་ལངྐའི་རྒྱལ་པོ་རཱ་པ་ཎ་དེ་ལྟ་བུའི་མགོ་
གཅོད་པའི་བྱ་བའི་ཁུར་ཆེན་པོ་བསྒྲུབ་དཀའ་བའང་བཟོད་ཅིང་ནུས་པའི་སྙིང་སྟོབས་ཅན་རྒྱ་
ཤིང་རྟ་བཅུ་པའི་བུ་ལྷ་ཆེན་ཁྱབ་འཇུག་གི་འཇུག་བཅུའི་ནང་མཚན་དགའ་བྱེད་རཱ་མ་ཎར་གྲགས་པ་
གས་ཀྱི་རྒྱལ་པོ་དེ་ལ་ཡབ་རྒྱལ་པོ་ཤིང་རྟ་བཅུ་པས་སྔོན་སུམ་ཅུ་རྩ་གསུམ་པ་དང་ལྷ་མ་ཡིན་
གཡུལ་འགྱེད་སར་ཕྱིན་པས་ལུས་ལ་ལྷ་མ་ཡིན་གྱི་མཚོན་མང་པོ་ཟུག་པའི་རྨ། གྲོང་ཁྱེར་འཐབ་པ་
མེད་པར་ཆུང་མ་ཀེ་ཀེ་ཡས་གསོས་པའི་བྱ་དགའ་ལ་ཀེ་ཀེ་ཡའི་བུ་ཁྱོད་ཀྱི་ནུ་བོ་བྷ་ར་རྟ་ལ་རྒྱལ་སྲིད་
ཕྱིན་ཟིན་པས། ཁྱོད་ཆུང་མ་སཱི་ཏཱ་དང་བཅས་པ་ནགས་སུ་སོང་ཞིག་ཞེས་དཀའ་བསྩལ་པ་ལ། ར་
གྷུའི་བུ་དགའ་བྱེད་རཱ་མ་ཎ་དེས་བླ་མ་སྟེ་རང་གི་ཡབ་རྒྱལ་པོའི་བཀའ་མི་འོས་པ་བསྒྲུབ་པར་དཀའ་
བ་དེ་ལས་འདའ་ནུས་པར་གྱུར་ཏེ། བཙུན་སཱི་ཏཱ་དང་ལྷན་ཅིག་དཀའ་ཐུབ་པའི་ཚུལ་གྱིས་ནགས་
སུ་འཁྱམས་པ་ནི་ཧ་ཅང་མི་འོས་ཤིང་བཟློག་པའི་ནུས་པ་ཕུལ་དུ་བྱུང་བ་ཡོད་ཀྱང་ལྷག་པའི་བསམ་
པ་རྒྱ་ཆེ་བ་ཁོ་ནས་དུལ་བའི་གཞན་དབང་དུ་གྱུར་ཏེ་ཡབ་ཀྱི་བཀའ་དང་དུ་བླངས་པ་འདི་ལྟ་བུ་ནི་
བསམ་པ་རྒྱ་ཆེ་བའི་རྒྱན་། །
གཉིས་པ་འབྱོར་པ་རྒྱ་ཆེ་བ་ནི། རིན་ཆེན་རྩིག་པ་ལ་འཕོས་པའི །གཟུགས་བརྙན་བརྒྱ་
ཡིས་བསྐོར་གྱུར་པ། །ལངྒའི་དབང་ཕྱུག་དེ་ཁོ་ན། །ཨཉྫན་བུས་དཀའ་བས་ཤེས། །དེའང་སྲིན་པོའི་
ཡུལ་དུ་བུ་མོ་མཚར་སྡུག་ཕུལ་དུ་བྱུང་བ་ཞིག་སྐྱེས་པ་ཡུལ་དེར་བཞག་ན་ལངྒའི་གྲོང་ཁྱེར་བརླག་པར་
འགྱུར་བའི་རྟགས་མཚན་ངན་པ་ཤར་བས་ཟངས་ཀྱི་སྒྲོམ་བུར་བཅུག་ནས་ཆུ་བོ་ལ་བསྐྱུར་བ་དེ་
འཛམ་བུ་གླིང་དུ་ཞིང་ལ་ཆུ་དྲངས་པའི་རོལ་ནང་དུ་ཁྱེར་འོངས་པ་ཞིང་པ་རྣམས་ཀྱིས་ཁ་ཕྱེ་ནས་
བལྟས་པའི་ཚེ་བུ་མོ་ཁྱད་པར་ཅན་ཞིག་འདུག་པ་འཛམ་གླིང་གི་རྒྱལ་པོ་རཱ་མ་ཎ་ཡི་བཙུན་མོར་ཕུལ་
བས་མཉེས་ཤིང་བྱ་དགའ་ཆེན་པོ་བྱིན། དེའི་མིང་ཞིང་པ་རྣམས་ཀྱིས་རོལ་རྙེད་མའམ་སཱི་ཏཱ་ཞེས་
223

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བཏགས། དེ་དང་ལྷན་ཅིག་རྒྱལ་པོ་ཡབ་ཀྱི་བཀས་ནགས་སུ་གནས་ཤིང་རྩེ་དགའ་ལ་རོལ་པའི་དུས་
ལན་ཅིག་གི་ཚེ། སྲིན་པོའི་རྒྱལ་བོ་སྒྲ་སྒྲོག་གི་བུ་དེས་འཛམ་བུའི་གླིང་ན་བུ་མོ་སུ་མཛེས་བརྟགས་པ་
ལས་སཱི་ཏཱ་ཁོ་ན་མཛེས་པར་མཐོང་ནས། དེ་འཕྲོག་པའི་ཕྱིར་སྲིན་མོ་བླུ་བྱེད་མས་རི་དྭགས་རིན་པོ་
ཆེའི་པགས་པ་ཅན་ཞིག་ཏུ་སྤྲུལ་པ་རཱ་མ་ཎས་བཟུང་བར་འདོད་དེ། སཱི་ཏཱ་ཁྱོད་ང་མ་བསླེབས་ཀྱི་བར་
འོད་ཀྱི་རྭ་བ་བསྐོར་བ་འདི་ལས་འདས་ཏེ་འགྲོ་བར་མི་བྱ་ཡི།གལ་ཏེ་སོང་བ་ན་ཚེའི་དུས་བྱས་པར་
གྱུར་ཅིག་ཅེས་དམོད་པོར་ནས་འོད་ཀྱི་རྭ་བས་བསྐོར་བཞག་ནས། རང་ཉིད་རི་དྭགས་དེའི་རྗེས་
བསྙེགས་ཤིང་རྒྱ་མཚོའི་མཐར་ཐུག་པར་འདེད་དུ་ཕྱིན་པའི་ཤུལ་ན་སྲིན་པོའི་རྒྱལ་པོ་རྭ་བ་ཎ་བྲམ་
ཟེའི་གཟུགས་སུ་སྤྲུལ་ནས་འོངས་ཏེ་སཱི་ཏཱ་བླངས་པར་བརྩམ་པ་ན། རྒྱལ་པོ་བདེན་ཚིག་གྲུབ་པའི་
གསལ་ནས
བཀའ་ལས་འདའ་བར་མ་ནུས་པའི་ཚེ སྲིན་པོའི་རྫུ་འཕྲུལ་གྱིས་སཱི་ཏཱ་འོད་ཀྱིས་ར་བ་དང་བཅས་
པའི་ས་གཞིའི་ཁྱོན་ཏེ་སྲིན་ཡུལ་དུ་སོང་། །རྒྱལ་པོས་རི་དྭགས་དེ་ཇི་ཙམ་བདས་ཀྱང་མ་ཟིན་པས་
མིག་བསྒྱུར་ཡིན་པར་རྟོགས་པས་སླར་ལོག་འོངས་པ་ན་སཱི་ཏཱ་ས་གཞི་དང་བཅས་པ་འབོད་སྒྲོག་གིས་
ཁྱེར་པར་རིག་ནས་རྗེས་བཅད་དེ་ཕྱིན་པ་ན། ཆུ་བོ་དྲོན་མོ་མདོག་ཁམས་སྐྱ་དྲིང་ཞིང་རླངས་པ་ན་
བུན་ལྟར་འཚུབས་པ་ཞིག་དང་འཕྲད། དེ་གནས་འབབ་ལྟར་ཕྱིན་པས་ལུང་པ་དེའི་ཕུ་ན་སྤྲེའུའི་རྒྱལ་
པོ་བཱ་ལི་དང་མགྲིན་བཟང་ཞེས་བྱ་བ་གཉིས་དམག་གི་ཚོགས་དང་བཅས་པ་རྒྱལ་སྲིད་ལ་མ་འཆམ་
པར་གཡུལ་འཁྲུགས་པའི་ངལ་བ་ལས་བྱུང་བའི་རྔུལ་ཆུའི་ཚོགས་གཅིག་ཏུ་འདྲིལ་བའི་ཆུ་རྒྱུན་ཡིན
པར་འདུག །རྒྱལ་པོ་དེར་ཕྱིན་པས་སྤྲེའུའི་རྒྱལ་པོ་མགྲིན་བཟང་གིས་ངེད་རྣམས་རྒྱལ་སྲིད་ལམ་
འཆམ་པར་འཐབ་པ་ཡིན། ད་སྟེ་ཉི་མ་གསུམ་ལ་འཐབ་ན་ཁོ་རྒྱལ་བ་ཡོད་པས་ཁྱོད་བུད་ཀྱི་གྲོགས་
བྱ་བར་རིགས་སོ་ཞེས་པ་ལ། རྒྱལ་པོ་དགའ་བྱེད་ཀྱིས་མདའ་འང་ང་ཚད་ཕོག །ཕོག་ཚད་། ཤི་
ཚད་ལྷར་སྐྱེས་བའི་དངོས་གྲུབ་གྲུབ་པ་ཡོད་པས་མདའ་འཕངས་ཏེ་སྤྲེའུའི་རྒྱལ་པོ་བཱ་ལི་གསོད་པར་
ཁས་བླངས། འོན་ཀྱང་ཉི་མ་དང་པོར་ལྟས་མོས་གཡེངས གཉིས་པ་ལ་འདྲ་བས་དབྱེ་བ་མ་བྱེད་
པར་མདའ་འཕེན་ངོ་མ་ཤེས། གསུམ་པ་ལ་མི་འཁྲུལ་པའི་བརྡར་མགྲིན་བཟང་གི་དཔྲལ་བར་མེ་
ལོང་བཏགས་ཏེ་འཐབ་པ་ན། རྒྱལ་པོས་མདའ་འཕངས་ཏེ་བཱ་ལི་བསད་ནས་མགྲིན་བཟང་གིས་
224

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ
སྤྲེའུའི་རྒྱལ་སྲིད་ཐོབ་པར་བྱས་པས་དེས་རྒྱས་པོ་ཅི་འདོད་ཁས་བླངས་པར་བྱས་པ་ལ། དེ་ལྟ་ན་ཁོ་
བོའི་བཙུན་མོ་སཱི་ཏཱ་སྲིན་པོས་འཁྱེར་བ་ལོངས་ཤིག་བྱས་པས། བདག་ལ་བློན་པོ་ཁྱད་པར་ཅན་ཧ་ནུ་
མནྲ་ཞེས་པ་ཞིག་ཡོད་ཀྱི།དེ་དང་འགྲོ་བར་སྐོལ་གཉིས་ཐབས་གཅིག་ཏུ་གཤེགས་པར་བྱའོ། །
ཞེས་ཕྱིན་པ་ན་རི་ཀླུང་ཐམས་ཅད་སྤྲེའུས་གང་བའི་ཁྲོད་ན་ཚུལ་སྟོན་ཕྱོགས་ཙམ་མ་གཏོགས་ལྷ་
དབང་ཕྱུག་གི་བུ་བར་པ་ཅན་དེ་ཡིན་པར་གྲགས་པ་སྤྲེའུ་མིག་གསུམ་པ་ཞིག་འདུག་པ་ལ། མགྲིན་
བཟང་གིས་སྔར་གྱི་ལོ་རྒྱུས་བསྙད་ནས་རྒྱལ་པོའི་དྲིན་ལན་བསབས་པའི་ཕྱིར་སཱི་ཏཱ་འགུགས་པའི་
ཐབས་ཅི་ཡོད་བྱས་པ་། ཡུད་ཙམ་བསམས་ནས་དེ་སྒྲུབ་པའི་གནས་ཡུལ་བརྟགས་པར་མཆོད་པ་
གཅིག་བྱས་པ་ཁ་ཐལ་ཏེ་རླུང་ལྷའི་རྒྱལ་ཁམས་སུ་བསླེབས། དེ་ནས་ཕྱི་མཆོད་གཅིག་བྱས་པས་ལངྐ་
པཱུ་རིར་སོན་ཏེ་བལྟས་པས་སཱི་ཏཱ་ས་གཞི་དང་བཅས་པ་བཟའ་ཤིང་གི་རྭ་བ་ན་བཙོན་དུ་འདུག་པ་
མཐོང༌། དེའི་དྲིས་པས། འདི་བདག་ཅག་གི་རྒྱལ་པོ་ལ་མ་དད་པས་བཙོན་དུ་བྱས་སོ་ཟེར།དེ་
ནས་སཱི་ཏཱའི་རྩར་སོང་ནས་ང་རྒྱལ་པོ་རཱ་མ་ཎས་བཏང་བ་ཡིན་ཁྱོད་ཀྱང་ང་དང་མཉམ་དུ་འགྲོ་བྱས་
པས་ཡིད་མ་ཆེས་པ་ལ་ལོག་རྟོགས་སུ་རྒྱལ་པོའི་སོར་གདུབ་བསྟན་དེར་སཱི་ཏཱས་ང་བྲོས་ཅི་ལ་ཐུབ།
རྒྱལ་པོ་རང་ལ་མཐུ་ཡོད་ན་སྟོབས་ཀྱིས་བླངས་བར་རིགས་སོ །ཞེས་པའི་ངག་འཕྲིན་ཁྱེར་ཏེ་མཆོད་
པ་གཅིག་གིས་རཱ་མ་ཎའི་མདུན་སར་ཕྱིན། རྒྱུ་མཚན་གསོལ་པས་རྒྱལ་བོས་དེ་མ་ཐག་སྤྲེལ་དམག་
ཆེན་པོ་བསྡུས་ནས་རྒྱ་མཚོའི་འགྲམ་དུ་སོང་སྟེ། དྲང་སྲོང་ཆེན་པོ་གྲོག་མཁར་བ་ལ་རྒྱ་མཚོར་སྲོག་
ཆགས་ཀྱི་རིགས་ཅི་འདྲ་ཡོད་དྲིས་པས། དཔག་ཚད་བརྒྱའི་ཁྱོན་དང་ལྡན་པའི་ལུས་ཅན་ཏེ་མི་ཞེས་
པའི་ཆུ་སྲིན་ཉ་མིག་དང༌། དེ་ཉིད་ཀྱང་མིད་པར་བྱེད་ནུས་པ་དང༌། དེ་ཡང་མིད་པར་བྱེད་ནུས་པ་
སོགས་གདུག་པའི་སེམས་ཅན་དུ་མ་ཞིག་ཡོད་པར་ཐོས།དེ་ནས་རྒྱ་མཚོ་ལ་སྤྲེལ་དམག་རྣམས་ལག་
སྤྲེལ་ཏེ་ཟམ་པ་བྱས་པ་ལ་བརྟེན་ནས་དགའ་བྱེད་རཱ་མ་ཎ་སྲིན་ཡུལ་ལངྐ་པཱུ་རིར་བརྟོལ། དེང་སང་
ཡང་ཟམ་པ་བཙུག་ཤུལ་ཡོད། རྒྱ་གར་བའི་ཕྱི་རོལ་པ་རྣམས་ཀྱིས་གནས་ཆེན་དུ་བརྩི་ཞིང་མཇལ་
བར་འགྲོ། སྲིན་པོའི་ཁྲག་གིས་སྦགས་པ་ཡིན་ཟེར་ས་རྡོ་རི་ཀླུང་ཐམས་ཅད་དམར་པོར་ཡོད་པའང་
རྒྱ་གར་ལྷོ་ཕྱོགས་ཀྱི་མཚོ་འགྲམ་ནའོ། །
225

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དེ་ནས་རྒྱལ་པོ་རཱ་མ་ཎས་སྲིན་པོའི་རྒྱལ་པོ་རཱ་ཝ་ཎ་གསོད་པར་རྩོམ་པ་ན། དེའི་ཕོ་བྲང་
པདྨ་རཱ་ག་དང་མརྒད་ལ་སོགས་པ་རིན་པོ་ཆེ་སྣ་ཚོགས་པའི་རང་བཞིན་གྱི་ཁམས་ལས་གྲུབ་པའི་
གཞལ་མེད་ཁང་ཤིན་ཏུ་དྭངས་པའི་རྩིག་ངོས་སུ་སྲིན་པོའི་རྒྱལ་པོ་སྒྲ་སྒྲོག་གི་བུ་མགོ་བོ་བཅུ་པའི་
གཟུགས་བརྙན་བརྒྱ་ཕྲག་ཤར་པ་རྣམས་སྲིན་རྒྱལ་དངོས་དང་འདྲ་ཆེ་བས་འདི་ནི་ར་བ་ཎ་ཡིན་འདི་
ནི་གཟུགས་བརྙན་ཡིན་ནོ་ཞེས་དབྱེ་བ་མ་ཕྱེད་པར་གྱུར་པའི་ཚེ། སྤྲེའུ་མོ་ཨཉྫནའི་བུ་ཧ་ནུ་མནྜའི་བློ་
གྲོས་ཀྱི་མཐུས་ཞིབ་མོར་བརྟགས་པས་ལངྐའི་དབང་ཕྱུག་རཱ་ཝ་ཎ་དངོས་ནི་འདི་ཡིན་ནོ། །གཟུགས་
བརྙན་རྣམས་ནི་འདི་ཡིན་ནོ་ཞེས་ཁོ་ན་ཉིད་ཀྱིས་ཏེ་ཡང་དག་པའི་ཤེས་པས་དཀའ་བས་ལེགས་པར་
བརྟགས་པའི་མཐར་ཤེས་ཤིང་ངེས་པར་བྱས་ཟིན་པའི་སྒོ་ནས། རྒྱལ་པོ་དགའ་བྱེད་ཀྱིས་མདེའུ་སྟེ།
ཁ་ཅན་གྱི་མདའ་འཕངས་ནས་དབུས་ཀྱི་རྟ་མགོ་བཅད་དེ་རཱ་ཝ་ཎ་དེར་གསད། གཞན་ཡང་སྲིན་པོ་
བྱེ་བ་དཔག་མེད་གསད་པའི་སྡིག་སྦྱོང་དུ་རྩོད་དུས་འདིར་ཁྱབ་འཇུག་གི་འཇུག་པ་བཅུ་པ་སངས་
རྒྱས་ཀྱི་གཟུགས་སུ་སྤྲུལ་ནས་ཆོས་བསྟན་པ་ཡིན་ཞེས་ཕྱི་རོལ་པ་རྣམས་ཀྱིས་ཟེར།རཱ་ཝ་ཎའི་བུ་བི་
བྷིཥཿཞེས་བྱ་བ་ད་ལྟ་སློབ་དཔོན་ཆེན་པོས་དེའི་ཚུལ་བསྟན་ནས་སྲིན་པོའི་ཁ་གནོན་དུ་བཞུགས་པར
རང་ཅག་ལ་གྲགས་པ་དེ་ཡིན། དེ་ནས་སྤྲེའུ་ཧ་ནུ་མནྠས་བཟའ་ཤིང་གི་རཱ་བར་ཕྱིན་ནས་འབྲས་བུས་
དུད་པའི་ལྗོན་པ་སྣ་ཚོགས་རྩེ་མོ་ས་ལ་བཙུགས་ཏེ་བཞག་པས་སྲིན་མོ་ལྷག་མ་རྣམས་ཀྱིས་མཐའ
བསྐོར་ཏེ་གསོད་པར་རྩམ་པ་ན།དེ་ལས་ཐར་བ་སླ་ཡང་གཡོ་སྒྱུའི་རིག་པ་སྟོན་པའི་ཕྱིར་ཟིན་པ་ལྟར་
དུ་བྱས་བཅུག་ནས།འདི་ན་ཁྲིམས་ཡོད་དམ་མེད།མེད་ན་རང་གི་ཁྲིམས་ལུགས་གཉིས་པོ་བཞིན་དུ་
གསེང་ཟེར།དེ་གང་ཡིན་དྲིས་པས་མའི་ལུགས་སུ་གསོད་ན་བང་མཛོད་དུ་བཅུག་ལ་ཟས་བཟར་རུང་
ཚད་བྱིན་ཅིག་དེས་ང་མགྲིན་པ་དགག་ནས་ཤི་བ་ཡིན། ཕའི་ལུགས་སུ་གསོད་ན་མཇུག་མ་ལ་ཏིལ་
དམར་གྱིས་སྔགས་པའི་རས་དཀྲིས་ལ་མེ་སྤོར་ཅིག་ཟེར་བས ཕའི་ལུགས་སུ་གསོད་པར་ཐག་
བཅད་ནས་དེ་བཞིན་བྱས་པའི་ཚང་སྤྲེའུ་འཆི་བ་ཁྱེད་རྣམས་ཀྱིས་མཐོང་ན་ལྟས་ངན་ཡིན་པས་རང་
བཅད་ནས་ད་བཞན་བྱས་པའི་ཆ
རང་གི་ཁྱིམ་དུ་ཡིབ་ཅིག་ཟེར་བ་བཞིན་དུ་བྱས་པས། ལངྐ་པཱུ་རིའི་རྒྱལ་ཁབ་གྲོང་ཁྱེར་གསུམ་
བརྩེགས་ལ་ཆའི་ལྕགས་རི་དང་བཅས་པ་མཇུག་མའི་མེས་བསྲེགས་ནས་སྐད་ཅིག་ལ་བརླག་པར་
226

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
བྱས རྒྱལ་པོ་དགའ་བྱེད་ཀྱིས་སཱི་ཏཱ་ཐོབ་ནས་སླར་རང་ཡུལ་དུ་འོངས་པའི་ཚེ་སྲིན་ཡུལ་ངོས་ཀྱི་རྒྱ་
མཚོ་ཆེན་པོ་གཞུ་མཆོག་གིས་དཀྲུགས་ཤིང་བསྐོར་ནས་བཞག་པའི་ལྷའི་མཐུས་འཁོར་མཚོར་འཁྱིལ་
ཏེ་ཕྱིས་མི་ཡུལ་དུ་དེ་ནས་ཚུར་གྲུ་བཏང་ཡང་སླར་ལྡོག་ཏེ་འོངས་མི་ནུས་པས། ད་ལྟ་མི་ཡུལ་དུ་སྲིན་
པོས་མི་གནོད་པ་དེ་ཡིན་ཞེས་མུ་སྟེགས་རྣམས་ལ་གྲགས། དེ་ནས་བྲོས་ཐར་བའི་སྲིན་པོ་འགའ་ཞིག་
གིས་སྒྲ་སྒྲོག་གི་བུ་རཱ་བ་ཎ་དེའི་ནུ་བོ་ཀུམྦྷ་ཀརྞ་ཞེས་པའི་དྲང་སོང་བསམ་གཏན་ལ་
བཞག་པའི་རྣ་བར་ཁྲོ་ཆུ་བླུག་ནས་ཏིང་ངེ་འཛིན་ལས་སད་པར་བྱས་ཏེ། ཕུ་བོ་རཱ་མ་ཎས་བསད་ཚུལ་
རྒྱས་པར་སྨྲས་པས་སྣ་སྒོའི་རླུང་ནང་དུ་རྡུབ་པ་ཙམ་གྱིས་རྒྱལ་པོ་དང་ཧ་ནུ་མནྠ་གཉིས་ཙམ་གཏོགས་
སཱི་ཏཱ་དང་སྤྲེལ་དམག་ཀེང་རུས་སུ་སོང༌། དེ་ཙམ་གྱིས་ཀུམྦྷ་ཀརྞ་ཚིམ་ནས་ཡང་ཏིང་ངེ་འཛིན་ལ་
བཞུགས་སོ །དེར་རྒྱལ་པོས་ཧ་ནུ་མནྠ་རི་བོ་གངས་ཅན་ནས་སྨན་ལེན་དུ་བཏང་བས་སྨན་ནོར།
སླར་ཡང་བཏང་བ་ན་རི་བོ་གངས་ཅན་ཁྱེར་འོངས་ནས་སྨན་འཚོལ་ཞིག་ཟེར།བཙལ་ནས་སྨན་གྱི་
ནུས་པས་དེ་རྣམས་གསོས་ཟིན་པ་ན་རི་གངས་ཅན་རང་གནས་སུ་སྐྱོལ་ཞིག་བྱས་པས་ཚེགས་ཆེ་
ཟེར་ནས་འཕངས་པས་སྡུར་ཤུལ་དུ་སོང་བ་རི་མགོ་ཅུང་ཟད་ཡོན་ས་ཡོད་པར་གྲགས། རི་དེ་ལས་
གངས་ཀྱི་དུམ་བུ་ཞིག་ཆར་བ་ཏི་སི་ཡིན་ཞེས་དྲང་སྲོང་གྲོག་མཁར་བ་སྨྲའོ །ཞེས་སོགས་དེ་ལྟར་
དཔེར་བརྗོད་ཀྱི་ལོ་རྒྱུས་ངེས་པར་བྱས་ནས། སྐབས་དོན་དངོས་ལངྐའི་རྒྱལ་པོ་སྒྲ་སྒྲོག་གི་བུ་རཱ་བ་
བརྐའརྒྱལབའི
ཎའི་ཕོ་བྲང་ཡང་རིན་པོ་ཆེ་འབའ་ཞིག་ལས་གྲུབ་ཅིང་དེའི་རྩིག་ངོས་སུ་ཤར་བའི་གཟུགས་བརྙན་
རྣམས་ཀྱང་ཧ་ནུ་མནྠ་ལྟ་བུའི་བློ་གྲོས་ཀྱིས་ཀྱང་དངོས་རྟགས་ཀྱི་དབྱེ་བ་དཀའ་བས་དཔྱད་ནས་ཤེས་
ཀྱི་ཡུད་ཀྱིས་མ་ཤེས་པའི་བཟོ་རྩེད་ཀྱི་འཕྲུལ་དེ་ལྟ་ན་ལོངས་སྤྱོད་ཀྱི་འབྱོར་པ་གཞན་ལྟ་ཅི་སྨོས་
དགོས་པར་སྨོན་པའོ། །ཞེས་པ་འདི་ལྟ་བུ་ནི་འབྱོར་པ་རྒྱ་ཆེ་བའི་རྒྱན་ནོ། །གསུམ་པ་དོན་བསྡུ་པ་ནི
སྔ་མར་བསམ་པའི་བདག་ཉིད་ཆེ། །འདིར་ནི་མངོན་པར་འབྱོར་པས་བརླིང༌། །རྒྱ་གཉིས་པོ་འདི་
དག་ཀྱང༌། །རབ་ཏུ་གསལ་བར་མཚོན་པ་ཡིན། །དཔེར་བརྗོད་པ་སྔ་མར་ནི་བསམ་པ་སེམས་ཀྱི་
བདག་ཉིད་ཤིན་ཏུ་རྒྱ་ཆེ་བ་དང༌། ཕྱི་མ་འདིར་ནི་མངོན་པར་འབྱོར་པ་ཕུལ་དུ་བྱུང་བས་བརླིང་བར་
བསྟན་པའི རྒྱ་ཆེ་གཉིས་དེའི་ཚིག་སྦྱོར་དང་དོན་དག་ཀྱང་རབ་ཏུ་གསལ་བར་མཚོན་པའོ།།དེས་
227

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ན་སྔར་ལེའུ་དང་པོར་ནི་རྒྱ་ཆེའི་བསྔགས་པ་འོས་པའི་ཁྱད་པར་དང་ལྡན་པ་ཇི་སྙེད་པ་ཡིན། འདིར་
ནི་བསམ་འབྱོར་རྒྱ་ཆེ་བ་ཁོ་ན་ཡིན་པས་དབྱེ་བའང་ཤེས་པར་བྱའོ། །
༈ཉེར་གསུམ་པ་བསྙོན་དོར་གྱི་རྒྱན་ལ་གསུམ།མཚན་ཉིད་སྤྱིར་བསྟན།དབྱེ་བ་སོ་སོར་
དཔེར་བརྗོད། བཤད་ཟིན་དྲན་པ་ལ་སྦྱར་ཏེ་དོན་བསྡུ་བའོ། །དང་པོ་མཚན་ཉིད་སྤྱིར་བསྟན་ནི། །
བསྙོན་དོར་དག་ནི་བསྙོན་བྱས་ནས། །དོན་གཞན་ཅུང་ཟད་བརྗོད་པ་སྟེ། །ཞེས་བསྙོན་དོར་གྱི་རྒྱན་
ནི་བརྗོད་བྱའི་དངོས་པོ་དེའི་གནས་ལུགས་ཀྱི་ངོ་བོ་ལ་དེ་མིན་ནོ་ཞེས་བསྙོན་ནས་དོན་གཞན་ཆོས་
དང་ཆོས་ཅན་གྱི་ངོ་བོ་ཅུང་ཟད་བསྟན་པས་སྙན་ངག་མཛེས་པར་བྱེད་པའོ།།
གཉིས་པ་དབྱེ་བ་དཔེར་བརྗོད་ལས་དང་པོ་ཆོས་ལ་བསྙོན་དོར་ནི། འདོད་པ་དག་ནི་
མདའ་ལྔ་པ། །མ་ཡིན་སྒྲོ་ལྡན་སྟོང་ཕྲག་ཡོད། །འདོད་པའི་ལྷ་ནི་མདའ་ལྔ་པ་ཞེས་གྲགས་ཀྱང་དེ་མ་
ཡིན་ལ་སྒྲོ་ལྡན་ཏེ་མདའ་སྟོང་ཕྲག་ཡོད་། །གཞན་དུ་ན་སྲིད་པ་གསུམ་ལས་རྒྱལ་མི་ནུས་སོ་ཞེས་པ་སྟེ
འདི་ནི་འདོད་ལྷའི་མདའི་གྲངས་ཀྱི་ཆོས་ལྔ་ཡིན་པའམ་ལྔར་ངེས་པ་ལ་བསྙོན་ནས་སྟོང་ཕྲག་ཡོད་
པར་སྟོན་པའི་ཕྱིར་ཆོས་ལ་བསྙོན་དོར་པའོ། །གཉིས་པ་ཡུལ་ལ་བསྙོན་དོར་བ་ནི།ཙནྡན་ཟླ་འོད་
དལ་བུ་ཡི། །ལྷོ་ཕྱོགས་དྲི་ཡི་བཞོན་པ་འདི། །མེ་ཡི་རང་བཞིན་སྤྲོ་བ་སྟེ། །གཞན་གྱི་ངོར་ནི་བསིལ་
ཞེས་གྲགས། །ཙནྡན་དང་ཟླ་བའི་འོད་དང་ལྷོ་ཕྱོགས་མ་ལ་ཡའི་བཞོན་ཏེ་རླུང་དལ་བུར་བ་འདི་
རྣམས་བདག་སྲེག་པར་བྱེད་པ་མེ་ཡི་རང་བཞིན་སྤྲོ་ཞིང་གདུང་བ་དྲག་པོའི་སྐྱེད་བྱེད་ཡིན་པར་མངོན་
སུམ་ཉམས་སུ་མྱོང་པས་རྟོགས་པ་འདི་ལྟ་ན་ཡང་སྐྱེ་བོ་གཞན་བྲལ་བས་ཉན་པ་མ་ཡིན་པ་སེམས་
རྣལ་དུ་གནས་པའི་ངོར་ནི་བསིལ་ཞིང་དགའ་བ་སྐྱེད་པར་བྱེད་ཞེས་གྲགས།ཞེས་ཙནྡན་ལ་སོགས་
པ་དེ་རྣམས་བསིལ་པ་འདོད་ལྡན་རང་ཉིད་ཀྱི་ཡུལ་ལ་ནི་ཐོས་པ་ཙམ་གྱི་ཡུལ་དུ་བཞག་པས་ཚ་ཞིང་
སྲེག་པར་བྱེད་པ་དངོས་སུ་མཐོང་བཞིན་པ་ཉིད་སླར་ཡང་གསལ་བར་བྱེད་པའི་ཚིག་སྟེ། དེས་དོན་
གཞན་བྲལ་བས་ཉེན་པའི་གདུང་བ་ཉིད་ཅུང་ཟད་བསྟན་པའོ། །དེ་བཤད་པ། འདོད་ལྡན་གྱི་ནི་
གཞན་ལ་དེ། །བསིལ་བར་ཁས་བླངས་བདག་ཉིད་ལ། །ཚ་བ་ཉིད་དུ་རབ་བསྟན་ཕྱིར། །འདི་ནི་
ཡུལ་ལ་བསྙོན་དོར་རོ །འདིར་ཙནྡན་ལ་སོགས་པ་དེ་དག་གི་ཆོས་བསིལ་པའམ། ཚེ་བ་དེ་རེག་བྱ་
228

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མྱོང་མཁན་གྱི་སྐྱེ་བོ་རྣམས་ཡུལ་དུ་བཞག་ནས་བྲལ་བས་ཉེན་པའི་འདོད་ལྡན་འགའ་ཞིག་གིས་རང་
ལས་གཞན་པ་བྲལ་བའི་གདུང་བསམ་བསླད་པའི་ཕྱིར། སེམས་རྣལ་དུ་གནས་པ་བདག་གི་ངོར་ནི་
བསིལ་བར་ཁས་བླངས་ནས་ཡིན་ལུགས་ལྟར་དུ་བརྗོད་ཀྱི་བསྙོན་དོར་བསམ་བྱས་ཀྱང༌།རང་ཉིད་
ཀྱི་ཡུལ་ཁོ་ན་ལ་ལྟོས་ནས་དངོས་པོའི་ངོ་བོ་བསིལ་བ་ལ་བསྙོན་ནས་ཚ་བའི་རང་བཞིན་དུ་ཁས་
བླངས་པ་འདི་ལྟ་བུ་ཡུལ་གྱི་ཁྱད་པར་ལ་ལྟོས་ནས་བསྙོན་པའི་ཕྱིར་ཡུལ་ལ་བསྙོན་དོར་ཞེས་བྱའོ །
གསུམ་པ་རང་བཞིན་ལ་བསྙོན་དོར་པ་ནི། བདུད་རྩི་ཟག་པའི་འོད་ཟེར་ཅན། །ཟླ་བ་ཞེས་
པར་བདག་ཅག་འདོད། །དོན་གྱི་བདག་ཉིད་འདི་ནི་གཞན། །དུག་ཟག་ཟེར་དང་ལྡན་པ་ཉིད། །
བདུད་རྩི་ཟག་པའི་འོད་ཟེར་ཅན་གྱི་དངོས་པོའི་བྱེ་བྲག་པ་གཅིག་ལ་ཟླ་བ་ཞེས་བྱ་བར་འཇིག་རྟེན་ན་
གྲགས་ཤིང༌། བདག་ཅག་རྣམས་ཀྱང་འདོད་པ་ཡིན་པ་ལ།དོན་གྱི་བདག་ཉིད་ད་ལྟ་མཐོང་བཞིན་
པའི་དངོས་པོ་རི་བོ་ཅན་འདི་ནི་བདུད་རྩིའི་རང་བཞིན་ཅན་གྱི་ཟླ་བ་དེ་ལས་གཞན་ཡིན་ཏེ། དེའི་
འགལ་ཟླ་དུག་ཟག་པའི་རང་བཞིན་ཅན་གྱི་ཟླ་བ་ཞིག་གོ། །ཞེས་པ་འདིའང་བྲལ་བས་བསླད་པ་
འགའ་ཞིག་གིས་སྨྲས་པ་ལྟར་བྱས་པའོ། །དེ་བཤད་པ། ཞེས་པ་ཟླ་བའི་ཟླ་དངོས་ཉིད། །བཟློག་
ནས་དོན་གཞན་བདག་ཉིད་། །འདོད་པས་གཟིར་བ་བརྗོད་པའི་ཕྱིར། །འདི་ནི་རང་བཞིན་བསྙོན་
དོར་འདོད། །ཅེས་དཔེར་བརྗོད་མ་ཐག་པ་འདི་ལ་ཟླ་བའི་ཟླ་དངོས་ཏེ་ཉིས་བརྩེགས་སུ་སྨོས་པའི་
དོན།བདུད་རྩིའི་རང་བཞིན་ཅན་གྱི་གཙོ་བོའི་ཟླ་བ་དངོས་ཉིད་ཡིན་པ་བཟློག་ཅིང་བཀག་པ་སྟེ།དེ་
ལ་བསྙོན་ནས་ཕལ་བ་བཏགས་པའི་ཟླ་བ་གཞན་དུ་དུག་ཟག་པའི་ཟེར་དང་ལྡན་པ་དེའོ་ཞེས་བརྗོད་
པའི་ཤུགས་ལས་དོན་གཞན་ཚིག་སྐད་དུ་སྨྲ་བ་པོ་ཉིད་འདོད་པས་གཟིར་བ་བརྗོད་པ་སྟེ འདི་ལྟ་
བུ་ནི་ཟླ་བའི་རང་བཞིན་བདུད་རྩིའི་བདག་ཉིད་ལ་བསྙོན་པའི་ཕྱིར་རང་བཞིན་ལ་བསྙོན་དོར་དུ་
འདོད་དོ། །དེས་ན་དཔེར་བརྗོད་སྔ་ཕྱི་གཉིས་ཀྱི་ཁྱད་པར་ཡང་སྔ་མ་ནི་ཡུལ་འགའ་ཞིག་ལ་ལྟོས་
ནས་བསྙོན་གྱི་ཙནྡན་སོགས་ཀྱི་རང་བཞིན་འམ་བསྙོན་པ་དང་། ཕྱི་མ་འདི་ནི་ཡུལ་འགའ་ཞིག་ལ་
ན
ལྟོས་པ་མེད་པར་ཟླ་བ་རང་གི་རང་བཞིན་ལ་བསྙོན་པའི་ཁྱད་པར་རོ། །
གསུམ་པ་བཤད་ཟིན་དྲན་པ་ལ་སྦྱར་བའི་དོན་བསྡུ་བ་ནི། དཔེ་ཡི་བསྙོན་དོར་སྔར་ཉིད་དུ། །
229

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔེ་རྣམས་ལན་རབ་བསྟན་། །འདི་ཡིས་བསྙོན་དོར་དབྱེ་བ་རྣམས། །མཚོན་བྱ་དག་ལ་རྒྱ་ཆེར་
མཚན། །དཔེ་ཡི་བསྙོན་དོར་ནི་སྔར་དཔེ་རྒྱན་གྱི་སྐབས་སུ། ཟླ་བ་ལ་ནི་ཁྱོད་གདོང་དང༌། །འགྲན་
པའི་ནུས་པ་ནམ་ཡང་མེད། །ཅེས་གདོང་ལས་ལྷག་པའི་དཔེ་ཟླ་བ་ལ་བསྙོན་ནས། དེས་ཁྱེད་གདོང་
ལ་འགྲན་ནུས་མེད་ཅེས་བརྗོད་དེ་དགག་པ་དཔེར་བསྟན་ཟིན་། །དེ་ལྟར་བཤད་ཟིན་གྱི་རྗེས་སུ་
འབྲངས་ནས་བསྙོན་དོར་གྱི་དབྱེ་བ་གཞན་རྣམས་ལའང་རྒྱ་ཆེར་མཚོན་ཞིང་བལྟ་བར་བྱའོ་ཞེས་པའོ། །
༈ཉི་ཤུ་རྩ་བཞི་པ་སྦྱར་བའི་རྒྱན་ལ་བཞི མཚན་ཉིད་སྤྱིར་བསྟན།ཚིག་ཐ་དད་མིན་པའི་
སྦྱར་བ་དང་། ཐ་དད་ཚིག་འདྲའི་སྦྱར་བ་གཉིས་དཔེར་བརྗོད། བཤད་ཟིན་དྲན་པ་ལ་སྦྱརསྦྱར་བའི་
ཁྱད་པར་གཞན་བདུན་བཤད་པའོ། །དང་པོ་མཚན་ཉིད་སྤྱིར་བསྟན་ནི། །སྦྱར་བ་གཟུགས་གཅིག་
ལྡན་པའི་ཚིག །དུ་མའི་དོན་ཅན་ཉིད་དུ་འདོད། །རྗོད་བྱེད་ཚིག་གམ་སྒྲའི་གཟུགས་གཅིག་པ་དང་
ལྡན་པ་རྒྱ་སྐད་ལྟར་ན་ཏིར་སུས་ཀྱི་མཐའ་ཅན་བརྗོད་བྱའི་དོན་དུ་མ་དང་ལྡན་པ་ནི་སྦྱར་བ་སྤྱིའི
མཚན་ཉིད་དུ་འདོད་དོ། །
གཉིས་པ་ཚིག་ཐ་དད་མིན་པ་དང་ཐ་དད་ཚིག་འདྲའི་སྦྱར་བ་དཔེར་བརྗོད་པ་ལ་དང་པོ་
མིང་གིས་དབྱེ་བ་བསྟན་པ་ནི། དེ་ཚིག་ཐ་དད་མིན་པ་དང༌། །ཐ་དད་ཚིག་འདྲ་རྣམ་པ་གཉིས། །དོན་
གཉིས་ཀར་ཚིག་གི་གཅོད་མཚམས་ཐ་དད་མིན་པར་གཅིག་པ་ནི་ཚིག་ཐ་དད་མིན་པའི་སྦྱར་བ་དང༌།
གཅོད་མཚམས་འགའ་ཞིག་ཐ་དད་པས་ཚིག་གི་དོན་གཉིས་སམ་གསུམ་ལ་སོགས་པ་སྟོན་ཞིང༌། ཐ་
དད་པའི་ཚིག་དེ་རྣམས་ཀྱང་གཟུགས་གཅིག་ཉིད་དུ་འདྲ་བ་དེ་ནི་ཐ་དད་ཚིག་འདྲའི་སྦྱར་བ་སྟེ་རྣམ་
པ་གཉིས་སུ་དབྱེའོ། །དེ་ལས་དང་པོ་ཚིག་ཐ་དད་མིན་པའི་སྦྱར་བ་ནི། རྒྱ་དཔེར། ཨ་སཱ་བུ་ད་ཡཱ་མཱ་
རཱུ་ཌྷཀནྟི་མཱ་ན་རཀྟ་མཎྜལ།རཱ་ཛཱ་ཧ་ར་ཏི་ལོ་ཀ་སྱ།ཧྲྀ་ད་ཡཾ་མྲྀ་དུ་བྷིཀ་རེེ ཞེས་པ་བོད་སྐད་དུ།
ཨུ་ད་ཡ་ནས་མཛེས་པ་ཅན། །དཀྱིལ་འཁོར་ལ་ཆགས་རྒྱལ་པོ་འདི། །མྲྀ་དུ་ཀ་རས་འཇིག་རྟེན་གྱི། །
ཡིད་ནི་རབ་ཏུ་འཕྲོག་པར་བྱེད། །རཱ་ཛཱའི་སྒྲ་ཟླ་བ་དང་རྒྱལ་པོ་ལ་འཇུག་པ་སྒྲ་སྦྱར་ཏེ་ཁྱད་གཞིའོ །
དེ་གཉིས་ཀྱི་ཁྱད་ཆོས་རྣམས་ཀྱང་རིམ་པས་སྒྲས་དོར་བྱས་ཏེ་སྦྱར་བ་ནི། ཨུ་ད་ཡའི་སྒྲ་རྒྱལ་པོ་ལ་
འཇུག་པའི་སྐབས་སུ་དར་བཞིན་པའི་རྒྱལ་སྲིད་ལ་གནས་པ་སྟེ། ལང་ཚོ་དར་བ་སོགས་ལ་འཇུག་
230

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
པའོ། །ཟླ་བའི་སྐབས་ཤར་གྱི་རི་བོ་ལ་འཇུག་པའོ །ཀནྟི་མཱན་ཞེས་པ་མཛེས་པ་སྟེ། རྒྱལ་པོ་ལ་ཀུན་
དང་མཐུན་པའི་མཛེས་པའམ་གཟུགས་བཟང་བའི་མཛེས་པ་དང་།ཟླ་བ་ལ་འོད་ཀྱིས་མཛེས་པའོ །
རཀྟ་མཎྜལ་ཞེས་པ་རཀྟ་ཆགས་པ་དང་དམར་བ་སོགས་ལ་འཇུག་ཅིང་མཎྜལ་དཀྱིལ་འཁོར་ཏེ།
དེའང་རྒྱལ་པོའི་སྐབས་སུ་འཁོར་གྱི་དཀྱིལ་འཁོར་ལ་ཆགས་པ་སྟེ་མངའ་འབངས་ལ་བྱམས་པ་དང༌།
ཟླ་བའི་སྐབས་སུ་ཤར་མ་ཐག་པའི་དཀྱིལ་འཁོར་དམར་བ་ལ་སྟེ་འོད་ཀྱི་གུར་ཁྱིམ་དམར་པ་ལ་འཇུག།
མྲྀ་དུ་ཀ་ར་འཇམ་པ་སྟེ། རྒྱལ་པོའི་སྐབས་འཇམ་པའི་དཔྱའ་སྟེ་དྲུག་ཆ་ལ་སོགས་པའི་ཁྲལ་རན་སྡུད་
པ་དང་། ཟླ་བའི་འཇམ་པའི་འོད་དེ་ཐམས་ཅད་ཀྱང་སྒྲ་སྦྱར་འབའ་ཞིག་ལ་དེ་རྣམས་ཀྱིས་འཇིག་
རྟེན་གྱི་ཡིད་འཕྲོག་སྟེ་དགའ་བར་བྱེད་དོ། །ཞེས་པ་འདི་ནི་དོན་གཉིས་ཀ་ལའང་ཚིག་གི་གཅོད་
མཚམས་གཅིག་པས་རྒྱལ་པོ་ལྟ་བུའི་དོན་གཅིག་ལ་སྦྱར་བའི་ཚིག་དེ་ཅིག་ཤོས་ཟླ་བ་ལྟ་བུར་སྦྱོར་བ་
ནའང་གཅོད་མཚམས་ཐ་དད་པ་མེད་པས་ཚིག་གི་དཀྱིལ་དུ་གཅོད་མི་དགོས་པའོ། །དེས་ན་སྦྱོར་
ཚུལ་གྱི་དོན་ཡོངས་རྫོགས་བོད་སྐད་ཀྱི་རང་བཞིན་གྱིས་བསྒྱུར་དུ་མི་བཏུབ་ཅིང༌།ཤར་བ་ལ་གནས་
མཛེས་པ་དང་། འཇམ་པའི་དཔྱའ་ཡིས་འཇིག་རྟེན་གྱི་སོགས་ཕྱོགས་རེ་བར་བསྒྱུར་ན་སྦྱར་རྒྱན་གྱི་
ནུས་པ་འཇིག་པས་ལེགས་སྦྱར་ཉིད་རང་སོར་བཞག་པ་ལེགས་སོ །
གཉིས་པ་ཐ་དད་ཚིག་འདྲའི་སྦྱར་བ་ནི་རྒྱ་དཔེར།དོཀ་ར་ཎ་སམྤདྷཱན། ནཀྵ་ཏྲ་པ་ཐ་བརྟི་ནཱ།
ར ར དཔ
རཱ་ཛྙཱ་པྲ་དོ་ཥམཱ་མིཏཱ། མ་པྲི་ཡཾ་ཀིནྣ་བཱ་དྷ་། ཞེས་འབྱུང་བའི་ཚིགས་བཅད་གཅིག་འདི་ཐམས་ཅད་
བོད་སྐད་ལ་ཁྱད་གཞི་རྒྱལ་པོའི་ཕྱོགས་སུ་འཇུག་པའི་ཚིགས་བཅད་གཅིག་དང་། ཁྱད་གཞི་ཟླ་བའི་
ཕྱོགས་སུ་འཇུག་པའི་ཚིགས་བཅད་གཅིག་དང༌།ཕྱི་མ་ལའང་འགྲེལ་ཚུལ་གྱི་དབང་གིས་གཞུང་རྐང་
པ་གཉིས་པ་དང་གསུམ་པ་ལ་འདོན་ཚུལ་ཅུང་ཟད་ཐ་དད་པའི་ཁྱད་པར་ཅན་རྣམས་སུ་ཡོད་པ་ལས།
དང་པོ་རྒྱལ་པོ་ལ་འཇུག་པའི་སྐབས་ཀྱི་དབང་དུ་བྱས་ནས་བོད་སྐད་དུ་བསྒྱུར་བ་ནི། རྒྱལ་རིགས་
ལམ་ལ་མི་གནས་པ། །རྒྱལ་པོ་སྐྱོན་གྱི་འབྱུང་གནས་དང༌། །བསྡོངས་ནས་སྐྱོན་མང་དག་གིས་བདག །།ཕ་མ་གནས་།
དགའ་མེད་འདི་ལྟར་ཅིས་མ་མནར། །རཱ་ཛྙ་རྒྱལ་བ་སྟེ་ཁྱད་གཞི། ཁྱད་ཆོས་ཀྵ་ཏྲ་རྒྱལ་རིགས། པ་ཐ་ལཾ།
བཏྟི་ནཱ་འཇུག་པ། དེ་དག་ནི་སྔོན་དུ་དགག་པའི་ན་ཉའི་ན་བཞག་པས་རྒྱལ་རིགས་ལམ་ལ་མི་འཇུག་
231

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
པ་ཞེས་གྲུབ།དོ་ཥ་སྐྱོན། ཨཱ་ཀ་ར་འབྱུང་གནས།མཚམས་སྦྱར་བས་ཥཀ་ར།སླར་ཡང་པྲ་མང་པོ།
དོ་ཥ་སྐྱོན།སམྦདྷན་བསྡོངས་ནས།མཱ་མྲ་བདག།ཨིཏྠ་འདི་ལྟར།མ་བྲི་ཡཾ་དགའ་མེད།ཀིན་ཙཾས་ནཱ་
བཱ་དྷ་ཏི། མ་མནར་ཏེ། དེ་ཡང་རྒྱལ་རིགས་ཀྱི་ལམ་སྟེ་ལུགས་སྲོལ་བཟང་པོ་ལེགས་པ་སྐྱོང་ཞིང་།
ངན་པ་ཚར་གཅོད་པ་ལ་སོགས་པའི་ཆོས་ལུགས་ལ་མི་གནས་པའི་རྒྱལ་པོ་འདི།སྐྱོན་གདུག་རྩུབ་
དང་སེར་སྣ་ལ་སོགས་པའི་འབྱུང་གནས་སྐྱེ་བོ་ངན་པའི་མཚན་ཉིད་དང་བསྡོངས་ནས་མངའ
འབངས་ཀྱི་སྐྱེ་བོ་ཉམ་ཆུང་བདག་ཅག་རྣམས་གནོད་པ་མ་བྱས་པར་ཡང་ཚར་གཅོད་པ་ཁོ་ནས་
དགའ་བ་མེད་པར་འདི་ལྟར་ཅིས་མ་མནར་ཏེ་ཆེས་ཤིན་ཏུ་མནར་རོ །ཞེས་པའོ།།
གཉིས་པ་ཁྱད་གཞི་ཟླ་བ་ལ་འཇུག་པའི་སྐབས་ཀྱི་ཕྱོགས་ཁོ་ན་ལྟར་དུ་བསྒྱུར་ན། རྒྱུ་སྐར་
སོད་ཟ་ཡིས
ལམ་ལ་རབ་གནས་པ། །མཚན་མོར་བྱེད་པ་དང་འབྲེལ་ནས། །སྲོད་ཟླ་ཡིས་ནི་བདག་འདི་ལྟར། །
དགའ་བ་མེད་པར་ཅིས་མ་མནར། །ནཀྵ་ཏྲ་རྒྱུ་སྐར། པ་ཐ་ལམ་སྟེ་རྒྱུ་སྐར་གྱི་ལམ་ནི་ནམ་མཁའི་
མིང་གི་མངོན་བརྗོད་དང༌།བཏྟི་ནཱ་རབ་ཏུ་འཇུག་པའམ་རབ་ཏུ་གནས་པ་ཡིན་པས།རྒྱུ་སྐར་ལམ་ལ་
རབ་གནས་པ། ཞེས་པའི་དོན་དང༌།མཚན་མོར་བྱེད་པ་ཟླ་བའི་དངོས་མིང་ཡང་ཡིན་པ་ལྟར་ན།ཉི་
མས་ཉིན་མོར་བྱས་པ་ལྟར་ཟླ་བས་མཚན་མོར་བྱས་པ་ནི་མ་ཡིན་ཡང་ཟླ་བ་འོད་འབྱིན་པའི་དུས་
མཚན་མོ་ཡིན་པས་མཚན་མོར་བྱེད་པ་ཞེས་པའི་ཐ་སྙད་བྱས་པ་ཙམ་ཡིན་མོད། འོན་ཀྱང་སྐབས་
འདིར་ནི། དོ་ཥཱ་ཀ་ར་ཟླ་བའི་མིང་ཡིན་པར་མ་བྱས་པར་བྱེད་ལས་ཙམ་ལ་འཆད་དགོས་པ་རྒྱ་འགྲེལ་
གྱི་དགོངས་པའོ། །དེས་ན་དོ་ཥཱ་མཚན་མོ་ཀ་ར་བྱེད་པ་སྟེ་མཚམས་སྦྱོར་ལ་མ་ལྟོས་པའི་དེ་ཥཱ་ཉིད
ཐོག་མ་ནས་རིང་པོ་ཡིན།
སམྦ་དྷེན་འབྲེལ་པ། པྲ་ཥཱ་མཚན་མོའི་དང་པོ་སྟེ་སྲོང་། རཱ་ཛྙཱ་ཟླ་བ་སྟེ་ཁྱད་གཞི། ཚིག་
ལྷག་རྣམས་དཔེར་བརྗོད་སྔ་མ་དང་མཚུངས་སོ། །དེའང་གོ་དོན་ནི། ཁྱད་གཞི་རྒྱལ་པོ་སྟེ་ཟླ་བ་
འདིས་རྒྱུ་སྐར་གྱི་ལམ་ནམ་མཁའ་ལ་རབ་གནས་པའམ་འཇུག་པ་བཞིན་དུ། མཚན་མོའི་དང་པོ་
སྲོད་ཀྱི་དུས་ལ་བབས་པ་ན་བྲལ་བས་ཉེན་པའི་འདོད་ལྡན་བདག་འདི་ལྟར་དགའ་བ་མེད་པའི་རང་
བཞིན་དུ་ཅིས་མ་མནར་ཏེ་མནར་ཞེས་པའོ །དེ་ལྟར་རྒྱ་སྐད་ཤོ་ལོ་ཀ་གཅིག་བོད་སྐད་ཚིགས་སུ་
232

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ
བཅད་པ་མི་འདྲ་བ་གཉིས་སུ་བསྒྱུར་བ་དེ་ཐ་དད་ཚིག་འདྲའི་སྦྱར་བར་ཇི་ལྟར་འགྱུར་ན། ར་ཛྙཱ་ཞེས་
པ་ཟླ་བའམ་རྒྱལ་པོ་སྟེ་ཁྱད་གཞི་ཡིན། འདི་ལ་གཅོད་མཚམས་ཐ་དད་པ་མེད་ཀྱང༌།དེ་གཉིས་ཀྱི་
ཁྱད་ཆོས་རྣམས་རིམ་པས་གཅོད་མཚམས་ཀྱི་དབང་གིས་ཐ་དད་པ་ནི། དོ་ཥཱ་ཀ་ར་རྒྱལ་པོའི་སྐབས་
སུ་དོ་ཥསྐྱོན། ཨཱ་ཀ་ར་འབྱུང་གནས། ཟླ་བའི་སྐབས་སུ་དོ་ཥ་མཚན་མོ ཀ་ར་བྱེད་པའམ་ཡང་ན་ཨཱ་
ཀ་ར་གནས་སོ། །ནཀྵ་ཏྲན་རྒྱལ་པོའི་སྐབས་སུ་དགག་ཚིག་ཀྵ་ཏྲ་པ་ཐ་བཏྟི་ན་རྒྱལ་རིགས་ཀྱི་ལམ་ལ་
རབ་ཏུ་གནས་པ། ཟླ་བའི་སྐབས་སུ་ན་ཀྵ་ཏྲ་ཞེས་རྒྱུ་སྐར་གྱི་མིང༌། པྲ་དོ་ཥ་རྒྱལ་པོའི་སྐབས་པྲ་ནི་ཉེ་
བསྒྱུར་མང་པའི་དོན། དོ་ཥ་སྐྱོན། ཟླ་བའི་ཚེ་པྲ་དང་བོ། དོ་ཥཱ་མཚན་མོ་སྟེ་སྲོད་ལ་འཇུག་པས་ཁྱད་
གཞི་ཕྱོགས་གཅིག་ལ་འཇུག་པའི་ཚིག་གི་དཀྱིལ་དུ་ཅིག་ཤོས་ལ་འཇུག་པ་ན་ཚིག་མཚམས་བཅད་
པས་འདོན་དགོས་ཏེ།དེའང་མཚམས་སྦྱོར་དང་ཉེ་བསྒྱུར་དང་དགག་ཚིག་ཡོད་མེད་ཐ་དད་པའི་
དབང་གིས་ཡིན་པས་ཐ་དད་པ་དང་།མཚམས་སྦྱར་གྲུབ་པའི་རྒྱ་སྐད་ཤློོ་ཀ་གཅིག་དེ་ལ་ཁྱད་གཞི་
ཕྱོགས་གཉིས་ཀའི་ཚིག་དོན་མཉམ་པ་ཉིད་དུ་འདྲེས་པས་གནས་པའི་ཕྱིར་ན་ཚིག་འདྲ་བ་སྟེ། དེ་
བས་ན་ཐ་དད་དང་ཚིག་འདྲའི་སྦྱར་བ་ཞེས་བྱའོ །འདི་དང་མཉམ་ཉིད་ཀྱི་ཁྱད་པར། མཉམ་ཉིད་
དཔེ་ནི་རྒྱ་སྐད་ལ་མཚམས་སྦྱོར་ཁོ་ནས་ཐ་དད་ལ། འདིར་དེ་གཅིག་པུར་མ་ངེས་པར་དགག་ཚིག་
དང་ཉེ་བསྒྱུར་ཡོད་མེད་ལ་སོགས་པ་གཞན་གྱིས་ཀྱང་ཐ་དད་པའི་ཁྱད་པར། སྐད་གཉིས་ཀ་ལའང་དང་ཉ་བསྒྱུར་
མཉམ་ཉིད་དཔེ་ལ་སྐྱེད་ཚལ་དང་བུ་མོ་ལྟ་བུའི་དཔེ་དོན་མཚུངས་པར་སྨོས་པ་དང༌། དེ་གསལ་བྱེད་
ཀྱི་སྒྲ་སྦྱར་བ་སོགས་དགོས་ལ།འདིར་ནི་ཁྱད་གཞི་ཐ་དད་པ་གཉིས་པོའི་ཁྱད་གཞི་ཁྱད་ཆོས་དག་སྒྲ་
སྦྱར་བ་ཙམ་ལས་དེ་གཉིས་འདྲ་བའམ་མཚུངས་པ་བརྗོད་པ་མ་ཡིན་ཞིང༌།རྒྱུ་མཚན་དེ་ལ་བརྟེན་
ནས་མཚུངས་པ་གསལ་བྱེད་ཀྱི་སྒྲ་ཡང་སྦྱོར་མི་དགོས་པའི་ཁྱད་པར་ཆེར་ཡོད་། །
གསུམ་པ་བཤད་ཟིན་དྲན་པ་ལ་སྦྱར་བ་།དཔེ་དང་གཟུགས་ཅན་འགོག་པ་དང༌། །ལྡོག་
པ་ཅན་སོགས་སྤྱོད་ཡུལ་ཅན། །སྦྱར་བ་གོང་དུ་བསྟན་ཟིན་ཏེ། །ཞེས་པའི་དོན། བསིལ་ཟེར་ཅན་གྱི་
དགྲ་ཟླ་དང༌། །ཞེས་སོགས་དཔེའི་སྦྱར་བ་དང༌།རཱ་ཛ་ཧཾ་སས་ཉེར་སྤྱད་འོས་སོགས་གཟུགས་ཅན་གྱི་
སྦྱར་བ་དང༌། བདུད་རྩིའི་བདག་ཉིད་པདྨར་སྤང་སོགས་འགོག་པའི་དང༌། ཁྱོད་དང་རྒྱ་མཚོ་དུ་རཱ་བ་
233

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རོ་སོགས་ལྡོག་པ་ཅན་གྱི་དང༌། སོགས་ཁོངས་ནས། དྲི་ཡི་བཞོན་པ་ཡིད་འོངས་མཐོ། །སོགས་
གསལ་བྱེད་ཀྱི་དང༌། དཀྵི་ཎྱ་དང་ཡང་དག་ལྡན་སོགས་དོན་གཞན་བཀོད་པའི་སྤྱོད་ཡུལ་ཅན་གྱི་
སྦྱར་བ་སྟེ་དེ་རྣམས་གོང་དུ་སོ་སོའི་སྡེ་ཚན་གྱི་སྐབས་སུ་བསྟན་ཟིན་ཏོ།།
བཞི་པ་སྦྱར་བའི་ཁྱད་པར་གཞན་བདུན་བཤད་པ་ལ་གཉིས། མིང་འགོད་ཅིང༌། དཔེར་
བརྗོད་པའོ །དང་པོ་ནི། གཞན་ཡང་འགའ་ཞིག་བསྟན་པར་བྱ། །འགའ་ཞིག་བྱ་བ་ཐ་དད་མིན། །
གཞན་པ་བྱ་བ་འགལ་མིན་ཡོད། །འགལ་བའི་ལས་ཅན་དག་ཀྱང་གཞན། སྦྱར་བ་ངེས་པ་ཅན་ཡང་
ཡོད།།ངེས་པ་འགོག་ལ་གཟུགས་བརྗོད་དང༌། །འགལ་མིན་འགལ་བ་ཅན་ཡང་སྟེ། །དེ་དག་རྣམས་
ཀྱི་རང་བཞིན་ཡང༌། །དཔེར་བརྗོད་དག་ལ་གསལ་བར་འགྱུར། །སྦྱར་བའི་རྒྱན་གཞན་པ་སྔར་མ་
བརྗོད་པ་འགའ་ཞིག་འདིར་བསྟན་པར་བྱའོ། །དེ་དག་གི་ཁྱད་པར་ཇི་ལྟ་བུ་ཞེ་ན། སྦྱར་བ་འགའ་
ཞིག་ཁྱད་གཞི་གཉིས་ཀས་བྱ་བ་ཐ་དད་མིན་པ་སྟེ་གཅིག་བྱེད་པ་དང༌།ཡང་འགའ་ཞིག་ནི་འགལ་བ་
མ་ཡིན་པའི་བྱ་བ་བྱེད་པ་དང༌། གཞན་ཡང་འགལ་བའི་ལས་ཅན་གྱི་སྦྱར་བ་དང་། ཐོག་མར་སྒྲ་
འཇུག་གཅིག་པའི་དབང་གིས་ཁྱད་གཞི་གཉིས་ལ་སྦྱར་ནས་མཐར་དེ་ལས་གཅིག་ཁོ་ན་ལ་ངེས་
གཟུང་བྱེད་པའི་ངེས་པ་ཅན་དང༌།ཡང་དེ་ལྟར་བྱས་པའི་ངེས་པ་དེ་སླར་ཡང་འགོག་པ་བརྗོད་པ་དང༌།
ཁྱད་པར་གྱི་ཆོས་དེ་ཁྱད་གཞི་གཉིས་ཀ་ལའང་འགལ་བ་མིན་པ་དང་། ཁྱད་ཆོས་སྒྲ་སྦྱར་བ་རྣམས་
ཁྱད་གཞི་སྔ་མ་ལ་འགལ་ཕྱི་མ་ལ་མི་འགལ་བ་རྣམས་སུ་ཡོད་པ་ལས།སྦྱར་བ་དེ་རྣམས་ཀྱི་ངོ་བོ་
ཉིད་ནི་རང་རང་གི་དཔེར་བརྗོད་རྣམས་ལ་རྣམ་པ་གསལ་བར་འགྱུར་།།ཞེས་པའོ།།
གཉིས་པ་སོ་སོར་དཔེར་བརྗོད་པ་ལས་དང་པོ་བྱ་བ་ཐ་དད་མིན་པའི་སྦྱར་བ་ནི། འཁྱོག་
ཅིང་ཡིད་འོང་རང་བཞིན་ཅན། །ཆགས་པ་གསལ་བར་སྟོན་བྱེད་མ། །མཛེས་མས་བསྐུལ་བའི་མིག་
དང་ནི། །ཕོ་ཉ་མོས་ཀྱང་མཛའ་བོ་འགུགས། །ཅེས་པ། ཁྱད་གཞི་མཛེས་མའི་ཟུར་མིག་དང་ངེས་
མཇའ་བོ་བོད་དུ་བཏང་བའི་ཕོ་ཉ་མེ་གཉིས་ལ་སྦྱར་བ་སྟེ། དེའང་མིག་ཟུར་ཆགས་ཉམས་སུ་ལྟ་བའི་
ལྟ་བ་འཁྱོག་པ་དང་ཕོ་ཉ་མོ་གཡོ་སྒྱུའི་རང་བཞིན་གྱི་ངག་འཁྱོག་པ་གཉིས་སྒྲ་སྦྱར། གཉིས་ཀ་ཡང་
རྩུབ་པ་མ་ཡིན་ཞིང་མཐོང་ན་དགའ་བའི་ཉམས་དང་ལྡན་པས་ཡིད་འོང་གི་རང་བཞིན་དུ་དོན་སྦྱར
234

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མིག་ཆགས་མྱོས་ཀྱི་དམར་བས་སམ་བརྡ་ཐབས་ཀྱིས་རང་རྒྱུད་ཀྱི་ཆགས་པ་མཛའ་བོ་ལ་གསལ་
བར་སྟོན་པ་དང༌། མཛའ་བོ་སྒྲོན་པར་བཏང་བའི་ཕོ་ཉ་མོ་བྲན་མོས་ཀྱང་རང་གི་དཔོན་མོའི་ཚགས་
པ་ངག་གི་རྣམ་པར་རིག་བྱེད་ཀྱིས་མཛའ་བོ་སྐྱེས་པ་དེ་ལ་གསལ་བར་སྟོན་པ་སྒྲ་སྦྱར། ཁྱད་གཞི་
གཉིས་ཀ་བྱེད་པོ་མཛེས་མས་བསྐུལ་བ་ཡང་སྦྱར་ནས། མིག་དང་ནི། ཕོ་ཉ་མོས་ཀྱང་ཞེས་ཁྱད་གཞི་
ཐ་དད་དུ་སྨོས་པ་དེ་གཉིས་ཀས་མཛའ་བོ་འགུགས་པའི་བྱ་བ་གཅིག་བྱས་པར་བརྗོད་པ་འདི་ལྟ་བུ་
ནི་བྱ་བ་ཐ་དད་མིན་པའི་སྦྱར་བའོ།།
གཉིས་པ་བྱ་བ་འགལ་མིན་གྱི་སྦྱར་བ་ནི། ཡིད་འོང་ཆགས་པ་འཕེལ་བར་བྱེད། །འཇམ་
ཞིང་མྱོས་པའི་གདངས་སྙན་ཅན།།ཁུ་བྱུག་སྒྲ་ནི་ཐོས་གྱུར་ཏེ། །དཀར་མིན་མིག་ཅན་དག་ལ་འཁྱུད། །
འདིར་ཁྱད་གཞི་ཁུ་བྱུག་གི་སྒྲ་དང་མཛེས་མ་ལ་སྦྱར་བ་སྟེ། ཁྱད་ཆོས་གཉིས་ཀའང་ཡིད་དུ་འོང་བ་
དང་། ཆགས་པ་འཕེལ་བའི་རྐྱེན་བྱེད་པ་དང༌། འཇམ་པ་ནི་ཁུ་བྱུག་གི་སྐད་ཀྱིས་མཉན་པ་པོ་ཡིད་
འབྱུང་བར་མི་བྱེད་པ་དང་མཛེས་མའི་ལུས་ཀྱི་ཆོས་རེག་བྱ་འཇམ་པ་དང༌། མ་ད་ཀ་ལཱ་མྱོས་པའི་
གདངས་ཅན་ཏེ། མ་ད་མྱོས་པ་ཀ་ལཱ་མི་གསལ་བའི་སྒྲའམ་དོན་དང་བྲལ་བའི་ཚིག་འབྲེལ་མེད་ལ་
འཇུག་པ་ཁུ་བྱུག་གི་སྐབས་སུ་གདངས་སྙན་པ་ལ་འཇུག །བུད་མེད་ཀྱི་སྐབས་སུ་འཁྲིག་པ་དེས་མྱོས་
པའི་སྐད་གདངས་མིག་གསལ་བ་ལ་འཇུག་སྟེ།ཀཱ་མ་སྟེ་ནུར།མཛེས་མ་སྦྲང་རྩིས་མྱོས་པ་ཕལ་ཆེར་
རྣམ་འགྱུར་དུ་མ་ལས་བྱུང་མྱོས་པའི་སྒྲ་སྒྲོག་བྱེད།ཅེས་འབྱུང་ལྟ་བུའོ། །དེ་ལྟར་ཁྱད་ཆོས་བཞིའི་སྒོ་
ནས་སྒྲ་དོན་སྦྱར་ནས་ཁྱད་གཞི་འདི་གཉིས་ཐོས་བྱ་དང་འཁྱུད་བྱའི་སྒོ་ནས་ཐ་དད་ཀྱང༌།ཐོས་བྱ་
ཐོས་པའི་རྐྱེན་གྱིས་འཁྱུད་བྱ་ལ་འཁྱུད་པ་ཐོབ་ཅིང་དེ་གཉིས་ལྷན་ཅིག་ཏུ་འབྱུང་བའི་ཕྱིར།གཉིས་
ཀས་འཁྱུད་པའི་བྱ་བ་ལ་ཕན་འདོགས་པས་ན་བྱ་བ་འགལ་མིན་གྱི་སྦྱར་བ་ཞེས་བྱའོ །
གསུམ་པ་འགལ་བའི་ལས་ཅན་གྱི་སྦྱར་བྱ་ནི། ཆུ་མ་དང་སྦྱར་འཕེལ་བ་ཡི། །དམར་བ་
རབ་ཏུ་སྟོན་བྱེད་ཅིང་། །ཚ་ཟེར་ཅན་འདི་ནུབ་གྱུར་ཏེ། །ལུས་སྐྱེས་ངག་ནི་རྣམ་པར་རྒྱས། །འདིར་
ཁྱད་གཞི་ནི་ཚ་བའི་འོད་ཟེར་ཅན་ཉིད་མ་དང་འདོད་པའི་ཆགས་པ་གཉིས་ཡིན་ལ། རྒྱ་སྐད་བཱ་རུ་ཎཱི་
དང་བོད་སྐད་ལ་ཆུ་མ་ཞེས་པ་ཆང་དང་ནུབ་ཕྱོགས་གཉིས་ལ་འཇུག་པའི་སྒྲ་སྦྱར་བས་ན་སྦྱར་བའོ། །
235

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དེ་ཡང་ཉི་མ་ནུབ་ཕྱོགས་ཆུ་མ་དང་སྦྱར་བ་སྟེ་ནུབ་རིར་གཞོལ་པས་དགོང་གའི་ཐུན་མཚམས་དམར
བར་སྟོན་པ་དང༌། སྐྱེས་བུའི་རྒྱུད་ལ་གནས་པའི་ཆགས་པ་ཆང་གི་བཏུང་བ་དང་སྦྱར་བ་སྟེ་འཕྲད་པ་
ལས་བྱུང་བའི་མདངས་དམར་བར་སྟོན་པ་གཉིས་ཀའང་བཱ་རུ་ཎཱི་དང་སྦྱར་བའི་རྐྱེན་གྱིས་འཕེལ་ཞིང་
རྒྱས་པའི་དོན་སྦྱར་ནས། སླར་ཚ་ཟེར་ཅན་ཉི་མའི་དམར་བ་ནི་དེ་མ་ཐག་ཏུ་ནུབ་ཅིང་མེད་པར་གྱུར་ལ།
ལུས་སྐྱེས་ཆགས་པའི་དམར་བ་ནི་གོང་ནས་གོང་འཕེལ་དུ་རྣམ་པར་རྒྱས་པར་གྱུར་། །ཞེས་ཐུན་
མཚམས་ཀྱི་དམར་བ་དང་ཆགས་མདངས་ཀྱི་དམར་བ་གཉིས་ལས་སུ་གྱུར་པ་ནུབ་པ་དང་རྒྱས་པའི་
བྱ་བ་དག་འགལ་བས་ན་འགལ་བའི་ལས་ཅན་གྱི་སྦྱར་བ་ཞེས་བྱའོ། །དེས་ན་ཁྱད་ཆོས་ནི་བཱ་རུ་ཎཱི་
དང་སྦྱར་བས་དམར་བ་སྟོན་པ་དང་ནུབ་པ་དང་འཕེལ་བ་རྣམས་སོ།།
བཞི་པ་ངེས་པ་ཅན་གྱི་སྦྱར་བ་ནི། རལ་གྲི་ཉིད་ལ་ནི་སྟྲི་། གཞུ་ཉིད་ལ་ནི་འཁྱོག་ཉིད། །
མི་དབང་འདི་ཡི་མཱརྒཎ། །མདའ་རྣམས་ཉིད་ལ་གནས་པ་ཡིན། །ནི་ཛྫིཾ་ཤའི་སྒྲ་སྤྱིར་རལ་གྲི་དང་ཁྲོ་
བ་གཉིས་ལ་འཇུག་པ་ལས་སྐབས་འདིར་བརྗོད་པར་འདོད་པ་བསྟོད་ཡུལ་གྱི་རྒྱལ་པོ་འདི་བརྩེ་མེད་
ཁྲོ་གཏུམ་ཅན་མ་ཡིན་པས་མི་དབང་འདིའི་དབང་དུ་བྱས་ནས་སྒྲ་དེ་འདིར་རལ་གྲི་ཉིད་ལ་ངེས་
བཟུང་བྱའོ །དེ་བཞིན་དུ་བ་ཀྲ་ཏཱ་སྟེ་འཁྱོག་པོའི་སྒྲ་གཞུ་དང་གཡོན་ཅན་གཉིས་ལ་འཇུག་པ་ལས་
རྒྱལ་པོ་འདི་རང་བཞིན་གྱིས་དྲང་བའི་ཕྱིར་སེམས་ལག་གཡོ་སྒྱུ་མེད་པས་སྒྲ་དེ་འདིར་གཞུ་ཉིད་ཁོ་ན་
རྒྱལ་པ་འདྲ་རང་བཞིན་གྱིས་དྲང་བའི་
ལ་འཇུག་གོ། །མཱརྒ་ཎ་མདའ་དང་སློང་བ་པོ་གཉིས་ལ་འཇུག་པ་ལས་འདིར་རྒྱལ་པོ་བདག་ཉིད་སློང་
བ་པོ་མིན་པའམ། ཡང་ན་བསོད་ནམས་ཆེ་བས་མངའ་འབངས་སུ་གཏོགས་པ་ལ་ཡང་སློང་པ་པོ་
བཀྲེན་པ་མེད་ཕྱིར་སྒྲ་དེ་འདིར་མདའ་ཁོ་ནར་ངེས་བཟུང་བྱས་པ་སྟེ། སྒྲ་སྦྱར་དེ་རྣམས་དོན་གཉིས་
རེ་ལ་འཇུག་པ་ལས འདིར་རྒྱལ་པོའི་དབང་དུ་བྱས་ཏེ་དམན་པ་སྨད་པར་འོས་པའི་ཕྱོགས་དེ་
རྣམས་བཀག་ནས་ཅིག་ཤོས་རལ་གྲི་ལ་སོགས་པ་ལེགས་པའི་ཕྱོགས་ཁོ་ན་ལ་ངེས་བཟུང་བྱས་པའི་
ཕྱིར་ངེས་པ་ཅན་གྱི་སྦྱར་བའོ། །
ལྔ་པ་ངེས་པ་འགོག་པའི་སྦྱར་བ་ནི། ཁྱོད་ཀྱིས་བསྲུངས་ལ་ཚེར་མ་ནི། །པདྨའི་ཡུ་བ་ཉིད་
ལའོ། །འོན་ཀྱང་ཆགས་ཅན་འཁྲིག་པ་ལ། །འཁྱུད་པར་གྱུར་པ་རྣམས་ལའང་མཐོང༌། །འདི་ཡང་
236

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ
རྒྱལ་པོ་ཞིག་ལ་བསྟོད་པ་བརྗོད་པ་སྟེ། ཀྱེ་ལྷ་ཞེས་བོད་ནས་ཁྱོད་ཀྱི་བསྲུངས་པའི་ས་གཞིའི་ཁྱོན་ལ་
སེམས་ཅན་མ་རུངས་པའི་དགྲའི་འཚེ་བ་ནི་མེད་ཅིང་།བདག་འབྲས་ངན་པ་ཚེར་མ་ལ་སོགས་པའང་
མེད་པས ཀཎྜ་ཀའི་སྒྲ་འཇུག་པའི་ཡུལ་ནི་མེ་ཏོག་པདྨའི་ཡུ་བ་ལ་ཡོད་པའི་སྤུ་ཙམ་ཁོ་ན་སྟེ་གཞན་
མེད་དོ་ཞེས་ཐོག་མར་ངེས་བཟུང་བྱས་པ་ལ། ཡང་སླད་ནས།འོན་ཀྱང་དེ་ཁོ་ནར་མ་ངེས་ཏེ་ཆགས་
ཅན་འཁྲིག་པ་སྤྱོད་པ་རྣམས་ཕན་ཚུན་དུ་འཁྱུད་པའི་ལུས་ལ་འང་ཆགས་པས་བསྐྱེད་པའི་སྤུ་ལོང་
མཐོང་ངོ༌། །ཞེས་དང་པོར་ངེས་པ་བྱས་པ་དེ་སླད་ནས་འགོག་པས་ངེས་འགོག་དང༌། ཀཎྜ་ཀའི་སྒྲ་
ཚེར་མ་དང་། དགྲ་བོ་དང་པདྨའི་ཡུ་བའི་ལུས་ཀྱི་སྤུ་ལོང་རྣམས་ལ་སྒྲ་སྦྱར་བ་དང༌། དེ་ལྟར་བརྗོད་
པས་བསྔགས་ཡུལ་གྱི་རྒྱལ་པོ་དེ་ལ་དགྲ་མེད་པར་སྟོན་ཞིང་བསྟོད་པར་འགྱུར་བ་ནི་ངེས་པ་འགོག་
པའི་སྦྱར་བའོ། །
དྲུག་པ་འགལ་མིན་གྱི་སྦྱར་བ་ནི། ས་འཛིན་ཀ་ཊ་ཀ་མང་ཞིང༌། །གཟི་བརྗིད་ལྡན་པ་ངེས་
པར་དར། །སྐྱེ་དགུའི་བདག་བྱུང་མྱུར་བ་སྟེ། །རྗེ་བོ་ནུས་པ་འཛིན་ཡང་དེ། །ཁྱད་གཞི་ཕྱོགས་གཅིག་
རྐང་པ་བཞི་ག་ལའང་མཚུངས་པར་བརྗོད་འདོད་ཀྱི་རྒྱལ་པོ་ཁོ་ན་དང་། ཕྱོགས་ཅིག་ཤོས་ལ་རྐང་བ་
རེར་ཁྱད་གཞི་མི་འདྲ་བ་རེ་བཞག་ནས་དེ་དག་སོ་སོའི་ཁྱད་ཆོས་དང་རྒྱལ་བོའི་ཁྱད་ཆོས་མཚུངས་
པར་སྒྲ་སྦྱར་བ་སྟེ། དེའང་རྐང་བ་དང་པོའི་ཁྱད་གཞི་འམ་ཁྱད་པར་ཅན་ནི་རི་དང་རྒྱལ་བོ་སྟེ་ས་
འཛིན་ཞེས་གཉིས་ཀར་འཇུག་པའི་མིང་གི་སྒྲ་སྦྱར། དེ་གཉིས་ཀྱི་ཁྱད་ཆོས་ནི་ཀ་ཊ་ཀ་མང་བ་སྟེ།
དེའང་ཀ་ཊ་ཀ་ནི་རི་བོའི་སྐབས་རི་ཞོལ་ལ་འཇུག་པའམ།ཡང་ན་རི་ཕྲན་འབར་འབུར་ནང་དུ་ཡོད་པ་
དང༌། རྒྱལ་པོའི་སྐབས་ལག་གདུབ་དང་ཕོ་བྲང་ལ་འཇུག །རྐང་པ་གཉིས་པར་ཁྱད་གཞི་ཉི་མ་དང་
རྒྱལ་པོ་སྟེ་དེ་གཉིས་ཏེ་ཛ་སཱི་གཟི་བརྗིད་ལྡན་པ་ཞེས་མིང་གི་སྒྲ་སྦྱར། དེ་དག་གི་ཁྱད་ཆོས་ཀྱང་ནི་ཡ་
ཏོ་ད་ཡ། ཞེས་བའི་ནི་ཡ་ཏ་ངེས་པར། ཨུ་ད་ཡ་འཆང་བའམ་དར་བ་སྟེ་ཉི་མ་ལ་ཁྱད་པར་གྱི་ཆོས་
འོད་ཟེར་གྱི་སྣང་བ་མཐའ་ཀླས་པའི་གཟི་མདངས་ནམ་མཁའ་ལ་ཤར་བ་དངོས་སུ་ཡོད་པས་ངེས་
མདང་
པར་འཆར་བ་དང༌། རྒྱལ་པོ་ལ་སྲིད་ཀྱི་དཔལ་དར་ཞིང་རྒྱས་པ་ཡོད་པས་ངེས་པར་དར་བ་སྟེ་དེ་
གཉིས་སྒྲ་སྦྱར རྐང་པ་གསུམ་པ་ལ་ཁྱད་པར་ཅན་གཞི་ནི་ཚངས་པ་དང་རྒྱལ་པོ་སྟེ། ཚངས་པས་སྐྱེ་
237

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྒུ་ཐམས་ཅད་སྐྱེད་པར་འདོད་པས་སམ་དངོས་མིང་ཡང་ཡིན། རྒྱལ་པོ་ནི་གཞན་སྐྱེ་རྒུ་ཀུན་གྱི་
བདག་པོ་ཡིན་པས་མིང་གི་སྒྲ་སྦྱར། ཁྱད་ཆོས་དཀྵཞེས་པ་འདི་མདོ་རྣམས་སུ་མྱུར་བ་ཞེས་པར་
འགྱུར་ཅིང༌། དེ་ཉིད་མི་གྲུང་པོའི་མིང་ཡང་ཡིན་པས་ཚངས་པའི་སྐབས། སྐྱེ་རྒུའི་བདག་པོ་མྱུར་པ་
ཞེས་པ་ཚངས་པའི་བྱེ་བྲག་གཅིག་དང༌།རྒྱལ་པོའི་ཚེ་མཁས་ཤིང་གྲུང་བའམ་དཔལ་ལའང་འཇུག་གོ།
རྐང་པ་བཞི་པར་ཁྱད་གཞི་སྨིན་དྲུག་གི་སུ་སྟེ་གཞོན་ནུ་གདོང་དྲུག་དང་རྒྱལ་པོ་གཉིས་ཡིན་པ།སྭཱ་མཱི་
ཞེས་པ་མིང་གི་སྒྲ་སྦྱར་བ་སྟེ་འདི་ཡང་གདོང་དྲུག་གི་དངོས་མིང་ཡང་ཡིན་ལ་ལྷ་མང་པོའི་རྗེ་བོ་ཡིན
པས་ལྷའི་རྗེ་བོར་བཀྲལ་ཡང་ཆོག །རྒྱལ་པོ་མི་རྣམས་ཀྱི་རྗེ་བོ་ཡིན་པའི་ཕྱིར་ཏེ་དེས་ན་དོན་སྦྱར་
ཡང་ཡིན་རུང་། །ཁྱད་ཆོས་ཤཀྟི་དྷཱར་ཞེས་པ་གདོང་དྲུག་གི་མིང་ཡང་ཡིན་མོད།གཙོ་བོ་ཕྱག་ཆ་
འཕང་མདུང་འཛིན་པའི་ཁྱད་ཆོས་མང་པས་དང༌། རྒྱལ་པོའི་ཚེ་ནུས་པ་འཛིན་པ་སྟེ་མཐུ་ཆེ་བ་ལ་
འཇུག །སྐབས་འདིར་དཔེའི་ཁྱད་གཞིའི་ཕྱོགས་ལ་ཁྱད་གཞི་ཁྱད་ཆོས་གཉིས་ཀ་མིང་གི་རྣམ་གྲངས་
རེས་སྨོས་པས་རྐང་པ་རེར་ལྷ་གཉིས་པོ་སོ་སོའི་མིང་གཉིས་གཉིས་བྱུང་བ་ནི་ཞར་ལས་འཐོན་པ་
ཡིན་ངེས་པར་དགོས་པ་ཡིན་ནོ། །ཡང་སྒྲས་གོང་མ་རྣམས་ཀྱང་བསྡུས་པ་སྟེ་དེ་ཀུན་རྒྱལ་པོ་འདི་
ཡིན་ཞེས་པའི་དོན་། །དེ་ལྟར་ཐམས་ཅད་སྒྲ་སྦྱར་བའི་ཁྱད་ཆོས་རྣམས་ཁྱད་གཞི་ཕན་ཚུན་གཉིས་
ཀ་ལ་ཡོད་ཅིང་མི་འགལ་བས་འགལ་མིན་གྱི་སྦྱར་བའོ །
བདུན་པ་འགལ་བ་ཅན་གྱི་སྦྱར་བ་ནི། ཉམས་མེད་ཡིན་ཡང་ཆོས་གཅོད་མིན། །རྒྱལ་པོ་
ཡིན་ཡང་ཟད་མི་ཤེས། །བདེ་བྱེད་ཡིན་ཡང་ལག་འགྲོ་མེད།།ལྷ་ཡང་བི་བུ་དྷ་མིན་ཤེས།།འདིར་ཡང་
ཁྱད་གཞི་ཕྱོགས་གཅིག་ལ་བསྟོད་ཡུལ་གྱི་རྒྱལ་པོ་ཁོ་ན་དང༌། ཅིག་ཤོས་རྐང་པ་རེར་ཁྱད་གཞི་མི་
འདྲ་བ་རེ་བྱས་ནས་ཀུན་ཀྱང་མིང་གི་སྒྲ་སྦྱར་བ་ཁྱད་གཞིའི་སྐབས་ཕྱོགས་གཉིས་ཀ་ལ་མི་འགལ་
ཞིང་།དེ་གཉིས་ཀྱི་ཁྱད་ཆོས་རྣམས་སྒྲའི་ངོར་བྱས་པ་ཁྱད་གཞི་སྔ་མ་ལ་འགལ།ཕྱི་མར་མི་འགལ་བ་
ཤ་སྟག་ཏུ་སྦྱར་བ་སྟེ། དེ་ལྟ་བུའི་མཚན་ཉིད་ངོས་བཟུང་སྟེ་འཆད་ན། རྐང་པ་དང་པོའི་ཁྱད་གཞི་ལྷ་
ཁྱབ་འཇུག་དང་བརྗོད་འདོད་ཀྱི་མིའི་རྒྱལ་པོ་གཉིས་ཉམས་མེད་ཡིན་ཞེས་སྒྲ་སྦྱར་བ་སྟེ། དེ་ཡང་
ཁྱབ་འཇུག་རྟག་པའི་གོ་འཕང་ལས་ཉམས་པ་མེད་པ་དང་། རྒྱལ་པོ་རང་གི་མངའ་ཐང་ལས་ཉམས་
238

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
པ་མེད་པ་སྟེ་ཁྱད་གཞིའི་སྐབས་འདིར་ཕྱོགས་གཉིས་ཀ་ལ་མི་འགལ་བ་འདིས་མཚོན་ཏེ་འོག་མ་
རྣམས་ལའང་ཤེས་པར་བྱའོ །ཁྱད་ཆོས་ཨ་བྲྀ་ཥོ་དཱི་ཞེས་འབྱུང་བ་བྲྀ་ཥའི་སྒྲ་དོན་དུ་མ་ལས་འདིར་
ནམས
ཁྱབ་འཇུག་གི་ཕྱོགས་སུ་གླང་དང༌།མིའི་རྒྱལ་པོའི་ཕྱོགས་སུ་བསོད་ནམས་ཀྱི་ཆོས་ལ་འཇུག །ཁྱབ་
འཇུག་གིས་སྔོན་ལྷ་མ་ཡིན་གླང་གི་གཟུགས་ཅན་དུམ་བུར་བཅད་ཅིང་བསད་པར་གྲགས་པས་གླང་
མི་གཅོད་པ་འགལ།རྒྱལ་པོ་བསོད་ནམས་ཀྱི་རྒྱུན་མི་གཅོད་པས་ཆོས་གཅོད་མིན་པ་ནི་འགལ་ལོ། །
འདིའི་གཅོད་པ་ནི་ཙྪིདིར་གཅོད་པའི་བྱིངས་ལས་བསྒྲུབས་པས་ཆོས་སྤྱོད་ཅེས་བྲིས་པ་མ་དག་གོ།
རྐང་པ་གཉིས་པར་ཁྱད་གཞི་རྒྱལ་པོ་དང་ཟླ་བར་རཱ་ཛའི་མིང་གི་སྒྲ་སྦྱར་བ་སྟེ།དེའང་ཟླ་བ་རྒྱལ་པོར་
ཇི་ལྟར་འགྱུར་སྙམ་ན། རིག་བྱེད་ཀྱི་ལུང་ལས། རྒྱུ་སྐར་གཟའ་དང་བྲམ་ཟེ་དང༌། །སྨན་དང་མཆོད་
སྦྱིན་མཚན་མོ་རྣམས། །དེ་རྣམས་ཀུན་གྱི་རྒྱལ་པོ་རུ །ཟླ་བ་བྲམ་ཟེ་རྣམས་ཀྱིས་བསྐོས །ཞེས་
འགྱུར་བའི་ཕྱིར་རཱ་ཛ་སྟེ་རྒྱལ་པོའོ་ཞེས་ཁྱད་གཞི་གཉིས་མི་འགལ་ལ། ཁྱད་ཆོས་ཨ་ཀྵ་ཡཿཟད་མི་
ཤེས་པའི་སྒྲ་སྦྱར་ཏེ། ཟླ་བ་ནག་ཕྱོགས་ལ་འཛད་པས་འགལ་ཞིང་། རྒྱལ་པོ་ལ་རྒྱལ་སྲིད་ཟད་མི་
ཤེས་པས་མི་འགལ་པའོ །རྐང་པ་གསུམ་པ་ཁྱད་གཞི་རྒྱལ་པོ་དང་ལྷ་དབང་ཕྱུག་གཉིས་བདེ་བྱེད་
ཀྱི་སྒྲ་སྦྱར་བ་སྟེ། དབང་ཕྱུག་གི་དངོས་མིང་དང༌།རྒྱལ་པོར་ཡང་རང་གི་མངར་འབངས་ཀྱི་གནོད་
འཚེ་དང་དགྲ་བོ་མཐའ་དག་ཞི་བར་བྱེད་པས་ཤངྐ་ར་སྟེ་བདེ་བྱེད་ཡིན་ནོ་ཞེས་པ་མི་འགལ་བ་དང༌།
ཁད་ཆོས་བྱ་ཚངའི་ས་སྤར་བ་དབང་ཕག་སླབ་
ཁྱད་ཆོས་བྷུ་ཛངྒའི་སྒྲ་སྦྱར་བ་དབང་ཕྱུག་གི་སྐབས་སུ་སྦྲུལ་རྒྱན་ལ་འཇུག་པས་དེ་མེད་པ་འགལ་ཏེ་
ལུང་ལས། གདེངས་ཀ་འཛིན་པས་རལ་ཐོད་བཅིངས། །བྲང་འགྲོ་རྣ་བའི་རྒྱན་བྱས་པ། །ཞེས་འབྱུང་
བའི་ཕྱིར་རོ །རྒྱལ་པོའི་ཚེ། བྷུ་ཛངྒ་ནི་དྷུརྟ་སྟེ་སྐྱེ་པོ་ངན་པ་ཁྲམ་དང་གཡོ་སྒྱུ་ཅན་ལ་འཇུག་པས་
རྒྱལ་པོ་རང་བཞིན་དེ་ལྟ་བུ་མ་ཡིན་པའམ་སྐྱེ་བོ་ངན་པ་དང་མི་འགྲོགས་པས་མི་འགལ་ལོ །རྐང་པ་
བཞི་བར་ལྷའི་འགྲོ་བ་དང་མིའི་རྒྱལ་པོ་གཉིས་ཁྱད་གཞི་ལྷ་ཞེས་པའི་སྒྲ་སྦྱར་བ་མི་འགལ་ལ། ཁྱད་
ཆོས་བི་བུ་དྷ་ནི་ལྷ་སྟེ་དེ་ཉིད་མིན་ཞེས་དགག་ཚིག་གིས་བཀག་པས་ལྷའི་འགྲོ་བ་དང་འགལ། རྒྱལ་
པོའི་སྐབས་མཁས་བྲལ་ཏེ་ལ་དགག་ཚིག་སྦྱར་བ་རྒྱལ་པོ་མཁས་པའི་རང་བཞིན་ལ་མི་འགལ་པ་
དང་། ཡང་གི་སྒྲ་ནི་དོན་སྔ་མ་ལྟོས་ནས་འགལ་པའི་རྒྱན་དུ་གསལ་བར་བྱེད་པ་དང་། ཤེས་སོ་ནི་བྱ་
239

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བའི་ཚིག་གོ། །རྒྱ་འགྲེལ་དང་བོད་ཊིཀ་གཉིས་ཀ་མཐུན་པར་རྐང་པ་གསུམ་དང་བཞི་པ་གཉིས་གོ་
བརྗེས་འདུག་ཀྱང་དོན་ལ་མི་འགལ་བར་བསམས་ནས་འདིར་ཡང་དེ་ལྟར་བཤད་།།
RRRRRRRRRRRR
༈ ཉི་རྩ་ལྔ་པ་ཁྱད་པར་བརྗོད་པའི་རྒྱན་ལ་གསུམ། མཚན་ཉིད་སྤྱིར་བསྟན།བྱེ་བྲག་
དཔེར་བརྗོད་མ་བཤད་པ་བསླབ་ཚུལ་ལོ །དང་པོ་མཚན་ཉིད་སྤྱིར་བསྟན་ནི། །ཁྱད་པར་རབ་ཏུ་
བསྟན་པའི་ཕྱིར། །ཡོན་ཏན་རིགས་དང་བྱ་བ་སོགས། །གང་དུ་མ་ཚང་ཉིད་བསྟན་པ། །དེ་ནི་ཁྱད་
པར་བརྗོད་པར་འདོད། །དངོས་པོ་གང་ཞིག་གི་འབྲས་བུའི་ཡུལ་ཅན་གྱི་རྒྱུ་འགའ་ཞིག་གཞན་ལ་མ་
ལྟོས་པར་རང་བཞིན་གྱིས་མཐུ་ཕུལ་དུ་བྱུང་བ་གཞན་གང་དང་ཡང་ཐུན་མོང་མ་ཡིན་པར་སྟོན་ཞིང་
རྟོགས་པར་བྱ་བའི་ཆེད་དུ་རྒྱུ་དེ་རང་ཉིད་ཀྱི་ཡོན་ཏན་དང་རིགས་དང་བྱ་བ་དང་རྫས་ལ་སོགས་པའི་
རྫས་མ་ཚང་བ་ཉིད་དེ་མེད་པར་སྟོན་པའི་བརྗོད་པ་གང་ཡིན་པ་དེ་ནི་ཁྱད་པར་བརྗོད་པའི་རྒྱན་དུ་
མཁས་པ་རྣམས་ཀྱིས་འདོད་། །འདིར་རྒྱུ་འབྲས་ཞར་བྱུང་ཡིན་པས་དཔེར་བརྗོད་སྐབས་མིང་
འདོགས་ཡོན་ཏན་མ་ཚང་བའི་རྒྱུའི་ཁྱད་པར་ཞེས་བརྗོད་པ་ནི་མི་ལེགས་སོ།
གཉིས་པ་བྱེ་བྲག་དཔེར་བརྗོད་པ་ལ་གཉིས་ཏེ། ཡོན་ཏན་སོགས་བཞི་མ་ཚང་བར་བརྗོད་
པ་དང༌། རྒྱུའི་ཁྱད་པར་བརྗོད་པའོ། །དང་པོ་ལ་བཞི་ལས་ཡོན་ཏན་མ་ཚང་བའི་ཁྱད་པར་བརྗོད་པ་ནི
མེ་ཏོག་གཞུ་ཅན་དག་གི་མཚོན། །རྩུབ་པ་མ་ཡིན་བའང་མིན། །དེ་ལྟ་ན་ཡང་འདི་ཡིས་ནི། །ས་
གསུམ་དག་ལས་རྒྱལ་བར་གྱུར།།མེ་ཏོག་གཞུ་ཅན་འདོད་ལྷའི་མཚོན་ཏེ་མདའ་ལྔ་པོ་འདི་ནི་རྩུབ་པ་
མ་ཡིན་ཞིང་རྣོ་བའང་མིན་མོད།དེ་ལྟ་ན་ཡང་འདི་ཡིས་ནི་ས་འོག་ས་སྟེང་མཐོ་རིས་ཀྱི་སྲིད་པ་གསུམ་
ན་གནས་པའི་འགྲོ་བ་ཀུན་ལས་ངང་གིས་རྒྱལ་ཞིང་རྣམ་པར་གཞོམ་ནུས་པ་འདི་ཨེ་མ་མཚར་ཆེའོ །
ཞེས་འདོད་ལྷའི་མདའ་ལ་རབ་ཏུ་གྲགས་པའི་མཚོན་ཆའི་ཡོན་ཏན་རྩུབ་པ་དང་རྣོ་བ་སོགས་མེད་
བཞིན་དུའང་འབྲས་བུ་སྲིད་པ་གསུམ་ལས་རྒྱལ་བའི་ནུས་པ་ཁྱད་པར་ཅན་སྟོན་པ་འདི་ལྟ་བུ་ནི་ཡོན་
ཏན་མ་ཚང་བའི་ཁྱད་པར་བརྗོད་པའོ །
བྱད་པར་བརྗད་པའ།
གཉིས་པ་རིགས་མ་ཚང་བའི་ཁྱད་པར་བརྗོད་པ་ནི། འདི་དག་ལྷ་ཡི་བུ་མོ་མིན། །དྲི་ཟའི་
རིགས་ལས་བྱུང་པའང་མིན། །དེ་ལྟ་མོད་ཀྱི་ཚངས་པའི་ཡང༌། །དཀའ་ཐུབ་གཞོམ་པ་བསྒྲུབ་པར་
240

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ནུས། །ཡིད་འོང་མ་འདི་ནི་ལྷ་ཡི་བུ་མོ་མིན་ཞིང་དེའི་བྱེ་བྲག་དྲི་ཟའི་རིགས་ལས་བྱུང་བའང་མིན་ནོ། །དེ་
ལྟ་མོད་ཀྱི་གཟུགས་མཛེས་པ་ཁོ་ནས་ཚངས་པ་ཆེན་པོའི་དཀའ་ཐུབ་ཀྱི་སྡོམ་པའང་གཞོམ་པ་བསྒྲུབ་
ལ་ང་བང་དེིའི
པར་ནུས་ན་གཞན་ཐ་མལ་བའི་ལྟ་ཅི་སྨོས ཞེས་མི་མོ་འགའ་ཞིག་གི་མཛེས་པ་ཕུལ་དུ་བྱུང་པའི་
རྒྱུས་ལྷ་དང་དྲི་ཟའི་རིགས་མ་ཚང་བ་སྟེ་རིགས་དེ་ལ་སྐྱེས་པ་མ་ཡིན་ཡང་འབྲས་བུ་ཚངས་པ་ཆེན་
པོའི་དཀའ་ཐུབ་ཀྱང་གཞོམ་པར་ནུས་པའི་ནུས་པ་ཕུལ་བྱུང་སྟོན་པའོ །འདི་མེས་པོ་ཚངས་པ་ཆེན་
པོ་གདོང་བཞི་པ་སེམས་ཆགས་པ་ལ་ལྷ་རྣམས་ཀྱིས་རང་རང་གི་ལུས་འོད་བཏུས་པ་ལས་བྱུང་བ་
སྤྲུལ་པའི་བུ་མོ་ཐིག་ལེ་མཆོག་མ་དང་། སྐྱེ་རྒུའི་བདག་པོ་མྱུར་བའི་བུ་མོ་བརྟུལ་ཞུགས་བཟང་མོ་ལ་
སོགས་པ་ལྟ་བུ་ལྷའམ་དྲི་ཟའི་བུ་མོ་ངེས་པར་ཡིན་དགོས་པ་ལ་འདིར་དེ་ལྟ་བུའི་རིགས་མ་ཚང་བའི་
མི་མོ་འགའ་ཞིག་མཛེས་པའི་རྒྱུས་འབྲས་བུ་ཚངས་པའི་ཡང་དཀའ་ཐུབ་གཞོམ་ནུས་པར་བརྗོད་པས་
ན་རིགས་མ་ཚང་བའོ། །
གསུམ་པ་བྱ་བ་མ་ཚང་བའི་ཁྱད་པར་བརྗོད་པ།ཁྲོ་གཉེར་དག་ནི་མ་བསྡུས་ཤིང༌། །ཡི་
གཡོགས་ཀྱང་མ་བསྐྱོད་ལ། །མིག་ཀྱང་དམར་པོར་མ་གྱུར་པར། །དགྲ་ཡི་རིགས་འདི་ཉམས་པར་
བྱས། །གཡུལ་ལ་དཔའ་བའི་དཔའ་བོ་གང་ཞིག་ཁྲོས་པ་ལས་སྐྱེས་པའི་ཁྲོ་གཉེར་བཞིན་ལ་མ་
བསྡུས་ཤིང༌། སོ་ཡི་གཡོགས་ཏེ་མཆུ་སྒྲོས་ཀྱང་བསྐྱོད་དེ་འདར་བ་མེད་ལ། མིག་ཀྱང་སྡང་མིག་
དམར་པོར་ལྟ་བ་སོགས་ཁྲོ་བའི་རྣམ་འགྱུར་གང་ཡང་མེད་པར་མིང་ཐོས་པ་ཙམ་གྱིས་ཕ་རོལ་གྱི་ད
སྡེ་མཐའ་དག་རང་དབང་ཉམས་ཤིང་བྲན་དུ་བཀོལ་ནུས་པ་འདི་མཚར་རོ །ཞེས་པ་འདི་ལ་དགྲ་སྡེ
མཐའ་དག་རང་དབང་ཉམས་པར་བྱེད་ནུས་པའི་འབྲས་བུའི་ཡུལ་ཅན་དཔའ་བོའི་གྲགས་པ་ཁྱད་
པར་དུ་གྱུར་པ་དེ་ལ་ཁྲོས་པའི་རྣམ་འགྱུར་གྱི་བྱ་བ་གང་ཡང་མེད་བཞིན་དུ་དགྲ་ལས་རྒྱལ་བར་
བརྗོད་པའི་ཕྱིར་བྱ་བའི་ཁྱད་པར་བརྗོད་པའོ། །
བཞི་བ་རྫས་མ་ཚང་བའི་ཁྱད་པར་བརྗོད་པ་ནི། ཤིང་རྟ་མེད་ཅིང་གླང་པོའང་མེད། །རྟ་
མེད་རྐང་ཐང་མེད་པར་ཡང༌། །ཟུར་མིག་ཉིད་ཀྱི་བུད་མེད་རྣམས། །འགྲོ་བ་གསུམ་པོ་དག་ལས་
རྒྱལ། །ཤིང་རྟ་དང་། གླང་པོ་ཆེ་དང་།རྟ་དམག་དང༌།དཔུང་བུ་ཆུང་སྟེ།རྐང་ཐང་གི་དམག་སོགས་
241

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔུང་ཚོགས་ཡན་ལག་བཞིག་ལྟ་ཞོག་རྫས་རེ་ཙམ་ཡང་མེད་པར་ཆགས་པའི་ཟུར་མིག་གི་བྱེད་པ་ཁོ་
ནས། བྱེད་པ་པོ་བུད་མེད་འདི་རྣམས་འཇིག་རྟེན་གསུམ་ལས་རྣམ་པར་རྒྱལ་ལོ །ཞེས་སྲིད་པ་
གསུམ་དབང་དུ་བྱས་པའི་འབྲས་བུ་ཡུལ་ཅན་གྱི་རྒྱུ་ཟུར་མིག་གི་མཛེས་པ་ལ་དཔུང་ཚོགས་ཡན་ལག་
བཞི་མ་ཚང་བ་སྟེ་མེད་བཞིན་དུ་ཡང་རྒྱལ་བར་བརྗོད་པ་ནི་རྫས་མ་ཚང་བའི་ཁྱད་པར་བརྗོད་པའོ །
འདིའི་རྫས་ནི་བདག་ཏུ་བཟུང་ཞིང་རང་ལ་དབང་བའི་ནོར་རྫས་ལྟ་བུ་ཡིན་ལ། སྔར་སྤྱི་བྱེ་བྲག་གི་
ཟླས་ཕྱེ་བའི་བྱེ་བྲག་ལ་རྫས་སུ་བཞག་པ་དང༌། འདི་གཉིས་རྣམ་བཞག་ཐ་དད་པ་དང་གཅིག་ཏུ་ཡང་
འཁྲུལ་བར་མི་བྱའོ། །དེ་བཞིན་དུ་སྔར་གཟུགས་ཅན་གྱི་སྐབས་སུ། ཁྱོད་གདོང་ཟླ་བ་ཡིད་སྲུབས་
ཀྱིས །འཇིག་རྟེན་གསུམ་པོ་གཞོམ་པར་ནུས། །ཞེས་དང༌།ཡོན་ཏན་མ་ཚང་བའི་རྫས་བརྗོད་པའང༌།
ཞམ་པར་ནུས།།ཞས་
མེ་ཏོག་གཞུ་ཅན་དག་གི་དཔུང་། །རྩུབ་པ་མ་ཡིན་ནས། ས་གསུམ་དག་ལས་རྒྱལ་པར་གྱུར། །ཞེས་
པའི་བར་གྱིས་བསྟན་པ་དང༌།འདིར་ཟུར་མིག་ཉིད་ཀྱི་བུད་མེད་རྣམས། །འགྲོ་བ་གསུམ་དག་
ལས་རྒྱལ། །ཞེས་འདི་རྣམས་ཀྱི་སྐབས་སུ་ཤེས་པར་བྱ་དགོས་པ་ནི།འཇིག་རྟེན་གསུམ། ས་གསུམ་
འགྲོ་བ་གསུམ་ཞེས་པ་རྣམས་སྐབས་ཀྱི་དབང་གིས། འདོད་གཟུགས་གཟུགས་མེད་གསུམ་དུ་འཇུག་
པ་དང་། །འདོད་ཁམས་ཁོ་ནའི་སྟེང་ནས་དབྱེ་བ་དང༌། གཞན་ཡང་ཁྱད་པར་འཕགས་བསྟོད་ཀྱི།
ཁྱབ་འཇུག་གིས་འཇིག་རྟེན་གསུམ་བརྒལ་བ་ཞེས་པའི་ཐད་ཀྱི་རྒྱ་འགྲེལ་དུ། འདི་ལྟར་འཇིག་རྟེན་
པ་རྣམས་ནི་འཛམ་བུའི་གླིང་ཙམ་ཉིད་ལ་འཇིག་རྟེན་གསུམ་དུ་འདོད་དེ། རྒྱ་མཚོ་བཞིས་ཡོངས་སུ་
བཅད་པ་འཇིག་རྟེན་གཉིས་ཀྱི་བར་ནི་མིའི་འཇིག་རྟེན་དང་།འོག་གི་གཞི་ནི་ཀླུའི་འཇིག་རྟེན་ནོ། །
རི་ཁ་བ་ཅན་ལ་སོགས་པ་ལྷ་རྣམས་གནས་པའི་རི་བོ་དང་།སྐར་མ་ལ་སོགས་པ་ནི་ལྷའི་འཇིག་རྟེན་
ཉིད་ཡིན་ན།དེ་ཁྱབ་འཇུག་གིས་བརྒལ་བར་བྱས་པ་འདི་ཙམ་ལ་འཇིག་རྟེན་གསུམ་བརྒལ་བ་ཞེས་བྱ།
ཞེས་འབྱུང་བ་ལྟ་བུ་འཛམ་གླིང་འདི་ཉིད་ལ་འཇིག་རྟེན་གསུམ་དུ་ཕྱེ་བ་སོགས་མང་ཡང༌། སྐབས་
འདི་དག་ཏུ་ནི་འདོད་ཁམས་པ་ལ་འཇིག་རྟེན་གྱི་ཐ་སྙད་བྱས་པ་སྟེ། དེའང་ས་འོག་ས་སྟེང་ས་བླའི་
འགྲོ་བ་གསུམ་དུ་བསྡུས་ནས་བརྗོད་པའོ། །
གཉིས་པ་རྒྱུའི་ཁྱད་པར་བརྗོད་པ་ནི། ཤིང་རྟ་ཁ་ལོ་གཅིག་པ་དང༌། །ཁ་ལོ་པ་ཉམས་རྟ་མི་
242

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
མཉམ། །དེ་ལྟ་ན་ཡང་གཟི་བྱིན་ཅན། །ཉི་མས་འགྲོ་བ་གསུམ་མནན། །ཉི་མ་འདྲེན་པའི་ཤིང་རྟ་
ཁ་ལོ་གཅིག་ལས་མེད་པ་དང་། ཁ་ལོ་པ་དྲང་སྲོང་འདྲོབ་སྐྱོང་གི་བུ་བྱ་ཁྱུང་གི་ཕུ་བོ་སྐྱ་རེངས་ཡིན་པ་
དེའི་བརླ་ཆག་ནས་མེད་པར་གྲགས་པ་དང༌།ཤིང་རྟ་འདྲེན་བྱེད་ཀྱི་རྟ་བཞི་བརྒྱད་ལ་སོགས་པར་ཆ་
མི་མཉམ་པར་བདུན་ལས་མེད་པས་དེས་ན་ཉི་མར་རྟ་བདུན་ཞེས་གྲགས་པ་སྟེ འགྲོ་བ་གསུམ་པོ་
ཟིལ་གྱིས་གནོན་པའི་རྒྱུ་མ་ཚང་བ་དེ་ལྟ་ནའང༌། དེ་ལས་གཞན་པའི་རྒྱུ་གཟི་བྱིན་མཚུངས་པ་མེད་
པ་དང་ལྡན་། །ཞེས་པའོ། །དེ་བཤད་པ།གཟི་བྱིན་ཅན་སོགས་ཁྱད་པར་ལས།།འདི་ནི་རྒྱུ་ཡི་ཁྱད་
པར་བརྗོད། །ཅེས་པ།དཔེར་བརྗོད་སྔ་མ་རྣམས་འབྲས་བུའི་ཡུལ་ཅན་གྱི་རྒྱུ་དེ་ལ་ཡོན་ཏན་སོགས་
མ་ཚང་བར་བརྗོད་པ་ཡིན་ལ། འདིར་ནི་རྒྱུ་ཉིད་མ་ཚང་ཡང་དེ་ལས་གཞན་པའི་ཕུན་སུམ་ཚོགས་
ཆོད་པས་ཅང་ཟང་
པ་བརྗོད་པ་རྒྱུ་མ་ཚང་ཡང་རྒྱུའི་ཁྱད་པར་གཞན་བརྗོད་པས་ཅུང་ཟད་སྔ་མ་དང་རིགས་མི་མཐུན་
པའི་དབང་གིས་རྒྱ་འགྲེལ་ནས་ས་བཅད་ལོགས་སུ་བཀོད་པས་འདིར་ཡང་དེ་བཞིན་དུ་བྱས་པའོ །
མིང་འདོགས་ཀྱང་གཞུང་ལས་འདི་ནི་རྒྱུ་ཡི་ཁྱད་པར་བརྗོད་ཅེས་དངོས་སུ་བསྟན་པ་ཁོ་ནས་གཞན་
དུ་སྨྲ་བར་མི་བྱའོ། །
གསུམ་པ་མ་བཤད་པ་བསླབ་ཚུལ་ནི། རིམ་པ་འདི་ཡིས་གཞན་གྱི་ནི། །དབྱེ་བ་རྣམས་
ཀྱང་བརྟག་པར་བྱ། །གོང་དུ་བརྗོད་པའི་རིམ་པ་འདི་ཡིས་ཁྱད་པར་བརྗོད་པའི་ཚུལ་གཞན་གྱི་དབྱེ་
བ་རྣམས་ཀྱང་བརྟག་ཅིང་དཔྱད་ནས་ཤེས་པར་བྱའོ་ཞེས་པའོ །
༈ཉེར་དྲུག་པ་མཚུངས་པར་སྦྱོར་བའི་རྒྱན་ལ་གཉིས།མཚན་ཉིད་དང་དཔེར་བརྗོད་པའོ །
དང་པོ་མཚན་ཉིད་ནི།བརྗོད་འདོད་ཡོན་ཏན་ཁྱད་འཕགས་དང༌། །མཚུངས་པར་བྱས་ནས་འགའ་
ཞིག་ནི། །བསྟོད་སྨད་དོན་དུ་བསྒྲགས་པ་གང༌། །དེ་ནི་མཚུངས་པར་སྦྱོར་བར་བཤད། །དོན་གང་
ཞིག་བརྗོད་པར་འདོད་པའི་ཡོན་ཏན་ཁྱད་འཕགས་ཅན་ཤིན་ཏུ་ལྷག་པར་གྲགས་པའི་དཔེ་འགའ་
ཞིག་དང༌། དངོས་པོར་ན་མི་མཚུངས་ཀྱང་བརྗོད་འདོད་ཀྱི་དབང་གིས་དེ་དང་མཚུངས་པར་སྒྲོ་
བཏགས་ཏེ་གང་ཡང་རུང་བའི་མཚུངས་ཆོས་གཅིག་ཏུ་བསྡུས་ནས་བརྗོད་པའི་ནུས་པས་མཚུངས་
པར་སྦྱོར་བའི་ཕྱིར་བསྟོད་པའམ་ཡང་ན་སྨད་པའི་དོན་དུ་བསྒྲགས་པའི་ཚིག་དེ་ནི་མཚུངས་པར་སྦྱོར་
243

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བའི་རྒྱན་དུ་མཁས་པ་རྣམས་ཀྱིས་བཤད་དོ།།
གཉིས་པ་དཔེར་བརྗོད་པ་ལ་གཉིས་ལས་དང་པོ་བསྟོད་པའི་མཚུངས་སྦྱོར་ནི། གཤིན་རྗེ་
ལུས་ངན་ཆུ་ལྷ་དང༌། །མིག་སྟོང་པ་དང་ཁྱོད་ཉིད་ཀྱང༌། །འཇིག་རྟེན་སྐྱོང་བ་ཞེས་པའི་སྒྲ། །ཡུལ་
གཞན་མེད་པར་རྣམ་པར་འཛིན། །ལྷོ་ཕྱོགས་ཀྱི་བདག་པོ་གཤིན་རྗེ་དང་། །བྱང་ཕྱོགས་སྐྱོང་བ་ལུས་
ངན་ཏེ་རྣམ་ཐོས་ཀྱི་བུ་དང༌། ནུབ་ཀྱི་ཆུ་ལྷ་དང༌།ཤར་གྱི་དབང་པོ་བརྒྱ་བྱིན་ཏེ། ཕྱོགས་སྐྱོང་ཆེན་པོ་
དེ་རྣམས་དང་མི་བདག་རྒྱལ་པོ་ཆེན་པོ་ཁྱེད་ཉིད་ཀྱིས་འཇིག་རྟེན་སྐྱོང་བ་ཞེས་པའི་སྒྲ་འདི་ཡུལ་
གཞན་ལ་འཇུག་པ་མེད་པར་རྣམ་པར་འཛིན་། །ཞེས་ཕྱོགས་སྐྱོང་བ་རྣམས་རང་རང་གི་ཕྱོགས་སུ
གནས་ནས་འཇིག་རྟེན་སྐྱོང་བར་བྱེད་པ་དང༌། བསྔགས་ཡུལ་གྱི་རྒྱལ་པོ་གཉིས་དངོས་པོར་ན་
མཚུངས་ནུས་པའི་མཐུ་མེད་ཀྱང༌། རང་ལ་དབང་བའི་ས་གཞིའི་ཁྱོན་སྐྱོང་ཞིང་སྲུང་བར་བྱེད་པ་ཙམ་
ལ་བརྟེན་ནས་འཇིག་རྟེན་སྐྱོང་བ་ཞེས་པའི་སྒྲས་མཚུངས་པར་བྱས་ཏེ་བསྟོད་པའི་དོན་དུ་བསྒྲགས་
པས་ན་བསྟོད་པའི་མཚུངས་སྦྱོར་རོ།།
གཉིས་པ་སྨད་པའི་མཚུངས་སྦྱོར་ནི། རི་དྭགས་མིག་དང་འགྲོགས་པ་དང༌། །གློག་གི་རྩེ་
དགའ་དག་དང་།།སྤྲིན་གྱི་རྩོམ་པའམ་རང་བཞིན་གྱིས།།སྐད་ཅིག་གཉིས་པར་མི་གནས་སོ། །རི་
དྭགས་མིག་ཅན་མ་མཛེས་མ་དང་འགྲོགས་པའི་བདེ་བ་དང་། གློག་གི་རྩེ་དགའ་སྟེ་གཡོ་ཞིང་འགྱུ་
གཅ་དགའ་2
བའི་གསལ་བ་དང༌། སྤྲིན་འདུ་འགོད་ཀྱི་རྩོམ་པ་བར་མེད་པར་ཁྱབ་པ་རྣམས་ཀྱང་སྐད་ཅིག་གཉིས་
པར་ཡང་མི་གནས་ན།ཡུན་དུ་གནས་པ་ལྟ་ཅི་སྨོས་ཏེ་རང་ཉིད་ཤིན་ཏུ་གཡོ་བའི་རང་བཞིན་ཅན་གྱི་
ཕྱིར་རོ །ཞེས་བུད་མེད་དང་འགྲོགས་པའི་དགའ་བ་ཤིན་ཏུ་གཡོ་ཞིང་མི་བརྟན་པར་བརྗོད་འདོད་
ཀྱིས་སྤྲིན་དང་གློག་འགྱུའི་ཡུན་དང་མཚུངས་པར་བྱས་ཏེ་སྨད་པའི་དོན་དུ་བསྒྲགས་པ་འདི་ནི་སྨད་
པའི་མཚུངས་སྦྱོར་རོ། །
༈ ཉི་ཤུ་རྩ་བདུན་པ་འགལ་བའི་རྒྱན་ལ་གསུམ། མཚན་ཉིད་སྤྱིར་བསྟན། བྱེ་བྲག་དཔེར་
བརྗོད། མཇུག་བསྡུ་བའོ། །དང་པོ་མཚན་ཉིད་སྤྱིར་བསྟན་པ་ནི། འགལ་ཟླ་སྒྲུབ་བྱེད་སླད་དུ་ནི། །
གང་དུ་ཚིག་དོན་འགལ་བ་རྣམས། །ཡང་དག་འགྲོགས་པར་རབ་བསྟན་ལ། །དེ་ནི་འགལ་བར་
244

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
བཤད་དེ་དཔེར། །སྙན་ངག་མཁན་གྱིས་བརྗོད་བྱ་སྐབས་སུ་བབས་པའི་དངོས་པོ་འགའ་ཞིག་རང་
བཞིན་གཤིས་ཀྱིས་འགལ་བར་ཡོད་པ་ནི་བསྒྲུབ་བྱ། དེ་ལྟར་འགལ་བར་སྣང་བའི་ཁྱད་ཆོས་གསལ་
བར་བརྗོད་པས་ཁྱད་པར་ཅན་དུས་ལ་སོགས་པ་གང་ཡིན་པ་དེ་གསལ་བར་གོ་བ་ནི་སྒྲུབ་བྱེད་དེ།
དེས་ན་ཁྱད་ཆོས་འགལ་བ་གཉིས་བརྗོད་པའི་ཤུགས་ལས་ཆོས་དེ་ལྡན་གྱི་དངོས་པོ་དེ་ཁྱད་པར་དུ་
འཕགས་པའམ། གསལ་བར་གོ་ནུས་པ་གཞུང་གི་དཔེར་བརྗོད་འཆད་འགྱུར་རྣམས་ལས་གསལ་
བར་རྟོགས་པར་འགྱུར་། །
གཉིས་པ་དཔེར་བརྗོད་ལ་དྲུག་ལས་དང་པོ་གཞི་ཐ་དད་ཀྱི་འགལ་བ་ནི། དད་པའི་རྒྱལ་
པོ་རྣམས་དག་ནི། །མྱོས་པའི་གདངས་སྙན་ཅ་ཅོ་འཕེལ། །རྨ་བྱ་རྣམས་ཀྱི་སྒྲ་དག་ནི། །ཡིད་འོང་ཉིད་
དང་བྲལ་བས་ཉམས། །ཞེས་པ། སྟོན་ཀའི་དུས་སུ་ངང་པའི་རྒྱལ་པོ་སྟེ་ངང་པ་ལུས་དཀར་ཞིང་རྐང་
པ་དང་མཆུ་དམར་པོ་ཅན་རྣམས་དག་ནི་དགའ་བས་མྱོས་པའི་གདངས་སྙན་པར་སྒྲོག་པའི་ཅ་ཅོ
འཕེལ་ལ།རྨ་བྱ་རྣམས་ནི་དུས་དེར་ཆར་སྤྲིན་འབྲུག་སྒྲ་ཅན་མེད་པས་ཡིད་དུ་འོང་བའི་སྒྲ་དག་སྒྲོག་པ་
དང་བྲལ་བས་ཉམས་། །ཞེས་ངང་པ་དང་རྨ་བྱ་དག་གཞི་ཐ་དད་འཕེལ་བ་དང་ཉམས་པའི་བྱ་བ་
འགལ་བ་འགྲོགས་པས་གཞི་ཐ་དད་ཀྱི་བྱ་བ་འགལ་བའི་རྒྱན་།།
གཉིས་པ་ཡོན་ཏན་འགལ་བ་ནི། དབྱར་སྐྱེས་ཆུ་འཛིན་དག་གིས་ནི། །ནམ་མཁས་ཡུལ་
ན་དག་གས་
ངན་ལྟ་བུར་སྤྱོད། །ཆགས་པ་ཡིས་ཀྱང་འགྲོ་བ་ཡི། །ཡིད་ནི་ཀུན་ཏུ་ཆགས་པར་གྱུར། །དབྱར་ལས་
སྐྱེས་པའི་ཆུ་འཛིན་ཆར་སྤྲིན་སྔོན་པོ་དག་གིས་ནམ་མཁའ་ལ་དུ་རྡི་ནཱ་ཡ་ཏེ་ཞེས་པའི་སྒྲ་ཡུལ་ངན་ཏེ
ཉིན་མོ་ངན་པར་སྤྱོད་ལ། ཡང་བྱེད་པ་པོ་སྤྲིན་དེ་རྣམས་ཁོ་ནས་ཆགས་པ་སྟེ་འགའ་བའི་འགྱུར་བ་
ཡིས་ཀྱང་འགྲོ་བའི་ཡིད་ཀུན་ནས་ཆགས་པར་འགྱུར་རོ། །འདིར་ཡུལ་ངན་ཆགས་བྲལ་སྐྱེ་བའི་ཡོན་
ཏན་དང༌། ཆགས་པ་དགའ་བའི་ཡོན་ཏན་ཏེ་དེ་གཉིས་གཤིས་ཀྱིས་འགལ་བའི་ཆོས་བརྗོད་པས་ན་
ཡོན་ཏན་འགལ་པའོ། །།
གསུམ་པ་རྫས་འགལ་པ་ནི། སྐེད་པ་ཕྲ་ཞིང་རོ་སྨད་སྦོམ། །མཆུ་དམར་མིག་ནི་དཀར་བ་
མིན། །ལྟེ་བ་དམའ་ཞིང་ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །སྐེད་པ་མཆོག་ཏུ་ཕྲ་ཞིང་རོ་
245

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སྨད་སྦོམ་པ་དང༌། མཆུ་སྒྲོས་དམར་ཞིང་མིག་ནི་དཀར་བ་མིན་པ་སྟེ་གནག་པ་དང་། ལྟེ་བ་ཟབ་པས་
དམའ་ཞིང་ནུ་འབུར་མཐོ་བའི་བུད་མེད་ཀྱི་ལུས་ཀྱིས་སུ་ཞིག་མ་བཅོམ་སྟེ་ཐམས་ཅད་བཅོམ་མོ། །
ཞེས་པ་འདིར་ཕྲ་བ་དང་སྦོམ་པ་ལ་སོགས་པ་ལུས་ཀྱི་ཆ་ཤས་ཀྱི་རྫས་ཕན་ཚུན་འགལ་བ་འགྲོགས་
པར་བསྟན་པའི་ཕྱིར་སློབ་དཔོན་རཏྣ་ཤྲཱིས་རྫས་འགལ་དུ་བཞེད་།།
བཞི་བ་ཡོན་ཏན་ནམ་རྫས་དང་ལས་འགལ་བ་ནི། པད་རྩའི་ལག་པ་ཆུ་ཤིང་བརླ། །པདྨའི་
གདོང་དང་ཨུཏྤལ་མིག །ཁྱོད་ཀྱི་གཟུགས་ཀྱི་བདག་ཅག་རྣམས། །གདུང་ནུས་མིན་ནམ་ལུས་
ཅན་མ། །ཀྱེ་ལུས་ཅན་མ་ཞེས་བོད་ནས་མཉེན་འཇམ་པད་རྩ་ལྟ་བུའི་ལག་པ་ཅན་དང༌།མཁྲང་ཟླུམ་
ཆུ་ཤིང་ལྟ་བུའི་བརླ་ཅན། དཀར་མཛེས་པདྨ་ལྟ་བུའི་གདོང་པ་ཅན། གནག་ཅིང་དཀྱུས་རིང་ཨུཏྤལ་
འདྲ་བའི་མིག་ཅན་ཏེ་ཁྱད་ཆོས་དེ་རྣམས་དང་ལྡན་པའི་ཁྱད་པར་ཅན་ཁྱོད་ཀྱི་ལུས་ཀྱིས་བདག་ཅག་
འདོད་ལྡན་རྣམས་གདུང་བར་ནུས་པ་མིན་ནམ་སྟེ་ངེས་པར་གདུང་ནུས་པ་ཁོ་ནའོ །ཞེས་པ་འདི་ནི
པད་རྩ་ལ་སོགས་པ་དེ་རྣམས་ཤིན་བསིལ་བའི་ཡོན་ཏན་ཡིན་པ་དང་ཆགས་གདུང་གིས་རྒྱུད་
བསྲེག་པ་འགལ་བས་ཡོན་ཏན་དང་འགལ་བའམ། ཡང་ན་བསིལ་བའི་རང་བཞིན་རྫས་དང་འགལ་
བས་རྫས་འགལ་ལམ་བསིལ་བའི་དངོས་པོ་དུ་མ་ཚོགས་པས་རྒྱུད་བསྲེག་པའི་བྱ་བ་བྱས་པ་ལས་
འགལ་བའང་ཡིན་ནོ་ཞེས་རིན་ཆེན་དཔལ་གྱིས་བཤད་དོ། །
ལྔ་པ་གཞི་གཅིག་པའི་བྱ་བ་འགལ་བ་ནི། སྐྱེད་ཚལ་རླུང་གིས་རབ་བསྐྱོད་པ། །ཙཱུ་ཏ་ཙམྦ་
ཀ་ཡི་རྡུལ། །རེག་པ་མིན་ཡང་མགྲོན་པོ་ཡི། །མིག་ལ་མཆི་མ་ཟག་པར་བྱེད། །སྐྱེད་མོས་ཚལ་རོལ་
རྩེད་ཀྱི་གཞིར་བྱས་པའི་ནགས་རྣམས་སུ་རླུང་གིས་བསྐྱེད་ཅིང་གཡོ་བའི་ཤིང་ཙཱུ་ཏ་ཨམྲ་དང༌།ཙམྤ་
ཀའི་མེ་ཏོག་གི་རྡུལ་རྣམས་མིག་ལམ་རེག་ཀྱང་མགྲོན་པོ་བྲལ་བས་ཉན་པ་རྣམས་སྐྱེད་ཚལ་མཐོང་
མ་ཐག་དགའ་བས་ཆགས་པ་བླངས་ཏེ་རང་གི་དགའ་མ་དྲན་པས་མིག་ལ་མཆི་མ་ཟག་པར་བྱེད་།།
ཞེས་མིག་གི་གཞི་ནེ་གཅིག་གི་སྟེང་དུ་རྡུལ་གྱིས་རེག་པ་བཀག་པ་དང༌།མཆི་མ་ཟག་པར་བསྟན་པའི་
དགག་སྒྲུབ་ཀྱི་བྱ་བ་གཉིས་འགལ་བས་ན་གཞི་གཅིག་གི་བྱ་བ་འགལ་བའི་རྒྱན་།།
དྲུག་པ་སྦྱར་བའི་འགལ་བ་ནི། རྒྱ་དཔེར་པྲྀཥྞཱ་རྫུ་ནཱ་ནུ་རཀྟ་ཡི། དྲྀཀཎྛཱ་བ་ལ་མྦི་ནཱི།ཡཱ་
246

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཏི་པི་ས་ནཱི་ཡ་ཏཱཾ། ཀསྱ་ཏེ་ཀ་ལ་བྷཱ་ཥི་ནི། ཞེས་པ་འདི་ལ་འཇུག་ཡུལ་གྱི་རྣམ་གྲངས་དང་མཐུན་
པའི་འགྱུར་གསུམ་ཙམ་བྱུང་བའི་དང་པོ། སྙན་པར་སྒྲོག་མ་ཁྱོད་ཀྱི་མིག །ནག་དཀར་རྗེས་སུ་དམར་
བ་ཡང༌། །རྣ་བ་དག་ལ་བརྟེན་པ་ནི། །སུ་ཡི་ཡིད་བརྟན་ཉིད་དུ་འགྱུར། །ཀྱེ་སྙན་པར་སྒྲོག་པ་ཞེས་
བོད་ནས་ཁྱོད་ཀྱི་མིག་འབྲས་ཀྲྀཥྞ་སྟེ་ནག་པོ་དང༌།དེའི་མཐའ་ཨ་རྫུན་སྟེ་དཀར་བ་དང༌། ཨ་ནུ་རཀྟ་
མིག་སྤྲིན་དམར་བ་སྟེ་ཁྱད་ཆོས་གསུམ་དང་ལྡན་ཞིང་ཤིན་ཏུ་དཀྱུས་རིང་བའི་མཐའ་རྣ་བ་ལ་བརྟེན་
པ་ནི། སུ་ཞིག་གིས་མཐོང་བ་དེ་ཆགས་པས་ཡིད་བརྟན་ཅིང་རྣལ་དུ་གནས་པར་འགྱུར་ཏེ་མི་འགྱུར་
རོ་ཞེས་པའོ། །ཡང་ཀྲྀཥྞ་ནི་ནག་པོ་སྟེ་འཇུག་བཅུའི་ནང་ཚན་གཅིག་གི་མིང་ཡིན་པ་འདིར་ཁྱབ་
འཇུག་ལའང་མིང་དེས་སྨོས་ནས་ཁྱོད་སྐྱ་བསེང་བུ་ལྔའི་ནང་ཚན་སྲིད་སྒྲུབ་ལ་ཆགས་པ་སྟེ་བརྩེ་བས་
སྐྱོང་བཞིན་དུ། ཡང་དེའི་དགྲ་བོ་ཨངྒ་རཱ་ཛ་སྟེ་ཡུལ་ཨངྒའི་རྒྱལ་པོ་ཀརྞ་ལ་ཡང་རྗེས་སུ་ཆགས་ཤིང་
བྱམས་པས་སྐྱོང་བ་འདི་ལྟ་བུ་ལ་སུ་ཞིག་གིས་ཡིད་ཆེས་ཞེས་པ་དང༌། ཡང་ཕྱོགས་ཅིག་ཤོས་ལ་
འཇུག་པ་ལྟར་ན། ནག་སྲིད་སྒྲུབ་ལ་རྗེས་ཆགས། ཀརྞ་ལ་བརྟེན་ལྟ་བ་ནི། སུ་ཡི་ཡིད་བརྟན་ཉིད་
དུ་འགྱུར། །སྐབས་འདིར་ཀྲྀཥྞ་ནི་ནག་མོ་སྟེ་སྲིད་སྒྲུབ་ཀྱི་ཆུང་མ་བ་དཱི་ཡིན་པས་ཁྱོད་སྲིད་སྒྲུབ་ལ་
ཆགས་ཤིང་དེའི་དགྲ་བོ་ཀརྞ་ལ་ཡང་འདོད་པ་བརྟེན་པའི་སྤྱོད་ཚུལ་འདི་ལྟ་བུ་ལ་སུ་ཞིག་ཡིད་ཆེས་
ཅེས་པའི་དོན་ནོ། །འདིར་སྦྱར་བའི་སྐབས་ཡིན་པས་བརྟེན་ཅེས་པ་ཕྱོགས་གསུམ་གར་བས་འཕུལ་
ར་མགོ་ཅན་ཏེ།དགོས་དབང་གིས་དྲོ་བ་དཱིའི་ཕྱོགས་ལའང་དེ་ལྟར་སྦྱར་བའོ། །
གསུམ་པ་མཇུག་བསྡུ་བ་ནི། དེ་ལྟར་རྒྱན་འདི་རྣམ་པ་ནི། །དུ་མ་ཉིད་དུ་རབ་རྟོགས་བྱ། །
བཤད་ཟིན་མ་ཐག་པ་དེ་ལྟར་འགལ་རྒྱན་འདིའི་རྣམ་པ་ནི་ད་དུང་ཡང་མི་འདྲ་བ་དུ་མ་ཉིད་དུ་གནས་
པ་རབ་ཏུ་རྟོགས་པར་བྱའོ་ཞེས་པའོ། །
༈ ཉི་རྩ་བརྒྱད་པ་སྐབས་མིན་བསྟོད་པའི་རྒྱན་ལ་གཉིས། མཚན་ཉིད་དང་དཔེར་
བརྗོད་པའོ། །དང་པོ་མཚན་ཉིད་ནི། སྐབས་མིན་འདོད་པས་བསྟོད་པ་། །སྐབས་སུ་མ་བབས་
བསྟོད་པ་ཡིན །ཞེས་པ། ཕྱི་རོལ་གྱི་དེ་ཁོ་ན་ཉིད་དུ་ན་དེ་ལྟར་བསྟོད་མི་འོས་ཤིང་སྐབས་སུ་མ
བབས་པ་ཡིན་ཡང་རྒྱལ་པོ་ངན་པས་གཙེས་པ་ལ་སོགས་ཡིད་འབྱུང་བར་བྱེད་པའི་རྐྱེན་གྱིས་བློ་
247

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསྒྱུར་བའི་གནས་སྐབས་དེའི་རང་གི་འདོད་པ་ཁོ་ན་དབང་བཙན་པར་བྱས་ཏེ་ཡུལ་ནི་འོས་པ་ལ
བསྔགས་པ་བརྗོད་པ་ནི་སྐབས་སུ་མ་བབས་པར་བསྟོད་པའི་རྒྱན་ཡིན་ནོ། །
གཉིས་པ་དཔེར་བརྗོད་ནི།གཞན་མི་བསྟེན་པ་རི་དྭགས་རྣམས། །འབད་མེད་རྙེད་པར་སླ་
བའི་ནོར། །ཆུ་དང་རྩྭ་ཡི་མྱུག་སོགས་ཀྱིས། །ནགས་རྣམས་སུ་ནི་བདེ་བར་འཚོ། །གཞན་དག་
བསྲུང་གིས་བསྟེན་མི་དགོས་པའི་རི་དྭགས་འདི་རྣམས་འབད་མེད་དུ་རྙེད་པར་སླ་བའི་ནོར་ཉེ་བར་
མཁོ་བ་འབབ་ཆུའི་བཏུང་བ་དང༌། རྩྭའི་མྱུ་གུ་དང༌། ཤིང་གི་ལོ་མའི་བཟའ་བས་ནགས་ཀྱི་གནས་
རྣམས་སུ་རང་དབང་དུ་སྤྱོད་ཅིང་བདེ་བར་འཚོ་བ་ནི་སྐལ་བ་ཤིན་ཏུ་བཟང་སྟེ། བདག་ཅག་ཀྱང་དེ་ལྟ་
བུའི་ཚུལ་དུ་གྱུར་ན་ཅི་མ་རུང་ཞེས་པའོ། །དེ་བཤད་པ། རྒྱལ་པོའི་རྗེས་འབྲངས་ཉོན་མོངས་། །
ཤིན་ཏུ་སྐྱོ་བའི་ཡིད་ཅན་གྱིས །སྐབས་སུ་མ་བབས་ཉིད་དུ་འདིར། །རི་དྭགས་སྤྱོད་ཚུལ་འདི་དག་
བསྔགས །རྒྱལ་པོའི་རྗེས་སུ་འབྲངས་པའི་འཁོར་རྒྱལ་པོའི་གཞན་དབང་གི་བྱ་བ་མང་པོས་ཉོན་
མོངས་ཤིང་སྡུག་བསྔལ་བས་ཡིད་འབྱུང་བའི་སྐྱེ་བོ་འགའ་ཞིག་གིས་སྨྲས་པ་ལྟར་བྱས་ཏེ། དེའང་
རྒྱལ་པོའི་འཁོར་གྱིས་རི་དྭགས་ལ་སྨོན་ཅིང་བསྟོད་པ་འདི་འདྲ་སྤྱིར་སྐབས་སུ་མ་བབས་ཀྱང་། བྱ་བ་
མང་པོས་ངལ་ཞིང་སུན་པའི་སྐྱོ་བ་སྟོན་པ་ལ་འདི་ལྟར་བརྗོད་པའང་སྙན་ངག་མཛེས་པར་བྱེད་པའི་
རྒྱན་། །
༈ཉི་རྩ་དགུ་པ་ཟོལ་བསྟོད་ཀྱི་རྒྱན་ལ་གསུམ།མཚན་ཉིད་སྤྱིར་བསྟན།བྱེ་བྲག་དཔེར་
བརྗོད། དེ་རྣམས་ཀྱི་དོན་བསྡུ་བའོ། །དང་པོ་མཚན་ཉིད་སྤྱིར་བསྟན་ནི། གལ་ཏེ་སྨད་པ་བཞིན་
བསྟོད་ནས། །སྐྱོན་ལྟར་སྣང་བའི་ཡོན་ཏན་ཉིད། །གང་དུ་ཉེ་བར་ཐོབ་གྱུར་པ། །འདི་ནི་ཟོལ་གྱིས་
བསྟོད་པར་བཤད། །གལ་ཏེ་སྨད་པ་སྐྱོན་བརྗོད་པ་བཞིན་དུ་བྱས་ཏེ་བསྟོད་ནས་རྣམ་པ་སྐྱོན་ལྟར་
སྣང་བའི་ཡོན་ཏན་གྱི་རང་བཞིན་ཆེ་བ་ཉིད་ཚིག་སྦྱོར་གང་དུ་ཉེ་བར་གྱུར་པ་ནི་ཟོལ་གྱིས་བསྟོད་པའི་
རྒྱན་དུ་བཤད་།།
གཉིས་པ་བྱེ་བྲག་དཔེར་བརྗོད་པ་ལ་གསུམ་ལས་དང་པོ་མཐུ་ཕུན་ཚོགས་ཀྱི་ཟོལ་བསྟོད་ནི།
རཱ་མ་དཀའ་ཐུབ་པ་ཡིས་ཀྱང་། །འབྱུང་པོ་འཛིན་པ་འདི་ལས་རྒྱལ། །དེ་ཉིད་རྒྱལ་པོ་ཁྱོད་ཀྱིས་ཀྱང༌། །
248

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
འདི་ལ་ཁྱོད་ནི་རྒྱགས་མ་མཛད། །འདི་ནི་སྔོན་བྷྲ་གུ་ཏེ་དྲང་སྲོང་ངན་སྤོང་གི་བུ་རཱ་མ་ཟེར་བའི་དྲང་
སྲོང་ཞིག་བྱུང་ནས་དེས་གཞན་གྱི་སྤྱོད་པར་དཀའ་བའི་དཀའ་ཐུབ་དྲག་པོ་ཡུན་རིང་དུ་སྤྱད་པའི་
མཐུས། ཚེ་དེ་ཉིད་ལ་ས་ཆེན་པོ་འདི་ལས་རྣམ་པར་རྒྱལ་བ་ཐོབ་པའི་གཏམ་རྒྱུད་ཡོད་པ་དེ་དང༌།
ཕྱིས་ར་གྷུའི་རིགས་ལས་བྱུང་བ་རྒྱལ་པོ་ཤིང་རྟ་བཅུ་བའི་བུ་དགའ་བྱེད་རཱ་མ་ཎར་གྲགས་པ་སྲིན་
ཡུལ་བཅོམ་མཁན་དེ་ཡང་དཀའ་ཐུབ་སྤྱོད་པའི་དྲང་སྲོང་མ་ཡིན་ཡང་རང་གི་ཡབ་ཀྱི་བཀས་ལོ་བཅུ་
གཉིས་དཀའ་ཐུབ་པའི་ཚུལ་བཟུང་ནས་འཁྱམས་སུ་བཅུག་པའི་ཕྱིར་རམ། སྔོན་སྐྱེ་བ་གཞན་ལ་
བསགས་པའི་དཀའ་ཐུབ་ཀྱི་མཐུས་ཚེ་འདིར་ས་ལས་རྒྱལ་བ་ཐོབ་པས་ན་དཀའ་ཐུབ་པ་སྟེ། དེས་ན་
དྲང་སོང་ངན་སྤོང་གི་བུ་རཱ་མ་དཀའ་ཐུབ་དང༌། རཱ་གྷུའི་བུ་གཉིས་དཀའ་ཐུབ་པ་དང་རཱ་མ་ཞེས་མིང་
མཐུན་པས་སྒྲ་སྦྱར་བ་སྟེ། དེ་གཉིས་ཀ་ཡང་ནགས་སུ་གནས་པའི་སྐབས་དེར་དཔུང་ཚོགས་ཡན་
ལག་བཞི་མེད་པ་དེ་དག་གིས་ཀྱང་མཐར་འབྱུང་པ་འཛིན་པ་སྟེ་ས་གཞི་འདི་ལས་རྒྱལ་ན་ད་ལྟ་དཔུང་
ཚོགས་ཡན་ལག་བཞི་དང་བཅས་པ་རྒྱལ་པོ་ཁྱོད་ཀྱིས་རཱ་མ་དཀའ་ཐུབ་པ་དེ་དག་གིས་གང་ལ་རྒྱལ་
པའི་ས་གཞི་དེ་ཉིད་ཁོ་ན་ཐོབ་པ་ཡིན་གྱི། དེ་ལས་ལྷག་པ་ཅིའང་མེད་བཞིན་དུ་དེ་ཙམ་ལ་ཁྱེད་
དྲེགས་པ་སྟེ་ང་རྒྱལ་བར་བྱ་མི་འོས་སོ །ཞེས་ང་རྒྱལ་བྱ་རིན་མི་ཆོག་པ་ལྟར་བྱས་པའི་ཟོལ་གྱིས་
མཐུ་ཆེན་པོ་ངན་སྦྱོང་གི་བུ་དང༌། རཱ་གྷུའི་བུ་དག་དང་མཚུངས་པར་ས་ཆེན་པོ་འདི་ལས་རྣམ་པར་
རྒྱལ་བའི་ཡོན་ཏན་བརྗོད་པས་ན་མཐུ་ཕུན་ཚོགས་ཀྱི་ཟོལ་བསྟོད་དོ། །
གཉིས་པ་དཔའ་བ་ཕུན་ཚོགས་ཀྱི་ཟོལ་བསྟོད་ནི། སྔོན་གྱི་སྐྱེས་བུ་ལས་བཅད་ནས། །
དཔལ་འདི་ཁྱོད་ཀྱིས་ཡོངས་སུ་སྤྱོད །རྒྱལ་པོ་བུ་རམ་ཤིང་པའི་བརྒྱུད། །ཁྱོད་ཀྱིས་འདི་ནི་རིགས་
སམ་ཅི། །ཀྱེ་རྒྱལ་པོ་ཞེས་བོད་ནས་པུ་ར་ཎ་ཞེས་པའི་སྒྲ་སྔོན་བྱུང་བ་སྟེ་ཁྱབ་འཇུག་གི་མིང་ཡང་ཡིན།
གནའ་བོའི་དུས་ཀྱིས་བདག་འཁོར་ལོས་སྒྱུར་བ་ཆེན་པོ་རྣམས་ལའང་སྒྲ་བཤད་རུང་དུ་ཡོད་པས།
དེ་དག་ལས་ཤྲཱིའི་སྒྲ་ནི་དཔལ་ཏེ་དར་བའི་རྒྱལ་སྲིད་དམ་ལྷ་མོ་དཔལ་མོ་ལའང་འཇུག་པས་དེ་དག་
སྒྲ་སྦྱར་ནས། སྔོན་གྱི་སྐྱེས་བུ་དེ་དག་གིས་ལོངས་སྤྱོད་བཞིན་པའི་རྒྱལ་སྲིད་དམ་ལྷ་མོ་དཔལ་མོ་
འཕྲོག་ནས་ལོངས་སྤྱོད་པ་འདི་ལྟ་བུ་བུ་རམ་ཤིང་པའི་རིགས་བརྒྱུད་དུ་སྐྱེས་པ་ཁྱོད་ཀྱིས་རིགས་སམ་
249

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཅི་སྟེ་མི་རིགས་སོ །ཞེས་མི་འོས་པའི་བྱ་བ་ལ་སྨད་པའི་ཟོལ་གྱིས་ལྷ་མཐུ་ཆེ་བ་ཁྱབ་འཇུག་ལས་
ཀྱང་རྒྱལ་སྲིད་འཕྲོག་པ་དང་དཔལ་མོ་འཕྲལ་བའི་བརྩོན་འགྲུས་ཁྱད་འཕགས་ཏེ་དཔའ་བ་ཕུན་
ཚོགས་ལ་བསྟོད་པའོ །རྒྱ་འགྲེལ་གཉིས་ན་ཧ་ཅང་མི་གསལ་ཡང་བུ་རམ་ཤིང་བའི་རིགས་ལས་བྱུང་
བའི་རྒྱལ་པོ་བཟང་ལྡན་ཞེས་པས་ཁྱབ་འཇུག་གི་ཆུང་མ་ལྷ་མོ་དཔའ་མོ་ལ་ལོངས་སྤྱོད་པའི་གཏམ་
རྒྱུད་ཡོད་པ་དང་སྦྱར་བ་ཡིན་གསུངས་སོ། །
གསུམ་པ་སྦྱར་བའི་ཟོལ་བསྟོད་ནི། ཁྱོད་ཀྱི་བཙུན་མོ་ས་གཞི་ནི། །ལག་འགྲོ་བྷོ་ག་དག་
ལ་ཆགས། །ཅི་སླད་ཁྱོད་ཀྱི་ང་རྒྱལ་ནི། །མཆོག་གི་མཐའ་རུ་འཛེགས་པར་གྱུར། །ཀྱེ་རྒྱལ་པོ་ཁྱོད་
ཀྱིས་ལོངས་སྤྱོད་པའི་ཡུལ་དུ་གྱུར་ཅིང་གཅེས་པར་བསྐྱངས་དགོས་པ་ལ་སོགས་པས་བཙུན་མོ་དང་
འདྲ་བའམ། བཙུན་མོར་གྱུར་པའི་ས་གཞི་ཆེན་པོ་འདི་ནི་བྷུ་ཛངྒ་ཏེ་ལག་འགྲོ་ཀླུ་དང་སྐྱེ་བོ་ངན་པ་
དང༌། བྷོ་ག་ཞེས་པ་ལུས་དང་ལོངས་སྤྱོད་ཀྱི་ཕྱོགས་གཉིས་ལ་འཇུག་པ་དག་སྒྲ་སྦྱར་ནས། ས་གཞི་
ཆེན་པོ་འདི་ཀླུ་གཏི་མུག་ཅན་གྱི་ལུས་ལ་ཆགས་ཤིང་གནས་ཞེས་པའམ ཡང་ན་སྐྱེ་བོ་ངན་པ་རྣམས་
ཀྱང་ས་གཞི་འདི་ལ་གནས་ཤིང་འགྲོགས་ནས་ལོངས་སྤྱོད་པ་ཉིད་འདིས་མི་འདོར་བས་ན་ལོངས་
སྤྱོད་ལ་ཆགས་པ་སྟེ་དེས་སྐྱེ་བོ་ངན་པ་དེ་དག་དང་། རྒྱལ་པོ་ཁྱོད་ཡུལ་ཐུན་མོང་དུ་གྱུར་པ་འདི་ལ
ཅིའི་ཕྱིར་ང་རྒྱལ་མཆོག་གི་མཐར་རུ་འཛེགས།ཅེས་སྨད་པ་ལྟར་བྱས་པའི་ཟོལ་གྱིས་ས་ཐམས་ཅད་
ཀྱི་བདག་པོར་གྱུར་པ་བརྗོད་ཅིང་བསྟོད་ནས་སྒྲ་སྦྱར་བའང་ཡོད་པའི་ཕྱིར་་སྦྱར་བའི་ཟོལ་བསྟོད་
ཅེས་བྱའོ། །འདིར་བཙུན་མོ་ཞེས་པ་ནི་ས་གཞི་མཐའ་དག་ལ་བཙུན་མོ་ལྟ་བུར་རང་དབང་དུ་སྤྱོད་པ་
སྟོན་པའི་དཔེ་ཙམ་དུ་སྨོས་པའམ། ས་གཞི་ལ་བཙུན་མོའི་མིང་གིས་བརྗོད་པ་ཙམ་ལས་བཙུན་མོ་
དངོས་འདིར་བརྗོད་བྱར་མེད་དེ་སློབ་དཔོན་ངག་གིས་དབང་ཕྱུག་གིས། ཁྱོད་ཀྱི་བཙུན་མོ་གཞན་
གྱིས་བཟུང་བའོ །ཞེས་སྨད་ཅིང་སོགས་གསུངས་པའང་ས་གཞི་ལ་བཙུན་མོའི་མིང་གིས་བརྗོད་
ནས། དེ་གཞན་གྱིས་བཟུང་བ་སྟེ་སྐྱེ་བོ་ངན་པ་རྣམས་ཀྱང་དེ་ལ་ལོངས་སྤྱོད་ཅིང་གནས་ཞེས་སྨད་
པའི་ཟོལ་གྱིས བསྟོད་པའི་ཕྱོགས་ལ་ལག་འགྲོ་ཀླུ་དབང་ལྷག་མ་ཅན་གྱི་ལུས་ལ་གནས་པའི་ས་
ཐམས་ཅད་ལ་ཁྱོད་དབང་ངོ་ཞེས་པའི་དོན་ཡིན་ནོ། །དེས་ན་ཆགས་ཞེས་པའང་དེ་ལ་གནས་པའི་
250

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
དོན་ཡིན་ལ་འདོད་ཆགས་ཀྱི་ཆགས་པ་ནི་མིན་ནོ།།
གསུམ་པ་དེ་རྣམས་ཀྱི་དོན་བསྡུ་བ་ནི། དེ་ལྟར་ཉེ་བར་མཚོན་པ་ལས། །སྦྱར་བ་ཅན་དང་
གཞན་དག་གི། །ཟོལ་གྱིས་བསྟོད་པའི་རྣམ་པ་རྣམས། །རབ་ཏུ་རྒྱ་ཆེ་མཐའ་དང་བྲལ། །བཤད་མ་
ཐག་པའི་དཔེར་བརྗོད་དེ་དག་ནི་སྦྱར་བ་ཅན་གྱི་ཟོལ་བསྟོད་ཉེ་བར་མཚོན་པའི་དཔེར་བརྗོད་ཡིན་ལ།
དེས་རིགས་སྒྲེ་ནས་སྦྱར་བ་ཅན་གྱི་ཟོལ་བསྟོད་གཞན་དག་དང་། སྦྱར་བ་མེད་པའི་ཟོལ་བསྟོད་ཀྱི་
རྣམ་པ་རྣམས་རབ་རྒྱ་ཆེ་ཞིང་མཐའ་དང་བྲལ་བར་ཡོད་པ་རྣམས་ཀྱང་ཤེས་པར་བྱའོ།།ཞེས་པའོ །
༈ སུམ་ཅུ་པ་ངེས་པར་བསྟན་པའི་རྒྱན་ལ་གཉིས། མཚན་ཉིད་དང་དཔེར་བརྗོད་། །
དང་པོ་ནི།གལ་ཏེ་དོན་གཞན་འཇུག་པ་ཡིས།།དེ་དང་མཚུངས་པའི་འབྲས་བུ་འགའ། །མཆོག་གམ་
མཆོག་མིན་སྟོན་བྱེད་པ། །དེ་ནི་ངེས་པར་བསྟན་པ་ཡིན། །གལ་ཏེ་དོན་ངེས་པར་བསྟན་བྱ་དེ་ལས་
གཞན་པའི་སྟོན་བྱེད་དཔེའི་འཇུག་པ་འཇིག་རྟེན་ན་ཡོངས་སུ་གྲགས་པ་འགའ་ཞིག་གིས། རང་དང་
ཕྱོགས་མཚུངས་པའི་མཆོག་དམ་པ་དང་། མཆོག་མིན་ངན་པ་སྟེ་གང་ཡང་རུང་བ་གསལ་ཞིང་སྟོན་
པར་བྱེད་པ་ནི་ངེས་པར་བསྟན་པའི་རྒྱན་ཡིན་ནོ། །
གཉིས་པ་དཔེར་བརྗོད་པ་ལ་གཉིས་ལས་དང་པོ་མཆོག་ངེས་བསྟན་ནི།ཉི་མ་འཆར་བ
ཉིད་ཀྱིས་ནི །པདྨ་རྣམས་ལ་དཔལ་སྟེར་བྱེད། །ཕུན་ཚོགས་རྣམས་ཀྱི་འབྲས་བུ་དག །གྲོགས་པོ་
རྗེས་འཛིན་བསྟན་པའི་ཕྱིར །ཞེས ཉི་མ་འཆར་བ་ཉིད་ཀྱིས་པདྨ་རྣམས་རབ་ཏུ་རྒྱས་པའི་དཔལ་
སྟེར་བར་བྱེད་ཞེས་སྟོན་བྱེད་དཔེའི་འཇུག་པ་སྔར་བཀོད་ནས།དེ་ཅིའི་སླད་དུ་ཞེ་ན།སྐྱེས་བུ་དམ་
པ་ཕུན་སུམ་ཚོགས་པ་རྣམས་ཀྱི་འབྲས་བུར་གྲུབ་པ་ཉི་མ་ལྟ་བུ་རྣམས་ཀྱིས་གྲོགས་པོ་པདྨ་ལྟ་བུ་
རྣམས་ལ་ཕན་འདོགས་ཤིང་རྗེས་སུ་འཛིན་པ་འདི་གསལ་བར་སྟོན་པའི་ཆེད་དུའོ། །འདི་ནི་བསྟན་
བྱ་དོན་དང་སྟོན་བྱེད་དཔེ་གཉིས་ཀ་མཆོག་ཏུ་གྱུར་པས་མཆོག་ངེས་བསྟན་གྱི་རྒྱན་ཡིན་ནོ། །
གཉིས་པ་མཆོག་མིན་ངེས་བསྟན་ནི།ཟླ་བའི་ཟེར་གྱིས་རེག་པ་ན། །མུན་པའི་ཕྲེང་བ་ནུབ་
པར་གྱུར། །འཕྲལ་ལ་རྒྱས་པོ་དང་འགལ་རྣམས། །ངན་པའི་མཐར་འགྱུར་གསལ་བར་བྱེད། །ཟླ་
བའི་འོད་ཟེར་གྱིས་རེག་པ་ན་མུན་པའི་ཕྲེང་བ་སྟེ་མུན་པ་སྟུག་པོའི་ཚོགས་རྣམས་ནུབ་པར་གྱུར་། །
251

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཞེས་པ་དོན་གཞན་གྱི་འཇུག་པ་སྟེ་སྟོན་བྱེད་། །དེའི་དགོས་པ་ཅི་ཞེ་ན། རྒྱལ་པོ་དང་འགལ་ཞིང་
དགྲར་གྱུར་པའི་འབངས་རྣམས་འཕྲལ་མ་ཉིད་དུ་གནས་སྐབས་ངན་པའི་མཐའ་རྒུད་པར་འགྱུར་བ་
གསལ་བར་བྱེད་པའི་ཕྱིར་རོ།།
༈ སུམ་ཅུ་རྩ་གཅིག་པ་ལྷན་ཅིག་བརྗོད་པ་དང༌། རྩ་གཉིས་པ་ཡོངས་རྗེས་ཀྱི་རྒྱན་ལ་
གཉིས།མཚན་ཉིད་མཉམ་དུ་བཤད།སོ་སོར་དཔེར་བརྗོད་པའོ །དང་པོ་ནི།ཡོན་ཏན་ལས་རྣམས་
ལྷན་ཅིག་གི །དངོས་པོ་བརྗོད་པ་ལྷན་ཅིག་བརྗོད། །དོན་རྣམས་བསྣོལ་བ་གང་ཡིན་པ། །ཡོངས་
བརྗེས་ཡིན་ཏེ་དེ་དག་དཔེར། །ཡོན་ཏན་དང་ལས་རྣམས་གང་དུ་ལྷན་ཅིག་སྟེ་ཅིག་ཅར་དུ་ཡོད་པ་
ཉིད་བརྗོད་ཅིང་གསལ་བར་བྱེད་པ་ནི་ལྷན་ཅིག་བརྗོད་པའི་རྒྱན་དང༌། དོན་ཡོན་ཏན་དང་བྱ་བ་ལ་
སོགས་པ་རྣམས་ཕན་ཚུན་བསྣོལ་པའི་ཚུལ་གྱིས་བརྗོད་པ་གང་ཡིན་པ་ནི་ཡོངས་བརྗེས་ཀྱི་རྒྱན་།།
གཉིས་པ་སོ་སོར་དཔེར་བརྗོད་པ་ལས་དང་པོ་ལྷན་ཅིག་བརྗོད་པའི་རྒྱན་ལ་གསུམ་ལས་
དང་པོ་ཡོན་ཏན་ལྷན་ཅིག་བརྗོད་པ་ནི། ད་ནི་མཚན་འདི་དག་རྣམས། །བདག་གི་དབུགས་དང་
ལྷན་ཅིག་རིང༌། །ཟླ་བའི་རྒྱན་ལྡན་ལ་རྣམས་ཀྱང༌། །བདག་ལུས་ཉིད་དང་ལྷན་ཅིག་སྐྱ། །བྲལ་བས་
ཉེན་པའི་དུས་ད་ནི་མཚན་མོའི་ཐུན་གསུམ་པོ་འདི་རྣམས་བྲལ་བས་ཉེན་པ་བདག་གི་དབུགས་
ཤུགས་རིང་ནར་གྱིས་འབྱུང་བ་དང་ལྷན་ཅིག་རིང་ཞིང་། ཟླ་བའི་རྒྱན་ལྡན་མ་མཚན་མོའི་ནམ་མཁའ་
སྔོ་བསངས་མའི་ཕྱོགས་རྣམས་ཀྱང་བྲལ་བའི་གདུང་བས་ཉམས་པ་ཅན་བདག་གི་ལུས་ཉིད་དང་
ལྷན་ཅིག་སླའོ །ཞེས་ཆོས་ཅན་གཉིས་ཀ་དང་འབྲེལ་བའི་ཆོས་རིང་བ་དང༌། སྐྱ་བའི་ཡོན་ཏན་
གཉིས་དུས་གཅིག་ཅར་དུ་འབྱུང་བ་བརྗོད་པས་ན་ཡོན་ཏན་ལྷན་ཅིག་བརྗོད་པ་འོ
གཉིས་པ་བྱ་བ་ཐ་དད་པ་ལྷན་ཅིག་བརྗོད་པ་ནི མགྲོན་པོ་རྣམས་ཀྱི་རྨོངས་པ་དང༌། །
ལྷན་ཅིག་ཙཱུ་ཏའི་དོན་པ་རྒྱས། །དེ་དག་མཆི་མ་དང་མཉམ་དུ། །མ་ལ་ཡ་ཡི་རླུང་དག་འབབ། །
མགྲོན་པོ་བྲལ་བ་ཅན་རྣམས་ཆགས་པའི་རྒྱུས་རྨོངས་པ་རྒྱས་པ་དང་ལྷན་ཅིག་ཤིང་ཙཱུ་ཏ་ས་ཧ་ཀ་རའི་
དོག་པ་སྟེ་སྙེ་མ་རྣམས་ཀྱང་རྒྱས་ཤིང་འཕེལ་ལོ། །ཡང་མགྲོན་པོ་དེ་དག་གི་གདུང་བ་ལས་བྱུང་བའི་
མཆི་མའི་རྒྱུན་ནམ་དབུགས་ཀྱི་ཤུགས་རིང་འབབ་པ་དང་མཉམ་དུ་ལྷོ་ཕྱོགས་མ་ལ་ཡ་ཡི་རླུང་དག་
252

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
ཀྱང་འབབ་བོ། །ཞེས་པ་འདི་ནི་བྱ་བ་ཐ་དད་པ་རྒྱས་པ་དང་འབབ་པ་དག་དུས་ཅིག་ཅར་དུའམ་ལྷན་
ཅིག་ཏུ་འབྱུང་བ་བརྗོད་པས་ན་བྱ་བ་ཐ་དད་པ་དག་ལྷན་ཅིག་བརྗོད་པའི་རྒྱན་གཙོ་བོ་དང་རྒྱུ་འབྲས་
ལྷན་ཅིག་པ་མཚར་བའི་རྒྱུ་ཡང་ཞར་ལས་འཐོན་པའོ། །
གསུམ་པ་བྱ་བ་ལྷན་ཅིག་བརྗོད་པ་ནི། ཁུ་བྱུག་སྒྲོག་པའི་སྐལ་བཟང་དང༌། །ནགས་ཀྱི་
རླུང་གི་བཟང་དང༌། །དཔྱིད་ཉིན་སྐྱེ་བོའི་ཀུན་དགའ་རྣམས། །ལྷན་ཅིག་དག་ཏུ་འཕེལ་བར་འགྱུར། །
ཁུ་བྱུག་གི་སྒྲ་སྒྲོགས་པའི་རྒྱུས་སྐལ་བཟང་བ་ཡིད་དུ་འོང་དང༌།ནགས་ཀྱི་རླུང་དྲི་བཟང་པོ་ཅན་
རྣམས་ཀྱིས་བཟང་དང༌། དཔྱིད་ཀའི་དུས་ཀྱི་ཉིན་མོ་རྣམས་སུ་སྐྱེ་བོ་ཀུན་གྱི་དགའ་བ་རྣམས་ལྷན་
ཅིག་དག་ཏུ་འཕེལ་བར་འགྱུར་རོ།།ཞེས་འཕེལ་བའི་བྱ་བ་རྣམས་ལྷན་ཅིག་བརྔོད་པའོ །
རྒྱན་འདི་ཉིད་ཀྱི་མཇུག་བསྡུ་བ་ནི། དེ་ལྟར་ལྷན་ཅིག་བརྗོད་པ་ཡི། །དཔེར་བརྗོད་འགའ་
ཞིག་འདིར་བྱས་ཏེ། །དེ་ལྟར་བཤད་ཟིན་གྱི་རྣམ་པས་ལྷན་ཅིག་བརྗོད་པའི་སྦྱོར་བ་འགའ་ཞིག་སྟེ
ང་ཟད་ཅིག་གཞུང་འདིར་བྱས་ཀྱི་ཐམས་ཅད་ནི་མ་ཡིན་པས་ལྷག་མ་རབ་ཏུ་སྦྱར་བ་ལས་རྟོགས་
པར་བྱའོ། །
སོ་གཉིས་པ་ཡོངས་བརྗེས་ཀྱི་དཔེར་བརྗོད་ནི། ཡོངས་སུ་བརྗེས་པའི་རང་བཞིན་ཡང༌། །
ངེས་པར་བསྟན་པ་ཅུང་ཟད་བྱ །ས་སྤྱོད་རྣམས་ལ་མཚོན་བསྣུན་པ། །སྟེར་བྱེད་ཁྱོད་ཀྱི་ལག་པ་
ཡིས། །དེ་དག་གྲགས་པ་ཀུ་མུཏ་དཀར། །ཡུན་རིང་དག་ཏུ་བསྒྲུབས་པ་འཕྲོག །དེ་ལྟར་ལྷན་ཅིག་
བརྗོད་པའི་རྒྱན་ཇི་ལྟར་སྦྱོར་བའི་ཚུལ་རབ་ཏུ་བསྟན་ཟིན་ནས། མཚན་ཉིད་སྔར་བརྗོད་ཟིན་པ་
ཡོངས་སུ་བརྗེས་པའི་རང་བཞིན་གསལ་བར་བྱེད་པའི་དཔེར་བརྗོད་ཀྱི་ངེས་པ་ཅུང་ཟད་ཀྱང་སྟོན་
པར་བྱའོ་ཞེས་མཚམས་སྦྱར་ནས་དཔེར་བརྗོད་དངོས་ནི། ས་ལ་སྤྱོད་པའི་རྒྱལ་པོ་ཁྱོད་ཀྱིས་དགྲ་
ཟླར་གྱུར་པའི་རྒྱལ་པོ་རྣམས་ལ་རལ་གྲི་ལ་སོགས་པའི་མཚོན་བསྣུན་ཏེ་འཆི་བ་སྟེར་བར་བྱེད་པ་
ཁྱོད་ཀྱི་ལག་པ་ཕྱོགས་ལས་རྣམ་པར་རྒྱལ་བར་བྱེད་པ་འདིས། དགྲ་ཟླར་གྱུར་པའི་རྒྱལ་པོ་དེ་དག་
གི་གྲགས་པ་ཀུ་མུད་ལྟར་དཀར་བ་དུས་ཡུན་རིང་པོར་བསྒྲུབས་ཤིང་བསགས་པ་དེ་རྣམས་འཕྲོག
ཅིང་བླངས་སོ །ཞེས་མཚོན་བསྣུན་པ་ལས་དང༌། གྲགས་པ་ཡོན་ཏན་བརྗེས་པས་ན་ཡོངས་བརྗེས་
253

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཀྱི་རྒྱན་། །
༈ སུམ་ཅུ་རྩ་གསུམ་པ་ཤིས་བརྗོད་ཀྱི་རྒྱན་ལ་གཉིས།མཚན་ཉིད་དང་དཔེར་བརྔོད་དོ །
དང་པོ་མཚན་ཉིད་ནི། མངོན་པར་འདོད་པའི་དངོས་པོ་ལ། །སྨོན་པ་ཤིས་བརྗོད་ཅེས་བྱ་དཔེར། །
མངོན་པར་འདོད་པ་སྟེ་དོན་དུ་གཉེར་བྱའི་དངོས་པོ་ལ་སྨོན་པའི་ཚིག་སྦྱོར་ནི་ཤིས་པའམ་ཤིས་བརྗོད་
ཀྱི་རྒྱན་ཞེས་བྱའོ།།
གཉིས་པ་དཔེར་བརྗོད་ནི། ངག་ཡིད་སྤྱོད་ཡུལ་མ་ཡིན་པའི། །སྣང་བ་དམ་པས་ཁྱོད་ལ་
སྲུངས། །ངག་གིས་བརྗོད་པ་དང༌། ཡིད་ཀྱིས་བསམ་པའི་ཡུལ་མ་ཡིན་པ་རང་ཅག་ནང་པ་སངས་
རྒྱས་པ་ལྟར་ན་མཐའ་བྲལ་ཆོས་ཀྱི་དབྱིངས་དེ་བཞིན་ཉིད་དང༌།ཕྱི་རོལ་པ་ལྟར་ན་རྟག་པ་དམ་པའི་
བདག་ལུས་ཅན་ཀུན་གྱི་རྒྱུད་ལ་རང་བཞིན་གྱིས་ཡོད་པར་འདོད་པ་དིང་སང་འཕགས་ཡུལ་བ་
རྣམས་ཀྱི་ཕལ་སྐད་ལ་རྨོ་སུ་རུ་ས་ཞེས་བརྗོད་པ་དེ་ཉིད་ཀྱིས་ཁྱོད་ལ་རྟག་ཏུ་སྲུངས་ཤིག་ཅེས་པའོ །
གཉིས་པ་རྒྱན་གཞན་དུ་འདོད་པ་འདིར་བསྡུ་ཚུལ་ནི། རྗེས་འགྲོ་མེད་དང་ཐེ་ཚོམ་ཅན། །
ངག་ནི་དཔེ་རྣམས་ཉིད་ལ་བསྟན། །དཔེ་ཡི་གཟུགས་ཅན་དག་ཀྱང་འདིར། །གཟུགས་ཅན་རྣམས་ལ་
ངེས་པར་བསྒྲགས། །རབ་རྟོགས་ཆ་ཤས་འདི་ཡང་ནི། །རབ་རྟོག་དག་གི་དབྱེ་བ་ཉིད། །བོད་ཡུལ་
འདིར་རྒྱན་གྱི་བསྟན་བཅོས་དཎྜིའི་མེ་ལོང་འདི་ཁོ་ན་ལས་གཞན་མ་འགྱུར་པས་གཞན་དུ་བཤད་
པའི་རྒྱན་རྣམས་འདིར་འདུས་པ་དང་མ་འདུས་པའི་དཔྱད་པ་བྱར་མེད་པས་དོགས་པ་ཡང་མེད་ཀྱང༌།
འཕགས་ཡུལ་དུ་རྒྱན་གྱིས་བསྟན་བཅོས་སྔར་བྱུང་བ་གཞན་ལས་བཤད་པ་རྗེས་འགྲོ་མེད་པ་ལ་
སོགས་པ་དེ་རྣམས་འདིར་མ་འདུས་སོ་སྙམ་ན་ཞེས་དོགས་པ་བསླངས་ནས། དེ་གསལ་བའི་ཕྱིར་དེ་
དག་འདིར་འདུས་ཚུལ་གཞུང་གིས་དངོས་སུ་བསྟན་པ་ལྟར་རྗེས་འགྲོ་མེད་པ་སོགས་དེ་རྣམས་རེ་རེ་
བཞིན་སོ་སོའི་མཚན་ཉིད་དཔེར་བརྗོད་དང་བཅས་པ་སློབ་དཔོན་རཏྣ་ཤྲིས་མཛད་པ་དེ་ཉིད་ཀྱི་རྒྱ་
འགྲེལ་ནས་བསྒྱུར་ཏེ་དབྱངས་ཅན་ངག་རོལ་དུ་བཀོད་པ་དག་ཀྱང་འདིར་མ་འདུས་པ་མེད་དེ་རྗེས་
འགྲོ་མེད་པའི་རྒྱན་ནི་སྔར་དཔེ་རྒྱན་སྐབས། ཟླ་བ་པདྨ་དག་གི་ནི། སོགས་ཐུན་མོང་མ་ཡིན་པའི་
དཔེར་བསྡུས་པ་དང༌། ཐེ་ཚོམ་ཅན་གྱི་རྒྱན་ནི། ཁྱོད་གདོང་ལ་མིག་གཡོ་འམ་སོགས་ཐེ་ཚོམ་གྱི་
254

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
དཔེར་བསྡུས་ཏེ་བསྟན་ཟིན་པ་དང་། དཔེའི་གཟུགས་ཅན་གྱི་རྒྱན་འདིའང་སྔར་གཟུགས་ཅན་གྱི
སྐབས བཀབ་པ་བཞིན་གྱི་ཟླ་བ་འདི། །སོགས་ཀྱིས་ངེས་པར་བསྒྲགས་ཟིན་ལ། རབ་རྟོག་དང་
གཟུགས་ཅན་གྱི་དོན་དང་ལྡན་པའི་རབ་རྟོག་ཆ་ཤས་ཀྱི་རྒྱན་འདིའང་སྔར་བཤད་ཟིན་གྱི་རབ་རྟོག་
གི་རྒྱན་གྱི་དབྱེ་བ་ཉིད་ཡིན་པས་དེ་རྣམས་འདིར་མ་བསྡུས་པ་མ་ཡིན་།།
གསུམ་པ་རྒྱན་ཕྱི་མ་གཉིས་བཤད་པ་ལ། རབ་སྤེལ་གྱི་རྒྱན་དང་དགོངས་པ་ཅན་གྱི་རྒྱན་
གཉིས་ལས་དང་པོ་ལ་གསུམ། མཚན་ཉིད་དང་དབྱེ་བས་མདོར་བསྟན། རྒྱུ་དང་ཅན་གྱི་དབྱེ་བ་
དཔེར་བརྗོད། དེའི་སྒྲུབ་བྱེད་དང་རྒྱན་སྤྱིའི་རྣམ་དབྱེའོ། །དང་པོ་མཚན་ཉིད་དང་དབྱེ་བས་མདོར་
བསྟན་པ་ནི། ཐ་དད་རྒྱན་རྣམས་བསྲེས་པ་ནི། །སྤེལ་མ་དག་ཏུ་བརྗོད་པ་སྟེ། །ཡན་ལག་ཡན་ལག་
ཅན་དངོས་ཀྱི། །སྐབས་དང་ཐམས་ཅད་སྟོབས་མཚུངས་ཉིད། །ཅེས་པའི་ལུས་གཉིས་སྤེལ་མ་ཡི། །
རྒྱན་དག་ལ་ནི་མཚོན་པར་བྱ། །ཐ་དད་པའི་རྒྱན་གཉིས་སམ་མང་པོ་བསྲེས་པ་སྦྱོར་བ་གཅི
གནས་པ་ནི་རབ་སྤེལ་ལམ་སྤེལ་མའི་རྒྱན་དུ་བརྗོད་པར་བྱའོ། །ནིའི་སྒྲ་ནི་མ་བསྲེས་པའི་རྒྱན་སོ་སོ་
བ་རྣམས་ལྟར་མཚན་ཉིད་ལ་སོགས་པ་མེད་དེ། དེ་རྣམས་འདྲེས་ནས་གནས་པའི་ཕྱིར་རོ། །ཞེས་
སྟོན་པའོ །བསྲེས་པའི་རྒྱན་རྣམས་སྦྱོར་བ་གཅིག་གི་རྒྱུན་ལ་ཇི་ལྟར་གནས་ཞེ་ན། དེ་ལ་དབྱེ་བ་
ཡན་ལག་ཅན་ནམ་
རྣམས་གཉིས་ཏེ། ཡན་ལག་ཅན་ནམ་བསྒྲུབ་བྱ་འམ་ཕན་གདགས་བྱའི་དངོས་སྔར་བཀོད་ནས།དེ་
ལག་ཅན་ནམ་བསྒྲུབ
ཉིད་སྒྲུབ་བྱེད་དམ་དེའི་ཡན་ལག་གམ་ཕན་འདོགས་བྱེད་ཅིག་ཕྱིས་བཀོད་ནས། དེ་གཉིས་རང་
དབང་ཅན་མ་ཡིན་པར་ཕན་ཚུན་གཅིག་ལ་གཅིག་ལྟོས་དགོས་པ་ཞིག་དང༌། ཡང་ཇི་ཙམ་བསྲེས་
པའི་རྒྱན་ཐམས་ཅད་ཤུགས་ཆེ་ཆུང་མེད་པར་སྟོབས་མཚུངས་ཤིང་ཕན་ཚུན་གཅིག་ལ་གཅིག་ལྟོས་མི་
དགོས་པར་དབྱེ་བའི་ལུགས་སྲོལ་གཉིས་པོ་འདིས་རབ་སྤེལ་གྱི་རྒྱན་ཐམས་ཅད་མཚོན་ཞིང་ཐམས་
ཅད་ལ་ཁྱབ་པ་ཤེས་པར་བྱའོ། །
གཉིས་པ་དཔེར་བརྗོད་ནི། མཛེས་མ་ཁྱོད་ཀྱི་བཞིན་གྱི་དཔལ། །པདྨ་དག་གིས་འགོག་
པར་བྱེད། །མཛོད་དང་ཡུ་བ་ཕུན་ཚོགས་པ། །འདི་ལ་བྱ་དཀའ་ཅི་ཞིག་ཡོད། །ཀྱེ་མཛེས་མ་ཁྱོད་ཀྱི་
བཞིན་རས་ཀྱི་དཔལ་པདྨ་རྣམས་ཀྱིས་འགོག་པར་བྱེད་དེ། ཁྱོད་ཀྱི་གདོང་བ་པདྨ་དག་དང་མཚུངས་
255

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སོ་ཞེས་པའི་དོན་དེ་འགོག་པར་བྱེད་ཅེས་པ་མཚུངས་པ་གསལ་བྱེད་ཀྱི་སྒྲའོ། །དེས་ན་དེ་ཡན་ཆད་ནི་
བསྒྲུབ་བྱའམ་ཡན་ལག་ཅན་ནམ་ཕན་གདགས་བྱར་གནས་པ་དཔེའི་རྒྱན་ནོ། །དེ་ནས་རྐང་པ་
གསུམ་པ་དང་བཞི་ལ་གཉིས་ཀྱི་དོན། ཁྱོད་ཀྱི་བཞིན་རས་ཁ་དོག་དང་བསུང་ལ་སོགས་པ་རྣམ་པ་
གཞན་ཐམས་ཅད་ཀྱི་སྒོ་ནས་མེ་ཏོག་པདྨ་དངོས་དང་འདྲ་བར་གྲུབ་ཟིན་པ་དེས་ན། ཀོ་ཥསྟེ་པདྨའི་
མཛོད་དམ་སྙིང་པོ་དང༌། དཎྜ་སྟེ་ཡུ་བ་གཉིས་འདྲ་བ་སྒྲུབ་པ་འདི་ལ་བྱ་དཀའ་བའི་ཚེགས་ཅི་ཞིག་
ཡོད་དེ་མེད་ཞེས་པ་ནི་དེའི་སྒྲུབ་བྱེད་དམ་ཡན་ལག་གམ་ཕན་འདོགས་བྱེད་དུ་གནས་པའོ། །དེ་ལྟ་
བུའི་རྐང་པ་བཞི་ག་སྦྲེལ་བས་དོན་གཞན་བཀོད་པའི་རྒྱན་དུ་གྲུབ། ཡང་རྐང་པ་གསུམ་པའི་རྒྱ་
དཔེར་ཀོ་ཥདཎྜས་མ་གྲཱ་ཎཱི་ཞེས་འབྱུང་བའི་ཀོ་ཥ་པདྨའི་སྙིང་དང་ནོར་གྱི་བང་མཛོད་ལ་འཇུག་པ་
དང༌། དཎྜའི་སྒྲ་པདྨའི་ཡུ་བ་དང་ཡན་ལག་བཞིའི་དཔུང་བགྲོད་ཚུལ་གྱི་རྣམ་པའི་ཁྱད་པར་དབྱུག་པ་
ལྟ་བུ་ཟེར་བ་ལ་འཇུག་སྟེ།འགྲེལ་བ་འདོད་འཇོར།དེའི་དབྱེ་བ་དབྱུག་པ་དང་།སྦྲུལ་དང་། དཀྱིལ་
འཁོར་ཅན་དང་། འབྱེར་བ་ནི་བཀོད་པའི་རང་བཞིན་རྣམ་པ་བཞི་རྣམས་སོ། །དེ་ལ་དཔུང་ཚོགས་
ཐད་དཀར་བཀོད་པ་ནི་དབྱུག་པའོ །ཞེས་འབྱུང་ངོ༌། །དེས་ཀོ་ཥ་དང་དཎྜ་དག་སྒྲ་སྦྱར་བའི་སྦྱར་
བ་དོན་གཞན་བཀོད་པའི་རྗེས་འབྲེལ་ལམ་དེ་མཛེས་བྱེད་ཙམ་དུ་སྦྱར་བ་ཡིན་པས་སྦྱར་རྒྱན་ཉིད་
གཙོ་བོར་བྱས་པའི་སྐབས་ལྟར་སྒྲ་སྦྱར་གྱི་འཇུག་ཕྱོགས་ཐ་དད་པ་གཉིས་ཀར་ཁྱད་གཞི་རེ་མི་དགོས་
པས། ཀོ་ཥ་བང་མཛོད་དང་དཎྜ་དཔུང་གི་བགྲོད་ཚུལ་ལ་སྒྲ་དེ་ཡང་ན་འཇུག་པ་ཙམ་གྱིས་སྦྱར་བར་
གྲུབ་པ་ལས།ཁྱད་ཆོས་དེ་གང་ལ་མངའ་བའི་རྒྱལ་པོ་སོགས་འདི་ལྟ་བུའོ་ཞེས་འཆད་མི་དགོས་ཤིང༌།
རྐང་པ་སྔ་ཕྱི་གཞན་དང་སྦྲེལ་བའི་བཤད་པའང་མི་དགོས་ཏེ་སྦྱར་བ་ཉིད་གཙོ་བོ་མ་ཡིན་པའི་ཕྱིར་རོ་
ཞེས་རྒྱ་འགྲེལ་ནས་གསལ་བར་བཤད་པས། དེས་ན་དཔེར་བརྗོད་འདི་ལ་དཔེ་རྒྱན་དང༌། དོན་
གཞན་བཀོད་པ་དང་སྦྱར་བ་གསུམ་བསྲེས་པར་བཤད་ཀྱང་རུང༌། ཡང་ན་སྦྱར་བ་རྗེས་འབྲེལ་ཙམ་
ཡིན་པས་སྦྱར་བ་དོན་གཞན་བཀོད་པའི་ཁོངས་སུ་བསྡུས་ནས་དེ་དང་དཔེ་རྒྱན་གཉིས་ཁོ་ན་བསྲེས་
པར་བྱས་ཀྱང་འཆད་ཚུལ་གྱི་རྣམ་གྲངས་འདིའང་རྒྱ་འགྲེལ་ནས་གསལ་བར་འཆད་དེ། སྤེལ་མའི་
དཔེར་བརྗོད་གཉིས་པ་ཐམས་ཅད་སྟོབས་མཚུངས་ནི་རྟོགས་སླ་བར་དགོངས་ནས་གཞུང་འདིར་
256

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་།
དཔེར་བརྗོད་མ་མཛད་ཀྱང་སློབ་དཔོན་རཏྣ་ཤྲིའི་དཔེར་བརྗོད་འདིར་དྲངས་པ་ནི། ལུས་ཕྲ་ནུ་མ་
དུད་པ་དང༌། །མིག་གཡོ་ཁེངས་བྱེད་བུད་མེད་རྣམས། །རྣམ་འགྱུར་མེད་པ་སྦྲང་རྩི་བཞིན། །སྙན་པ་
ཉིད་དུ་སྨྲ་བར་གྱིས། །ཞེས་པ་འདིའི་རྐང་པ་དང་པོ་གཉིས་རིགས་དང༌།ཕྱི་མ་གཉིས་དཔེ་ཡིན་པས་
དཔེ་དང་རིགས་སྟོབས་མཚུངས་པའི་རབ་སྤེལ་ལོ། །
གསུམ་པ་དེའི་སྒྲུབ་བྱེད་དཔེ་རྒྱན་སྤྱིའི་རྣམ་དབྱེ་བཤད་པ་ནི། རང་བཞིན་བརྗོད་དང་
འཁྱོག་བརྗོད་ཅེས། །ངག་གི་རང་བཞིན་ཐ་དད་གཉིས། །འཁྱོག་པོར་བརྗོད་པ་ཐམས་ཅད་ལ། །
ཕལ་ཆེར་སྦྱར་བས་དཔལ་རྒྱས་བྱེད། །དེ་ལྟ་ན་འདིར་སྦྱར་བ་དང་དོན་གཞན་བཀོད་པ་གང་རུང་
གིས་ཆོག་མོད་གཉིས་ཀ་བསྟན་པས་ཅི་བྱ།དེ་གཉིས་ནང་ཕན་ཚུན་དུ་ཡན་ལག་ཅན་དང་ཡན་ལག་
གི་དངོས་པོར་ཡང་གནས་པ་མ་ཡིན་དོན་གཞན་བཀོད་པ་ལ་སྦྱར་བ་རྗེས་འགྲེལ་དུ་བྱེད་པའི་
དགོས་པ་གང་ཡིན་ཞེ་ན། སྤྱིར་སྙན་ངག་གི་རྒྱན་ཐམས་ཅད་ཀྱང་མདོར་བསྡུ་ན་ངག་གི་རང་བཞིན་
རྒྱན་གྱི་རིགས་ཐམས་ཅད་དབྱེ་བའི་གཞིར་རང་བཞིན་བརྗོད་པ་དང༌། འཁྱོག་བརྗོད་ཅེས་བྱ་བའི་
རིགས་རྣམས་གཉིས་སུ་བསྡུའོ །དེ་ལས་འཁྱོག་བོར་བརྗོད་པ་དངོས་པོ་ཇི་ལྟར་གནས་པ་ལས་རྣམ་
པ་གཞན་དུ་བརྗོད་པའི་རྒྱན་ཐམས་ཅད་དེ་མང་པོ་ཞིག་ལ་སྦྱར་རྒྱན་གྱིས་མཛེས་པར་བྱས་པས་
བརྗིད་ཅིང་ཚིག་བརླིང་བ་དང་འགྲེལ་ཚུལ་དུ་མ་བྱུང་བ་སོགས་ཀྱིས་མཁས་པ་རྣམས་དགའ་བའི་
གྱུར་བ་སོགས
དཔལ་རྒྱས་པར་བྱེད་། །འོན་ཀྱང་འཁྱོག་བརྗོད་འགའ་ཞིག་ལ་མ་སྦྱོར་བའང་ཡོད་པའི་ཕྱིར་ཕལ་
ཆེར་བརྗོད་།རྒྱུ་མཚན་དེའི་ཕྱིར་འདིར་ཡང་དོན་གཞན་བཀོད་པའི་འཁྱོག་བརྗོད་ལ་སྦྱར་བ་རྗེས་
འགྲེལ་དུ་གནས་པས་མཛེས་པར་བྱས་པའོ །
༈གཉིས་པ་རྒྱན་སུམ་ཅུ་རྩ་ལྔ་པ་དགོངས་པ་ཅན་གྱི་རྒྱན་བཤད་པ་ལ་གཉིས རྒྱུ་དང་
བོས་ཁྱད་གཞི་མདོར་བསྟན།དེ་ཉིད་ཁྱད་གཞི་རྒྱས་པར་བཤད་པའོ། །དང་པོ་ནི།སྙན་ངག་མཁན་
བསམ་དགོངས་པ་སྟེ། །སྙན་ངག་གྲུབ་པར་གང་གནས་པ། །རབ་འབྱོར་ཡུལ་གྱི་ཡོན་ཏན་ཅན། །དེ་
ནི་དགོངས་པ་ཅན་ཞེས་བརྗོད། །རྒྱུ་སྙན་ངག་མཁན་གྱིས་སྙན་ངག་གི་རྒྱུན་སྒྲུབ་པར་བྱེད་པའི་
བསམ་པ་ནི་དགོངས་པ། ཁྱད་པར་ནི་ཐོག་མཐའ་བར་དུ་ཁྱབ་བྱེད་ཀྱི་བསམ་པ་ཉི་ཚེ་བ་མ་ཡིན་པ།
257

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ངོ་བོ་ནི་བསྟན་བཅོས་ཀྱི་ལུས་བཅད་ལྷུག་སྤེལ་མ་གསུམ་མ་ཡིན་པ་དེའི་ཡུལ་ལ་སྙན་ངག་མཁན་གྱི་
བསམ་པས་རབ་ཏུ་སྦྱར་བའི་རྒྱན། མཆོག་གི་གཞུང་ལས་བཤད་པའི་ངེས་པ་དང་ལྡན་པའི་ཡོན་ཏན་
གྱི་ཁྱད་པར་ཅན་དེ་ནི་རིགས་པ་དང་མི་རིགས་པ་རྣམ་པར་འབྱེད་པའི་སྤང་བླང་དང་ལྡན་པ་ཡིད་ཀྱི་
འབྲས་བུ་ཡིན་པས་བསམ་པ་ཁོ་ནའི་དབང་དུ་གྱུར་པའི་ཕྱིར་དགོངས་པ་ཅན་གྱི་རྒྱན་ཞེས་བྱ་སྟེ་ཁྱད་
གཞིའོ། །འདིར་འགའ་ཞིག་གིས་དཔེར་བརྗོད་ཤློོ་ཀ་རེ་གཉིས་གཞུང་གི་བསྡུས་དོན་ལྟ་བུར་སྦྱོར་
བ་ནི། སློབ་དཔོན་ངག་དབང་གྲགས་པས། འདི་གཞུང་གི་རྒྱན་ལ་ཡོད་པ་ཡིན་པས་ཚིགས་བཅད་
གཅིག་གཉིས་ལ་སོགས་པའི་ཡུལ་ལ་ཡོད་པ་ཡིན་པ་གསལ་ལོ། །ཞེས་མི་འཐད་པར་གསུངས་པ་
འདི་ཀུན་གྱིས་གོ་ཞིང་ཚད་མར་འཛིན་པ་ཞིག་ཀྱང་གལ་ཆེ་བར་སྣང་། །
གཉིས་པ་དེའི་ཁྱད་ཆོས་བཞི་རྒྱས་པར་བཤད་པ་ལ། ཁྱད་པར་གྱི་ཆོས་དང་པོ་ནི།
པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་པ་ཉིད། །ཅེས། དང་པོ་སྙན་ངག་གི་རྒྱུན་རངས་
པོའི་ཚིག །ཆ་ཤས་གྲོང་ཁྱེར་གྱི་བསྔགས་པ་ལ་སོགས་པ་རྣམས་སོར་མོ་རངས་པོའི་ཚིག་བཞིན་དུ་
ཡན་ལག་དང་། ཡན་ལག་ཅན་གྱི་དངོས་པོས་གཅིག་ལ་གཅིག་ལྟོས་ཤིང་འབྲེལ་པ་ཅན་ཕན་ཚུན་དུ་
ཕན་འདོགས་པར་བྱེད་པ་ཁོ་ན་དགོས་ཀྱི། རང་དབང་ཅན་ཕན་ཚུན་མི་ལྟོས་པ་ལྕགས་ཀྱི་མཐུར་ལྟ་
བུའི་ཚིག་གི་ཚོགས་པས་ནི་རྒྱུན་གཅིག་མི་རྩོམ་པར་འགྲེལ་མེད་དུ་འགྲོ་བ་འཆད་འགྱུར་སྐྱོན་བཅུའི་
བུངཆགགཆགསཔསནརྒྱུནགཅགམཅ
ནང་ཚན་དང་པོ་དོན་ཉམས་ཀྱི་དཔེར་བརྗོད། འདི་ནི་རྒྱ་མཚོ་འཐུང་བྱེད་དེ། ཞེས་པ་ལྟ་བུ། བསྟན་
བཅོས་ཀྱི་གཞུང་ཚད་མང་ཉུང་གང་ལའང་སྤོང་དགོས་པ་ནི་ཁྱད་ཆོས་དང་པོའོ།
གཉིས་པ་ནི་དོན་དང་བྲལ་བའི་ཁྱད་པར་རྣམས། མ་བྱས། ཞེས་དོན་དང་བྲལ་བ་སྐབས་
དོན་མ་ཡིན་ཞིང་ཉེར་མཁོ་མེད་པའི་ཚིག་གི་རོ་མ་མང་པོའི་རྙོག་པས་མ་བསླད་པར་དོན་དང་བཅས་
པ་སྐབས་སུ་ཉེ་བར་མཁོ་བའི་ཚིག་ཁོ་ན་སྦྱོར་བ་ནི་ཁྱད་པར་གྱི་ཆོས་གཉིས་པའོ །
གསུམ་པ་ནི། གནས་སུ་བསྔགས་པ་དང༌། ཞེས་པ་སྟེ།བརྗོད་བྱ་བསྔགས་ཡུལ་གང་ཡིན་
པ་དེ་ཉིད་ཁྱད་པར་དུ་འཕགས་པར་དངོས་དང་ཤུགས་ལས་སྟོན་ནུས་པའི་ཚིག་གི་རོ་ཉམས་དུ་མས་
བརྗོད་ཀྱང་བརྗོད་དོན་ཐམས་ཅད་དེར་འབབ་པ་ཞིག་དགོས་པ་སྟེ། ཁྱད་ཆོས་གསུམ་པའོ། །
258

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་བསྡུས་པ་བློ་གསར་བུང་བ་རོལ་པ
བཞི་བ་ནི བརྗོད་རིམ་སྟོབས་ལས་དངོས་པོ་ནི། །ཟབ་མོ་དག་ཀྱང་གསལ་བ་སྟེ། །
ཞེས།བརྗོད་བྱའི་དོན།མཁས་པས་བལྟས་ཀྱང་མགོ་རྨོངས་པར་འགྱུར་བ་དེ་ལྟ་བུ་དགོས་པ་མེད་
བཞིན་དུ་སྦྱར་བ་ཡང་སྐྱོན་ཡིན་པས་དེ་འདྲ་སྤངས་ནས། དེ་ན་ཤིན་ཏུ་ཟབ་མོ་དག་ཀྱང་སྡེབ་ལེགས་
པའི་ཚིག་གིས་གསལ་བར་མཚོན་ནུས་པ་ཞིག་དགོས་པ་སྟེ་ཁྱད་ཆོས་བཞི་པའོ །དེས་ན་ཁ་ཅིག་
རྣམ་འགྱུར་རང་གཙོ་བོར་བཏོན་ཏེ་དོན་ཟབ་མོ་སྟོན་པ་དང་ཚིག་བརྗིད་ཅིང་བརླིང་བ་དོན་དུ་མི་
གཉེར་བ་དང་། ཡང་ལ་ལ་དག་ནི་རང་གིས་སྙན་འགྱུར་གྱི་ཉམས་དང་ལྡན་པའི་ཚིག་བསྐྲུན་པར་མ་
ནུས་པ་རྒྱུ་མཚན་དུ་བྱས་ཏེ། སྙན་ངག་ལ་ཉམས་འགྱུར་གྱི་ཉམས་གཏན་ནས་བྲལ་བ་ལྟ་བུར་འདོད་
པ་སོགས་སྣང་མོད་ཀྱང་མཐའ་དེ་གཉིས་ཀ་ངེས་པར་སྤོང་དགོས་ཤིང༌།སྔར་ལེའུ་དང་པོར། ཉམས་
དང་འགྱུར་བ་དག་གི་གཏམ། །ཞེས་གསུངས་པའང་ཕྱི་མ་འདིའི་གནད་བྱེད་དུ་འགྱུར་རོ །དེས་ན་
ཚིག་སྦྱོར་ཆོས་བརླིང་བ་ལ་ཉམས་འགྱུར་གྱིས་བརྒྱན་། མཁས་པས་བལྟས་ན་དོན་གང་ཡིན་
གསལ་བར་སྟོན་པའི་ཚིག་གི་སྦྱོར་བ་གང་ལ་ཡོད་པ་དེ་ནི་ལམ་འདིའི་ཡོན་ཏན་ནོ། །དེ་ཀུན་
དགོངས་པའི་དབང་གྱུར་ཕྱིར། །དེ་དག་དགོངས་པ་ཅན་ཞེས་རིགཁྱད་ཆོས་བཞི་དེ་ཀུན་སྙན་
ངག་གི་རྒྱུན་ལ་ཁྱབ་ཅིང་དེའང་རིགས་པ་དང་མི་རིགས་པ་རྣམ་པར་འབྱེད་པའི་བློ་གྲོས་ཀྱི་འབྲས་བུ་
ཡིན་པས དེ་ཀུན་ཀྱང་དགོངས་པ་སྟེ་རྒྱུར་གྱུར་པའི་བསམ་པ་དང་ལྡན་ཞིང་དེའི་དབང་དུ་གྱུར་པའི་
ཕྱིར་དགོངས་པ་ཅན་གྱི་རྒྱན་ཞེས་དོན་རྒྱན་སོ་ལྔ་པར་བཞག་པ་འདི་ནི་རྒྱན་ཐམས་ཅད་ཀྱི་ཡང་རྒྱན་
དུ་གྱུར་པར་རིག་ཅིང་ཤེས་པར་བྱའོ་ཞེས་སྟོན་པའོ།།
༈བཞི་པ་ཟློས་གར་གྱི་མཚན་ཉིད་ཀྱང་རྒྱན་དུ་བསྟན་པ་ནི།གང་ཡང་མཚམས་སྦྱོར་ཡན་
ལག་དང༌། །འཇུག་པའི་ཡན་ལག་མཚན་ཉིད་སོགས། །ལུང་གཞན་དག་ཏུ་བརྗོད་འདི་ཡང་། །རྒྱན་
ཉིད་དུ་ནི་བདག་ཅག་འདོད། །ཅེས་པའི་དོན་རྣམས་འགྲེལ་ཆེན་དབྱངས་ཅན་ངག་རོལ་ཏུ་རྒྱས་པར་
བཤད་འདུག་གོ། །
༈གསུམ་པ་མཇུག་བསྡུ་ཞིང་མ་བཤད་པ་བསླབ་ཚུལ་ནི། རྒྱ་ཆེ་མཐའ་ཡས་རབ་བསྡུས་
ཚད་དུ་གྱུར་བ་ཡི།།རྒྱན་རྣམས་དག་གི་ལམ་འདི་ཉིད་ནི་རྣམ་པར་ཕྱེ། །བརྗོད་པའི་ཡུལ་ལས་འདས་
259

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པར་ཡོངས་སུ་གནས་པ་ཡི། །ཁྱད་པར་རྣམས་ནི་གོམས་པ་ཉིད་ཀྱིས་དབྱེ་བར་ནུས། །མཚན་ཉིད་
དང་མཚོན་བྱའི་དབྱེ་བས་ཕྱེ་ཞིང་རབ་ཏུ་སྤྲོས་པ་བྱིན་གྱི་ཁྱད་པར་དབྱེ་བ་ཕྲ་མོ་མཐའ་ཡས་པ་བློ་ལྡན་
མཁས་པ་རྩ
མཁས་པ་རྣམས་ཀྱི་རྣམ་པར་རྟོག་པ་ཇི་སྙེད་པ་དེ་སྙེད་པའི་རྗེས་སུ་འགྲོ་བ་རྣམས་ཤིན་ཏུ་རྒྱ་ཆེ་ཞིང་
མཐའ་ཡས་པའི་ཕྱིར་རོ །དེ་རྣམས་འདིར་རེ་རེ་ནས་བརྗོད་མི་ནུས་བས་མ་བརྗོད་ཀྱང་དེ་ཀུན་སྤྱི་ལ་
ཁྱབ་པའི་མཚན་ཉིད་རིགས་བསྡུས་པའི་ཚུལ་གྱིས་བརྗོད་པ་ནི་དོན་གྱི་རྒྱན་སུམ་ཅུ་རྩ་ལྔའི་ཚད་དུ་
གྱུར་པ་འདིའོ།།
དེས་ན་དེ་ལྟ་བུའི་རྒྱན་སུམ་ཅུ་རྩ་ལྔའི་ལམ་སྲོལ་འདི་ཉིད་ནི་དབྱུག་པ་ཅན་ཁོ་བོས་རྣམ་
པར་ཕྱེ་ལ་གང་ཞིག་བརྗོད་པའི་ཡུལ་ལས་ཡོངས་སུ་འདས་པར་གནས་པའི་ཁྱད་པར་མཐའ་མེད་པ་
དབྱེ་བ་ཕྲ་མོ་དེ་རྣམས་ཀྱང་འདིར་བཤད་པའི་རིགས་ཅན་ཁོ་ན་ལས་མ་འདས་པའི་ཕྱིར། གཞུང་འདི་
ཉིད་ལ་བློ་གྲོས་གོམས་པ་ཉིད་ཀྱི་མཐུས རང་སྟོབས་ཁོ་ནས་དབྱེ་ནུས་པར་འགྱུར་བས། དེ་རྣམས་
རྟོགས་པར་འདོད་པས་ཀྱང་ལམ་འདི་ལ་ཇི་ལྟ་བ་བཞིན་དུ་གོམས་པར་བྱའོ་ཞེས་སྟོན་པའོ། །
སྨྲས་པ།དཔལ་ལྡན་དཎྜིའི་བློ་མཚོ་ལས་བྱུང་བ། །རྒྱན་གྱི་བསྟན་བཅོས་སྙན་ངག་མེ་ལོང་
གཞུང༌། །ལྗོངས་འདིར་གནའ་སྲོལ་མཁན་པོ་ཤོང་ལོ་ཚུན། །ཡོངས་སུ་དར་ལ་བསྟན་འཛིན་འགྲེལ་
མཛད་མང༌། །འོན་ཀྱང་རྩ་བ་ཁོ་ན་དང་འགྲེལ་ཚིག།དམ་དུམ་ཙམ་ལ་བོད་ཀྱི་བརྡ་རྐྱང་པས །མྱང་
པ་ཆ་ཞིང་གཞོན་ནའི་ཚལ་འདི་ལ།
བ་མྱོང་སླད་འགའ་ལས་ཕལ་མོ་ཆེའི། །བཤད་པ་ཆུ་ཤིང་གཞོན་ནུའི་ཚལ་འདི་ལ།།སྙིང་པོ་བྱིན་ཞེས་
མ་ཧཱ་པཎྜི་ཏ། །བསྟན་པའི་ཉིད་བྱེད་གདོང་ལྔའི་དབང་པོ་དེས། །འཇིག་བྲལ་སྤོབས་པའི་རལ་པས་
བྲང་ཁེབ་བཞིན། །ལེགས་སྦྱར་བརྡ་ལས་རྩ་འགྲེལ་འཆད་པའི་སྒྲ། །ལོག་རྟོག་མཚན་མོར་སྒྲོག་པའི་
ཝ་སྐྱེས་རྣམས །སྨྲ་རྒྱ་བྱས་ལ་ཉེ་བར་འོངས་པ་བཞིན། །བློ་གྲོས་མུན་པའི་སྦུབས་སུ་འཐུམས་པ་
རྣམས། །ལེགས་བཤད་ཉི་ཟེར་སྟོང་གིས་ཕྱེས་པ་བཞིན །དེ་ཚེ་གངས་རིའི་ལྗོངས་ཀྱི་སྙན་ངག་
མཁན།།ཐམས་ཅད་མཚོ་བྱུང་མགྲིན་པར་ཆགས་པ་ལྟར།།དཔའ་བོ་དགེ་དབང་ལ་སོགས་འཕགས་
ཡུལ་གྱི །ཚད་ལྡན་མཁས་པའི་གཞུང་ལའང་རྒོད་དོ་སྙམ། །སྔ་འགྲེལ་རིག་གནས་པདྨའི་མཛའ་
བཤེས་། །ཁས་སུ་འཆེས་པ་ཉིན་མོར་བྱེད་པའི་ཕྲེང༌། །ཕུལ་ཕྱིན་ཟླ་བའི་དཀྱིལ་འཁོར་ཞིག་
260

དབྱངས་ཅན་ངག་གི་རོལ་མཚོ་ལས་དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པ།
མཐོང་ནས། །རིངས་པར་ནུབ་རིའི་ཕག་ན་ཡིབས་པར་ངེས། །དགེ་འདིས་ཡིད་ཅན་མ་ལུས་ངག་
སྙན་དཔལ་ཐོབ་དུས་ཀྱི་ཕོ་ཉ་བཞིན །མཁས་མང་མདུན་སའི་འཁྲི་ཤིང་རྩེར་ཕྱིན་ཉམས་འགྱུར་རྒྱ་
མཚོའི་སྙན་ཚིག་གླུ། །འཇིག་རྟེན་དགའ་སྐྱེད་མཁས་རྣམས་མགུ་ཞིང་༼མ་ཡིག་གི་ཤོག་ལྷེ་ཟུར་ཆད་འདུག༽
མཆོད་སྐྱེས་སུ། །ལེན་པའི་རྒྱུ་ཡིས་ཚོགས་གཉིས་འབྲས་བུ་འབད་མེད་གཡུར་དུ་ཟ་བར་ཤོག། །།
ཅེས་པའང་རབ་བྱུང་བཅོ་ལྔ་པའི་ནང་ཚན་ས་ཕོ་སྤྲེའུའི་ལོར་གནས་ཆེན་ཙཱ་རི༼མ་ཡིག་གི་ཤོག་
ལྷེ་ཟུར་ཆད་འདུག༽ནགས་དགོན་དུ་བཏུས་པའང་འབྲས་ལྗོངས་བསམ་འགྲུབ་ཁང་གསར་བ་ཨུ་རྒྱན་ཀུན་
བཟང་བསྟན་འཛིན་རྡོ་རྗེས་རང་གི་དོན་དུའོ །།
ཨོཾ་སྭ་སྟི། གང་ལ་དེ་མཆིས་དེ་ནི་གང་དག་གིས། །༼མ་ཡིག་གི་ཤོག་ལྷེ་ཟུར་ཆད་འདུག༽ཐིག་ལེར་
འཁྲུངས་པའི་དཔྱིད། །མཁས་དབང་གསུང་སྐྱེས་ངག་གི་དབང་མོ་ནི། །བགྲང་ཡས་ཤེས་བྱའི་རྒྱན་དུ་
དར་བའི་ཕྱིར། །འབད་མེད་གཅིག་ལས་དུ་མར་འཕྲུལ་གཞིའི་པར། །༼མ་ཡིག་གི་ཤོག་ལྷེ་ཟུར་ཆད་འདུག༽
བསོད་ནམས་དཔུང་པས་བསྒྲུབས་པའི་དགེས། །ཤེས་འདོད་རྣམ་དཔྱོད་འཛིན་མའི་ལྟེ་བ་རྫོགས། །
ཕན་བདེའི་མྱུ་གུས་ས་ཆེན་མཛེས་གྱུར་ཅིག། །།
ཅེས་པའང་ཡབ་གཞིས་ཕུན་ཚོགས་༼མ་ཡིག་གི་ཤོག་ལྷེ་ཟུར་ཆད་འདུག༽པའི་སྐུ་ངོ་བཛྲ་མངྒ་ལའི་
མཚན་ནས་བསྟན་དང་འགྲོ་བའི་སྲི་ཞུར་ཐུགས་ཁུར་ཆེ་བཞེས་ཀྱིས་ཆོས་སྦྱིན་འཕྲུལ་པར་གསར་
ནསབསྟནདང་ཆས་སྐྲུན་འ
བསྐྲུན་མཛད་སྐབས་སྨོན་ཚིག་ཏུ་ཨོ་ཌི་ཡ་ན་ཤཱ་ས་ན་དྷཱ་རས་བྲིས་པ་དགེ་འཕེལ །།བྷཾ་མསྟུ་
སརྦ་ཛ་ག་ཏཾ།
261

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
༄༅། །དཎྜིའི་མེ་ལོང་གི་འགྲེལ་ཊཱིཀ་ཆེན་མོ་དབྱངས་ཅན་ངག་གི་རོལ་མཚོ་ལས།དོན་
རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་
འཇུག་པ་ལ་ཉེ་བར་མཁོ་བ་མཁས་པའི་གསུང་ལས་ལེགས་པའི་
ཆ་འགའ་ཞིག་བསྡེབས་པ་ཀུན་ཕན་ཉི་མའི་སྣང་བ་
ཞེས་བྱ་བ་བི་ཛཱ་ཧ་རཾ
འབྲས་ལྗོངས་ཨུ་རྒྱན་བསྟན་འཛིན།
སྭསྟི་པྲ་ཛ་བྷྱཿ མཁས་དབང་སྙེམས་པའི་ཐོར་ཚུགས་དུད་གྱུར་ལ། །ལྷག་བསམ་འབྲས་
བུའི་ཁུར་གྱིས་རབ་ཏུ་ལྕིད། །གང་ཡིན་བསྟན་འགྲོའི་ཉེར་འཚོར་གཡུར་ཟ་བ། །རིན་ཆེན་གསུམ་གྱི
འཕྲིན་ལས་རྒྱལ་མཚན་ལགས། །ཇི་སྙེད་རྒྱལ་བའི་གསུང་གི་ཆུ་གཏེར་ཆེ་ལ་ཤེས་བྱ་ནོར་བུའི་ཕྲེང་
བས་མཛེས །བློ་གྲོས་ཀླུ་དབང་མཆོག་གིས་མཁྱེན་རབ་ཟབ་མོའི་མཚོ་ལས་བརྩེ་ཆེན་ཆུ་རྒྱུན་
འབེབས །ནུས་པའི་ཟེགས་མདའ་རྨོངས་མེའི་མགོ་བོ་གཅོད་ཕྱིར་ས་བཅུའི་མཐར་ཡང་འཕེན་
མཛད་ཅེས། །འདྲེན་པ་སྟོང་ནི་གང་གི་ངོ་མཚར་ལྟད་མོར་ཞིང་འདིར་རོལ་སྙམ་འཇམ་མགོན་ཀྱེ །
སྲིད་ཞིའི་མཚར་སྡུག་དཔལ་རྣམས་མ་ལུས་ལས། །བི་ཤྭ་ཀརྨས་ལན་བརྒྱར་བསྐྲུན་པའི་རྒྱན། །ཕུལ་
ཡང་ཁྱེད་སྐུའི་སྒེག་པ་སྔོན་པས་། །མཛེས་པ་ལྷག་པར་འཕེལ་ལམ་མཚོ་བྱུང་མ། །ལས་ཀྱིས་
བསྐྲུན་པའི་འགྲོ་ཁམས་ལྗོན་པའི་ཚལ། །འགའ་ལ་བསོད་ནམས་འབྲས་བུས་བརྒྱན་སླད་དང༌། །
རང་ཉིད་སྐྱེ་བ་གཞན་དུ་འདི་འདྲིའི་གཞུང༌། །བསླབ་ནས་ཀུན་མཁྱེན་གོ་འཕང་སྒྲུབ་པའི་ཕྱིར། །
ཚུལ་འདིར་མཁྱེན་པའི་ཞལ་སྐྱིན་ཆེས་མཚར་བས། །ས་སྟེང་མཁས་པའི་ཡིད་འཕྲོག་གསུང་གི་མཚོ། །
262

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
བསྲུབས་སྐྱེས་རྒྱན་གྱི་ཆ་རྫོགས་ཉ་གང་ཟླ།།བློ་གྲོས་ཀུ་མུད་རྒྱས་པའི་དཔལ་དུ་བསྒྲུབ། །
ཅེས་ཚིགས་སུ་བཅད་པས་མདུན་བསུས་ཏེ་ཚིག་རྒྱན་གྱི་བསྟན་བཅོས་མེ་ལོང་གཞུང་གི་
ཊཱིཀ་ཆེན་དབྱངས་ཅན་ངག་གི་རོལ་མཚོ་ལས་དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་
རོལ་པའི་དགའ་ཚལ་ཞེས་བྱ་བའི་ཆ་ལག་ཉེ་བར་མཁོ་བས་སྔོན་བྱོན་མཁས་པའི་གསུངས་ལས་
དཔེར་བརྗོད་འགའ་ཞིག་བཏུ་བ་ལ་ཐོག་མར་རང་བཞིན་བརྗོད་པ་ལ་ཡང་བཞི་ལས་དང་པོ་རིགས་
བརྗོད་པའི་རང་བཞིན་གྱི་རྒྱན་ནི་དཔེར་ན།རྟོགས་བརྗོད་དཔག་བསམ་འཁྲི་ཤིང་གི་ཡལ་འདབ་སོ་
དགུ་བར། རླུང་གིས་བསྐྱོད་པ་རྩེ་དགས་གཡོ་བ་དང༌། །མེ་ཏོག་ཕོན་པོས་དུད་པ་ནུ་མས་རྒུ། །ཡལ་
འདབ་དམར་པོ་དང་ལྡན་མཆུ་སྒྲོས་དམར། །འཁྲི་ཤིང་རོལ་རྩེད་བུད་མེད་རྣམས་ཀྱིས་ཐོབ། །ཅེས་
དང་། གཞན་ཡང་། གང་ཞིག་སྐུ་དག་ཅིང་དྲི་མ་མེད། །གསུང་ནི་ཡན་ལག་དྲུག་ཅུ་དང་ཡང་ལྡན། །
ཟག་མེད་ཡེ་ཤེས་ཐུགས་ནི་མངའ་བ་པོ །དཔལ་ལྡན་འདྲེན་པ་རྣམས་ནི་ཞི་དུལ་ལྡན། །ཞེས་དང་།
བོད་མཁས་པ་མི་ཕམ་དགེ་ལེགས་རྣམ་རྒྱལ་བས།ཕུལ་བྱུང་མཚན་དཔེ་འབར་བའི་སྐུ་མངའ་ཞིང༌། །
ཡང་དག་དོན་ལྡན་ཡན་ལག་དྲུག་ཅུའི་གསུང༌། །ཀུན་མཁྱེན་རྣམ་པར་མི་རྟོག་ཡེ་ཤེས་ཐུགས། །དུས་
གསུམ་རྫོགས་པའི་སངས་རྒྱས་རྣམས་ལ་འདུད།།ཅེས་པ་ལྟ་བུའོ། །
༈གཉིས་པ་བྱ་བ་བརྗོད་པའི་རང་བཞིན་གྱི་རྒྱན་ནི་དཔེར་ན་རྟོགས་བརྗོད་ལས། གོ་ཏཾ་
སངས་རྒྱས་བཅོམ་ལྡན་འདས། །ཤཱཀྱའི་རྒྱལ་པོའི་རིགས་སུ་འཁྲུངས། །ཁྱིམ་སྤངས་བླ་མེད་བྱང་
ཆུབ་ཏུ། །ཡང་དག་མངོན་པར་རྫོགས་སངས་རྒྱས། །ཞེས་དང༌། ཊཱིཀྲས། གྲངས་མེད་གསུམ་དུ་
ཚོགས་བསགས་སྒྲིབ་པ་སྦྱངས། །རྡོ་རྗེ་གདན་གྱི་བྱང་ཆུབ་ཤིང་དྲུང་དུ། །མངོན་སངས་རྒྱས་རྣམས་
གདུལ་བྱ་འདུལ་བའི་ཕྱིར། །འཇིག་རྟེན་ཁམས་འདིར་ཆོས་ཀྱི་འཁོར་ལོ་བསྐོར། །ཅེས་དང་།བོད་
མཁས ཡེ་ཤེས་ཆེན་པོས་སྲིད་ཞི་མཉམ་པར་གཟིགས། །བརྩེ་བས་གདུལ་བྱ་འདུལ་ལ་སྤྲོ་བས་
དྲངས། །གཞོམ་མེད་གསུང་གིས་རྣམ་གྲོལ་ལམ༵་སྟོན་པ། །གདུལ་དཀའི་ཞིང་འདི་ཡོངས་བཟུང་
ཤཱཀྱའི་ཏོག།ཅེས་པ་ལྟ་བུའོ །
༈ གསུམ་པ་ཡོན་ཏན་བརྗོད་པའི་རང་བཞིན་གྱི་རྒྱན་ནི་དཔེར་ན་རྟོགས་བརྗོད་ལས དེ་
263

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ནས་ས་ཡི་བདག་པོ་དེའི། །མཐུ་ནི་ཤིན་ཏུ་ཆེ་བ་ཡིས། །ས་ནི་མ་རྨོས་སྨིན་བྱེད་ཅིང་། །མཁའ་ཡང་
རིན་ཆེན་གོས་བསྐྱེད་གྱུར། །ཅེས་དང༌། ཡང༌། བསོད་ནམས་རྣམ་སྨིན་དས་དེ་ཉིད། །སིངྒ་ལ་ཡི་
བདག་པོ་ཡི། །བུ་མོ་མུ་ཏིག་འཁྲི་ཤིང་གྱུར། །ཡོངས་སུ་མྱ་ངན་འདས་པའང་ཐོབ། །ཊཱིཀྲས། སྙིང་
སྟོབས་ཀྱི་ནི་ཡོན་ཏན་འདིས། །སྡུག་དང་མི་སྡུག་བར་མ་ཡི། །ཡུལ་ལ་ཆགས་སྡང་རྨོངས་པའི་བློས། །
སེམས་ནི་གཡོ་ཞིང་ཡང་ཡང་འཇུག །ཅེས་དང༌།བོད་མཁས། རྒྱལ་བ་དེ་སྲས་སྨྲ་བ་ཡོངས་ཀྱི་ལྷ། །
འཇམ་དཔལ་དབྱངས་དེ་བསྙེན་པས་ཐོགས་མེད་ཀྱི།།རྨོངས་པ་རབ་ཞི་དང་བློ་ཡི་མཆོག །ཐོབ་ན་
ཤེས་བྱ་ཀུན་ལ་འཇིགས་བྲལ་གྱུར།།ཅེས་པ་ལྟ་བུའོ། །
༈ བཞི་པ་རྫས་བརྗོད་པའི་རང་བཞིན་གྱི་རྒྱན་ནི་དཔེར་ན་རྟོགས་བརྗོད་ལསདེར་ནི་དེ་
ཚེ་ངུར་སྨྲིག་གོས། །མགོ་ཟླུམ་ལག་ན་ལྷུང་བཟེད་ཅན། །སྐྱེས་བུ་ཆེན་པོའི་མཚན་རྣམས་ཀྱིས། །།
གསེར་འོད་ཅན་དུ་དེ་གྱུར་ཏོ། །ཞེས་དང༌། ཊཱིཀྲས།རྩོད་པའི་དུས་འདིར་བདུད་བཏུལ་ནས། །
མངོན་པར་སངས་རྒྱས་ཆོས་འཁོར་བསྐོར། །བསྟན་པས་འཇིག་རྟེན་གསལ་མཛད་པའི། །སྟོན་པ་
ཤཱཀྱ་སེང་གེའོ །ཞེས་པ་ལྟར་ན་བོད་མཁས་ཀྱི་བྱ་བརྗོད་ཀྱང་འདིའི་རྒྱུན་དུ་འགྱུར་སྙམ་མོ།།ཚངས་
སྲས་བཞད་པའི་རྡོ་རྗེས། ཡིད་འོང་རྣམ་པར་རྒྱལ་བའི་ཁང་བཟང་ན། །ཕྱོགས་ཀུན་ལྟ་བའི་འདྲེན་
བྱེད་སྟོང་གཡོ་ཞིང་། །ཞོ་འཐུངས་རུས་པའི་རྩྭ་བརྒྱ་སྙིམ་པ་ན། །འཛིན་མཁས་གྲགས་པའི་མུ་ཁྱུད་
ལྷ་ཡི་མགོན། །ཞེས་དང་།བོད་མཁས།ནོར་བུའི་ཅོད་པན་འོད་འབར་ཟུར་ཕུད་གཡོ། །སྙན་གོང
ཨུཏྤལ་རིན་ཆེན་ཀརྞཱི་ཀ༔ལྷ་ཡི་གོས་ཀླུབས་གསེར་གྱི་འོག་པ༷གས་འཕྱང༌། །ཟླ་ཤེལ་རྒྱུད་ཡངས་
སྒྲེངས་མཁས་དབྱངས་ཅན་མ།།ཞེས་པ་ལྟ་བུའོ།།
༈ གཉིས་པ་དཔེ་རྒྱན་སུམ་ཅུ་རྩ་གཉིས་ལས་དང་པོ་ཆོས་དཔེ་ནི་དཔེར་ན་རྟོགས་བརྗོད་
ལས། རང་གི་ལུས་ནི་རབ་བཀོད་པ། །དཔྲལ་བའི་ངོས་ལ་གནས་པ་དག །རྡོ་ཡི་དུམ་བུའི་རི་མོ་
བཞིན། །མི་རྣམས་ཀྱིས་ནི་གཡོ་མ་ཡིན། །ཞེས་དང༌། རིན་སྤུངས་པ་ལྷ་ངག་དབང་འཇིགས་གྲགས་
ཀྱིས། དེ་ཡི་རྣམ་པར་ཐར་པ་ལྟར་དཀར་ཚེམས། །པུཎྜ་རཱི་ཀའི་དྲེགས་པ་བསྙིལ་བ་ལ །མཚན་
མོའི་བདག་པོར་ཅོ་འདྲི་མཁས་པ་ཡི། །འགྲོ་བ་རྨོངས་པའི་མུན་འཇོམས་དེ་ལ་འདུད། །ཅེས་རྐང་པ་
264

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
དང་པོས་བསྟན་པ་ལྟ་བུ་དང༌།བོད་མཁས། ནེ་གསིང་གཡུ་ཡི་མཎྜལ་ཕྱིས་འདྲར་སྔོ། །མེ་ཏོག་ཕྲེང་
མཛེས་སྐར་ཚོགས་བཞིན་དུ་བཀྲ། །བུང་བའི་མགྲིན་སྙན་རྒྱུད་མངས་ལྟར་སྙན་པའི། །དཔྱིད་ཀྱི་
དུས་འདི་ལྷ་ཡུལ་ལྟ་བུར་མཛེས།།ཞེས་པ་ལྟ་བུའོ།།
༈གཉིས་པ་དངོས་པོའི་དཔེ་ནི་དཔེར་ན་རྟོགས་བརྗོད་ལས། དེ་ནས་མཐོ་རིས་ཕུན་
ཚོགས་ཉེ། །སིངྒ་ལ་ཡི་གླིང་དེ་རུ །འོ་མའི་རྒྱ་མཚོར་ཟླ་བ་ཡི། །རི་མོ་བཞིན་དུ་རབ་ཏུ་སྐྱེས། །ཞེས་
དང༌། ཡང༌། འབྲས་བུ་མེད་ཅིང་བཅད་ལ་སྐྱེས། །སྐྱེ་བོ་གྲོགས་ལ་དྲང་པོར་འགྱུར། །འབྲེལ་བ་རྩ་
མེད་གུད་མེད་ནི། །བེ་ཏ་ས་ཡི་འཁྲི་ཤིང་བཞིན། །ཞེས་དང་། བོད་མཁས། འོ་མའི་ཆུ་གཏེར་དང་
མཚུངས་ཞལ་དཀྱིལ་འཁོར། །སྤྱན་ཟུང་ཨུཏྤལ་མཐིང་གའི་དཔལ་འཕྲོགས་དེས། །བསྐྱོད་པའི་སྨིན་
འཁྱོག་བུང་བའི་རྣམ་འཕྲུལ་ལྟའི། །ལྷ་མོ་ཁྱོད་ནི་དཔྱིད་ཀྱི་ཕུན་ཚོགས་འདྲ།།ཞེས་པ་ལྟ་བུའོ།།
༈ གསུམ་པ་ལྡོག་པའི་དཔེ་ནི་དཔེར་ན་དཔལ་ཁང་ལོ་ཙཱ་བ་དབྱངས་ཅན་སྙེམས་པའི་
སྡེས།མཐོན་མཐིང་སྤྱན་རིས་མཛེས་པ་ཡི། །ལྷ་སྲས་ཁྱོད་ཀྱི་ཞལ་དཀྱིལ་ལྟར། །བུང་བའི་ཕྲེང་བས་
བསྟེན་པ་ཡི། །པདྨ་དཀར་པོ་རབ་ཏུ་མཛེས། །ཞེས་དང༌།བོད་མཁས། ས་གཞི་སྐྱོང་བ་ཁྱོད་ཀྱི་གཟི་
བྱིན་ལྟར། །ཉིན་མོར་བྱེད་པའི་སྣང་བ་ཆེས་འོད་ལ། །གང་གི་བཀའ་ཁྲིམས་དང་མཚུངས་གོ་ལའི
འགྲོས །མཁའ་ལ་རིམ་པར་འཁོར་འདི་མཐོང་ངམ་ཀྱེ། །ཞེས་དང་། གཞན་ཡང༌།རྙོག་བྲལ་པདྨའི་
རྫིང་བུར་མཚོ་འབྱུང་སྐུའི། །འགྱིང་སྟབས་བཞིན་དུ་འཁྱོག་པ་དབང་པོའི་གཞུ། །གང་གི་མཚན་
དཔེའི་གཟི་འོད་དཔལ་ཇི་བཞིན། །མཁའ་ལ་རྣམ་བཀྲའི་ལང་ཚོ་འཛིན་ལ་ལྟོས། །ཞེས་པ་ལྟ་བུའོ། །
༈ བཞི་པ་ཕན་ཚུན་གྱི་དཔེ་ནི་དཔེར་ན་རྟོགས་བརྗོད་ལས། གང་དུ་ཆུ་སྐྱེས་བཞིན་རིས་
དང་། །བུང་བ་ལན་བུས་མཚུངས་གྱུར་པ། །ལྷ་ཡི་བུ་མོས་པད་ལྗོན་དང༌། །པདྨའི་ཤིང་གིས་ལྷ་མོ་
ལའོ །ཞེས་དང་། དཔལ་ཁང་པས།བྱེད་པོའི་སྲས་མོ་ཁྱོད་ཀྱི་། །སྐུ་ལུས་ཇི་བཞིན་དཔག་
བསམ་སྟེ། །དཔག་བསམ་བཞིན་དུ་ཁྱེད་སྐུ་ཡང་། །ཤིན་མཛེས་པ་བདག་གིས་མཐོང་། །ཞེས་དང༌།
བོད་མཁས། ཤཱ་ཝ་རིས་གཙེས་རི་སྐྱེས་བུ་མོ་བཞིན། །ཐར་པ་འདོད་རྣམས་དབེན་པའི་རི་བོར་ཏེ། །
འདུ་འཛིས་ཡིད་རབ་བྱུང་བ་དེ་རྣམས་བཞིན། །རི་དྭགས་རྣམས་ནི་བས་མཐའི་ཚལ་ན་བདེ། །ཞེས་
265

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པ་ལྟ་བུའོ །
༈ ལྔ་པ་ངེས་པའི་དཔེ་ནི་དཔེར་ན། ཚངས་སྲས་བཞད་པའི་རྗེས སྙན་ཚིག་གཞུང་
ལུགས་རྒྱ་མཚོ་སྨྲ་བ་ལ། །ངག་གི་དཔལ་གྲུབ་ཤོང་སྟོན་ལོ་ཙཱ་བ། །མཚོ་བྱུང་སྙིང་གར་རོལ་བ་དཎྜི་
དང༌། །མཚུངས་ཀྱི་རིགས་མཐུན་གཞན་ན་ཡོད་མ་ཡིན། །ཞེས་དང༌།བོད་མཁས།མཐའ་དང་ཟད་
དུ་མེད་པ་སྡུག་བསྔལ་གྱི། །འབྱུང་གནས་འཁོར་བ་འདི་ཉིད་དུག་ཅན་མཚོ། །ཁོ་ནའི་རྗེས་སུ་རྐང་བ་
འཇོག་པ་སྟེ། །དཔེར་འོས་གཞན་འགའ་འཇིག་རྟེན་འདི་ན་མེད། །གཞན་ཡང་། འདོད་པ་བ་རྣམས་
སྙིང་ལ་ལུས་མེད་པ། །འབྲལ་མེད་ཆགས་པའི་ཚུལ་གྱི་དཔེ་ཟླ་རུ །གང་ཡང་ལྷན་སྐྱེས་སེམས་ལས་
གཞན་འགའ་ཞིག །བརྒྱ་སྦྱིན་མིག་སྟོང་གིས་ཀྱང་རྙེད་འགྱུར་རམ། །ཞེས་པ་ལྟ་བུའོ། །
༈དྲུག་པ་ངེས་མེད་ཀྱི་དཔེ་ནི་དཔེར་ན་ཟུར་མཁར་བ་བློ་གྲོས་རྒྱལ་པོས། དབྱངས་ཅན་
ཕྱག་གི་རྒྱུད་མངས་སྒྲ། །བུང་བ་མྱོས་པའི་གླུ་དང་མཚུངས། །གཞན་ཡང་དེ་འདྲའི་སྙན་འགྱུར་དག །
ཡོད་ན་དེ་དང་མཚུངས་པར་འགྱུར། །ཞེས་དང༌། བོད་མཁས། རྙེད་དཀའ་བརྒྱ་ལམ་ཐོབ་ན་དོན་
ཆེ་བ། །དལ་བའི་རྟེན་འདི་འཇོག་པོའི་གཙུག་རྒྱན་དང༌། །རེ་ཞིག་མཚན་ཉིད་མཐུན་ནོ་དེ་འདྲ་བའི། །
དངོས་གཞན་སྲིད་ན་མཆིས་ཀྱང་དེ་རྗེས་འགྲོ །ཞེས་དང༌། སྣར་ཐང་པཎ་ཆེན་སངྒྷ་ཤྲཱིས། སྙན་
འཇེབས་ཡིད་འོང་ལྷ་མོའི་གསུང་། །ཚངས་པའི་དབྱངས་ཀྱི་རྗེས་སུ་འགྲོ། །ཚངས་པའི་དབྱངས་
ལས་གཞན་དག་ཀྱང་། །དེ་འདྲ་ཡོད་ན་མཚུངས་པར་བྱེད། །ཞེས་པ་ལྟ་བུའོ། །
༈ བདུན་པ་བསྡུས་པའི་དཔེ་ནི་དཔེར་ན་སྣར་ཐང་པས། བློ་གྲོས་ལྷ་མོ་ཉིད་ཀྱི་ཐུགས། །
རབ་ཏུ་ཟབ་པ་ཁོ་ན་ཡིས། །རྒྱ་མཚོ་དང་མཚུངས་མ་ཡིན་ཏེ། །དྭངས་ཤིང་རྙོག་པ་མེད་པས་ཀྱང་། །
ཞེས་དང་། དཔལ་སྒང་པས། དབྱངས་ཅན་ཞལ་གྱི་འཛུམ་འཕྲེང་འདི། །དཀར་ཞིང་མཛེས་པ་ཁོ་ན་
ཡིས། །ཟླ་བའི་འོད་ཟེར་དང་མཚུངས་མིན། །འགྲོ་བའི་ཚ་གདུང་སེལ་བས་ཀྱང་། །ཞེས་དང༌།བོད་
མཁས། ལུས་ཕྲ་མ་ཁྱོད་མཚར་སྡུག་ལྡན་ཁོ་ནས། །ཐིག་ལེ་མཆོག་མའི་རྗེས་སུ་འགྲོ་མིན་ཏེ། །ཀུན་
གྱི་ཡིད་བསྒྱུར་ཟློས་པའི་གར་མཛེས་པས །སྐྱེད་མོས་ཚལ་འདིར་ཤིས་པ་སྒྲུབ་པས་ཀྱང༌། །ཞེས་པ་
བཞིན་།།
266

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་།
༈ བརྒྱད་པ་ཕུལ་བྱུང་གི་དཔེ་ནི་དཔེར་ན་དཔལ་ལོས། དབྱངས་ཅན་མཁས་མང་གཙུག་
རྒྱན་དང༌། །ཟླ་བ་དྲག་པོའི་གཙུག་ན་མཛེས། །འདི་དག་ཁོ་ནས་ཁྱད་པར་ཙམ། །བྱས་ཀྱི་གཞན་དུ་
ཅུང་ཟད་མེད། །ཅེས་དང་། བོད་མཁས། ཁྱོད་ཀྱི་འདྲེན་བྱེད་དཔལ་ནི་ཁྱོད་གདོང་ལ། །མཐོང་ཞིང་
ཨུཏྤལ་ནགས་ཀྱི་རྫིང་བུར་ཏེ། །གཞན་པའི་ཁྱད་པར་འབྱེད་ཆོས་ཞིབ་མོའི་བློས །ལན་བརྒྱར་
བརྟགས་ཀྱང་དམིགས་སུ་ཡོད་མིན་ནོ། །ཞེས་དང༌།གཞན་ཡང་། མཁས་ཁྱོད་མཁྱེན་པའི་ཡེ་ཤེས་
ཁྱེད་ཉིད་ལ། །ཉིན་མོར་བྱེད་པ་ཀུན་གསལ་ལམ་དུ་མཛེས། །རྟེན་གྱི་འབྱེད་ཆོས་འདི་ལས་གཞན་
འགའ་ཞིག།ལོ་བརྒྱར་བལྟས་ཀྱང་མིག་ལྡན་སུ་ཡིས་མངོན།།ཞེས་པ་ལྟ་བུའོ། །
༈ དགུ་པ་རབ་བརྟགས་ཀྱི་དཔེ་ནི་དཔེར་ན་བོད་མཁས་པས། ལུས་ཅན་མཛའ་བའི་
མཐའ་ཀུན་མི་བརྟན་པར། །མཚོན་ཕྱིར་གློག་གི་གྱ་གྱུ་སྙེམས་མི་འཚལ། །ཟློས་གར་མཁན་གྱི་ལག་
པའི་རྣམ་འགྱུར་ལའང༌།།གཡོ་བའི་ཆོས་དེ་ངེས་པར་མཐོང་བའི་ཕྱིར།།ཞེས་དང༌།གཞན་ཡང༌།རྣོ་
ངར་རིག་པས་ཕྱི་རྒོལ་ཀླད་འགེམས་ཤེས། །རིག་པའི་ཁུ་བྱུག་རྣམ་གཉིས་སྙེམས་མི་འཚལ །རབ་
མཐོ་གླང་པོའི་མྱོས་བུམ་བསྙིལ་ཕྱེད་། །རལ་པ་དམར་པོའི་ལུས་ཀྱི་རྩེར་ལྡན་ཕྱིར། །ཞེས་པ་ལྟ་
བུའོ།།
༈ བཅུ་པ་རྨད་བྱུང་གི་དཔེ་ནི་དཔེར་ན།རྗེ་བཙུན་ཙོང་ཁ་པས་དབྱངས་ཅན་མར་བསྟོད་
མ
པར། རབ་བརྗིད་ཏི་སིའི་གངས་ཀྱིས་ལྷ་ཡི་ལམ། །རབ་མཛེས་ཐོར་ཅོག་སྔོན་པོར་བཀོད་བྱས་ནས། །
རབ་སྙན་རྒྱུད་མངས་སྒྲོགས་ལ་ལྟ་བྱེད་ན། །རབ་དཀར་ལྷ་མོ་ཁྱོད་དང་མཚུངས་པར་འགྱུར། །ཞེས་
དང༌།ཚངས་སྲས་བཞད་པས།ན་ཚོད་དར་བབས་ཡན་ལག་མཆོག་མ་ཡིས། །མི་ཟད་ངག་གི་དངོས་
གྲུབ་སྟེར་ནུས་ན། །རྣ་བ་བརྒྱད་པའི་མཆེ་བ་ལས་འོངས་པའི། །ངག་དབང་དབྱངས་ཅན་མ་དེའི་
འགྲན་ཟླ་བྱེད། །ཅེས་དང༌།བོད་མཁས། ཧ་རི་ཙནྡན་ལྗོན་པར་མཚམས་སྤྲིན་གྱིས། །འཁྱུད་ནས་
དལ་བུའི་འགྲོས་ཀྱིས་འགྲོ་བྱེད་ལ། །བློ་གསལ་ཚོགས་ལ་ལེགས་བཤད་འདོམས་ཤེས་ན། །ཚངས་
པར་སྤྱོད་ལྡན་ཁྱོད་དང་མཚུངས་པར་འགྱུར།།ཞེས་པ་ལྟ་བུའོ །
༈ བཅུ་གཅིག་པ་རྨོངས་པའི་དཔེ་ནི་དཔེར་ན་ཟུར་མཁར་བས། བུང་བའི་མགྲིན་སྙན་
267

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
མཛའ་མོ་ཡི། །གླུ་རུ་བསམ་ནས་ནགས་སུ་ཕྱིན། །སླར་ཡང་འཛའ་མོའི་དྲུག་སྐྱེས་ནི། །རྐང་པ་དྲུག་
པའི་སྐད་དུ་གོ །ཞེས་དང༌། དཔལ་སྒང་པས དབྱངས་ཅན་ཁྱོད་ཀྱིས་མཁའ་ལམ་ནས །མཛེས་
པའི་ཞལ་བཟང་བསྟན་ནམ་སྙམ། །བཅོ་ལྔའི་ཟླ་རྒྱས་ཤར་བ་ལ། །རྨོངས་དག་གུས་པས་ཕྱག་ཀྱང་
འཚལ། །ཞེས་དང༌།བོད་མཁས། ཁྱོད་ལུས་འབིགས་བྱེད་རླུང་གཞོན་གྱིས་བསྐྱོད་པའི། །འཁྲི་ཤིང་
གཞོན་ནུར་རབ་འཁྲུལ་མཛེས་སྡུག་ཅན། །གང་གི་གཟུགས་ལ་མངོན་ཆགས་སྐྱེད་ཚལ་གྱི། །གསར་
འཁྲུངས་ལྗོན་པའི་མགུལ་ནས་འཁྱུད་རྩོམ་མོ།།ཞེས་པ་ལྟ་བུའོ །
༈བཅུ་གཉིས་པ་ཐེ་ཚོམ་གྱི་དཔེ་ནི་དཔེར་ན་ཆོས་ཀྱི་སྡེའི་མཚན་ཉིད་ཀྱི་ཚོམ་ཉེར་བསྟན་
ལས རྟག་ཏུ་ཞི་མ་ཁྱོད་ཀྱི་ཞབས་ཀྱི་མཚན་མ་ཟུང་ནི་ཐེ་ཚོམ་ཅན་གྱི་མི་རྣམས་ཀྱིས །རྒྱང་ནས་
མཐོང་བས་ལྷ་རྫས་ཆུ་སྐྱེས་དམར་པོའི་འབྲས་བུ་ལ་བཀོད་ཉི་མའི་དཀྱིལ་འཁོར་ནི། །གསལ་བར་
ཀུན་ཏུ་དམར་བའི་ཆུ་འཛིན་ཚོགས་ཀྱིས་དཀྲིས་སམ་བུམ་བརྒྱ་སྐྱེས་ཀྱི་ཞུན་མའམ། །འདི་ནི་ཅི་ཞེས་
སེམས་པར་བྱེད་ཅིང་མགོན་པོའི་ཞབས་ནི་བསྟན་པར་བྱ་བ་ཀུན་ཏུ་བསྟེན།།ཞེས་དང༌།དཔལ་སྒང་
པས།ཅི་འདི་ཟླ་བ་ཤར་བའམ། །དྲི་མེད་ཤེལ་གྱི་མེ་ལོང་ཉིད།།ཡང་ན་དབྱངས་ཅན་ལྷ་མོའི་ཞལ། །
ཅི་ཞེས་འཕྱང་མོ་ཉུག་ཏུ་གྱུར། །ཅེས་དང༌།བོད་མཁས། འདོད་ཀུན་སྦྱིན་པའི་ས་བརྟོལ་ལྗོན་པ་ལ །
ཐུན་མཚམས་ཆུ་འཛིན་གཞོན་ནུས་མཛེས་སམ་ཅི། །ཡང་ན་རྣམ་འདྲེན་ཁྱོད་སྐུ་ངུར་སྨྲིག་གི །གོས་
ཀྱིས་བཀླུབས་སམ་བདག་ཡིད་འཕྱང་མོ་ཉུག།ཅེས་པ་ལྟ་བུའོ།།
༈ བཅུ་གསུམ་པ་གཏན་ལ་ཕེབས་པའི་དཔེ་ནི་དཔེར་ན་དཔལ་སྒང་པས། ཀུ་མུད་བཞད་
པ་སྐྱེངས་བྱེད་ཅིང༌། །ཉི་མའི་འོད་ཀྱིས་མི་བསྒྲིབས་པའི། །མཛེས་པ་འདི་ནི་དབྱངས་ཅན་མའི། །
ཞལ་སྐྱིན་ཡིན་གྱི་ཟླ་བ་མིན། །ཞེས་དང༌།བོད་མཁས། སྲིད་གསུམ་མཛེས་པའི་དཔལ་ཀུན་ཟིལ་
གནོན་པ། །ཁྱོད་མཐོང་ཙམ་གྱིས་མཆོག་གི་འབྲས་བུ་ཡང༌། །བདེ་བླག་སྦྱིན་ཕྱིར་ཡོངས་འདུའི་ཤིང
མིན་ཏེ།།དེས་ནི་འཁོར་བའི་ཕུན་ཚོགས་སྟེར་ནུས་ཙམ།།ཞེས་པ་ལྟ་བུའོ།།
༈ བཅུ་བཞི་པ་སྦྱར་བའི་དཔེ་ནི་དཔེར་ན་རྟོགས་བརྗོད་ལས། སྦྱིན་མངག་དུང་བ་མེད་པ་
དང༌། །སྟོབས་དང་སྤྲོ་ལྡན་བཟོད་པར་ལྡན། །དགྲ་འཇོམས་ལེགས་པར་འགྲོ་བ་སྟེ། །རྒྱལ་བ་ཉིད་
268

དོན་རྒྱན་སོ་ལྔའི་སྙིང་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
དང་མཚུངས་པར་གྱུར། །ཞེས་དང༌། དཔལ་སྒང་པས། དཀར་ཞིང་དྲི་མ་མེད་པ་དང༌། །མཐོང་བའི་
མོད་ལ་དགའ་སྟེར་བས། །ཚངས་པའི་སྲས་མོའི་མཛེས་སྐུ་འདི། །སྟོན་གྱི་ཟླ་བ་ཉ་བ་བཞིན། །ཞེས་
དང༌།བོད་མཁས། དཀར་གསལ་དྲི་མ་སྤངས་པའི་བཞིན་རས་ཅན། །ཆགས་ལྡན་སྙིང་ལ་ཀུན་
དགའ་གསར་པའི་། །སྦྱིན་བྱེད་ལང་ཚོ་འཕེལ་བ་བརྩམ་པ་ཡིས། །བདག་གི་གྲོགས་འདི་ཟླ་ཚེས་
གསར་པ་བཞིན། །ཞེས་པ་ལྟ་བུའོ། །
༈ བཅོ་ལྔ་པ་མཉམ་ཉིད་ཀྱི་དཔེ་ནི་དཔེར་ན་བོད་མཁས་པས། རྣམ་འདྲེན་ངག་གི་དབང་
ཕྱུག་བུདྡྷའི་ཞབས། །མ་དྲོས་གདེངས་ཅན་བདག་པོའི་མཚར་བཞིན། །ཕུན་ཚོགས་ཀུན་གྱི་བྱེད་པོ་
དེ་དབང་ཆུའི། །རྒྱུན་མཆོག་རྣམ་བཞི་འབེབས་ལ་མཁས་པས་སོ །ཞེས་དང༌།འགྲེལ་ཆེན་དུ།བུད་
མེད་འདི་དག་གྲུབ་མཐའ་ལ། །ཞུགས་པའི་སྐྱེ་བོ་སྐལ་བཟང་བཞིན། །བདེ་བའི་དོན་བརྩོན་འབྲས་
བུ་འབྱིན། །རང་ཚུལ་བག་མེད་འཆོལ་མ་ཡིན། །ཞེས་དང༌། གཞན་ཡང༌། རབ་བརྗིད་ཉི་མའི་
དཀྱིལ་འཁོར་རྒྱས་ལྡན་ནི །རྒྱལ་སྲས་འཇམ་དཔལ་གཞོན་ནུའི་སྐུ་དང་མཚུངས །ཤེས་བྱའི་དོན་
ལ་ལྟ་བའི་སྒྲིབ་གཡོགས་མཁན། །ནང་གི་མུན་པ་འཇོམས་པའི་གཤེད་མ་ལགས། །ཡང་ན། ཉ་གང་
ཟླ་བའི་དཀྱིལ་འཁོར་གསར་པ་འདི། །རྗེ་བཙུན་ཏཱ་རེ་མ་ཡི་མཛེས་སྐུར་མཚུངས །ལས་ཀྱིས་
འཕངས་པའི་འགྲོ་བ་འདི་དག་རྣམས། །མཐའ་མེད་སྡུག་བསྔལ་མཚོ་ལས་སྒྲོལ་མ་ལགས། །ཞེས་པ་
ལྟ་བུའོ།།
༈ བཅུ་དྲུག་པ་སྨད་པའི་དཔེ་ནི་དཔེར་ན། ཚངས་སྲས་བཞད་པའི་རྡོ་རྗེས། དཔལ་མོའི་
གླུ་དབྱངས་ཡུལ་གྱིས་རྣམ་པར་བསྐལ། །དབྱར་སྐྱེས་རྔ་གསང་དུས་ཀྱི་གཞན་དབང་གྱུར། །དེ་དག་
ལས་ནི་དབྱངས་ཅན་ལྷ་མོའི་གསུང༌། །མཚུངས་པ་ལས་ཀྱང་ཁྱད་པར་མང་དུ་མཆིས། །ཞེས་དང༌།
བོད་མཁས། ལྷ་ཡི་རྫིང་རིང་སྟོང་ཡང་རིག་ཆས་དབེན། །ཆུ་གཏེར་གཏིང་ཟབ་ཡངས་པ་བ་ཚྭས་
བརྙོགས། །ཡོངས་འཛིན་ཁྱོད་ཐུགས་ཡེ་ཤེས་ཆེན་པོའི་ཀློང༌། །ཚུལ་དེས་ཇི་བཞིན་གཞལ་བྱར་ག་ལ་
ཞིག།ཅེས་པ་ལྟ་བུའོ། །
༈ བཅུ་བདུན་པ་བསྔགས་པའི་དཔེ་ནི་དཔེར་ན། དཔལ་སྒང་པས། བདེ་འབྱུང་གིས་ནི་
269

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཙུག་རྒྱན་དང༌། །གཉིས་སྐྱེས་རྣམས་ཀྱིས་ལྟར་ལྟ་བའི། །ཀུ་མུད་གཉེན་དང་དབྱངས་ཅན་མའི། །
ཞལ་དཀྱིལ་མཛེས་པའི་དཔེ་ཟླ་ཉིད། །ཅེས་དང༌།བོད་མཁས།འཆི་མེད་ལམ་གྱི་ཕྱོགས་ཆ་གཞལ་
མ་ཕོད། །རྒྱ་མཚོ་རིན་ཆེན་ཕུང་བོ་འབྱུང་བའི་ཁུངས། །དེ་དག་ཉིད་དང་འདྲེན་པ་ཁྱོད་ཀྱི་ཐུགས། །
རྣམ་པ་ཀུན་ཏུ་མཚུངས་སོ་རྗེ་བླ་མ། །ཞེས་པ་ལྟ་བུའོ། །
༈ བཅོ་བརྒྱད་པ་བརྗོད་འདོད་ཀྱི་དཔེ་ནི་དཔེར་ན་དཔལ་ལོས། ཡོན་ཏན་ལྡན་ནམ་སྐྱོན་
གྱུར་ཀྱང་། །འཕགས་མ་དབྱངས་ཅན་ཁྱོད་ཀྱི་ཐུགས། །སྟོན་གྱི་ཀུན་གསལ་མེད་དང༌། །མཚུངས་
པ་ཉིད་དུ་བདག་རྟོག་གོ། །ཞེས་དང་། བོད་མཁས། སྒྲིབ་དང་བྲལ་བའི་ཡོན་ཏན་གསལ་བྱེད་དམ། །
གལ་ཏེ་སྐྱོན་གྱི་རྣམ་པ་འཛིན་ཡང་རུང༌། །ཁྱོད་ཐུགས་ཡེ་ཤེས་ཆེ་དང་ནམ་མཁའི་ཀློང་། །མཚུངས་
ཤེས་བརྗོད་འདོད་བདག་གི་སྙིང་ལ་གནས།།ཞེས་པ་ལྟ་བུའོ། །
༈ བཅུ་དགུ་པ་འགལ་བའི་དཔེ་ནི་དཔེར་ན་སྣར་ཐང་པས། མཛེས་མ་ཁྱོད་ཀྱི་འདྲེན་བྱེད་
དང་། །ནགས་ཀྱི་ཙ་ཀོ་ར་ཡི་མིག །ཨུཏྤལ་རྒྱས་པའི་འདབ་མ་རྣམས། །ཕན་ཚུན་འགལ་བར་བདག་
གིས་མཐོང༌། །ཞེས་དང༌། དཔལ་སྒང་པས། པུཎྜ་རཱི་ཀའི་མེ་ཏོག་དང༌། །ཟླ་འོད་ཀྱིས་ཕྱེའི་ཀུ་མུད་
ཚལ། །དབྱངས་ཅན་ལྷ་མོར་དགྱེས་པའི་ཞལ། །གསུམ་པོ་འདི་དག་ཕན་ཚུན་འགལ། །ཞེས་དང༌།
བོད་མཁས།རབ་འབར་བསྐལ་པའི་ཞུགས་དང་རྟ་གདོང་རི།།ཁྲོ་བོའི་དབང་པོ་ཁྱོད་ཀྱི་རལ་ཚོགས་
རྣམས། །གཅིག་ཀྱང་ཕན་ཚུན་རྣམ་པ་ཐ་དད་པའི། །ངང་ཚུལ་འདི་དང་འགལ་བར་བདག་སེམས་སོ །
ཞེས་པ་ལྟ་བུའོ། །
༈ཉི་པ་དགག་པའི་དཔེ་ནི་དཔེར་སངྒྷ་ས། རི་བོང་གཟུགས་ཀྱི་དྲི་མ་ཅན། །མི་
མཁས་ཟླ་བའི་དཀྱིལ་འཁོར་གྱིས། །རབ་མཁས་དབྱངས་ཅན་ལྷ་མོ་ཡི། །ཞལ་ལ་འགྲན་པའི་ནུས་
པ་མེད། །ཅེས་དང་། དཔལ་སྒང་པས། རི་བོང་གཟུགས་ཀྱི་དྲི་མ་དང༌། །དཀར་ནག་ཕྱོགས་ཀྱི་
འཕེལ་འགྲིབ་ཅན། །ཀུ་མུད་གཉེན་དེ་དབྱངས་ཅན་ཞལ། །དྲི་མ་མེད་དང་མཚུངས་པ་མིན། །ཞེས་
དང་།བོད་མཁས། དམར་འོས་འདམ་ལས་སྐྱེས་ཤིང་རྡུལ་གྱིས་ཉམས །མཛེས་པའི་རྣམ་འགྱུར་
ཀུན་ལ་འདུ་བྱེད་བྲལ། །ལྡུམ་རྭའི་པདྨས་མཛེས་མ་ཁྱོད་ཀྱི་གདོང་།།ཆ་ཙམ་མཚོན་པའི་ནུས་པ་ཡོད་
270

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
མ་ཡིན། །ཞེས་པ་ལྟ་བུའོ། །
༈ཉེར་གཅིག་མཛེས་པའི་དཔེ་ནི་དཔེར་ན་དཔལ་སྒང་པས ཁྱོད་སྐུ་ཆུ་ཤེལ་མདངས་
དང་ལྡན། །མཚན་མོའི་མགོན་པོ་ཆུ་ཤེལ་དངོས། །དེ་ལྟ་ན་ཡང་དབྱངས་ཅན་སྐུ །ལྷག་པར་མཛེས་
ཀྱི་ཟླ་བ་མིན། །ཞེས་དང༌།བོད་མཁས། མཉྫུ་གླེགས་བམ་རལ་གྲིས་མཚན། །ཀུན་ནས་རང་
གྲོལ་མགོན་དེ་པུཀྟ་ཀཿ། །ཁོ་ནས་ལོངས་སྤྱོད་འཁོར་ལོ་བརྒྱན་གྱུར་མོད། །མཚུངས་པའི་ཁྱད་ཆོས་
ཐུན་མོང་གྱུར་ལ་ལྟོས། །ཞེས་པ་ལྟ་བུའོ། །
༈ཉེར་གཉིས་པ་དེ་ཉིད་བརྗོད་པའི་དཔེ་ནི་དཔེར་ན་རྟོགས་བརྗོད་ལས། སྙིང་རྗེ་རྒྱས་པ་
རྣམས་ཀྱི་ལུས་མཛེས་པ །གཞན་ཕན་གྱིས་ཡིན་ཙནྡན་བྱུགས་པས་མིན། །རྣ་བ་ཐོས་པས་ཡིན་གྱི་
ཆས་མིན། །ལག་པ་སྦྱིན་པས་ཡིན་གྱི་གདུབ་བུས་མིན། །ཞེས་དང༌།བོད་མཁས། འདི་ཉིད་དཔལ་
ལྡན་ཤཱཀྱ་སེངྒེའི་སྐུ། །ཡིན་མོད་ཡོངས་སྦྱངས་གསེར་གྱི་རྡུལ་བརྩེགས་མིན། །མཚམས་སྤྲིན་གསར
པས་བཀླུབས་མིན་ངུར་སྨྲིག་གི །ཆོས་གོས་རྣམ་གསུམ་འཇེབས་པར་གསོལ་བ་ལགས །ཞེས་པ་ལྟ་
བུའོ།།
༈ ཉེར་གསུམ་པ་ཐུན་མོང་མིན་པའི་དཔེ་ནི་དཔེར་ན་རྟོགས་བརྗོད་ལས། ཁྱོད་ཡིད་ནོར་
བུ་དྲི་མེད་དང༌།།མཚུངས་པ་ཅི་ཡང་མ་བྱས་པ། །ཀྱེ་མ་བྱེད་པོ་རྨོངས་པ་དག །དཔེ་ཡིས་ཀྱང་ནི་ཤིན་
ཏུ་དབུལ། །ཞེས་དང༌།བོད་མཁས་པས།བྱི་རུའི་འཁྲི་ཤིང་གསར་པའི་མཚར་སྡུག་ལས། །རྣམ་པར་
འགོངས་པ་བཛྲ་ཝ་ར་། །ཁྱོད་སྐུའི་དཔེ་ཟླར་འོས་པ་སྲིད་གསུམ་ན། །མེད་ཕྱིར་རང་ཉིད་དཔེ་ཟླར་
བསྟན་ལ་འདུད། །ཅེས་དང༌།གཞན་ཡང༌།མིག་གི་བདུད་རྩིར་ལེགས་བྱོན་པ།།མཚུངས་མེད་ལྷ་མོའི་
ཞལ་སྐྱིན་དཔེར། །གྱུར་པ་འཇིག་རྟེན་འདིར་དབེན་པས། །གང་གི་ཞལ་ཉིད་དཔེ་རུ་འགོད། །ཅེས་
པ་ལྟ་བུའོ། །
༈ ཉེར་བཞི་པ་བྱུང་མིན་གྱི་དཔེ་ནི་དཔེར་ན་ཟུར་མཁར་བས། འཇིག་རྟེན་འདི་ཡི་ཕུན་
ཚོགས་ཀུན། །མ་ལུས་གཅིག་ཏུ་བསྡུས་པ་བཞིན། །ཡོངས་འཛིན་སྨྲ་བའི་དབང་ཕྱུག་ནི། །སེངྒེའི་ཁྲི་
ལ་རྣམ་པར་མཛེས། །ཞེས་དང་། དཔལ་ཁང་བས།གཉིས་མེད་གསུངས་པ་མཐའ་དག་གི །མཁྱེན་
271

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དང་བརྩེ་བ་མ་ལུས་པ། །གཅིག་ཏུ་བསྡུས་བཞིན་འཕགས་མ་ཁྱོད། །སྐལ་བཟང་སྐྱེ་རྒུའི་དབུས་སུ་
རོལ། །ཞེས་དང་།བོད་མཁས། སྲིད་གསུམ་སྒྲ་ཡི་ཚོགས་རྣམས་མ་ལུས་ཀུན། །གཅིག་ཏུ་སྤུངས་
ལྟར་འཇིགས་སུ་རུང་བའི་དབྱངས། །བདུད་སྡེའི་སྙིང་རབ་འགེམས་ཕྱིར་སྒྲོགས་དེ་ལ། །ཕྱག་རྒྱ་
ཟིལ་གྱི་གནོན་པའི་ལྷ་ཞེས་གྲགས།།ཞེས་པ་ལྟ་བུའོ །
༈ཉེར་ལྔ་པ་སྲིད་མིན་གྱི་དཔེ་ནི་དཔེར་ན་རྟོགས་བརྗོད་ལས། བདུད་རྩི་ལ་ནི་སུ་ཞིག་
སྡང༌། །ཙནྡན་ལ་ནི་སུ་མི་སྲེད། །ཟླ་བ་ལ་ནི་སུ་གུས་དམན། །དམ་པ་རྣམས་ལ་སུ་མི་འདོད། །ཅེས་
དང་། བོད་མཁས། ཆུ་རྒྱུན་བསྲུབས་ལས་མེ་ལྕེའི་ཕྲེང་པ་དང༌། །བསིལ་བྱེད་ཟླ་བས་མེ་ཆར་སྤྲོ་
བ་ནི། །གཞར་ཡང་སྲིད་པ་མིན་བཞིན་རྣམ་འདྲེན་རྗེའི། །ཞལ་ལས་ཉེས་བཤད་འབྱུང་བ་ཅང་སྲིད་
དམ། །ཞེས་དང་། གཞན་ཡང་། མཁའ་ལ་མཚོན་གྱི་ཆར་བབས་ཀྱང་། །རང་བཞིན་དག་ནི་འགྱུར་
མེད་བཞིན། །དབྱངས་ཅན་ལྷ་མོའི་གསང་གསུམ་ལ། །དངོས་པོའི་གནོད་པས་ཚུགས་སམ་ཅི། །
ཞེས་པ་ལྟ་བུའོ། །
༈ ཉེར་དྲུག་པ་མང་བའི་དཔེ་ནི་དཔེར་ན་རྟོགས་བརྗོད་ལས། བདུད་རྩིའི་ཟེར་གྱིས་ཆུ་
གཏེར་རླབས། །ཚངས་པའི་པདྨས་ཁྱབ་འཇུག་སྟེ། །དག་བྱེད་དག་གིས་སྲུབས་ཤིང་བཞིན། །དེ་ནི་
མངལ་གྱིས་མཛེས་པར་གྱུར །ཅེས་དང༌།བོད་མཁས། ཡིད་འོང་ཁ་བ་དུང་དང་པད་རྩ་ལི། །ཟླ་
འོད་ཀུན་དའི་ཚལ་བཞིན་དབྱངས་ཅན་ལྷའི། །དྲི་མེད་སྐུ་ནི་རབ་དཀར་མཛེས་པ་ཅན། །མཐོང་བར་
འཚལ་ལོ་བཅོམ་ལྡན་འདས་མ་ཀྱེ། །ཞེས་པ་ལྟ་བུའོ། །
༈ཉེར་བདུན་པ་རྣམ་འགྱུར་གྱི་དཔེ་ནི་དཔེར་ན་ཟུར་མཁར་བ་བློ་གྲོས་རྒྱལ་པོས།ཚངས་
པར་སྤྱོད་པའི་བརྟུལ་ཞུགས་མཆོག །མ་ཉམས་འདི་ཡི་བླ་གོས་ནི། །གུར་གུམ་ཚོས་ལས་ཕྱུངས་
པའམ། །མཚམས་སྤྲིན་ནང་ནས་བླངས་པ་བཞིན། །ཞེས་དང་།བོད་མཁས་པས། ཚངས་པར་སྤྱོད་
ལྡན་གང་གི་བླ་གོས་ནི། །ཐུན་མཚམས་སྤྲིན་གྱི་ཁོངས་ནས་དྲངས་མཚུངས་ལ །ཚུལ་ཁྲིམས་དྲི་
བསུང་ཞིམ་པོའི་ངད་ལྡང་བའང༌། །སྤོས་ངད་ལྡན་པའི་རི་ལས་བླངས་པ་བཞིན། །ཞེས་པ་ལྟ་བུའོ། །
༈ཉེར་བརྒྱད་པ་ཕྲེང་བའི་དཔེ་ནི་དཔེར་ན་བོད་མཁས་པས། དབྱར་གྱིས་སྤྲིན་ཚོགས་
272

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
བཞིན་དུ་དེ་ཡིས་ཀྱང༌། །ཆར་བཞིན་དེ་མཐུས་ས་གཞིའི་ལོ་ཐོག་བཞིན།།འབྲུ་བཅུད་སྨིན་པས་སྐྱེ
བོའི་ལུས་སྟོབས་བཞིན། །ཀུན་ནས་རང་གྲོལ་མགོན་དེས་ཐུབ་བསྟན་སྤེལ། །ཞེས་དང༌། གཞན་
ཡང༌།མཁའ་ལམ་གོ་ལས་ཤིང་རྟ་དེས་ཉི་མ། །དེས་ཀྱང་མིག་ལ་གཟུགས་ཀྱི་དཔལ་ཇི་བཞིན། །
དིང་དུས་རིག་གནས་རྒྱ་མཚོའི་དཔལ་འཛིན་མཁས། །མཁས་དབང་གུ་རུ་ཨ་དྷྱ་ཤ་ཡའི་ཞབས། །
ཞེས་པ་ལྟ་བུའོ །
༈ཉེར་དགུ་བ་ངག་དོན་ལས་བཞིན་སྒྲ་གཅིག་པ་ནི་དཔེར་ན་རྟོགས་བརྗོད་ལས། བརྟན་
ཞིང་དྲང་བོའི་དབྱིབས་ལྡན་དེ། །ཐུན་མོང་མིན་པར་བཟོད་པའི་རྟེན། །མི་གཡོ་གསེར་གྱི་མདོག་
ལྡན་པ། །ལྷུན་གཞན་པ་བཞིན་དུ་མཛེས། །ཞེས་དང༌། བོད་མཁས་པས དུས་ཀྱིས་བསླད་པའི་
གྲོགས་ངན་ཁྲོ་གཉེར་ཅན། །དམར་བའི་སྡང་མིག་ཡོན་པོར་བསྐྱོད་པ་ཕལ། །དབྱར་གྱི་སྤྲིན་མགོ་
ནག་པོ་མང་གདེངས་བར། །གློག་ཕྲེང་འགྱུ་བས་མཚོན་བཞིན་ཆེས་མི་སྡུག།ཅེས་པ་ལྟ་བུའོ།བཞིན་
སྒྲ་དུ་མ་ཅན་ནི་དཔེར་ན་སངྒྷ་ཤྲཱིས།ཡལ་འདབ་ཅན་བཞིན་ལྷ་མོའི་སྐུ། །གྲིབ་བསིལ་བཞིན་དུ་དེ་ཡི་
གསུང༌། །གཉིས་སྐྱེས་བཞིན་དུ་བདག་གིས་ནི། །འབྲས་བུ་ཕུན་ཚོགས་ཡང་དག་སྤྱད། །ཅེས་དང་།
བོད་མཁས། འོ་མའི་ཆུ་གཏེར་ཇི་བཞིན་འཇོ་སྒེག་མ། །རོལ་བའི་རླབས་བཞིན་སྨིན་མ་འཁྱོག་པོ་
ཅན། །ངང་པའི་རྒྱལ་པོ་བཞིན་དུ་སྲེད་ལྡན་གྱིས། །ལོངས་སུ་ཉེ་བར་སྤྱོད་ཅིང་སྤྱོད་ཅིང་རྩེས། །ཞེས་
པ་ལྟ་བུའོ །
༈ སུམ་ཅུ་པ་ཟླ་བོའི་དངོས་པོའི་དཔེ་ནི་དཔེར་ན་རྟོགས་བརྗོད་དུ། བསྟན་བཅོས་མན་
ངག་རྣམས་ཀྱི་དག་བྱས་ཀྱང་། །ངེས་པར་བློ་ངན་རབ་དྭངས་ཉིད་མི་འགྱུར། །ག་བུར་ཚོགས་ཀྱིས་
ཡོངས་སུ་བསྒོས་གྱུར་ཀྱང༌། །མི་ཟད་སྒོག་པ་རང་གི་དྲི་མི་གཏོང༌། །ཞེས་དང་། སྙན་ངག་ཆེན་པོ་ར་
མ་ཡ་ན་ལས།ཆུང་མ་གཉིས་ཀྱི་དབུས་སོན་པའི། །སྤྲེའུའི་རྒྱལ་པོ་མགྲིན་བཟང་དེ། །ས་ག་གཉིས་
ཀྱི་དབུས་སོན་པའི། །ཉ་རྒྱས་ཟླ་བ་ཇི་བཞིན་མཛེས །ཞེས་དང༌། ས་པཎྜི་ཏས མཁས་པ་བརྩད་
ཅིང་མ་དྲིས་ན།།དེ་ཡི་བར་དུ་གཏིང་མི་རྟོགས།།རྔ་ལ་དབྱུ་གུས་མ་བསྣུན་པར། །དེ་སྲིད་གཞན་དང་
ཁྱད་ཅི་ཡོད།།ཅེས་དང༌།བོད་མཁས་པས།སྲིད་པའི་ཁྱོན་ཡངས་འདི་ན་སྨྲ་བའི་དབང༌། །མང་ཡང་
273

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བདག་གི་མགོན་པོར་འགྲན་ནུས་སུ །སྐྱེད་ཚལ་མེ་ཏོག་ཕལ་བས་གང་གྱུར་མོད། །ཕུན་ཚོགས་ཨུ་
དུམ་ཝ་ར་སྐྱེ་བ་དཀོན། །ཞེས་གསུངས་པ་ལྟ་བུའོ། །
༈སོ་གཅིག་པ་མཚུངས་སྦྱོར་གྱི་དཔེ་ནི་དཔེར་ན་ཚངས་སྲས་བཞད་པའི་རྡོ་རྗེས བུ་རམ་
ཤིང་བ་ཐེག་གསུམ་གདུལ་བྱ་དང༌། །དཔལ་མགྲིན་མུ་སྟེགས་ཚོགས་ཀྱི་སྟོན་པ་མཛད། །རྒྱལ་བས་
མཐར་ཐུག་ངེས་ལེགས་ལམ་སྟོན་ཞིང་།ལེགས་ལྡན་གནས་སྐབས་དགེ་བའི་གཙུག་ལག་འཆད། །
ཅེས་དང་། དཔལ་སྒང་པས། ཚངས་པ་ཡིས་ནི་དབྱངས་ཅན་དང༌། །ཆུ་གཏེར་གྱིས་ནི་ཟླ་བ་བསྐྲུན། །
དབྱངས་ཅན་མཁས་པའི་གཙུག་རྒྱན་དང༌། ཟླ་བ་འཕྲོག་བྱེད་གཙུག་ན་འཛིན། །ཞེས་དང༌།བོད་
མཁས་པས། དཔལ་ལྡན་དཎྜི་འཕགས་པའི་ཡུལ་ལྗོངས་དང༌། །མཁས་ཁྱོད་ཁ་བ་ཅན་འདིར་སྙན་
ངག་སྨྲ། །དེས་ནི་ཕྱི་རོལ་སྨྲ་བ་ངན་རྣམས་དང་། །ཁྱོད་ཀྱིས་མ་རིག་འཐིབས་བུ་ཡོངས་སུ་འདུལ། །
ཞེས་པ་ལྟ་བུའོ། །
༈སོ་གཉིས་པ་རྒྱུ་དཔེ་ནི་དཔེར་ན་ཚངས་སྲས་བཞད་པས། ལུས་ཕྲའི་བཞིན་རས་དཀར་
བས་བསིལ་སྦྱིན་མཁན། །ཡིད་དུ་འོང་བས་མཐོ་རིས་དབང་མོ་སྟེ། །འཇམ་ཞིང་མཉེན་པས་ཨུཏྤ་ལ
ཡི་འདབ། །མིག་དཀྱུས་བཀྲ་བས་དབང་པོའི་གཞུ་ཡི་ཟླ། །ཞེས་དང༌། དཔལ་སྒང་པས། ངག་
དབང་ལྷ་མོའི་ཞལ་བཟང་ནི། །ཤིན་ཏུ་དཀར་བས་ཟླ་བ་དང༌། །དགོད་ཅིང་འཛུམ་པས་ཆུ་སྐྱེས་ཀྱི། །
དཔལ་དང་མཚངས་པ་ཉིང་ང་ག
དཔལ་དང་མཚུངས་པ་ཉིད་དུ་གྱུར། །ཞེས་དང༌།བོད་མཁས་པས། ཁྱོད་སྐུ་མཛེས་པས་པདྨའི་འཁྲི་
ཤིང་དང༌། །ཁྱོད་གསུང་སྙན་པས་རྐང་པ་དྲུག་པའི་གླུ། །ཁྱོད་ཐུགས་རྣམ་པར་བཀྲ་བས་ཟ་འོག་གི །
གུར་ཁྱིམ་མཚུངས་པས་ཁྱོད་ལ་བདག་དགའོ། །ཞེས་སོགས་གསུངས་པ་ལྟ་བུའོ། །གཞུང་ལས་དཔེ་
ཡི་རྣམ་རྟོག་རྣམས། མཐའ་ཡོད་མ་ཡིན་ཞེས་གསུངས་པ་མཚོན་ཕྱིར་ཐམས་ཅད་སྒྲོལ་གྱི་རྟོགས་
བརྗོད་ལས། ཕུལ་ཕྱིན་ཁྱད་པར་གྲགས་པ་ནི། །གཉིས་ཉིད་བཟང་པོའི་སྐྱེ་བ་ལ། །སྦྱིན་པས་ལག་
བརླན་འཇིག་རྟེན་ན། །ཁྱོད་དང་མཐོ་བརྟན་གླང་པོ་འདིའོ། །ཞེས་སྦྱར་རྒྱན་གྱི་ཟླ་བོ་དངོས་པོའི་དཔེ་
དང་།ཡང༌།བཞིན་རས་མཛེས་ཤིང་སྤྱན་ཡངས་བ། །ཟླ་བ་ཉ་དང་པད་རྩ་དག །འགྲོགས་པ་བཞིན་
དུ་བདེ་སྟེར་བའི། །རྒྱལ་བ་དེར་ནི་མཐོང་བར་གྱུར། །ཅེས་དང་། ནག་ཤོད་པ་ཆོས་དབང་གྲགས་
274

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
པས་མི་ལར་བསྟོད་པར།འཕོང་སྐྱེན་དགའ་ཕྱེད་མདའ་ཡིས་འབོད་སྒྲོགས་ཀྱི། །རི་དྭགས་མཆོག་དེ
བཟུང་བར་མ་ནུས་ཀྱང༌། །ཁྱོད་ཀྱི་སྙིང་སྟོབས་མཚོན་ཆས་ཉོན་མོངས་ཀྱི། །དགྲ་དེ་སྐད་ཅིག་གཅིག་
ལ་ཐལ་བར་བརླག།ཅེས་པ་ལྟ་བུ་མི་མཐུན་པའི་དཔེ་དང༌།ཟུར་མཁར་བའི་འཕྲིན་ཡིག་འཛའ་བོའི་
མགུལ་རྒྱན་དུ། ནགས་དང་མཚོ་འགྲམ་རྣམས་སུ་རྒྱུ་བའི་དུས །ཆུ་སྐྱེས་མཐའ་དག་ཀུན་ནས་རྒྱས་
བྱེད་པའི། །ཉིན་མོ་ས་ལ་རྒྱུ་བའི་ཟླ་འོད་འདིས། །བདག་གི་ལུས་ཀྱང་ཀཻ་ལ་བཞིན་བྱས། །ཞེས་པ་
སྔོན་མེད་པའི་དཔེར་བཤད་པ་ལྟ་བུའོ། །
༈དཔེའི་སྐྱོན་སེལ་ལས་རྟགས་ཐ་དད་ཀྱང་སྐྱོན་མེད་པ་ནི་དཔལ་སྒང་པས། འདི་ན་བུད་
མེད་རིགས་ལྡན་འགའ །སྐྱེས་པ་ལྟ་བུར་བློ་བརྟན་ཅིང༌། །སྙན་ངག་མགྲིན་རྒྱ་འཁྲོལ་བ་ལ །ལྷ་
ཁྱོད་དབྱངས་ཅན་མངོན་སུམ་བཞིན། །བོད་མཁས་པས། འཇམ་མགོན་ཁྱོད་ནི་གངྒའི་དཔལ་མོ་
ལྟར། །འགྲོ་བའི་དག་བྱེད་ཚད་མར་གྱུར་པ་སྟེ། །ཁྱོད་ཡུམ་རྡོ་རྗེ་དབྱངས་ཀྱི་རྒྱལ་མོ་ཡང་། །ཟླ་བ་
བཞིན་དུ་སྲིད་པའི་མུན་འཇོམས་ཉིད།།
༈ཚིག་ཐ་དད་ཀྱང་སྐྱོན་མེད་པ་ནི་བོད་མཁས་པས། འདྲེན་པ་མཆོག་ཁྱོད་ཕྱོགས་བཅུའི་
རྒྱལ་རྣམས་དང༌། །ཆོས་སྒོ་གྲངས་མེད་འབྱེད་ལ་མཐུན་པ་སྟེ། །མཛད་ཕྲིན་རྣམ་པར་དཀར་བའི་
ཚུལ་རྣམས་ཀྱང༌། །སྟོན་མཚན་ཟླ་བའི་དཀྱིལ་འཁོར་གཅིག་པུས་མཚོན།།ཞེས་དང་།
༈ དཔེ་དོན་མཆོག་དམན་བྱུང་ཡང་སྐྱོན་མེད་པ་ནི་དཔལ་སྒང་པས། ནོར་བུའི་ཁང་པར་
ལྷ་སྲས་བཞིན།།བརྒྱ་བྱིན་འཆི་མེད་གྲོང་ན་མཛེས། །དེ་ཡི་བྱིན་སྐྱེས་དཔུང་ཚོགས་ལྟར། །ཁྱོད་ཀྱིས་
ཕས་རྒོལ་དགྲ་བོ་འཇོམས །ཞེས་དང༌།བོད་མཁས་པས། དྲི་མེད་ལྷ་ཡི་ལམ་ལས་ཉི་མ་བཞིན། །
དཀའ་ཐུབ་ཅན་ཁྱོད་གཤེགས་པའི་སྟབས་མཛེས་ལ །ཞི་ཞིང་དུལ་བས་འཚམས་པར་འཆགས་
པའི་ཚུལ།།ངུར་པའི་འགྲོས་བཞིན་ཀུན་ཏུ་ཡིད་ཁར་འོངས།།ཞེས་པ་ལྟ་བུའོ།།
༈ སྦྱོར་མ་ཤེས་ན་གོང་གསལ་རྣམས་སྐབས་འགར་སྐྱོན་དུ་འགྱུར་བས་དཔེར་ན་རྟགས་
འདྲེས་པའི་སྐྱོན་ཅན་ནི་དཔལ་སྒང་པས། སྐྱེས་བུ་ཁྱོད་ནི་དགའ་མ་ཡི། །གདོང་བཞིན་ལྷག་པར་
མཛེས་པ་སྟེ། །སྐབས་གསུམ་བདག་པོའི་ཞལ་སྐྱིན་ཡང༌། །ངང་མོ་ལྟ་བུར་དཀར་བ་ཉིད། །ཅེས་དང༌།
275

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བོད་མཁས་པས། དཔའ་བོ་ལྟ་བུར་དྲེགས་ལྡན་མཛེས་མ་ཁྱོད། །རྒྱུ་སྐར་ཚོགས་ཀྱི་མདངས་བཞིན་
དཀར་བའི་གདོང༌། །སྦྲང་བུའི་འདབ་ལྟར་འཇམ་པའི་ལག་པར་བརྟེན། །འཇིག་རྟེན་མེས་པོ་བཞིན་
དུ་གླུ་སྙན་ལེན། །ཞེས་གསུངས་པ་ལྟ་བུའོ །ཡང་གཞུང་གིས་དངོས་བསྟན་སྐྱོན་ཅན་གྱི་དཔེར་
བརྗོད་རྣམས་སྐྱོན་མེད་དུ་བརྗོད་ན་སློབ་དཔོན་རཏྣ་ཤྲཱིས། ཟླ་བ་ངང་བ་བཞིན་དུ་སྣང༌། །མཁའ་རྣམས་
མཚོ་ལྟར་དྲི་མ་མེད། །དཔའ་བོ་གཉེན་ལྟར་གཉེན་གཤིན་ཏེ། །མེ་ཁྱེར་སྒྲོན་མ་བཞིན་དུ་སྣང༌། །
ཞེས་སྦྱར་ན་རུང་བར་བཤད་པ་ལྟ་བུའོ།།
༈ གསུམ་པ་གཟུགས་ཅན་ནམ་ངོ་བོ་ཅན་ནམ་ཚུལ་ཅན་གྱི་རྒྱན་ལ་ཉི་ཤུ་ལས་དང་པོ་
བསྡུས་པའི་གཟུགས་ཅན་ནི་དཔེར་ན་ཟུར་མཁར་བས།ལང་ཚོ་སྟོན་མཚན་དྲི་མ་མེད། །གདོང་བ་
ཡོངས་རྫོགས་རི་བོང་འཛིན།།དོ་ཤལ་རྒྱུ་སྐར་བཀྲ་བ་ཡི།།ཡིད་འོངས་སྔོ་བསངས་མ་འདི་མཛེས། །
ཞེས་དང༌། དཔལ་སྒང་པས། དབྱངས་ཅན་ཞལ་དཀྱིལ་པད་མ་དཀར་པོའི་ཚལ། །སྤྱན་ཟུང་བུང་བ་
གཞོན་ནུ་འཁོར་བ་དང༌། །ཚེམས་ཕྲེང་ཟེའུ་འབྲུ་དཀར་པོས་མཛེས་གྱུར་པ། །དེ་འདྲ་དེ་ནི་ས་གསུམ་
དགའ་བའི་རྒྱན། །ཞེས་དང༌།བོད་མཁས་པས། ཁྱོད་ཞལ་པདྨ་མཚར་སྡུག་འདབ་ཡངས་པས། །
ཚེམས་ཕྲེང་གེ་སར་རོ་འཛིན་བུང་བ་གཡོ། །ལང་ཚོ་རྨད་བྱུང་དཔྱིད་དཔལ་དར་བ་མོ། །དབྱངས་
ལྡན་མཐོ་རིས་སྐྱེད་ཚལ་དེ་ཁོ་ན། །ཞེས་པ་ལྟ་བུའོ། །
ཏ །།
༈ གཉིས་པ་མ་བསྡུས་པའི་གཟུགས་ཅན་ནི་སྣར་ཐང་པས། རབ་ཏུ་མཛེས་པའི་ལུས་
ཕྲ་མ། །བཞིན་གྱི་ཟླ་བ་རབ་རྒྱས་ཤིང༌། །སྤྱན་ཟུང་ཨུཏྤ་ལ་ཡི་དཀྱུས། །ཞབས་ཀྱི་མཐིལ་ནི་ཅོད་པཎ་
ཉིད། །ཅེས་དང༌། དཔལ་སྒང་པས། དབྱངས་ཅན་ཐུགས་ཀྱི་གངས་རི་བརྩེགས་པ་ལས །ཐུགས་
རྗེའི་ཆུ་ཀླུང་འབུམ་ཕྲག་འབབས་པ་ཡིས། །བདག་བློའི་ཆུ་གཏེར་གྱེན་འཕྱུར་བའི་རྩེར། །སྙན་
ངག་རྩོམ་པའི་ལྦུ་ཕྲེང་ཅི་ཡང་བཞད། །ཅེས་དང༌།བོད་མཁས། ལུས་ཀྱི་འཁྲི་ཤིང་འཁྱོག་པོའི་རྩེར་
སྨིན་པའི། །རལ་པའི་མེ་ཏོག་ཙམྤ་ཀ་ཡི་རྡུལ། །འཐུངས་འདོད་མིག་གི་བུང་བ་ཀེམ་ཀེམ་གཡོ། །
རྒན་པོའི་སྐྱེད་ཚལ་འདི་ནི་ཡ་རེ་ང༌།།ཞེས་པ་ལྟ་བུའོ། །
༈ གསུམ་པ་བསྡུས་ཤིང་མ་བསྡུས་པའི་གཟུགས་ཅན་ནི་ཟུར་མཁར་བས། བཞིན་རས་
276

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ཉེ་བར་མཁོ་བ
པདྨ་བུང་བ་མིག །གེ་སར་དཀར་པོ་སོ་ཡི་ཕྲེང༌། །ལང་ཚོའི་སྐྱེད་ཚལ་ལ་གནས་པའི། །བུ་མོ་པདྨ་
ཅན་ཁྱོད་སུ། །ཞེས་དང༌།རྟོགས་བརྗོད་དུ།ཞེས་སམ་དེ་ཡི་དལ་བུ་ཡིས། །འདར་བཅས་ལག་པའི་
ཡལ་འདབ་ཀྱིས། །དེ་ལག་པདྨ་རེག་བྱེད་ཅིང་།།རྣམ་འགྱུར་ལྡན་པས་དེ་ལ་སྨྲས། །ཞེས་དང་།བོད་
མཁས་པས། རྩེ་དགའི་གཉེན་གྱུར་ཁྱོད་གདོང་པདྨ་དཀར། །སོ་ཕྲེང་གེ་སར་ཚོགས་པས་ཚར་
དངར་བ། །སྨིན་མ་འཁྱོག་པོའི་རཿཡིག་གཉིས་པ་ཟུང༌། །འདོད་པའི་སྦྲང་རྩིས་མྱོས་པའི་གར་
སྒྱུར་།།ཞེས་པ་ལྟ་བུའོ། །
༈བཞི་པ་མཐའ་དག་གཟུགས་ཅན་ནི་དཔལ་ཁང་པས། རྣམ་བཀྲ་དར་གྱི་འཇའ་ཚོན་
ལྡིང་ཁང་དང༌། །མཚན་བཟང་རི་བོང་གཟུགས་ཀྱིས་མཛེས་པ་ཡི །དབྱངས་ཅན་ཞལ་གྱི་ཟླ་བ་གང་
བ་ལས །ཐུགས་རྗེའི་འཛུམ་འོད་ག་བུར་བསིལ་ཟེར་འཕྲོ། །ཞེས་དང༌།བོད་མཁས་པས། འཁྲིལ་
ལྡེམ་ལུས་ཀྱི་ལྕུགས་ཕྲན་ཡིད་འོངས་རྩེར། །མཚར་སྡུག་རྫོགས་པའིབཞིན་རས་མེ་ཏོག་རྒོད། །ཟུར་
མིག་བུང་བ་གཞོན་ནུའི་འཕུར་ལྡིང་ཅན། །ལུས་མཆོག་ཡོངས་འདུའི་ལྗོན་པར་འཁྱུད་དེ་སུ །ཞེས་
པ་ལྟ་བུའོ །
༈ ལྔ་པ་ཆ་ཤས་གཟུགས་ཅན་ནི་དཔལ་སྒང་པས། ཚེམས་ཕྲེང་ཀུནྡ་གསར་བའི་ཕྲེང་བ་
དང་། །སྤྱན་ཟུང་ཨུཏྤལ་འཛུམ་པས་ཡིད་འཕྲོགས་པའི །བཅོམ་ལྡན་འཕགས་མ་དབྱངས་ཅན་མ་
ཁྱོད་སྐུ། །དྲན་ཚེ་བདག་གི་དགའ་དང་མོས་པ་འཕེལ། །ཞེས་དང༌།བོད་མཁས། དཀའ་ཐུབ་ལྡན་
པས་ཕྲ་གྱུར་ལག་པ་། །མཛུབ་རྩེ་པདྨའི་སྐུད་པས་ཉེར་བཟུང་བའི །ཡིད་འཕྲོག་བགྲང་ཕྲེང་
མཛེས་མ་འདི་དག་ནི།།ཐར་པ་འདོད་པ་རྣམས་ཀྱི་རྩེ་དགའི་གྲོགས། །ཞེས་པ་ལྟ་བུའོ།།
༈དྲུག་པ་ཆ་ཤས་ཅན་གྱི་གཟུགས་ཅན་ནི ཚངས་སྲས་བཞད་པའི་རྗེས། འཇམ་
དབྱངས་བཞིན་རས་ལི་ཁྲིའི་ཐིག་ལེའི་ངོས།།ཇི་སྙེད་ཤེས་བྱར་གཟིགས་པའི་སྤྱན་དཀྱུས་དང༌། །
ལེགས་བཤད་ཡོངས་སུ་སྒྲོགས་པའི་ཞལ་གྱི་། །འཛུམ་པའི་སྐལ་བཟང་སྐྱེ་རྒུར་ངལ་གསོ་སྟེར། །
ཞེས་དང་། བོད་མཁས། ཁྱོད་ཐུགས་ཟག་པ་མེད་པའི་མེ་ལོང་ལ། །སྒྲིབ་པའི་ཚོགས་ཀུན་གཞར་
ཡང་མི་གནས་པའི། །རྣམ་རྟོག་མེད་པས་སྐྱེས་པའི་ཏིང་འཛིན་གྱི། །རྣམ་པ་དཔག་ཏུ་མེད་ལ་ལྡང་
277

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཞིང་འཇུག།
༈ བདུན་པ་ཡན་ལག་གཟུགས་ཅན་ལས་གཅིག་གཟུགས་ནི་དཔེར་ན་དཔལ་སྒང་པས།
དཔལ་ལྡན་འཇིག་རྟེན་དབང་ཕྱུག་ཞལ་སྒོ་ལས །ལེགས་འཁྲུངས་འཕགས་མ་དབྱངས་ཅན་རབ་
དགྱེས་པའི། །སྤྱན་ཟུང་ཁུ་བྱུག་གཞོན་ནུའི་རོལ་གར་གྱིས། །བདག་སྙིང་མྱ་ངན་མེད་པའི་དགའ་
བས་མྱོས། །ཞེས་དང༌། བོད་མཁས འདྲེན་པ་ཁྱོད་གསུང་རྣམ་པ་ཐམས་ཅད་པ། །ལེགས་བཤད་
སྙན་པའི་གླིང་བུ་རྒྱུད་གཅིག་ལས །གདུལ་བྱ་རང་རང་སྐལ་བར་འཚམས་པའི་ཆོས །སྟོན་པར་
ནུས་པ་ཤཱཀྱའི་རྒྱལ་པོ་དེས། །ཞེས་པ་ལྟ་བུའོ །སོགས་ཁོངས་ནས་གཉིས་གཟུགས་ནི་རྟོགས་བརྗོད་
ལས། ནུ་མ་མངོན་དགས་གླང་ཆེན་མྱོས་བུམ་མཐོ། །ག་བུར་དོ་ཤལ་འོད་ཟེར་རྩེ་དགས་རྒོད། །དར་
ལ་བབས་པའི་ན་ཆུང་འབྱོར་བ་ཡང༌། །བསོད་ནམས་བྱས་པ་དག་ལ་དགའ་སྟེར་ཡིན། །ཞེས་དང༌།
བོད་མཁས། མཛེས་པའི་སྐུ་ཡི་གསང་བ་མི་ཟད་རྒྱན། །མཚན་དཔེ་མེ་ཏོག་འབར་བའི་ཆ་རེར་ཡང༌། །
ལྟ་བས་མི་ངོམས་ཟིལ་དངར་འབུམ་འཛག་པ། །མགོན་དེའི་བཀའ་དྲིན་ཡངས་པ་རྗེས་སུ་དྲན། །
ཞེས་དང༌། །གསུམ་གཟུགས་བོད་མཁས་པས།མཛེས་མ་ཁྱོད་ཀྱི་སྙིང་དབུས་པད་ཚལ་ན། །མཛའ་
བའི་གསང་གཏམ་བུང་བའི་ན་ཆུང་མ། །སྙན་འགྱུར་མགྲིན་པའི་རྒྱུད་མངས་སྦྲེང་པ་འདིས། །བདག་
གི་ཡིད་ནི་དབང་མེད་ཕྱོགས་དེར་དྲངས། །ཞེས་གསུངས་ལྟ་བུའོ །
༈བརྒྱད་པ་ལྡན་པའི་གཟུགས་ཅན་ནི་དཔེར་ན་སྣར་ཐང་བས། ཡིད་འོང་སྨྲ་མཁས་སྒྲ
ལྡན་ཀྱེ། །ཁྱོད་ཞལ་ཟླ་བའི་དཀྱིལ་འཁོར་ལ། །མིག་གི་རི་བོང་རྣམ་མཛེས་པ། །བདག་བློའི་ཀུ་མུད་
གསལ་བར་མཛོད། །ཅེས་དང༌།བོད་མཁས། ཁྱོད་ལུས་ས་ཧཱ་ཀ་རའི་འཁྲི་ཤིང་འདི། །ལང་ཚོའི་མེ་
ཏོག་ཅི་ཡང་འབར་བས་ན། །མྱུར་དུ་ནུ་མའི་འབྲས་བུས་དུད་གྱུར་ཅེས། །ཤེས་ལྡན་འདབ་ཆགས་
ཚོགས་འདི་ཅ་ཅོར་སྒྲོགས། །ཞེས་པ་ལྟ་བུའོ །
༈ དགུ་པ་མི་འོས་པའི་གཟུགས་ཅན་ནི་དཔེར་ན་རྟོགས་བརྗོད་ལས།ཅི་སླད་གློ་བུར་
འཛུམ་པའི་ཟླ་རིས་ཀྱིས །ཁྱོད་ཞལ་ཆུ་སྐྱེས་རྨད་བྱུང་སླད་དུ་མཛེས། །སྙིང་སྟོབས་བདུད་རྩིའི་
མཚོ་རྒྱུ་མེད་དུ། །འཇིག་རྟེན་ཐུན་མོང་བཞིན་དུ་བཞད་མ་ལགས། །ཞེས་དང་། ཡང་།རྒྱལ་བ་ཉི་མ་
278

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
དམ་ཆོས་ཟླ་བའི་འོད། །ཞི་བའི་དཔལ་དུ་འབར་བ་སྙིང་བསིལ་བའི། །བདུད་རྩིའི་དོ་ཤལ་དཀར་པོ་
འཛུམ་པའི་དཔལ། །གསར་པ་འགྲོ་བའི་རྒྱན་དུ་དར་བར་མཛོད། །ཅེས་དང་།བོད་མཁས་པས
ཁྱོད་གདོང་ངམ་ནག་མུན་པའི་འཁོར་ས་ཆེ། །སྨིན་འཁྱོག་བསྐལ་མེས་རབ་འཁྱུད་སྤྱན་གྱི་ཉི། །
གཟིགས་པའི་གར་དེས་སྙིང་ལ་བདུད་རྩིའི་རོ། །སྦྱིན་ཕྱིར་དབྱིངས་ནས་ཁྲོས་དེ་ཚེ་བདག་ལྷའོ། །
ཞེས་པ་ལྟ་བུ
༈བཅུ་པ་མི་མཉམ་པའི་གཟུགས་ཅན་ནི་བོད་མཁས་པས། ལྷ་ཡི་ལྕམ་གཅིག་ཁྱོད་ཞལ་
ལྟ་ན་སྡུག །ཡུད་ཙམ་བྱེ་བའི་མཆུ་སྒྲོས་པདྨའི་རླབས། །མཛེས་བྱེད་ཚེམས་ཀྱི་གེ་སར་ངང་མོའི་ཁྱུ། །
དཀར་བའི་ཕུན་ཚོགས་གཅིག་ཏུ་ལྡན་ནོ། །ཞེས་པ་ལྟ་བུའོ །
༈བཅུ་གཅིག་པ་ཁྱད་པར་གྱི་གཟུགས་ཅན་ནི་བོད་མཁས་པས།ཆོས་ལྡན་རྒྱལ་པོའི་རྐང་
སེན་ཕྱོགས་ཀྱི་ནི །དྲེགས་ལྡན་གཙུག་གི་ལ་ཐོད་གཡོ་བའི་རྩེར། །བཀོད་ནས་ལྷ་རྣམས་ཀུན་
དགའི་རྒྱལ་མཚན་རྩེར །བཙུགས་པས་སྲིད་པའི་ཁྱོན་འདི་བསྲུང་གྱུར་ཅིག །ཅེས་པ་དང་། ང་ལ་
ནུའི་རྟོགས་བརྗོད་དུ མཐུ་ཡིས་རབ་མཐོ་གྲགས་སྙན་ངག །གསལ་བའི་གོས་ཅན་ས་གསུམ་ན། །
ཡང་དག་རྒྱལ་པོ་རྣམ་རྒྱལ་བ།།ཁྱོད་ཀྱི་རྒྱལ་མཚན་འདི་མཛེས་སོ། །ཞེས་པ་ལྟ་བུའོ། །
༈བཅུ་གཉིས་པ་འགལ་བའི་གཟུགས་ཅན་ནི་བོད་མཁས་པས། འཆི་མེད་གྲོང་ནས་ངལ་
བས་མ་ཕབ་ཅིང༌། །དབང་ཕྱུག་རལ་པའི་ལྟོ་བར་མ་བསྐྱིལ་ལ། །རྣམ་འདྲེན་ཁྱོད་གསུང་གངྒའི་ཆུ་
རྒྱུན་འདི། །གདུལ་བྱའི་རྨོངས་པ་མཐའ་དག་ཡོངས་སུ་བཀྲུས །ཞེས་དང༌།གཞན་ཡང༌།ཆུ་སྐྱེས་
ཚོགས་རྣམས་ཟུམ་པར་མི་བྱེད་ཅིང༌། །འཕེལ་ཞིང་འགྲིབ་པའི་ཆར་ཡང་མི་མངའ་བ། །ཁྱོད་ཞལ་
བདུད་རྩིའི་འོད་ཟེར་རབ་སྤྲོ་བས། །འདོད་ལྷ་འགའ་ཞིག་སྙིང་རབ་བསྲེགས་པར་མཚར། །ཞེས་པ
ལྟ་བུའོ།།
༈ བཅུ་གསུམ་པ་རྒྱུའི་གཟུགས་ཅན་ནི་དཔེར་ན་ཟུར་མཁར་བས། ཁྱོད་ནི་དཔའ་བས་
སེངྒེ་དང༌། །མཛངས་པ་ཡིས་ནི་མཁའ་ལྡིང་དང༌། །སྔར་བས་ཁྱུ་མཆོག་བརླིང་བས་ནི། །གཉིས་
འཐུངས་དབང་པོ་ས་སྲུངས་བུ། །ཞེས་དང༌། སྣར་ཐང་བས། རབ་མཛེས་རྒྱན་སྤུད་དབྱངས་ཅན་ལྷ་
279

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
མོ་ནི། །བདུད་རྩིའི་འོད་ཟེར་སྟེར་བས་ཟླ་བ་སྟེ། །མ་རིག་མུན་པ་སེལ་བས་ཉི་མ་དང༌། །ཀུན་ལ་
འདོད་རྒུ་སྟེར་བས་ནོར་བུ་ལགས། །ཞེས་དང༌། བོད་མཁས་པས། ཁྱོད་ནི་ཕན་པས་སྙོམས་ཕྱིར་ཉི་
མ་དང༌། །བདུད་ཀྱི་ལས་ཀུན་འཇོམས་པས་དཔའ་བོ་སྟེ། །འགྲོ་རྣམས་འཁོར་བར་མི་ལྟུང་འཆེལ་
བའི་རྟེན།།ཡིད་ལ་རེ་བ་སྟེར་བའི་ནོར་བུ་ལགས། །
༈ བཅུ་བཞི་བ་སྦྱར་བའི་གཟུགས་ཅན་ནི་རྟོགས་བརྗོད་དུ། གང་དག་མཐོང་བས་ཞེ་སྡང་
དུག་གི་ནི། །ཚ་བ་རབ་ཞི་བ་ཉིད་འགྱུར་ཞིང༌། །བདུད་རྩིའི་རོ་བསིལ་སྐྱེ་བོ་དམ་པ་ཡི། །ཟླ་བ་དེ་
དག་སུ་ཡི་ཕྱག་འོས་མིན། །ཞེས་དང༌།བོད་མཁས་པས ཀྭ་ཡེ་མཛེས་མ་ཁྱོད་ལུས་ཚལ་འདི་ན། །
རྙོག་བྲལ་པདྨ་ཅན་གྱི་ལང་ཚོ་འབར། །རྩྭ་ཡིས་མཛེས་ཕྱིར་ལྷན་སྐྱེས་རྡུལ་ཟ་བའི །དགའ་བའི་
རོལ་རྩེད་ཅི་ཡང་ཉམས་སུ་མྱོང༌།།ཞེས་པ་ལྟ་བུའོ། །
༈ བཅོ་ལྔ་བ་དཔེའི་གཟུགས་ཅན་ནི་རྟོགས་བརྗོད་དུ། ཀྱེ་མ་མཛའ་བའི་སྣུམ་གྱི་དྲི། །
སྣོད་དུ་སྦྱར་བས་ཚ་བྱེད་ཅིང༌། །ཁྱོད་ཀྱི་ཆགས་པ་མཚན་མོའི་འོད། །མར་མེ་བཞིན་དུ་ཞི་མི་འགྱུར། །
ཞེས་དང༌། དཔལ་སྒང་པས། མཚན་དཔེ་གསལ་བའི་འོད་ཀྱི་དྲྭ་བ་ཅན། །དབྱངས་ཅན་མཛེས་སྐུ་
ནམ་མཁའི་ནོར་བུ་ནི། །འོད་ཟེར་སྟོང་གི་ལྡིང་ཁང་ལ་ཆགས་པའི། །གཟའ་ཡི་བདག་པོ་སྤྲིན་དང
བྲལ་བ་བཞིན། །ཞེས་དང༌།བོད་མཁས་པས།རྡོ་རྗེའི་འདོད་ལ་ཆགས་པའི་མྱོས་དམར་གྱིས། །
རྣལ་འབྱོར་མ་དཔལ་ཁྱོད་ཅན་པདྨའི་འདབ། །དཔྱིད་ཀྱི་དཔལ་དུ་དྲེགས་པའི་མཚོ་ལས་སྐྱེས །
དམར་བའི་ཕུན་ཚོགས་དེ་ལས་ལན་བརྒྱར་རྒྱལ། །ཞེས་པ་ལྟ་བུའོ། །
༈ བཅུ་དྲུག་པ་ལྡོག་པ་ཅན་གྱི་གཟུགས་ཅན་ནི། བོད་མཁས་པས། སྦྲང་རྩིའི་བུ་ཡིས་ཆུ་
སྐྱེས་བཅུད་འཐུངས་ལ། །བདག་གིས་ཁྱོད་ཞལ་པདྨོའི་མཛེས་སྡུག་འཐུངས། །པདྨ་དེ་ནི་གདོས་
བཅས་བེམ་པོས་ཆོས། །ཁྱོད་ཀྱི་ཞལ་ནི་སྣང་སྟོང་སྒྱུ་མའི་འཕྲུལ། །ཞེས་དང༌།གཞན་ཡང༌།སྦྲང་རྩི་
སྤྱོད་པས་རབ་རྒྱས་པདྨ་དང༌། །བདག་གིས་དབྱངས་ཅན་ཞལ་གྱི་པདྨོ་བསྟེན། །དེ་ནི་རྡུལ་གྱི་དྲི་མས་
རྙིང་འགྱུར་ཞིང༌། །འདི་ནི་རྟག་ཏུ་རྡུལ་དང་བྲལ་བ་ཉིད།།ཅེས་པ་ལྟ་བུའོ།།
༈བཅུ་བདུན་པ་འགོག་པའི་གཟུགས་ཅན་ནི་དཔལ་སྒང་པས། ཚངས་སྲས་མཛེས་སྐུའི་
280

དོན་རྒྱན་སོ་ལྔའི་སྙིང་བསྡུས་པ་བློ་གསར་བུང་བ་རོལ་པའི་དགའ་ཚལ་འཇུག་པ་ལ་ཉེ་བར་མཁོ་བ།
སྐྱེ་མཆེད་རྟ་ལྗང་ཅན། །མཚན་དཔེའི་འོད་ཟེར་སྟོང་གིས་སྤྲས་པ་འདིས། །བདུད་ཀྱི་གནས་རྣམས་
མུན་པར་བྱེད་པའི་ཕྱིར། །སྣང་སྟོང་ལྡན་པ་ཉིད་དུ་ཇི་ལྟར་འོས། །ཞེས་དང༌།བོད་མཁས་པས།རྣམ་
པར་འདྲེན་མཆོག་ཁྱོད་ཀྱི་ཡེ་ཤེས་འཕྲུལ། །མ་ཉམས་སྙིང་རྗེའི་ཟླ་ཚེས་འཛུམ་རླབས་ཀྱིས། །འདོད་
པའི་དབང་ཕྱུག་སྙིང་ལ་རྣག་དཀའི་མུན། །སྟེར་ཕྱིར་ཟླ་བའི་དངོས་པོར་གང་གིས་འགྲུབ། །ཅེས་པ་
ལྟ་བུའོ།།
༈ བཅོ་བརྒྱད་པ་མཉམ་འཇོག་གཟུགས་ཅན་ནི་བོད་མཁས་པས། མཛེས་མ་ཁྱོད་ལུས་ཧ་
རི་ཙནྡན་ནི། །འཁྲི་ཤིང་དཔྱིད་ཀྱི་རྣམ་འགྱུར་ལ་ཞུགས་པས། །བདག་ཉིད་བསྲེག་འདི་མཛེས་ལ
ཕུལ་བྱུང་བར། །མ་ཟད་བདག་རང་འདོད་པས་གཟིར་བས་ཀྱང༌། །ཞེས་དང༌། གཞན་ཡང༌། མཚོ་
--RRRRRRRRR
བྱུང་ཐུགས་རྗེའི་ཉིན་བྱེད་རབ་འབར་བས། །བདག་བློའི་འདབ་མ་བརྒྱ་པ་ཡོངས་སུ་བཞད། །གཞན་
དུ་རང་ཉིད་སྐྱེ་བའི་ཕྲེང་བ་རུ །ཐོས་པའི་ཤེས་རབ་རྒྱུད་ལ་རྟེན་འདིས་ཀྱང༌།།ཞེས་པ་ལྟ་བུའོ། །
༈བཅུ་དགུ་པ་གཟུགས་ཅན་གྱི་གཟུགས་ཅན་ནི་རྟོགས་བརྗོད་དུ།མཚམས་སྦྱོར་ཀཻ་ར་ལ་
ཡི་བུ་མོའི་སྐྲ་ཚོགས་རྣ་བ་མཆོག་ཏུ་ཡང་དག་སྦྲེལ། །ཅི་ཡང་རབ་ཏུ་དང་བ་རྒྱས་པ་ཀཻ་རའི་མཛེས་
མའི་འགྲམ་པ་ཤིན་ཏུ་མཉེན། །རོ་ཡི་གཏེར་གྱུར་གང་གི་འཁྱོག་ཚིག་གཡོ་ལྡན་ཀརྞ་ཊ་མའི་མིག་གི་
ཟེར། །ཡོངས་འདྲིས་རྣ་བའི་བར་དུ་འགྲོགས་ལྡན་ལེགས་བཤད་ཆུ་གཏེར་དེ་ནི་ཕྱག་བྱར་འོས། །
མཁས་པས།གང་གི་མཁྱེན་དཔྱོད་ནམ་མཁའི་སྐྱེད་མོསཞེས་དང་། བོད་མཁས་པས གང་གི་མཁྱེན་དཔྱོད་ནམ་མཁའི་སྐྱེད་མོས་ཚལ། །ཤེས་བྱ་རྒྱུ་སྐར་མེ་
ཏོག་བཞད་ལྡན་པའི། །ལེགས་བཤད་འོད་སྣང་སྦྲང་རྩིའི་ཟེགས་མ་ཙམ། །ཐོབ་པའི་བློ་གསལ་དེ་
དག་སྐལ་བ་བཟང༌།།ཞེས་པ་ལྟ་བུའོ། །
༈ ཉི་ཤུ་པ་བསྙོན་དོར་གཟུགས་ཅན་ནི་བོད་མཁས་པས། འདི་ནི་ཁྱོད་སྐུ་མ་ཡིན་ཡོངས་
འདུའི་ཤིང༌། །གསུང་མིན་དྲི་ཟའི་གླིང་བུ་བསྒྱུར་བའི་དབྱངས། །ཁྱོད་ཐུགས་མ་ཡིན་ལྷ་ཡི་རྫིང་རིང་
ཉིད། །མི་མིན་འཇམ་དཔལ་དབྱངས་དངོས་བླ་མ་དྲན། །ཞེས་དང༌།ཡང་། འདི་ནི་ཁྱོད་གདོང་མ་
ཡིན་པདྨ་དཀར། །མིག་མིན་བུང་བ་གཞོན་ནུ་རྣམ་པར་གཡོ། །འཛུམ་པའི་སོ་ཕྲེང་མ་ལགས་གེ་སར་
ཉིད།།མི་མིན་མཐོ་རིས་མནྡ་ར་བའི་ཚལ།།ཞེས་སོགས་གསུངས་པ་ལྟ་བུའོ། །འདིར་ཡང་མ་བརྗོད་
281

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རྗེས་སུ་དཔག་པར་བྱ་ཞེས་གསུངས་པ་མཚོན་ཕྱིར་རྟོགས་བརྗོད་དཔལ་བསམ་འཁྲི་ཤིང་དུ། ཉིན་
མོའི་སྣང་བ་ཤིན་ཏུ་གཞོན། །མཚན་མོ་སྲིན་མོའི་བུད་མེད་ཀྱིས། །ཟོས་པ་ཐོས་པའི་དུམ་བུ་བཞིན། །
རི་བོང་ཅན་དེ་སྣང་བར་གྱུར། །ཅེས་རབ་བརྟགས་ཀྱི་གཟུགས་ཅན་དང༌། འགྲོ་འདིར་སྤྲོས་པ་རྨད་
བྱུང་རིན་ཆེན་ཚོགས། །ཆུ་སྲིན་འབྱུང་གནས་དག་ལས་སྐྱེ་བར་ལྡན། །སུ་ཞིག་ཀྱང་ནི་རབ་ཏུ་གསལ་
བ་རུ། །བདེ་བ་འགྲོ་བ་སྐྱེས་བུ་རིན་ཆེན་སྐྱེས །ཞེས་དོན་གཞན་བཀོད་པའི་གཟུགས་ཅན་དང༌།
བསྔགས་འོས་བསྔགས་བསྟོད་དུ། ཚུལ་ཁྲིམས་ཕུང་པོ་སྐུ་ཆེ་ཞིང་། །ཏིང་འཛིན་ཤིང་གིས་རྣམ་པར་
བརྒྱན། །ཡེ་ཤེས་འབར་ཆུས་ཁྱབ་གྱུར་པ། །རྒྱུ་བའི་གངས་ཅན་རི་བོ་ལགས། །ཞེས་སྔོན་མེད་
གཟུགས་ཅན་དང༌།ཙནྡྲ་གོ་མིས། སྣོད་ཡངས་ཟབ་ལ་དྲི་མ་མེད་ཅིང་གསལ་བ་ཡི། །བསམ་པ་དང་
ལྡན་ཁུར་ཀུན་བཀོད་པ་གང་དག་ལ། །སྐྱེ་བོ་ཀུན་གྱིས་སྤྱད་པར་བྱ་བ་དེ་གནས་པ། །མཚོ་ཆེན་མི་ཡི་
གཟུགས་ཅན་དེ་ལ་ཕྱག་འཚལ་ལོ། །ཞེས་པའང་སྔོན་མེད་གཟུགས་ཅན་། །རིན་སྤུངས་བས་རིག་
བྱེད་མར་བསྟོད་པར། མཁས་རློམས་རི་བོའི་ཟློས་གར་བག་མེད་དུ། །རྒྱུ་བའི་གྲོང་ཚིག་རྐང་པ་
རྣམས་བསྡུས་ཤིག །དབྱངས་ཅན་ཞོ་འཐུང་རུས་པའི་རྡོ་རྗེ་འདི །ཤེས་བྱའི་མིག་སྟོང་ལྡན་པས་
འཕྱར་ལ་ལྟོས།།ཞེས་འཇིགས་རུང་གི་གཟུགས་ཅན་། །
༈བཞི་པ་གསལ་བྱེད་ཀྱི་རྒྱན་ལ་དྲུགདང་པོ་ཐོག་གསལ་ལའང་བཞི་ལས་དང་པོ་རིགས་
བརྗོད་ཐོག་མའི་གསལ་བྱེད་ནི་དཔེར་ན་ཤོང་ལོ་ཆེན་པོས། པདྨ་བཞིན་ནོ་ཁྱོད་ཞལ་མཛེས་པ་འདི། །
སེན་མོའི་འོད་ཀྱི་གེ་སར་ཕྲེང་བ་ཡི །ཕུན་ཚོགས་དམར་བའི་མདངས་ལྡན་བཞིན་རས་འདི །
འཛུམ་པའི་སྤྱན་ཟུང་བུང་བའི་དཔལ་གྱིས་སོ།།ཞེས་དང་བོད་མཁས་པས།ལེགས་པར་བཤད་པས་
མཁས་པ་རྣམས་ཀྱི་ཡིད། །ཀུན་དགའི་དཔལ་ལ་རྟག་ཏུ་སྦྱོར་བྱེད་ཅིང་། །སྐྱེ་བོ་རྣམས་ཡིད་རྨོངས་
པའི་རབ་རིབ་ཀྱང་། །ལྷག་མ་མེད་པར་དྲུང་ནས་འབྱིན་ལ་དབང་། །ཞེས་པ་ལྟ་བུའོ།།
༈ བྱ་བ་ཐོག་མའི་གསལ་བྱེད་ནི་ཟུར་མཁར་བས། འཇོམ་པར་བྱེད་ཟླ་བ་འདིས། །
ལང་ཚོ་ཅན་གྱི་དྲེགས་པ་རྣམས། །པདྨའི་ཚལ་དང་དེ་དག་ལ། །གནས་པའི་བུང་བ་རྣམས་ཀྱང་ངོ་། །
ཞེས་དང་། བོད་མཁས། སྣང་བར་བྱས་སོ་མཚར་སྡུག་རྫོགས་པ་བཞིན། །རྙོག་བྲལ་དངུལ་གྱི་མེ་
282

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ།
ལོང་དྭངས་པར་ཏེ། །བདེ་བར་གཤེགས་པའི་ཆོས་ཚུལ་ཐམས་ཅད་ཀྱང༌། །ཁྱོད་ཀྱི་མཁྱེན་པའི་
དཀྱིལ་འཁོར་མཆོག་ལའོ།།ཞེས་པ་ལྟ་བུའོ།།
༈ཡོན་ཏན་ཐོག་མའི་གསལ་བྱེད་ནི།བོད་མཁས་པས། དམར་སེར་ཉིད་ཕྱོགས་ཀྱི་
འཁོར་ལོའི་ཁྱོན། །ཐུན་མཚམས་སྤྲིན་གྱི་སྣང་བ་གསར་བས་ཏེ། །འབྱུང་པོ་འཛིན་བྱེད་ཡུམ་གྱི་ཕང་
པ་ཡང༌། །ངུར་སྨྲིག་རྒྱལ་མཚན་འཛིན་པ་རྣམས་ཀྱིས་སོ། །ཞེས་དང་། གཞན་ཡང་། དཀར་བ་ཉིད་
དོ་འཛམ་པའི་འཁྲི་ཤིང་གིས། །མཚན་པའི་གླིང་འདི་ཤཱཀྱའི་བསྟན་པ་ཡིས །མཐའ་ཡས་འགྲོ་བའི་
བསོད་ནམས་ཞིང་རྣམས་ཀྱང༌། །གང་གི་འཕྲིན་ལས་རྣམ་པར་དཀར་བས་སོ །ཞེས་པ་ལྟ་བུའོ།།
༈ རྫས་ཐོག་མའི་གསལ་བྱེད་ནི་བོད་མཁས་པས ཆུ་བོའི་གཏེར་འདི་རླབས་ཀྱི་ཕྲེང་བ་
མང༌། །དུས་ལས་ཡོལ་བ་མེད་པར་འཕེན་ཞིང་སྟེ། །རིང་ནས་རྣ་བའི་གྲགས་འབར་དོན་མཐུན་
ཚོགས། །རེ་བ་སྙིང་ལ་བཀོད་དེ་འཇུག་པའི་གནས། །ཞེས་དང་།གཞན་ཡང༌།དབྱངས་ཅན་ལྷ་མོ་ལྷོ་
ཕྱོགས་ཡིད་ཀྱི་མཚོར། །བྱོན་པས་མི་ཤེས་རྨོངས་པའི་དྲི་མ་རྣམས། །གང་དུ་གནས་པ་བཏང་ཞིང་བློ་
གསལ་ཚོགས། །གྲགས་སྙན་ལྦུ་ཕྲེང་དཀར་པོ་ཅིང་ཡང་འཛིན།།ཅེས་པ་ལྟ་བུའོ། །
༈ གཉིས་པ་བར་མཐའི་གསལ་བྱེད་ལས་དང་པོ་རིགས་བརྗོད་བར་གྱི་གསལ་བྱེད་ནི་
དཔལ་སྒང་པས།རྨོངས་བདག་གཙུག་གི་ཅོད་པཎ་དུ། །ཞབས་རྡུལ་ལེན་ནོ་མཚོ་བྱུང་མ། །སྙིང་ལ་
རིང་ནས་ཉལ་བ་ཡི། །མུན་པ་འདི་ཡང་སེལ་བར་མཛོད། །ཅེས་དང༌། བོད་མཁས།རྒྱུ་འབྲས་བླང་
དོར་ཚུལ་ལ་ཆེར་རྨོངས་ཤིང༌། །འཕྲལ་སྣང་འདོད་བདེ་སྒྲུབ་ལ་བརྐམས་ཤིང་ཆགས། །སྙིགས་དུས་
སྐྱེ་ངན་རྣམས་གཡོ་དང་སྒྱུས།།ངན་འགྲོའི་འབབ་སྟེགས་གཞོལ་ལ་སྙིང་པོར་སེམས །ཞེས་པ་ལྟ་
བུའོ།།
༈ བྱ་བ་བར་གྱི་གསལ་བྱེད་ནི་དཔལ་སྒང་པས། དབྱངས་ཅན་ལྷ་མོས་འགྲོ་ཀུན་གྱི། །
ཀུན་རྨོངས་མུན་པ་རྣམ་སེལ་མཛད། །ཤེས་བྱ་ཀུན་ལ་ཐོགས་མེད་ཀྱི། །བློ་གྲོས་སྣང་བ་རྒྱས་པར་
ཡང༌། །ཞེས་དང༌།བོད་མཁས་པས།འདིར་སྣང་འབྱོར་བའི་འདུ་ལོངས་རྣམ་པ་མང༌། །ཐར་པ་
འདོད་པ་རྣམས་ལ་དུག་ཏུ་འགྱུར། །ལུས་ཕྲ་མ་ཚོགས་རོལ་པའི་རྣམ་འགྱུར་ཡང་། །བརྩེ་བྲལ་
283

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཇིགས་རུང་གཤེད་མའི་ཚུལ་དུའོ། །ཞེས་པ་ལྟ་བུའོ །
༈ཡོན་ཏན་བརྗོད་པ་བར་གྱི་གསལ་བྱེད་ནི། བོད་མཁས་པས།བྱ་བའི་ཁུར་མང་བཟོད་
པའི་མུ་ཁྱུད་ཀྱི། །ལུས་ཀྱི་འཁྲི་ཤིང་ལས་དཔྱང་བྲྀ་ཥ་ཎི། །སྔོ་སྐྱར་སྣང་ངོ་གྲང་དང་ཚ་བའི་རྒྱུན། །
འཐུངས་པའི་སྐྱེ་བོ་རྣམས་ཀྱི་བཞིན་རས་ཀྱང༌། །ཞེས་པ་ལྟ་བུ་དང༌། རྫས་བར་གསལ་ཡང་བོད་
མཁས་པས། །སྐྱེ་བོ་སྒེག་འཆོར་ཅན་གྱི་མགྲིན་པའི་རྒྱན། །ལག་བརྩིས་མཁན་པོའི་བགྲང་བྱའི་ཉེར་
སྤྱད་ཀྱང་། །ཕྲེང་བ་ཉིད་དེ་ལྷག་པའི་ལྷ་བསྙེན་དུས །སྙིང་པོའི་སྔགས་ཚིག་དབྱངས་སུ་ལེན་པའི
རྫས། །ཞེས་པ་ལྟ་བུའོ། །
༈གསུམ་པ་རིགས་དང་བྱ་བ་མཐའ་གསལ་ལས།དང་པོ་རིགས་བརྗོད་པ་མཐའི་གསལ་
བྱེད་ནི།བོད་མཁས་པས། འགའ་ཞིག་རྩོམ་འཆད་རྩོད་པས་གཞན་རྗེས་འཛིན། །ལ་ལ་མི་སྨྲ་
དབེན་པའི་ནགས་འདབ་བརྟེན། །གཞན་དག་བྱ་བ་ལས་ཀྱི་འཁོར་ལོ་ཡིས། །བསྟན་པ་འཛིན་པ་
འདི་ཀུན་དམ་པའི་མགོན། །ཞེས་དང༌།གཞན་ཡང༌།འཇིག་རྟེན་ཞིང་ནི་ཁ་ཅིག་དཀར་པོའི་ཆོས། །
རྣམ་འཕེལ་ལ་ལ་མཚན་ཉིད་ཐེག་པས་བཟུངས། །གཞན་དུ་འབྲས་བུ་སྔགས་ཀྱི་ལམ་བསྟེན་པ། །
གང་ཡིན་མཆོག་གི་སྤྲུལ་སྐུ་རྣམས་ཀྱི་མཐུ །ཞེས་པ་ལྟ་བུའོ །བྱ་བ་མཐའ་གསལ་ནི་དཔེར་ན་
རྟོགས་བརྗོད་དུ། ལ་ལའི་ཚུལ་ཁྲིམས་ལ་ལའི་ནོར། །ལ་ལའི་དཀའ་ཐུབ་ལ་ལའི་ཆོས །ལ་ལའི་
པ་ཁྲམས་པ་བར་ན་
ཚ་ལ་ལའི་ལུས །བུད་མེད་ཆེད་དུ་བཏང་བར་གྱུར། །ཅེས་དང་། དཔལ་སྒང་པས། ཟླ་བ་ཡིས་ནི་
གདུང་བ་དང༌། །ཉིན་བྱེད་སྣང་བས་མུན་པའི་ཚོགས། །དབྱངས་ཅན་ཐུགས་རྗེས་མི་ཤེས་པའི། །
རབ་རིབ་སེལ་བ་མཉམ་དུ་བྱས །ཞེས་དང༌།བོད་མཁས་པས། འབྱུང་འཁྲུགས་ནད་ཀྱི་ཟུག་རྔུས་
ལུས་ཕུང་སྟེ། །རྣམ་གཡེང་ཐག་ཞགས་དམ་པོས་དེ་བཞིན་ཡོད། །གཞན་དབང་སྒྲོག་གིས་དོན་
གཉེར་རེ་བའི་གནས།།གཞན་དུ་འཕྱུག་པ་མེད་པར་རྣམ་པར་བསྡམས། །ཞེས་པ་ལྟ་བུའོ
༈ཡོན་ཏན་མཐའ་གསལ་ཡང་བོད་མཁས་པས། དབྱར་སྤྲིན་ཆུ་དང་བཅས་པས་འཆི་
མེད་ལམ །རྩ་ལྗང་མྱུ་གུ་གསར་པས་མཛིན་མའི་ཁོངས། །ལང་ཚོ་རྒས་པའི་ཚོན་གྱིས་ཁོ་བོ་ཡི། །
ལུས་དང་གདོང་གི་པདྨོ་རྣམ་པར་སྔོ། །ཞེས་དང༌།
284

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
༈ རྫས་མཐའ་གསལ་ཡང་བོད་མཁས་པས འཐུང་ཙམ་ཉིད་ནས་ཅ་ཅོ་འཕེལ་བྱེད་ཅིང༌། །
སྟོབས་དང་གྲགས་དང་གཟི་མདངས་ཉམས་པའི་རྒྱུ། །བག་མེད་རྩོད་དང་འཁྲུགས་ལོང་མཐའ་
དག་གི།གཞི་དང་རྩ་བར་གྱུར་པ་ཆད་ཉིད་དོ།།ཞེས་པ་ལྟ་བུའོ། །
༈ ཕྲེང་བའི་གསལ་བྱེད་ནི་བོད་མཁས་པས། འཇམ་མགོན་བླ་མའི་ཐུགས་རྗེས་བདག་གི་
བློ། །རབ་རྒྱས་ངེས་ལེགས་པར་བཤད་པ་སྟེ། །དེས་ནི་རྒྱལ་བའི་བསྟན་པ་དེ་ཡིས་ཀྱང༌། །རིས་
མེད་འགྲོ་བ་ཀུན་གྱི་ཕན་དང་བདེ། །ཞེས་དང་། གཞན་ཡང་། རིན་ཆེན་བྱང་ཆུབ་སེམས་ཀྱིས་རྒྱལ་
བའི་སྲས །སྐྱེད་བྱེད་དེས་ཀྱང་རྣམ་འདྲེན༧རྒྱལ་བའི་དབང༌། །དེས་ཀྱང་རིས་མེད་སྐྱེ་རྒུའི་ཡུལ་
རྣམས་ལ། །བླ་ན་མེད་པ་ཕན་དང་བདེ་བའི་དཔལ།།ཞེས་པ་ལྟ་བུའོ། །
༈འགལ་དོན་གྱི་གསལ་བྱེད་ནི་དཔལ་སྒང་བས། བཀྲེས་འཕོངས་དབུལ་བ་དར་བ་དང་། །
རྙེད་བསྐུར་འབྱོར་པ་བརྒྱ་ཐོབ་པ། །འདི་ཡང་ལྷ་མིའི་ལོངས་སྤྱོད་ལ། །མངའ་བརྙེས་ལྷ་སྲས་ཁྱོད་ཀྱི
དྲིན། །ཞེས་དང༌།བོད་མཁས་པས། གསེར་གྱི་འོད་ཆགས་མཚན་དཔེའི་དཔལ་རྫོགས་པ། །རྒྱལ་
སྐུའི་སྣང་བརྙན་ཡིད་ལ་འཕོས་པའི་མོད། །དད་སྟོབས་འབར་བས་སྤུ་ལོང་ཆེར་རྒྱས་ཀྱང་། །ཆགས་
དང་སྐྲག་པས་ལུས་སྐྱེས་རྣམ་པར་ཉམས།།ཞེས་པ་ལྟ་བུའོ། །
༈དོན་གཅིག་གི་གསལ་བྱེད་ནི་དཔལ་སྒང་པས། མྱ་ངན་གདུང་པ་ཞི་བ་དང༌། །སྲིད་
ལམ་དུབ་པའི་དབུགས་འབྱིན་པ། །མི་ཤེས་རབ་རིབ་སངས་བ་ཡང༌། །འཕགས་པ་དབྱངས་ཅན་
ཐུགས་རྗེའི་མཐུ། །ཞེས་དང༌། བོད་མཁས་པས། བྱིས་བློ་དྲི་མ་ཅན་གྱི་ཆོས་ཤེས་ཀྱང༌།ང་རྒྱལ་
དབུགས་རྒོད་སྟོད་དུ་ཆེར་བརྩེགས་ཤིང༌། །གཞན་ལ་ཁྱད་གསོད་ལུད་པ་ཕྱོགས་བཅུར་འཕེན། །
ཆོས་སྤོང་དམ་པས་དམོད་པའི་ཉེས་པ་བསྐྱེད།།ཅེས་པ་ལྟ་བུའོ། །
༈ སྦྱར་བའི་གསལ་བྱེད་ནི་སྣར་ཐང་པས། འདོད་རྒུའི་རེ་བ་ཀུན་སྒྲུབ་ཅིང༌། །ལྷག་མ་
ཅན་གྱིས་སྤྱི་བོས་འཛིན། །ཡིད་བཞིན་ནོར་བུ་ཆུ་གཏེར་གནས།།ཡིད་འཕྲོག་ལྷ་མོ་འོག་མིན་དུའོ། །
ཞེས་དང་། དཔལ་སྒང་པས།སྟོབས་དང་ལྡན་ཞིང་ཕ་རོལ་འཇོམས། །བརྟན་ཅིང་བརྗིད་ཆགས་
ཡིད་དུ་འོང༌། །སོ་ལྡན་སྐྱེད་ཚལ་ན་རོལ་ཅིང༌། །མི་བདག་ཕོ་བྲང་དབུས་ནའོ། །ཞེས་དང་། བོད་
285

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མཁས་པས། ཁོར་ཡུག་བསུང་ཞིམ་ངད་ཀྱིས་དགེང་མཛད་ཅིང༌། །ཀུན་ལ་ཅི་འདོད་སྩོལ་པའི་དཔག་
བསམ་དབང་། །ལྗོན་པའི་མཆོག་དེ་ཡོངས་འདུའི་ཚལ་ནང་བརྗིད། །ཐམས་ཅད་གཟིགས་དེ་མོས་
པ་རྒྱ་མཚོའི་ངོར། །ཞེས་པ་ལྟ་བུའོ།།
༈ འདིར་མ་བཤད་པ་སྐོང་བ་ནི་སློབ་དཔོན་རཏྣ་ཤྲཱིས། ལུས་ཕྲ་ཁྱོད་ཀྱི་མཆུ་སྒྲོས་ལ། །
ཆགས་པ་མངོན་སུམ་བཞིན་དུ་མཐོང༌། །སྙིང་ལ་ཆགས་པ་ཉིད་ཀྱིས་འདིར །བདག་སྲོག་འཕྲོག་པ་
མིན་ནམ་ཅི། །ཞེས་དཔེ་གསལ་བྱེད་དང་། རི་དྭགས་མིག་ཅན་རྣམས་ཀྱི་མིག །ཆགས་པའི་སྒེག་
པས་འཕྲོག་པར་བྱེད། །བདག་ལག་དཀྱུས་རིང་སྒོ་གཏན་ནི། །འགྲོལ་བར་སྐྱེ་བོས་སྨྲ་བ་བཞིན། །
ཞེས་རབ་བརྟགས་ཀྱི་གསལ་བྱེད་དང་། རྣོ་ཞིང་རྔོ་བའི་རལ་གྲི་ནི། །འཛིན་པ་ཉེ་བར་མི་གནས་
ཀྱང༌། །རི་དྭགས་མིག་ཁྱོད་རྣམ་འཕྲུལ་གྱིས། །བདག་སྲོག་གཅོད་པར་བྱེད་མིན་ནམ། །ཞེས་འགོག་
པའི་གསལ་བྱེད་དང༌། མཁས་པ་ཟུར་མཁར་བས། ཉིན་བྱེད་ཀྱིས་ནི་ཆུ་སྐྱེས་ལྟར །རྗེ་བཙུན་
བརྟན་པའི་འཁོར་ལོ་ཡིས། །འབད་པ་ཆ་ཙམ་མ་བྱས་པར། །ཁོ་བོའི་བློ་གྲོས་རྒྱས་པར་བྱས །ཞེས་
པ་དཔེའི་གསལ་བྱེད་དང༌། ས་འཛིན་འགའ་ཡི་ཕང་པ་ན། །དབང་པོའི་གཞུ་རིས་གསར་པ་དག །
མཐོང་ཚེ་གཟུགས་ཀྱི་བྱེ་བྲག་གཞན། །ལྟ་བའི་གོ་སྐབས་ཅུང་ཟད་མེད། །ཅེས་བྱ་བས་གསལ་བར་
བྱེད་པ་ལྟ་བུ་སོགས་རྒྱ་ཆེར་མཚོན་ནས་ཤེས་པར་བྱའོ།།
༈ ལྔ་པ་སྐོར་བའི་རྒྱན་ལ་གསུམ་ལས་དང་པོ་དོན་སྐོར་ནི་དཔེར་ན་ཟུར་མཁར་བས།ཆུ་
དང་བཅས་པའི་ཆུ་འཛིན་གྱིས །ས་ལ་ལོ་ཏོག་འཕེལ་བྱེད་ཅིང༌། །དགའ་མའི་འདོད་པ་རྒྱས་པ་དང་། །
རྨ་བྱའི་དགའ་བ་དག་ཀྱང་བསྐྱེད། །ཅེས་དང༌།བོད་མཁས་པས། ཟླ་འོད་ཟེར་གྱིས་ཀུན་དགའི་གེ་
སར་གསལ། །འོད་སྟོང་ལྡན་པས་པད་དཀར་འདབ་བརྒྱ་གྲོལ། །མཛེས་མའི་ཁ་ཁྲུས་བ་ཀུ་ལ་བྱེ་
ཞིང༌།།རྐང་པས་མྱ་ངན་མེད་པའི་མེ་ཏོག་རྒོད།།ཅེས་པ་ལྟ་བུའོ།།
༈གཉིས་པ་ཚིག་སྐོར་ནི་ཟུར་མཁར་བས། དབྱར་གྱི་དུས་སུ་ཆར་ཆུ་ཡིས། །འདབ་མ་
ཅན་རྣམས་འཕེལ་བར་བྱེད། །སྒོ་ང་སྐྱོན་མེད་བསྲོས་པ་ཡིས། །འདབ་མ་ཅན་རྣམས་འཕེལ་བར་
བྱེད། །ཅེས་དང༌།བོད་མཁས། དཀར་བརྒྱུད་ཡིད་བཞིན་ནོར་བུའི་ཕྲེང་ཚོགས་ཀྱི། །ཡོན་ཏན་
286

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
གཟུར་གནས་བློ་ཡིས་བརྣག་པར་དཀའ། །དཀའ་སྤྱད་རྣམ་པར་ཐར་པའི་ཚུལ་བཟང་བོ །བསྟན་
འཛིན་ཆེན་པོར་རློམས་ཚོས་བརྣག་པར་དཀའ། །ཞེས་པ་ལྟ་བུའོ།།
༈ གསུམ་པ་གཉིས་ཀ་བསྐོར་བ་ནི་དཔེར་ན་ཁྱད་པར་འཕགས་བསྟོད་དུ ཁྲོས་པས་
གཡུལ་ངོར་བསད་ན་ནི། །བདེ་འགྲོར་འགྲོ་ཞེས་རྒྱས་པ་ཟེར། །མགོན་པོ་ཁྱོད་ཀྱིས་གནས་སྐབས་
དེའི།།སེམས་ནི་ངན་འགྲོ་ཡིན་ཞེས་གསུངས། །ཞེས་དང༌།ཟུར་མཁར་བས།སྦྲང་རྩིའི་རོ་ནི་མངར་
པོ་ཡིས། །རྐང་དྲུག་ལྡན་པ་དགའ་བར་བྱེད། །ཤིན་ཏུ་སྙན་པའི་ལེགས་བཤད་ཀྱིས། །མཁས་པའི་
ཚོགས་རྣམས་དགའ་བར་བྱེད། །ཅེས་དང༌། བོད་མཁས་པས། སྲིད་པས་ཡིད་བྱུང་ཐར་པ་དོན་
གཉེར་པའི། །འདུན་པས་ཁོ་བོ་དབེན་པར་བག་ཡངས་རྒྱུ། །གནོད་པ་མེད་ལ་འདྲེར་མཐོང་ཁྱིམ་
ཚེས་རྣམས། །དོགས་པའི་ཡུལ་མེད་རང་ཁྱིམ་བག་ཡངས་རྒྱུ། །ཞེས་པ་ལྟ་བུའོ། །
༈དྲུག་པ་འགོག་རྒྱན་ལ་ཉི་རྩ་གསུམ་ལས་དང་པོ་བྱུང་བ་འགོག་པ་ནི་དཔེར་ན་དཔལ་
སྒང་པས། ན་ཆུང་རྩེ་དགས་དབང་ཕྱུག་གི །དཀའ་ཐུབ་བཟློག་པར་གྲག་འདི་ཅི། །འོན་ཀྱང་འདོད་
ལྷའི་མེ་ཏོག་མདས། །མ་བཅོམ་སྲིད་པ་འདི་ན་སུ། །ཞེས་དང༌།བོད་མཁས་པས། མཉམ་མེད་ཐུབ་
པ་མཆོག་དེས་བྱམས་པའི་མཚོན།།གཅིག་པུས་དཔུང་དང་སྡེར་བཅས་དྲེགས་པའི་བདུད། །བཅོམ་པའི་
སྔོན་བྱུང་གཏམ་དེ་འུད་ཆེ། །འོན་ཀྱང་རྒྱལ་བའི་རྣམ་འཕྲུལ་བསམ་མི་ཁྱབ།།ཅེས་པ་ལྟ་བུའོ། །
༈ གཉིས་པ་མངོན་གྱུར་འགོག་པའམ། ད་ལྟར་བ་འགོག་པ་ནི་དཔེར་ན་སྤྲིན་བཞོན་
རྟོགས་བརྗོད་དུ། འདི་ཡི་ནུ་མ་རབ་མཛེས་པ། །དོ་ཤལ་ཁུར་གྱིས་རབ་ཏུ་བསྒྲིབས། །མཛེས་སྡུག་
སྒྲིབ་པར་བྱེད་པ་ཡི། །ཤིན་ཏུ་མང་བའི་ཁུར་གྱིས་ཅི། །ཞེས་དང༌།དཔལ་སྒང་པས། དབྱངས་ཅན་
མཛེས་སྐུར་རིན་ཆེན་། །ཤལ་རྒྱན་ཕྲེང་ཁུར་འདིས་ཅི། །འཇིག་རྟེན་གསུམ་ཡིད་འཕྲོག་པའི་
ལས། །མཚན་དཔེ་འདི་ཡིས་རྫོགས་མིན་ནམ། །ཞེས་དང་། རྒྱལ་ཀུན་མཁྱེན་པའི་རང་གཟུགས་
འཇམ་དཔལ་དབྱངས།།ཡེ་ཤེས་རལ་གྲིའི་ཕྱག་ཆ་འཕྱར་ནས་ཅི། །འགྲོ་འདིའི་རྨོངས་པའི་དངོས་པོ་
མཐའ་ཡས་པ།།ཁྱོད་ཞལ་མཐོང་བས་གཅིག་ཆར་གཞོམ་ནུས་སོ། །ཞེས་པ་ལྟ་བུའོ།།
༈ གསུམ་པ་མ་འོངས་པའམ་འབྱུང་འགྱུར་འགོག་པ་ནི་ཟུར་མཁར་བས། ཡབ་གཅིག་
287

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཞན་གྱི་བུད་མེད་དང༌། །ཤིན་ཏུ་འཛའ་བས་བསྒྲིབས་པ་ལས། །ཁོ་མོ་གནས་པ་མི་གཟིགས་པ། །
བདེན་ཡང་བདག་གིས་བཟོད་མ་ཡིན། །ཞེས་དང་། བོད་མཁས་པས། འདྲེན་པ་མཆོག་ཁྱོད་རྙེད་
དང་བཀུར་བསྟི་ལ།།དགེས་པས་ཆེར་རློམས་ཁོ་ནར་གདམས་པའི་བཅུད།།ཕངས་མེད་ལྷུགས་པར་
སྩོལ་ན་དད་ལྡན་རྣམས།།ཡིད་ཆད་མིག་གིས་ཁྱོད་ཞལ་མཐོང་མི་འགྱུར།།ཞེས་པ་ལྟ་བུའོ །
༈ བཞི་བ་ཆོས་འགོག་པ་ནི་དཔེར་ན་ཚངས་སྲས་བཞད་པའི་རྡོ་རྗེས སྐབས་གསུམ་པ་
དག་དགེ་བ་བཅུར་སྤྱོད་པའི། །གཏམ་དེ་བརྫུན་བདེན་ན་ལྷ་དབང་གིས། །དྲང་སྲོང་གཽ་ཏམ་མ་ཡི་
མཆིས་འབྲང་ལ། །སྤྱང་པས་མིག་སྟོང་བྱུང་བ་དེ་ཅི་ཞིག །ཅེས་དང་།བོད་མཁས་པས། སྤྱན་རས་
གཟིགས་དབང་ཁྱོད་ཀྱི་ཕྱག་ཡངས་ཀྱིས །ཁམས་གསུམ་འགྲོ་ལ་དབུགས་དབྱུངས་མཛད་པ་
བརྫུན། །གཞན་དུ་འདོད་ལྷའི་སྙིང་ལ་བཟོད་དཀའ་བའི །མྱ་ངན་ཚོར་བ་དྲག་པོས་ཅི་ལ་གདུང༌། །
ཞེས་པ་ལྟ་བུའོ། །
༈ལྔ་པ་ཆོས་ཅན་འགོག་པ་ནི་ཟུར་མཁར་བས། བུང་བ་འདི་ཡི་ཁ་དོག་ནི། །སྔོའམ་སེར་
ཞེས་ཇི་ལྟར་བརྗོད། །སྙན་པའི་གླུ་ནི་ཐོས་མོས་ཀྱི། །གཟུགས་ནི་མངོན་སུམ་མ་གྱུར་། །ཞེས་དང༌།
བོད་མཁས་པས། གཏུམ་ཆེན་ཁྲོ་བོའི་དབང་པོ་རྟ་མཆོག་དཔལ། །གར་དགུའི་ཉམས་དང་ལྡན་ནམ་
མི་ལྡན་ཞེས། །དཔག་པར་དཀའ་སྟེ་དུས་མཐའི་མེ་དཔུང་ཆེ། །འབར་བ་ཙམ་ལས་སྐུ་ཉིད་མངོན་
སུམ་མིན།།ཞེས་པ་ལྟ་བུའོ། །
༈དྲུག་པ་འགོག་པ་ནི་དཔལ་སྒང་པས།བདུད་དམག་བྱེ་བ་དུང་ཕྱུར་གྱིས། །འཇིགས་
རུང་ས་ནི་གཡོས་གྱུར་ཀྱང་། །དངོས་འཛིན་མཚན་མ་རབ་ཞི་བས། །དབྱངས་ཅན་ཐུགས་ལ་སྐྲག་
པ་ཅི། །ཞེས་དང་།བོད་མཁས་པས། ཟངས་ཞུན་ལྷག་ལྷག་ཁོལ་དང་ལྕགས་ཀྱི་གཞིར། །གཤིན་
རྗེའི་ཕོ་ཉས་རྩུབ་མོའི་མཚོན་བསྡར་ཏེ། །འཇིགས་པའི་ང་རོ་སྒྲོགས་ཀྱང་མི་དགེའི་ལས། །མ་སྤྱད་
ཕྱིར་ན་བདག་སེམས་ག་ལ་གཡོ། །ཞེས་པ་ལྟ་བུའོ །
༈ བདུན་པ་འབྲས་བུ་འགོག་པ་ནི་ཀུ་ན་ལའི་རྟོགས་བརྗོད་དུ། གང་དུ་གཟུགས་འདི་མི་
བཟད་ལོང་འདི་གར། །འབྱོར་དེ་གང་དུ་གང་དེ་སྐབས་ངན་འདི། །བདག་སྙིང་མི་འགས་འདི་ལ་སུ་
288

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
ཞིག་གིས། །རྡོ་རྗེའི་མན་ངག་བྱིན་པ་ཡོངས་མི་ཤེས། །ཞེས་དང་། ཟུར་མཁར་བས། ཟུག་རྔུ་དྲག་
པོས་མནར་བ་ལ། །འདྲེ་ལ་ཡས་ནི་མ་བྱིན་ཅིང༌། །ནད་ལ་སྨན་ནི་མ་བཏང་ཡང༌། །བདག་ནི་ད་དུང་
འཆི་བ་མེད། །ཅེས་དང༌།བོད་མཁས་པས། ལང་ཚོ་བདོ་བས་ལུས་མེད་ལུས་ཞུགས་ཤིང༌། །ཉིན་
བྱེད་དབང་པོ་འཁྲིག་པའི་ཁྱིམ་དུ་རྩེན། །གཞོན་ནུ་མ་རྣམས་མངོན་འདོད་དུས་སྡེབས་ཀྱང༌། །ཁོ་
བོས་བསླབས་གཞིའི་རྒྱ་ལས་འགོང་མ་ནུས། །ཞེས་པ་ལྟ་བུའོ །
༈ བརྒྱད་པ་རྗེས་གནང་གིས་འགོག་པ་ནི་དཔེར་ན་ཟུར་མཁར་བས། གལ་ཏེ་སྨན་པ་
མཁས་པ་ཁྱེད།།གཞན་དུ་འབྱོན་ན་དེ་ལྟར་མཛོད།།ཁྱོད་འདྲ་ཕྱོགས་འདིར་མེད་པས་ན།།ཡུན་རིང་
སྡུག་བསྔལ་འདི་མ་མྱོང༌། །ཞེས་དང༌། བོད་མཁས་པས།ཆོས་ཀྱི་རྒྱལ་མཚན་སྒྲེང་ཁྱོད་དག་པའི་
ཞིང་། །དོན་དུ་གཉེར་བཞེད་མཆིས་ན་དེ་ལྟར་མཛོད། །ཆུ་ཝུར་དང་མཚུངས་སྙིགས་མའི་ལུས་ཅན་
འགའ།།བྲལ་བའི་གདུང་བས་ཡུན་རིང་འཚོ་མི་འགྱུར།།ཞེས་པ་ལྟ་བུའོ།།
༈ དགུ་པ་དབང་གིས་འགོག་པ་ནི་ཚངས་སྲས་བཞད་པས། འོད་དཀར་ཅན་ཁྱོད་གླིང་
གཞན་དུ་གཤེགས་ན། །ཕྱོགས་དེར་མུན་པ་འཇོམས་ཤིང་ས་མོས་རྣམས། །རྒྱས་ཤིང་ན་ཀྲའི་གྲོང་
ཁྱེར་འཕེལ་བྱེད་མོད། །འོན་ཀྱང་དབུས་འགྱུར་བྲམ་ཟེའི་དཔལ་དུ་བཞུགས། །ཞེས་དང༌། བོད་
མཁས་པས།རྣམ་པར་འདྲེན་ཁྱོད་གང་དུ་གཤེགས་པའི་སར།།གདུལ་བྱར་འོས་པའི་འགྲོ་བ་བསམ་
མི་ཁྱབ །འཕྲིན་ལས་རྣམ་བཞིའི་འཇུག་པའང་དེ་འདྲ་མོད། །འོན་ཀྱང་ཞིང་འདིར་རྟག་པར་
བཞུགས་ཤིག་ཀྱེ། །ཞེས་པ་ལྟ་བུའོ། །
༈ བཅུ་པ་མ་ལུས་པས་འགོག་པ་སྣར་ཐང་པས། བདག་ནི་གཞན་དོན་བསམ་པ་གཙོ། །
རང་གི་བསམ་པ་སྟོབས་ལྡན་མིན། །ཐུགས་རྗེས་འཛིན་ནམ་མི་འཛིན་རུང་། །རང་གི་གནས་སྐབས་
སྨོས་པ་ལགས། །ཞེས་དང༌། །བོད་མཁས་པས། བདག་ནི་ཐུབ་པའི་བཅའ་ཁྲིམས་མཆོག་ཏུ་འཛིན། །
དབང་པོ་གཉིས་སྦྱོར་ཆོས་ལ་དེ་ལྟ་མིན །གྲོགས་ཁྱོད་གནས་འདིར་གཟིམས་སམ་མི་གཟིམས་
ཀྱང༌།།རང་གི་གནས་ཚུལ་ཙམ་ཞིག་གླེང་བར་ཟད། །ཅེས་པ་ལྟ་བུའོ། །
༈ བཅུ་གཅིག་པ་ཤིས་བརྗོད་ཀྱིས་འགོག་པ་ནི་ཟུར་མཁར་བས། ས་བདག་དགུ་ནི་སྦྱིན་
289

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བར་མཛོད། །འདི་ནས་ཕ་རོལ་དགེ་གྱུར་ཅིག །གང་དུ་ཁྱོད་ནི་གཤེགས་པ་དེར། །བདག་ཀྱང་ལྷན་
ཅིག་སྐྱེ་གྱུར་ཅིག །ཅེས་དང་།བོད་མཁས། ཁྱེད་ཉིད་འཚོ་བའི་ལྷག་ཀུན་ཐ་སྙད་ལ །བསྒྲིལ་བར་
བཞེད་ན་བསྐལ་བརྒྱར་བཞུགས་གྱུར་ཅིག །བདག་ཅག་སྙིང་པོའི་དོན་ཟབ་འཚོལ་བ་རྣམས །ཕྱི་
ཕྱག་བགྱིས་ཏེ་དབེན་གསུམ་བསྟེན་པར་སྨོན།།ཞེས་པ་ལྟ་བུའོ །
༈ བཅུ་གཉིས་པ་རྩུབ་མོས་འགོག་པ་ནི་དཔལ་སྒང་བས། མཚོ་བྱུང་བརྩེ་བས་བདག་
དོར་ན། །འགྲོ་བའི་མ་མར་ཇི་ལྟར་གྲང༌། །བཅོམ་ལྡན་འདས་མ་ཁྱོད་ཞབས་དང༌། །འབྲལ་ལས་
དེང་དུ་ཤི་བ་བླ། །ཞེས་དང་།བོད་མཁས། མགོན་ཁྱོད་དག་པའི་ཞིང་དུ་གཤེགས་བདེན་ན། །ཞིང་
འདིའི་བསྟན་པ་འཛིན་ནུས་གཞན་འགའ་འཚོལ། །བདག་ཅག་ཁྱོད་ཀྱི་ཞབས་ཟུང་བསྟེན་པ་ཀུན། །
ལྔ་པའི་གནས་སྐབས་ཐོབ་ལས་གཞན་དུ་ཅི། །ཞེས་པ་ལྟ་བུ། །
༈བཅུ་གསུམ་པ་གྲོས་ཀྱིས་འགོག་པ་ནི་དཔལ་སྒང་པས། ལྷ་ཁྱོད་རྩོལ་བྲལ་བག་ཡངས་
ཀྱིས། །རྩེ་དགར་དགྱེས་ན་ད་ལྟ་མཛོད། །ཕྱིས་ནས་རིགས་ལྡན་ཡབ་ཡུམ་གྱི། །བཀའ་སྩལ་ལྕི་བའི་
བར་ཆད་འོང༌། །ཞེས་དང༌། བོད་མཁས། གྲོགས་ཁྱོད་ལོངས་སྤྱོད་བཞེད་ན་འདྲེན་བྱེད་ཀྱིས། །
གཟིགས་ཚད་བྱི་བས་བཞིན་དུ་ལྐོག་སོགས་འཚལ། །ཕྱིས་ནས་འཆི་བདག་གཏུམ་པོའི་ཤབ་རྒྱུགས་
ཀྱིས། །ཁབ་ཙམ་ཁྱེར་དབང་མེད་པའི་དུས་ཤིག་མཆིས། །ཞེས་པ་ལྟ་བུའོ །
༈ བཅུ་བཞི་པ་འབད་པས་འགོག་པ་ནི་དཔེར་ན་རྟོགས་བརྗོད་དུ། གང་ཡང་བརྗོད་པར་
མི་འོས་པ། །འདི་ནི་སྡུག་བསྔལ་དག་གིས་བརྗོད། །མི་སྨྲ་འདོད་ཀྱང་བརྗོད་པ་འདི། །ལྕེ་ཡང་རབ་
ཏུ་ངོ་ཚར་ཤེས། །ཞེས་དང༌།ཟུར་མཁར་བས གསོད་ཅེས་སྲིན་པོ་དགའ་བའི་ཚིག །བརྗོད་འདོད་
སེམས་ལ་ཡོད་མོད་ཀྱང༌། །སྙིང་རྗེ་ཡིས་ནི་མ་བསད་ཅེས། །ཤོར་བ་འདི་ལ་ཁྲོ་མི་འཚལ། །ཞེས་
དང་།བོད་མཁས། ཁྱོད་རྣམས་དགེས་ཕྱིར་བག་ཡངས་མཛོད་ཅིག་ཅེས །གླེང་བར་སེམས་ཀྱང་
ཐུབ་པའི་བཀའ་ལྕི་བས། །ཀུན་ཏུ་ཁ་ན་མ་ཐོའི་སྤྱོད་པ་དག །སྤོངས་ཞེས་ཚིག་གཞན་འཐོན་ལ་ཅི་
བྱར་ཡོད། །ཞེས་པ་ལྟ་བུའོ། །
༈ བཅོ་ལྔ་པ་གཞན་དབང་གིས་འགོག་པ་ནི་དཔལ་སྒང་པས། མཚོ་བྱུང་ལྷ་མོ་སྒོམ་པ་ལ །
290

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ།
ཀུན་རྟོག་ཕྲ་མོ་ལ་ཁྲོ་བོའི། །གདུང་ཤུགས་འདི་ལ་ཁྱོད་གཤེགས་གསུངས། །བདག་ནི་འདི་ཡི་གཞན་
དབང་ལགས། །ཞེས་དང༌།བོད་མཁས་པས། བཟང་ལུང་ཁྲོ་ཕུའི་ཕྱོགས་ནས་བསྟན་པའི་ཁུར། །
ལོངས་ཞེས་སྤྲིང་ཡིག་དམར་པོ་ཆར་དུ་བབ། །བདག་ལུས་བཞི་བརྒྱ་རྩ་གཞིའི་བྲོ་ནད་ཀྱི། །ཁྱིམ་
ལགས་དེ་དང་ཁྱེད་གཉིས་བགྲོ་བར་འཚལ། །ཞེས་པ་ལྟ་བུའོ།།
༈ བཅུ་དྲུག་པ་ཐབས་ཀྱིས་འགོག་པ་ནི་སྣར་ཐང་པས། ཞི་བའི་དབྱིངས་གཤེགས་བཟོད་
པར་བགྱི། །འགྲོ་བ་མ་ལུས་འབད་མེད་དུ། །སྐད་ཅིག་ཉིད་ལ་བྱང་ཆུབ་པའི། །གྲུབ་མཆོག་དེ་རིང་
བདག་ལ་སྩོལ། །ཞེས་དང༌།བོད་མཁས་པས བློ་གྲོས་གཞོན་ཡང་བསྟན་པའི་ཁུར་གྱི་ལྕིད། །
འདེགས་པའི་གདུང་བ་རེ་ཞིག་བཟོད་པར་བགྱི། །འཕེལ་ཟད་འཁྲུགས་པ་ཀུན་གཞིལ་ཤི་བ་ཡང་། །
སློང་ནུ་ལྷ་ཡིས་བདུད་རྩི་ཅུང་ཞིག་སྩོལ།།ཞེས་པ་ལྟ་བུའོ། །
༈ བཅུ་བདུན་པ་ཁྲོ་བས་འགོག་པ་ནི་སྣར་ཐང་པས། ཉན་ཐོས་ཞི་བའི་ཞལ་ནས་ཚིག །
བདག་དོན་གཉེར་ཞེས་ངེས་པར་བྱུང༌། །སྙིང་རྗེས་དམན་པ་དེ་ཡིས་ད། །གཞན་དོན་བྱས་ཀྱང་ད་
ཅི།།ཞེས་དང༌།བོད་མཁས།དེང་དུས་བློ་ཆུང་འགའ་ཞིག་ཟང་ཟིང་གི།ཆེད་དུ་དབང་བསྐུར་འཚོང་
ལ་ཁྱི་ལས་བྲེལ། །ད་ཀོ་ཟབ་དོན་གདམས་པའི་ཁྲིད་འདེབས་ཀྱང༌། །ཤེས་པར་ལྡན་པ་སུ་ཞིག་ཡིད་
ཆེས་འགྱུར། །ཞེས་པ་ལྟ་བུའོ །
༈ བཅོ་བརྒྱད་པ་སྙིང་རྗེས་འགོག་པ་ནི་རིན་སྤུངས་པས། རྒྱལ་ཁྱོད་སྙིང་རྗེ་ཟེགས་མའི་
མེས། །འཚིག་པའི་ལུས་མེད་མེ་ཏོག་མདའ། །འགྲོ་ཡིད་མ་རྨས་སྲིད་གསུམ་ལས། །མ་རྒྱལ་བར་ནི་
བསྐམས་པར་གྱུར། །ཅེས་དང༌། སྣར་ཐང་པས། མཛེས་མའི་རྒྱན་དུ་མ་བྱས་ཤིང༌། །སྲིད་པ་གསུམ་
ལ་མ་བསྣུན་པར། །དབྱངས་ཅན་མས་ཕམ་ལུས་མེད་མཚོན། །མེ་ཏོག་མདའ་དེ་རྙིང་པར་གྱུར། །
ཅེས་དང༌།བོད་མཁས།མཆོད་སྤྲིན་མ་སྤེལ་སྦྱིན་པའི་ཆར་མ་ཕབ།།ཉེ་འཁོར་འབངས་ལ་བསྟབས་
མིན་རང་གིས་ཀྱང་། །སྤྱད་པར་མ་ཕོད་པུཎྱ་ནཱ་ཐའི་མཛོད། །ཡུད་ཀྱིས་སྟོངས་པར་གྱུར་འདིའི་སྣང་
ཚུལ་གཟིགས།།ཞེས་པ་ལྟ་བུའོ། །
༈ བཅུ་དགུ་པ་འགྱོད་པས་འགོག་པ་ནི་སྣར་ཐང་བས སྟོབས་འབྱོར་གྲགས་པ་མ་
291

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
བསྒྲུབས་ཤིང༌། །རིག་པའི་གནས་ལའང་སྦྱངས་མ་བྱས། །ལྷ་དང་བསམ་གཏན་མ་བསྒྲུབས་པར། །
ལང་ཚོ་ཡོལ་འདི་བདག་བསླུས་སོ །ཞེས་དང་།བོད་མཁས།ཚུལ་གནས་ཁྲིམས་ཀྱིས་ལུས་ངག་མ་
བསྡམས་ཤིང༌། །གཞུང་ལུགས་རྒྱ་མཚོར་རང་བློ་མ་སྦྱངས་ལ། །དབེན་པར་ཡང་དག་འཇོག་ལའང་
མ་གོམས་པས། །གཉིས་མེད་སེངྒེར་གྱུར་པ་འཆི་ཁར་ཚོར། །ཞེས་པ་ལྟ་བུའོ། །
༈ཉི་ཤུ་པ་ཐེ་ཚོམ་གྱིས་འགོག་པ་ནི་དཔེར་ན་རིན་སྤུངས་ས་སྤྱོད་དབང་པོས།གངྒཱའི་ཡབ་
གཅིག་ཏི་སེ་ཆས་སམ་ཅི། །དབྱངས་བདུན་རྫོགས་པའི་རྒྱུད་མངས་གླུར་ལེན་པས། །རྒྱལ་རྣམས་
དགྱེས་པའི་རོལ་མོ་པར་ངེས་པ། །ཡུལ་འཁོར་སྲུང་གིས་སྲིད་འདིར་དགེ་ལེགས་སྩོལ། །ཞེས་དང༌།
བོད་མཁས་པས།ཅི་འདི་འབིག་བྱེད་ངོས་ཀྱི་ཆུ་ཤིང་ངམ། །ཡང་ན་མཛེས་སྡུག་ཅན་དེའི་གཟུགས་
ཀྱི་དཔལ། །དལ་བུའི་འགྲོས་ཀྱིས་ཉེ་བར་འགྲོ་བྱེད་པའི། །རྣམ་འགྱུར་མཐོང་ཕྱིར་དེ་ནི་འཁྲི་ཤིང་
མིན།།ཞེས་པ་ལྟ་བུའོ། །
༈ ཉེར་གཅིག་པ་སྦྱར་བས་འགོག་པ་ནི་དཔལ་སྒང་པས། དཀར་གསལ་མདངས་མཛེས་
དྲི་ཞིམ་ལ། །མིག་གི་བདུད་རྩི་ལྟ་ན་སྡུག །དབྱངས་ཅན་ཞལ་གྱི་པདྨོ་དཀར། །ཡོད་བཞིན་འདབ་
སྐྱེས་གཞན་གྱིས་ཅི། །ཞེས་དང་།བོད་མཁས་པས། རབ་གཙང་དྲི་མས་ཡོངས་བཏང་སྔོ་བསངས་
གདོང༌། །གཉིས་སྐྱེས་དབང་པོའི་ཀུན་གསལ་ཡིད་འོང་མ། །ཁྱོད་ཞལ་དག་པའི་མཁའ་དབྱིངས་
འདི་མཐོང་ན།།འདབ་ལྡན་ལམ་གྱི་ཆུ་མཐོང་དེས་ཅི་བྱ།།ཞེས་པ་ལྟ་བུའོ།།
༈ ཉེར་གཉིས་པ་དོན་གཞན་འགོག་པ་ནི་དཔལ་སྒང་པས། སྲིད་འདིར་ཚངས་སྲས་
གཞན་དོན་དུ། །རོལ་ཡང་དྲི་མས་མ་གོས་མཚར། །འོན་ཏང་ཆུ་ལས་སྐྱེས་གྱུར་པའི། །པདྨར་ཆུ་ཡི་
རྡུལ་མི་ཆགས།།ཞེས་དང༌།བོད་མཁས་པས།རྣམ་པ་ཐམས་ཅད་མཁྱེན་ཅིང་གཟིགས་པའི་ཐུགས། །
ད་དུང་ཡོན་ཏན་འཚོལ་ལ་རིངས་འདི་ཅི། །འོན་ཀྱང་མི་བཟད་ཟབ་ཡངས་ཆུ་ཡི་གཏེར། །རྟག་ཏུ་ཆུ་
ཕྲན་མ་ལུས་སྡུད་ལ་ལྟོས། །ཞེས་པ་ལྟ་བུའོ། །
༈ཉེར་གསུམ་པ་རྒྱུས་འགོག་པ་ནི་འདར་པ་ལོ་ཙཱས།མི་བདག་བྱམས་བརྩེས་ནོར་འཛིན་
ཚོས་བཞིན་དུ །བསྐྱངས་པས་འཆི་མེད་ལམ་ལ་འགྲན་བཟོད་ཀྱང༌། །དེ་ལྟར་མི་སེམས་འཁོར་
292

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
འབངས་སྐྱེ་བོ་ཀུན། །རང་རང་སྐལ་པ་ཉིད་ཀྱིས་ཐོབ་པར་རློམ། །ཅེས་དང་།བོད་མཁས་པས།
དཔའ་ཞིང་བརྟུལ་ཕོད་སྙིང་གི་སྟོབས་ཉིད་དུ། །གསོས་པས་ཕྱིར་རྒོལ་རྣམ་པར་གནོན་ནོ་ཞེས། །མི་
བདག་ཁྱེད་ལ་བསྔགས་བརྗོད་སུ་ཞིག་བསྒྲུབ། །སྔོན་བསགས་ལེགས་པར་བྱས་པའི་མཐུ་ཁོ་ནའོ །
ཞེས་པ་ལྟ་བུའོ །མ་བཤད་པ་དཔག་ནུས་མཚོན་ཕྱིར་རཏྣ་ཤྲཱིའི་འགྲེལ་པར། སུ་ཞིག་བུད་མེད་
མཆོག་འདི་རྣམས།།འདི་ན་ཅི་ཕྱིར་མཐོང་བར་འགྱུར། །མཐོ་རིས་འཇིག་རྟེན་ལ་བརྟེན་པར། །འདི་
རྣམས་མིག་མི་འཛུམ་པར་ཤེས །ཞེས་ཕྱིན་ཅི་ལོག་གི་འགོག་པ་དང༌། །བློ་ཡིས་བཅོས་པའི་བུད་
མེད་རྣམས །མྱོས་པའི་སྒྲུབ་བྱེད་ཀྱིས་འདི་ལྟར །ལྷ་ཡི་བུ་མོར་འགའ་ཞིག་གིས། །ལྟ་བ་གང་ཕྱིར་
དེ་ཙམ་ཉིད། །ཅེས་ངེས་འགོག་དང༌།སྲོག་གིས་ཀྱང་ནི་ལུས་ཕྲ་དང༌། །ཡང་དག་འགྲོགས་པར་རབ་
དྭངས་མིན། །གང་ཉིད་རལ་གྲི་རྩུབ་པ་སྟེ། །འདི་ལས་མཆོག་གང་ཅི་ཞིག་འཐོབ། །ཅེས་རབ་དྭངས་
འགོག་པའོ །
༈ ཟུར་མཁར་བའི་འཛའ་བོའི་མགྲིན་རྒྱན་ལས། འཁོར་བའི་ནགས་ཀླུང་ཤིན་ཏུ་ཡངས་
པ་འདིར། །སྐྱེ་རྒུ་རྣམས་ཀྱིས་དོག་པོར་གང་གྱུར་མོད། །བདག་གི་སྙིང་ལ་ངེས་པར་འཛའ་བའི་
གྲོགས། །མཚུངས་མེད་རྒྱལ་བའི་སྙན་ངག་མིན་ནམ་ཅི། །ཞེས་ངེས་འགོག་དང་།དེ་ལྟར་ངེས་བཅད་
འཛའ་བོའི་གྲོགས། །ལེགས་པར་སྨྲ་བོ་འདི་ལས་ཅི། །ཕྱིས་ནས་ཀྱང་ནི་འདི་འདྲ་བ། །འབྱུང་བའང་
གྲོགས་ཅིས་འགྱུར།།ཞེས་མ་ངེས་པ་འ
གྲོགས་སུ་ཅིས་མི་འགྱུར།།ཞེས་མ་ངེས་པ་འགོག་པ་སོགས་རྒྱ་ཆེར་འགྲེའོ། །
༈ བདུན་པ་དོན་གཞན་བཀོད་པའི་རྒྱན་ལ་བརྒྱད་ལས། དང་པོ་ཀུན་ཁྱབ་ཀྱི་དོན་གཞན་
བཀོད་པ་ནི་བོད་མཁས་པས ཀྱེ་མ་སྔོན་གྱི་རྒྱལ་རབས་མཚན་ལྡན་པ །མཐའ་དག་མི་སྲུན་སྐྱེ་
བོས་བརྩད་ནས་བཅད། །འདུས་བྱས་ཀུན་གྱི་རང་བཞིན་འཇིག་པའི་ཆོས །མཁས་ཀྱང་གཞན་དུ་
མ་བསྒྱུར་ག་ལ་ཡོད། །ཅེས་དང༌། གཞན་ཡང༌། གང་དག་འབད་པས་བསྒྲུབས་པའི་ཁང་ཁྱིམ་རྫས། །
བདག་རྐྱེན་བྱེད་པའི་འགྱུར་ཚུལ་འདི་འདྲ་འདིས །བཀའ་རྟགས་ཕྱག་རྒྱ་བཞི་ཡི་ཡ་གྱལ་བ། །
བདག་ཏུ་མེད་པའི་ཆོས་ལ་ངེས་པའང་རྙེད། །ཅེས་པ་ལྟ་བུ
༈ གཉིས་པ་ཁྱད་པར་ལ་གནས་པའི་དོན་གཞན་བཀོད་པ་ནི་གཙུག་ན་ནོར་བུའི་ཡལ་
293

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
འདབ་ཏུ། དེ་སྐད་བརྗོད་ནས་མི་བདག་གིས། །པད་ལྡན་སྲས་བཅས་དེ་ལ་བྱིན །སེམས་དཔའ་
ཚུལ་ལྡན་བདག་ཉིད་རྣམས། །རང་སྲོག་ལ་ཡང་ཆགས་མེད་གཏོང༌། །ཞེས་དང༌།བོད་མཁས་པས།
མགོན་ཁྱོད་རང་བདེའི་དཔལ་ལ་མ་ཆགས་པར །གཞན་ལ་ཕན་པ་འབའ་ཞིག་སྒྲུབ་པར་མཛད། །
ཕོངས་པར་གྱུར་ཀྱང་གཞན་ལ་རབ་དགྱེས་པར། །དམ་པ་རྣམས་ཀྱི་ལྷན་སྐྱེས་རང་བཞིན་ཡིན། །
ཞེས་པ་ལྟ་བུའོ །
༈གསུམ་པ་སྦྱར་བ་ཅན་གྱི་དོན་གཞན་བཀོད་པ་ནི་ཚངས་སྲས་བཞད་པའི་རྡོ་རྗེས། འགྲོ་
བའི་མགོན་དུ་ཟས་གཙང་སྲས །མཚན་དཔེའི་གཟི་བྱིན་བླ་ན་འབར། །པཱུརྦ་རཱ་ཛས་མངའ་
འབངས་ཀྱི། །རལ་པའི་ཅོད་པན་རྩེ་ན་འགྱིངས། །ཞེས་དང་། བོད་མཁས་པས། ཁྱོད་ཉིད་དབེན་
པའི་རི་བོར་བག་ཕེབས་པ། །འདུ་འཛི་འཁོར་བའི་རང་བཞིན་མཁྱེན་པ་ལགས །གཉིས་སྐྱེས་
དབང་ཕྱུག་དང་བའི་མཁར་བགྲོད་པར། །གྲོགས་མེད་ན་ཡང་སྐྱོ་བ་ཡོད་མ་ཡིན། །ཞེས་དང༌།
གཞན་ཡང་།ཇི་ལྟར་བཅོམ་ལྡན་རྒྱལ་བ་ནི། །འགྲོ་བའི་མུན་པ་སེལ་བའི་མགོན། །ཉི་མར་གྲགས་
པ་མཐོ་བརྟན་གྱི། །རིགས་ཀྱི་ས་འཛིན་ལ་མཛེས་འདིའོ། །ཞེས་པ་ལྟ་བུའོ།།
༈ བཞི་བ་འགལ་བའི་དོན་གཞན་བཀོད་པ་ནི་དཔེར་ན་སྣང་ཐང་པཎ་ཆེན་སངྒ་ཤྲཱིས། ལྷ་
མོའི་ཞལ་ནས་བདུད་རྩིའི་འོད། །སྤྲོ་ཡང་གདུལ་བྱའི་པད་མོ་འབྱེད། །ཐུགས་རྗེའི་རང་བཞིན་ཆེ་
རྣམས་ཀྱིས། །འགྲོ་ཀུན་སྒྲོལ་ཡང་བདུད་དཔུང་འཇིགས། །ཞེས་དང་། བོད་མཁས། གཟུགས་དང་
ལང་ཚོས་ཡོངས་དབེན་བུ་སྟོན་རྗེ། །གངས་ཅན་མཁས་པ་ཀུན་གྱི་ཡིད་དབང་འཕྲོག །བེམ་པོར་
གྱུར་ཀྱང་ཀུན་དགའ་སྐྱེད་བྱེད་པ།།ཡིད་བཞིན་ནོར་བུའི་ཁྱད་ཆོས་མ་ཡིན་ནམ། །ཞེས་པ་ལྟ་བུའོ། །
༈ལྔ་པ་མི་འོས་པའི་དོན་གཞན་བཀོད་པ་ནི་སྣར་ཐང་པས།མཚོ་བྱུང་གསུང་གི་བདུད་རྩི་
ཡང་། །དགའ་རབ་དབང་ཕྱུག་རྣ་བའི་དུག །ཡན་ལག་དྲུག་ཅུའང་རྣར་རྩུབས་པ །ལུས་མེད་ཀྱི་ནི་
སྡིག་འདི་འདྲ། །ཞེས་དང༌།བོད་མཁས། རྒྱལ་བ་འགྲོ་ལ་ཕན་དགོངས་བསླབ་པ་རྣམས །ཀུན་གྱི་
རྩ་བ་སོ་སོ་ཐར་པ་ཞེས །གསུངས་ཀྱང་རྣ་བར་ཁབ་བསྲེགས་ལྟ་བུ་། །སྐལ་བས་འཕོངས་པ་
རྣམས་ཀྱི་སྡིག་འདི་འདྲ། །ཞེས་པ་ལྟ་བུའོ། །
294

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
༈དྲུག་པ་འོས་པའི་དོན་གཞན་བཀོད་པ་ནི་དཔེར་ན་ཟུར་མཁར་བས། དྲི་ཞིམ་མ་ལ་ཡ་
རླུང་གིས །བྲལ་བས་ཉེན་རྣམས་འཇོམས་ཅེས་པ། །འདི་བདེན་ལུས་མེད་མདའ་ཡིས་ནི། །ཐམས་
ཅད་འཇོམས་པ་མ་ཡིན་ནམ། །ཞེས་དང་།བོད་མཁས།སྙིང་སྡུག་མཛེས་མ་ཁྱོད་ཀྱི་ལག་སོར་གྱིས། །
རེག་པ་ཙམ་གྱིས་བདག་ལུས་གདུང་བར་བྱེད། །དམར་བའི་བདག་ཉིད་ཉི་མ་ལས་རྒྱལ་བས། །
འབྱེད་ཆོས་དེ་ལྟར་སྣང་ཡང་རིགས་པ་ལགས། །ཞེས་པ་ལྟ་བུའོ །
༈ བདུན་པ་འོས་ཤིང་མི་འོས་པའི་དོན་གཞན་བཀོད་པ་ནི་བོད་མཁས ཁྲོ་ལྡན་བརླངས་
པོའི་ཚིག་གིས་སྙིང་འབིགས་མོད། །བརྩེ་ཞིང་གཅུགས་པའི་གཏམ་གྱིས་ཅི་ལ་འབིགས །རབ་
རྩུབས་མཚོན་ཆ་རྣོན་པོས་བྱེད་པའི་ལས། །འཇམ་པའི་རང་བཞིན་ཅན་གྱིས་བྱེད་འོས་སམ།།ཞེས་
དང་། འདི་ཡང་། ལོག་པའི་ཆོས་ཀྱིས་ཉོན་མོངས་འཕེལ་བྱེད་མོད། །དམ་ཆོས་ཐོས་ཤེས་དྲེགས་པ་
འཆང་འོས་སམ །མུན་པས་སྣང་བ་འགོག་པའི་འོས་ཡིན་གྱི། །སྣང་བས་གཟུགས་ལ་བསྒྲིབ་ན་
ཐབས་གཞན་དབེན།།ཞེས་པ་ལྟ་བུའོ།།
༈བརྒྱད་པ་དེ་ལས་ལྡོག་སྟེ་མི་འོས་ཤིང་འོས་པའི་དོན་གཞན་བཀོད་པ་ནི་སྣར་ཐང་པས།
དབུ་སྐྲའི་འོད་ཀྱིས་གསལ་བྱེད་ན། །ཅོད་པན་ཟླ་བས་ཅིས་མི་གསལ། །བུང་བ་ལྟར་ནག་སྣང་
བྱེད་ན། །རྒྱུ་སྐར་བདག་པོ་རབ་ཏུ་གསལ། །ཞེས་དང༌།བོད་མཁས། གཞུང་ལུགས་མཁྱེན་རྣམས་
རྙེད་དང་བཀུར་སྟིའི་ཕྱིར། །རྣམ་འགྱུར་སྟོན་ན་བླུན་རྣམས་ཅིས་མི་འོས། །མི་ཡི་འགྲོ་བར་གྱུར་ཀྱང་
དུག་ཟ་ན། །གླེན་རྨོངས་དུད་འགྲོས་བླང་དོར་ཤེས་པར་དཀའ། །ཞེས་དང་། འདིའང་། དབེན་པ་
བསྟེན་ཡང་ཡུལ་ལ་སེམས་འཕྲོ་ན། །ཚོགས་ནང་སྐྱེ་བོ་འདོད་ལ་ཅིས་མི་སྲེད། །བསིལ་ལྡན་སྐྱེད་
མོས་ཚལ་དུ་ལུས་འཚིག་ན།།མྱ་ངམ་ཐང་དུ་གདུང་བར་འོས་པ་ལགས།།ཞེས་གསུངས་པ་ལྟ་བུའོ།།
༈ བརྒྱད་པ་ལྡོག་པ་ཅན་གྱི་རྒྱན་ལ་བཅུ་ལས་དང་པོ་གཅིག་གི་ལྡོག་པ་ཅན་ནི་དཔེར་ན་
དཔལ་སྒང་པས། དཀར་གསལ་ལྟ་ན་སྡུག་པ་ཡིས། །ཀུན་ཡིད་འཕྲོག་པ་དབྱངས་ཅན་དང༌། །ཟླ་བ་
མཚུངས་ཀྱང་འཕགས་མའི་སྐུ། །མཚན་དཔེས་བརྒྱན་འདི་དེ་ལྟ་མིན། །ཞེས་དང༌།བོད་མཁས།
ཡིད་འཕྲོག་མངར་བའི་དྲི་ལྡན་འཇམ་ཞིང་མཉེན། །དཀར་མཛེས་འཇིག་རྟེན་དབང་ཕྱུག་གཟུགས་
295

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
སྐུ་དང༌། །པཱུཎྜ་རཱི་ཀ་མཚུངས་མོད་ཐ་དད་པའི། །འབྱེད་ཆོས་ཁྱེད་སྐུ་རྣམ་འགྱུར་ལྡན་པས་སོ །ཞེས་
པ་ལྟ་བུའོ། །
༈གཉིས་ཀྱི་ལྡོག་པ་ཅན་ནི་ཟུར་མཁར་བས། ལེགས་བཤད་དང་ནི་བུང་བའི་སྒྲ། །སྙན་
པའི་སྐལ་བཟང་ལྡན་པར་མཚུངས། །འདི་ཡིས་བློ་གྲོས་སྐྱེད་བྱེད་ཅིང༌། །ཕྱི་མ་དོན་དང་བྲལ་བ་ཡིན། །
ཞེས་དང་།བོད་མཁས་པས། ལྷ་ཡི་རྔ་པོ་ཆེ་དང་མགོན་ཁྱོད་གསུང༌། །སྙན་ཞིང་བརྗིད་ཆགས་ཆོས་
སྒྲ་སྒྲོགས་པ་སྟེ། །དེ་ནི་སུམ་རྩེན་གནས་ཀྱི་ཁོར་ཡུག་དང༌། །ཁྱོད་གསུང་ཁམས་གསུམ་གདུལ་བྱའི་
རྣ་བར་འཇུག།ཅེས་པ་ལྟ་བུའོ །
༈ གསུམ་པ་སྦྱར་བའི་ལྡོག་པ་ཅན་ནི་དཔལ་སྒང་བས། ལྷ་སྲས་ཁྱོད་སྐུ་དྲི་བྲལ་ཞིང་། །
རབ་ཏུ་དཀར་བས་ཟླ་རྒྱས་དང༌། །མཚུངས་མེད་གཉིས་སྐྱེས་རྣམས་ཀྱི་ཡིད། །དགའ་བ་བསྐྱེད་པ་
མིན་པས་། །ཞེས་དང་།བོད་མཁས་པས དཔལ་ལྡན་མཁས་པ་ཁྱོད་དང་མི་ཡི་དབང་། །
འཇིགས་བྲལ་གནས་ལྔར་བྱང་ཞིང་ལུགས་ཀུན་ཤེས། །སྨྲ་མཁས་ཁྱོད་ཀྱིས་ཐུབ་པའི་བསྟན་པ་དང༌། །
མི་ཡི་དབང་ཕྱུག་དེ་ནི་རང་སྲིད་སྐྱོང༌།།ཞེས་པ་ལྟ་བུའོ།།
༈ བཞི་པ་འགོག་པའི་ལྡོག་པ་ཅན་ནི་སྣར་ཐང་པས། བདུད་རྩི་ཞིང་ཀུན་དགའ་བསྐྱེད། །
དཀར་ཞིང་མཛེས་པས་མཚུངས་མོད་ཀྱང༌། །རི་བོང་གཟུགས་དང་ཆ་ཤས་ཅན། །དབྱངས་ཅན་
འགྲན་ཟླར་འོས་མ་ལགས། །ཞེས་དང༌།བོད་མཁས་པས།མཐོན་པོར་གནས་ཀྱང་དམན་པའི་ཡུལ་
ལ་བྱམས །དུས་ལས་མི་ཡོལ་གཞན་དོན་ལ་དགྱེས་ཀྱང༌། །རང་ཉིད་མི་མཐུན་ཕྱོགས་ལས་མ་
རྒྱལ་བ།།ཉིན་མོར་བྱེད་པས་ཁྱོད་ལ་འགྲན་ནུས་མིན།།ཞེས་པ་ལྟ་བུའོ། །
༈ ལྔ་པ་གཏན་ཚིགས་ཅན་གྱི་ལྡོག་པ་ཅན་ནི་དཔེར་ན་ཟུར་མཁར་པས བརླིང་ཞིང་
བསླབ་པ་དང་ལྡན་པ། །ཁུར་ནི་ཆེན་པོ་བཟོད་མོད་ཀྱང་། །དུད་འགྲོ་ཡིན་ཕྱིར་ལག་ལྡན་ནི། །དགེ་
སློང་ཉིད་ལས་ནམ་ཡང་དམན། །ཞེས་དང་། བོད་མཁས། འཁོར་གྱི་ནང་ན་གཟི་བརྗིད་མཚུངས་པ་
མེད། །ཀུན་ལ་ཕན་པས་སྙོམས་པའི་ཕྱིར་རྒྱུ་ཡང༌། །བླུན་ཅིང་འཆར་ནུབ་དབང་དུ་གྱུར་པའི་ཕྱིར། །
ས་བདག་ཁྱོད་ལས་ཉིན་མོ་བྱེད་པ་དམན། །ཞེས་པ་ལྟ་བུའོ། །
296

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
༈ དྲུག་པ་རྟེན་གྱི་དབྱེ་བའི་ལྡོག་པ་ཅན་ནི་དཔལ་སྒང་པས། དབྱངས་ཅན་ཕྱག་གི་རྒྱུད་
མངས་དང༌། །སྦྲང་རྩི་བཏུང་པའི་མགྲིན་སྙན་ཁྱད། །དེ་ནི་མེ་ཏོག་ལྡུམ་རར་དང༌། །འདི་ནི་འཕགས་
མའི་ཕྱག་ནའོ། །ཞེས་དང་། བོད་མཁས་པས རྒྱལ་བའི་དབང་པོ་ཁྱེད་ཀྱི་མཛོད་སྤུ་དང་། །སྟོན་
མཚན་ཟླ་བའི་དཀྱིལ་འཁོར་འདི་གཉིས་ཀྱི། །འབྱེད་ཆོས་དེ་ནི་ཁྱེད་ཀྱི་སྨིན་མཚམས་དང༌། །རི་བོང་
ཅན་དེ་མཁའ་ལ་གནས་པས་དབྱེ། །ཞེས་པ་ལྟ་བུའོ།།
༈ བདུན་པ་དཔེ་ཅན་ལྷག་པའི་ལྡོག་པ་ཅན་ནི་དཔལ་སྒང་པས། ཤེལ་དཀར་མེ་ལོང་
དྭངས་པ་ལ། །མཚན་དཔེའི་དཔལ་དང་རོལ་སྒེག་གི །རྣམ་འགྱུར་མེད་ཀྱི་དབྱངས་ཅན་མའི། །ཞལ་
དཀྱིལ་དེ་དག་ཉིད་ཀྱིས་བརྒྱན། །ཞེས་དང༌།བོད་མཁས་པས། རི་བོང་ཅན་ལ་འཛུམ་པའི་མཆུ་
སྒྲོས་དང༌། །རྣམ་བཀྲའི་མིག་ཟུར་གཡོ་བས་མཚན་པ་མེད། །དབྱངས་ཀྱི་རྒྱལ་མོའི་ཞལ་གྱི་དཀྱིལ་
འཁོར་ནི། །མཛེས་པའི་ཁྱད་ཆོས་དེ་དག་རྣམས་ཀྱིས་བརྒྱན། །ཞེས་པ་ལྟ་བུའོ། །བརྒྱད་པ་མཚུངས་
ཆོས་སྒྲས་ཟིན་འབྱེད་བྱེད་ཀྱང་མཚུངས་པར་རྟོགས་པའི་ལྡོག་པ་ཅན་ནི་དཔལ་སྒང་པས། གཟུགས་
དང་ལོངས་སྤྱོད་གྱ་ནོམ་གྱིས། །ལྷ་སྲས་ཁྱོད་དང་སྐབས་གསུམ་བདག །བརྒྱ་བྱིན་བདེ་སོགས་ལྷ་མོ་
དང་། །ལྷ་ཁྱོད་རིགས་ལྡན་བཙུན་མོས་མཆོད། །ཅེས་དང༌།བོད་མཁས་པས། ཕྱག་གི་ཡལ་འདབ་
ཟུང་དང་པདྨ་དཀར། །འཇམ་མཉེན་རེག་ན་བདེ་བའི་དཔལ་ལྡན་མོད། །ཕྱག་སོར་ལྷ་ཡི་རྒྱུད་
མངས་སྒྲ་འབྱིན་ཞིང༌།།པདྨར་བུང་བའི་ན་ཆུང་གླུ་ལེན་ནོ།།ཞེས་པ་ལྟ་བུའོ།།
༈དགུ་པ་མཚུངས་ཆོས་ཤུགས་ལས་སྟོན་ཅིང་འབྱེད་བྱེད་སྒྲས་ཟིན་ཅན་གྱི་ལྡོག་པ་ཅན་ནི་
དཔལ་སྒང་པས།ལྷ་སྲས་སྐུ་དང་ཡོངས་འདུའི་ཤིང༌། །དར་ཟབ་གོས་དང་ལོ་འདབ་ཀྱིས །ཕང་ཕུང་
གིས་བཀླུབས་དཔག་བསམ་ནི། །མཐོ་རིས་ཁྱོད་ནི་འཇིག་རྟེན་རྒྱན། །ཞེས་དང༌། བོད་མཁས་པས།
དབང་པོའི་གཞུ་རིས་འཁྱོག་པོ་ནམ་མཁའི་རྒྱན། །རྣམ་བཀྲའི་ཚིག་སྦྱོར་འཁྱོག་པོ་ཡིད་ཀྱི་རྒྱན། །
མཁའ་འདིས་དངོས་པོ་ཀུན་གྱི་གོ་འབྱེད་ཅིང་། །བདག་ཡིད་ཤེས་བྱ་མཐའ་དག་གཟུགས་སུ་འཛིན། །
ཞེས་པ་ལྟ་བུའོ། །
༈ བཅུ་བ་རིགས་མཐུན་ལྡོག་པ་ནི་རྟོགས་བརྗོད་དུ། ལུས་འཛིན་འདོད་ཆགས་དྲན་པས་
297

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རབ་བསྐྱེད་དྲན་འཕྲོག་བརྟན་པ་འཇོམས་པ་ནི། །མེ་དང་ཉི་མ་མིན་པས་གདུང་ཞིང་དམོད་པ་མིན་
པས་དམྱལ་བར་བྱེད། །ལོང་དང་མཚན་མོ་མིན་པའི་རབ་རིབ་ལག་འགྲོའི་རྗེས་མིན་མི་བཟད་དུག །
ཆང་མིན་མྱོས་བྱེད་དམའ་མིན་ལྷུང་བྱེད་འབྱུང་པོ་མིན་པའི་མྱོས་བྱེད་། །ཞེས་དང༌། ཟུར་མཁར་
བས། རིན་ཆེན་འོད་ཀྱིས་མི་ལྡོག་ཅིང་། །ཉི་མའི་ཟེར་གྱིས་མི་སེལ་བ། །ཀུན་རྨོངས་ལས་བྱུང་མི་
ཤེས་པའི །མུན་པས་མཐོང་བ་འགོག་པར་བྱེད། །ཅེས་དང༌།བོད་མཁས་པས།གཙང་བྱེད་འབར་
བའི་ཕྲེང་བས་འཚིག་མིན་ཞིང་། །རབ་དང་ཆུ་བོའི་རྒྱུན་གྱིས་མི་དག་པ། །ལང་ཤོར་བློ་ཡི་དྲི་མ་ངན
པ་འདིས། །རང་བཞིན་དགེ་བཅུའི་སྤྱོད་བཟང་ངང་གིས་བསྒྲིབས། །ཞེས་དང༌། ཀུ་ན་ལའི་རྟོགས་
བརྗོད་དུ། ཡུལ་ན་བསིལ་བའི་ཆུ་རྒྱུན་འགྲུབ་མོད་ཀྱང༌། །མྱ་ངམ་ཐང་རྣམས་དག་ནི་གདུང་བར་
འགྱུར།།ཉི་མ་ཤར་ཡང་ཆགས་པས་གཟིར་རྣམས་ལ།།ཕྱོགས་མཚམས་རྣམས་ནི་་འཇིགས་ད་རུང་མུན་
པ་ཡིན། །ཞེས་གསུངས་པ་ལྟ་བུའོ།།
༈དགུ་པ་སྲིད་པ་ཅན་གྱི་རྒྱུན་ལས་གཞན་ཅུང་ཟད་སྟོན་པ་ལ་གཉིས་ལས་དང་པོ་ཕྱི་
དུས་ལ་སྦྱར་བ་ནི་དཔེར་ན་བོད་མཁས་པས། ཚོན་གྱིས་མ་བསྒྱུར་མཐོན་གའི་ནེའུ་སིང་གཞིར། །མ་
བཀྲམ་སྣ་ཚོགས་མེ་ཏོག་ཚོམ་བུས་མཛེས། །བསྐུལ་བ་མིན་ཡང་བུང་བའི་མགྲིན་དབྱངས་ཀྱིས། །མ་
འཕྲོག་ཡིད་ཀྱི་ཆོམ་རྐུན་དཔྱིད་ཀྱི་དཔལ། །ཞེས་པ་ལྟ་བུ་དང༌།ཡང་རྒྱན་གྱི་སྦྱོར་བ་དེ་ཉིད་ནང་སྐྱེས་
ཅུའི་ལུས་ལ་དཔེར་བརྗོད
བུའི་ལུས་ལ་དཔེར་བརྗོད་ན་ནོར་བཟང་གི་རྟོགས་བརྗོད་དུ།མཁའ་མིན་རི་བོང་ཅན་གྱི་དཔལ། །
བསྲུབས་མིན་བདུད་རྩིའི་རྒྱུན་དཔལ་ལྡན། །འབད་མེད་མེ་ཏོག་གཞུ་ཅན་གྱི། །རིན་ཆེན་གནས་དེ་
ག་ན་ཡོད། །ཅེས་དང་། དཔལ་སྒང་པས མ་ཕྱིས་དྲི་བྲལ་ཞལ་གྱི་དཀྱིལ་འཁོར་མཛེས། །བྲིས་པ་
མེད་པར་མཚན་དཔེའི་དཀྱིལ་འཁོར་བཀྲ། །མ་བཅོས་ན་ཡང་ལེགས་པ་ཀུན་མཛད་པའི། །དབྱངས་
ཅན་ལྷ་མོ་ས་གསུམ་འགྲོ་བའི་དཔལ། །ཞེས་དང༌།བོད་མཁས་པས། མ་བསྐྲུས་དཀར་བའི་མདངས་
འཕྲོག་གཙུག་ཕུད་དང༌། །མ་བྲིས་གཉེར་མའི་རི་མོ་ཉིན་བཞིན་འཕེལ། །མ་བསྡུས་པར་ཡང་སེམས་
ཀྱི་འཕྲོ་འདུ་ཀུན།།གཅིག་ཆར་བསྡུས་པའི་ལང་ཚོ་བདག་གིས་ཐོབ། །ཅེས་པ་ལྟ་བུ་དང༌།
༈གཉིས་པ་རང་གི་ངོ་བོ་ཙམ་སྟོན་པའི་དཔེར་བརྗོད་ནི་རྟོགས་བརྗོད་དུ། བདུད་རྩིའི་ཆུ་
298

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
གཏེར་མ་བསྲུབས་ཤིང་། །ནོར་རྒྱས་ཐང་ཡང་མ་བཅད་ལ། །རི་བོ་སྒྲིལ་བ་མེད་པར་ནི། །གླང་པོ་
མཆོག་འདི་སུ་ཡིས་བསྐྲུན །ཞེས་དང༌། སྣར་ཐང་པས། འབད་པ་མེད་པར་ལྷུན་གྱིས་གྲུབ །
བཀུས་པ་མེད་པར་དྲི་བསུང་འཕྲོ། །མ་འདྲིས་ན་ཡང་ཀུན་གྱི་གྲོགས། །སྒྲུབ་པ་མེད་ཀྱང་དབྱངས་
ཅན་ལྷ། །ཞེས་དང༌།བོད་མཁས་པས། མ་བསྐྱེད་སྲིད་པའི་འཁོར་ལོ་ཡངས་པ་འདིར། །མ་བྲིས་
ལས་དང་ཉོན་མོངས་ཅིར་ཡང་བཀྲ། །མ་བཏབ་བདག་འཛིན་མདུད་པ་དམ་པོ་ཡིས། །མ་བཟུངས་
ཐར་དུས་མེད་འདིའི་སྐྱོ་བ་ལ། །ཞེས་གསུངས་པ་ལྟ་བུའོ། །
༈ བཅུ་པ་བསྡུས་བརྗོད་ཀྱི་རྒྱན་ལ་སྤྱི་བྱེ་བྲག་གཉིས་ལས་དང་པོ་སྤྱིའི་བསྡུས་བརྗོད་ནི
རྟོགས་བརྗོད་དུ།མེ་ཏོག་དུས་སུ་རབ་བཞུགས་ཤིང་། །ལང་ཚོ་ཅན་གྱི་བརྟན་འཕྲོག་ཚེ། །སྙེ་མ་དང་
འགྲོགས་བུང་བ་ནི། །ཡང་དག་བ་སུ་ཡིས་བཟློག །ཅེས་དང༌། པཎྜིཏ་སྨྲི་ཏིས། རི་བོང་འཛིན་པ་
རྒྱུ་སྐར་ཕྲེང་བ་ཅན། །མཚན་མོའི་མཁའ་ལ་རྒྱུ་བ་རྣམ་སྤངས་ནས། །དྭངས་པའི་ཆུ་ནང་འདི་ན་ཟླ་བ་
ཞེས།།དབྱིབས་ལ་མཚན་མར་འཛིན་པ་བྱིས་པའི་བློ།།ཞེས་དང༌།བོད་མཁས།ཕུན་ཚོགས་འབྲས་
བུའི་ཁུར་ལྡན་རབ་མཐོར་འཕགས། །གྲིབ་བསིལ་ཁོར་ཡུག་ཡངས་པའི་ལྗོན་པ་། །རིང་དུ་བཏང་
ནས་ཤིང་སྐམ་ཡལ་ག་ལ། །འགའ་ཞིག་བསིལ་བའི་དངོས་པོར་རེ་བ་མཐོང༌། །ཞེས་པ་ལྟ་བུའོ།།
༈གཉིས་པ་བྱེ་བྲག་ཏུ་དཔེར་བརྗོད་པ་ལས་དང་པོ་ཁྱད་གཞི་ཐ་དད་ཁྱད་ཆོས་གཅིག་
པའི་བསྡུས་བརྗོད་ནི་དཔལ་སྒང་པས། རབ་ཏུ་དཀར་ཞིང་དྲི་མ་མེད། །ཆ་རྣམས་ཐམས་ཅད་ཡོངས་
སུ་རྫོགས། །བདུད་རྩི་འཛག་པའི་དཀྱིལ་འཁོར་ཅན། །འདི་ནི་བདག་གིས་ཡང་དག་ཐོབ། །ཅེས་
དང༌།བོད་མཁས་པས། འཁྲིལ་ལྡེམ་རྣམ་བཀྲ་མཛེས་པའི་ཆུ་བར་བརྟེན། །འཇམ་མཉེན་འདབ་
མའི་དཔལ་རྒྱས་བསུང་ཞིམ། །གེ་སར་ཕུན་ཚོགས་པད་དཀར་སྡོང་པོ་འདི། །ཁོ་བོའི་ཉེར་སྤྱད་
མཆོག་ཏུ་ནམ་པར་རྒྱུ།།ཞེས་པ་ལྟ་བུའོ། །
༈གཉིས་པ་ཁྱད་པར་གྱི་ཆོས་ཐ་དད་དང་ཐ་དད་མིན་པའི་འོས་ནི་སྣར་ཐང་པས། རི་བོང་
གཟུགས་ཀྱི་མཚན་མ་དང༌། །འཕེལ་བའི་ཆ་ཤས་དང་ལྡན་མ།།དཀར་རྒྱས་བདུད་རྩིས་བརླན་པ་ཡི། །
ཟླ་བ་བདག་གིས་ཡང་དག་ཐོབ། །ཅེས་དང་།བོད་མཁས་པས། ལུས་གྲིམས་རྐང་པ་བརྒྱད་པའི་
299

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ཚུགས་ཀྱིས། །དུས་ཀུན་གནྡྷོ་ལར་འགྱིང་རྔམ་རྔམ་འདྲ། །དོན་གྱི་བྱ་བར་ཞུགས་ཚེ་བེམ་པོ་དངོས། །
དེ་འདྲར་མཚར་དུ་འཛིན་རྣམས་བྱིས་པའི་བློ། །ཞེས་པ་ལྟ་བུའོ།།
༈གསུམ་པ་སྔོན་མེད་བསྡུས་བརྗོད་ནི་ནི་གཙུག་ན་ན་ནོར་བུའི་རྟོགས་བརྗོད་དུ། རང་དོན་ལ་
ཆགས་མངོན་སྦྱོར་བདག་ཉིད་ངན། །ཤིང་གཅོད་འགའ་ཡིས་སྙིང་རྗེས་བརླན་ལྡན་ཅིང༌། །སློང་ཀུན་
གྱིས་བསྟེན་དྲངས་ཤིང་ལེགས་སྤྱོད་པའི། །ཀྱེ་མ་ཉམ་ངར་གྲིབ་བསིལ་ཤིང་འདི་བཅད། །ཅེས་དང་།
བོད་མཁས་པས། ལག་འགྲོ་གདུག་པའི་འཁྲིལ་བག་མི་ལྡན་ཞིང༌། །རྩུབ་མོའི་ཚེར་མ་དག་ཀྱང་མི་
སྣང་བའི། །རབ་བསིལ་གདུང་བ་འཕྲོག་པའི་ཙནྡན་ཤིང་། །སྐལ་པ་བཟང་པོར་ལྡན་པའི་དཔལ་དུ་
ཐོབ། །ཅེས་པ་ལྟ་བུའོ། །
༈བཅུ་གཅིག་པ་ཕུལ་བྱུང་གི་རྒྱན་ལ་བཞི་ལས་དང་པོ་ཁྱད་འཕགས་བརྗོད་པའི་ཕུལ་བྱུང་
ནི་རིན་སྤུངས་པས། སྐྱེ་བའི་འཇིགས་པ་གཅོད་པའི་མཆོག །སྦྱིན་པའི་སྒོ་རྒྱུན་འཇིག་རྟེན་ན། །ཁྱད་
འཕགས་མཁའ་ལ་སྤྱོད་པ་ཡི །རལ་གྲིའི་བྱ་བ་འདི་ལ་གྲུབ། །ཅེས་དང་། ཟུར་མཁར་བས། ག་
བུར་གྱིས་ནི་ཡོངས་བསྒོས་ཤིང༌། །ཀ་ཤི་ཀ་ཡི་འདབ་གཤོག་ཅན། །ཤིན་ཏུ་དཀར་བའི་མཁའ་འགྲོ་
མས །སྨིན་ལེགས་གདོང་ལ་མཚོན་མ་ཡིན། །ཞེས་དང༌། དཔལ་ཁང་པས། རབ་བརྗིད་གཟི་བྱིན་
ཕུང་པོ་ཕྱོགས་ཀྱི་ནི། །འཁོར་ལོའི་རྒྱས་འགེངས་ལྷ་སྲས་ཁྱོད་སྐུ་དང༌། །ལྷ་ཡི་རི་བོར་ཡུན་རིང་
བརྟགས་དཔྱད་ཀྱང༌། །རྣམ་པར་དབྱེ་བ་རྡུལ་ཙམ་རྙེད་མ་གྱུར། །ཅེས་དང་།བོད་མཁས་པས།རབ་
དམར་བསེ་ཡི་ཡ་ལད་ཀྱིས་བརྗིད་ཅིང༌། །འཆར་ཁའི་མདངས་ལྡན་གདོང་ལག་ཁྲག་གིས་བཤེར། །
དམར་བའི་ཆིབ་ལྡན་རྡོ་རྗེ་དགྲ་འདུལ་སྐུ། །བསྐལ་པའི་མེ་དཔུང་དབུས་ན་མཚོན་མ་ཡིན། །ཞེས་པ་
ལྟ་བུའོ །
༈ གཉིས་པ་ཐེ་ཚོམ་ཕུལ་བྱུང་ནི་དཔལ་སྒང་པས རྡུལ་བྲལ་ཟླ་བའི་ཟེར་ལས་ཆེས་
གསལ་བའི། །དབྱངས་ཅན་བ་སྤུའི་ཁུང་བུ་ལས་བྱུང་འོད། །མཐའ་ཡས་གཅིག་ཏུ་འཁྲིག་པའི་ཕུང་
བོའི་ནང༌། །ཁྱེད་སྐུ་བཞུགས་སམ་མ་ཞུགས་སོམ་ཉིར་གྱུར། །ཅེས་དང༌།གུང་ལོས།གང་གི་མཁྱེན་
དང་བརྩེ་བས་མ་བཟུངས་པའི། །འགྲོ་འདིའི་ཁམས་དང་འཚམས་པའི་དངོས་པོའི་ཕུལ། །ཡོད་དམ་
300

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
མེད་ཅེས་བདག་ཡིད་ཐེ་ཚོམ་གྱི། །དཔྱང་ཐག་དེ་ནི་སུ་ཞིག་གིས་བཟློག་འགྱུར། །ཞེས་དང་།བོད་
མཁས། ཁྱོད་ཀྱི་མཁྱེན་པའི་ལམ་དུ་མ་སོང་བའི། །ཟབ་རྒྱས་ཆོས་ཀྱི་དགོངས་དོན་ཕྲ་མོ་འགའ། །
འཁོར་དང་མྱ་ངན་འདས་པའི་ཡུལ་འགར་ཡང༌། །ཡོད་དམ་མེད་ཅེས་བདག་ཡིད་འཕྱང་མོ་ཡུག །
ཅེས་པ་ལྟ་བུའོ།།
༈གསུམ་པ་ངེས་པ་ཕུལ་བྱུང་ནི་གཞོན་ནུ་སྙན་ངག་མཁན་གྱི་རྟོགས་བརྗོད་དུ། མཐོ་རིས་
དོ་རའི་རྩེ་འཇོ་མཁར། །མེ་ན་ཀ་དེ་འདི་མིན་ནམ། །གཞན་དུ་གསར་བའི་ཚོན་རིས་དང༌། །དབྱིབས་
མཛེས་འདི་ནི་ག་ལ་འོང་། །ཞེས་དང་། རིན་སྤུངས་པས་དབྱངས་ཅན་མར་བསྟོད་པར། དངོས་མེད་
མཁའ་ཡང་ཕྱག་འཚལ་བའི། །ཤེས་པར་ལྡན་མའི་ཉེར་བཏུད་མ། །གང་གི་ཅོད་པཎ་རི་བོང་ཅན། །
དབྱིབས་ལྡན་དེ་ནི་རྒྱན་དུ་སྤུད། །ཅེས་དང༌།བོད་མཁས། མཁྱེན་པའི་ཡེ་ཤེས་མཆོག་དེས་ད་དུང་
ཡང་། །ཤེས་བྱའི་ཁམས་ལ་མངོན་པར་ཆགས་སྦྱོར་བའི། །རྣམ་འགྱུར་མཐོང་འདིས་དོན་དུ་གཉེར་
བྱའི་ཆོས།།ད་དུང་ངེས་པར་སྲིད་ལ་ཐེ་མི་ཚོམ། །ཞེས་པ་ལྟ་བུའོ། །
༈ བཞི་པ་གྲགས་པ་ཕུལ་བྱུང་ནི་དཔེར་ན་གླང་ཅན་གྱི་རྟོགས་བརྗོད་དུ མཁས་པ་
རྣམས་ལ་རིན་ཆེན་ནི། །དོན་དུ་མ་གཉེར་སྩོལ་མཛད་པ། །ཁྱོད་ཀྱི་རྒྱ་མཚོའི་གྲགས་པ་ནི། །རབ་
རྒྱས་དེ་དག་རྒྱ་ཡིས་བཏབ། །ཞེས་དང༌།བོད་མཁས།རྣམ་འདྲེན་ཁྱོད་ཐུགས་བསླབ་གསུམ་རིན་པོ་
ཆེའི། །ཡོན་ཏན་ཕུང་པོས་མངོན་པར་ཁེངས་པའི་ལྕིད། །གཡོ་མེད་འདེགས་པར་བཟོད་པའི་ནོར་
འཛིན་མ།།ཆུ་གཏེར་ཀློང་དུ་མ་བྱིང་མཚར་ཆེ། །ཞེས་པ་ལྟ་བུའོ། །
༈འདིར་ཡང་སོགས་ཁོང་ནས་སློབ་དཔོན་རཏྣ་ཤྲཱིའི་འགྲེལ་པ་ལས་བསྒྱུར་བ་ནི། ཆུ་ཤིང་
ཀུན་ལས་ཆུ་ཤིང་བརླ། །འོ་མ་འཛིན་པས་གཞན་དུ་བྱས། །ཁྱོད་ཀྱི་སྐེད་པ་མེད་ཅེས་པ། །འདི་ལས་
བདག་ཡིད་བཟློག་མ་གྱུར། །ཅེས་བཟློག་པའི་ཕུལ་བྱུང་དང༌།མིག་ནི་སྔོན་པོའི་མདངས་འཕྲོ་ཞིང་། །
སོ་ནི་དག་པའི་འོད་ཟེར་འབར། །དེ་དག་ཐ་དད་ལྡན་པ་ཡིས། །གངྒཱ་ཡ་མུ་ན་དཔལ་འཛིན །ཞེས་
དཔེའི་རྗེས་སུ་འགྲོ་བའི་ཕུལ་བྱུང་དང༌། བཞིན་ཟླ་མཛེས་པའི་ཟླ་འོད་དག །འགྲོགས་པ་ཁྱོད་ཀྱི་
མཛེས་པ་ནི། །ཟླ་བའི་དཀྱིལ་འཁོར་དམ་པ་འདི། །མཚན་མོ་བསལ་ཕྱིར་འོང་བར་གྱུར། །ཅེས་
301

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
གཟུགས་ཅན་གྱི་རྗེས་སུ་འགྲོ་བའི་ཕུལ་བྱུང་དང་། ཁྱོད་མིག་སྔོན་པོ་གཡོ་བ་ན། །མིག་གི་འོད་ཟེར་
སྐྱེད་པ་ཡིས། །ཕྱོགས་ཀུན་མཛེས་པར་འགོངས་བྱེད་པས། །མཚན་མ་འཕྲོག་པར་བྱེད་པ་བཞིན། །
ཞེས་རབ་རྟགས་ཀྱི་རྗེ་འགྲོའི་ཕུལ་བྱུང་། །
༈བཅུ་གཉིས་པ་རབ་རྟོག་གི་རྒྱན་ལ་གསུམ་ལས་དང་པོ་སེམས་ལྡན་རབ་རྟོག་ནི་དཔེར་
ན་འཕགས་སྐྱེས་བོའི་ཡལ་འདབ་ཏུ ཨ་མྲའི་འཁྲི་ཤིང་གཞུ་ལ་མདའ། །བཀོད་པའི་ཨ་མྲའི་མཚོན་
དང་ལྡན། །རྒྱལ་གྱུར་ཅིག་ཅེས་བདག་དྲེགས་པ། །སློང་མོ་པ་བཞིན་ཁུ་བྱུག་སྒྲོགས། །ཞེས་དང༌།
དཔལ་ཁང་པས། བདག་ཅག་སྲིད་པའི་སྡུག་བསྔལ་བརྒྱས་གཟིར་བ། །མཁྱེན་པ་དབྱངས་ཅན་
ཐུགས་ལ་བཟོད་མེད་ཀྱི །གདུང་བ་རྒྱས་པ་བསིལ་ཕྱིར་ཞབས་རྡུལ་ཟུང༌། །རྟག་ཏུ་ཟླ་བའི་གདན་
ལ་མཉམ་པར་བཀོད། །ཅེས་དང་། རིན་སྤུངས་པས། །འདི་ལ་སུམ་ཅུ་རྩ་གཉིས་མཚན། །དཔེ་བྱད་
བརྒྱད་ཅུས་རྣམ་བཀྲ་བ། །ཨེ་མ་འབྱོན་འགྱུར་རྒྱལ་རྣམས་ཀྱི །དཔེར་མཛོད་དོན་དུ་འཁྲུངས་སམ་
སྙམ།།ཞེས་པ་ལྟ་བུའོ །
༈གཉིས་པ་སེམས་མེད་རབ་རྟོག་ནི་དཔེར་ན་ནོར་བཟང་གི་ཡལ་འདབ་ཏུ། གོས་མདུད་
འགྲོལ་དང་འགག་པ་ལ། །ཁྱོ་ཤུག་ལག་པའི་པདྨོ་ཡི། །རབ་ཏུ་འདར་ལྡན་གདུ་བུའི་སྒྲ། །རྩོད་པ་
བྱེད་པར་གྱུར་པ་བཞིན། །ཞེས་དང༌།སྤྲིན་ཞོན་རྟོགས་བརྗོད་དུ།མཛེས་མའི་ཁ་ཡི་ཆང་གིས་དགའ་
ལྡན་པ། །འདོད་པའི་ཐབས་ནི་སྐལ་ལྡན་བདག་ཉིད་ལ། །ཞེས་ཏེ་བཱ་ཀུ་ལ་ཤིང་མེ་ཏོག་ནི། །ཟོལ་
གྱིས་དགའ་ཞིང་འཛུམ་པའི་དཔལ་བསྐྱེད་བཞིན། །ཞེས་དང་། འགྲོ་བའི་བླ་མ་ཁྱོད་ཀྱི་སྐུ་མཐོང་
བས། །གཟི་བརྗིད་ཕུང་འདི་འདྲའི་ཁུར་ཆེན་པོ། །བདག་གིས་བཟོད་པར་ནུས་པ་མ་ཡིན་ཞེས། །
རྒྱ་མཚོའི་གོས་ཅན་སྐྲག་པས་འདར་བ་འདྲ།།ཞེས་པ་ལྟ་བུའོ། །
༈གསུམ་པ་བཞིན་སྒྲ་ཅན་ནི་དཔེར་ན་སྐྱེས་རབས་སོ་བཞི་པ་ལས་དཔའ་བོས། དེ་ནས་
ཨནྡ་སྙིལ་གྱི་མདོག་ལྟར་སྔོ། །ཉི་མའི་འོད་ཀྱིས་གནམ་སྔོན་བཞུ་བ་བཞིན། །ཁོ་ར་ཁོར་ཡུག་མཚོ་
འགྲམ་ལྟར་མི་མངོན། །གཏིང་དཔག་དཀའ་བའི་མཚོ་འཛིངས་ནང་དུ་ཞུགས། །ཞེས་དང་། བོས་
མཁས་པས གཡེམས་ལ་རྗེས་ཆགས་སྔོ་བསངས་མཁའི་བུ་མོའི །རྒྱུ་སྐར་དོ་ཤལ་ཐག་པ་ཆད་
302

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
པའི་ཚེ། །སྐྱ་རེངས་སྣང་བ་དང་འགྲོགས་སྲིད་པའི་མིག །བགྲད་ནས་གླིང་བཞི་ཀུན་ཏུ་འཚོལ་
ཞིང་རྒྱུ །ཞེས་པ་ལྟ་བུའོ། །
༈ བཞི་པ་རབ་རྟོག་གསལ་བྱེད་ཀྱི་སྒྲ་སྙམ་དོགས་ངེས་འདྲ་མིན་ནམ་ལ་སོགས་པའི་
དཔེར་བརྗོད་བོད་མཁས་དང་གཞན་ནས་ཀྱང་ཁ་སྐོང་བ་དེའང་བོད་མཁས་པས གངས་ལྗོངས་
བསིལ་བའི་རེག་བྱས་དབྱངས་ལྷ་། །གྲང་བས་ཉེན་ཏེ་ཁོ་བོའི་སྙིང་དབུས་སུ །དྲི་ཟའི་འཇིག་རྟེན་
རྫོགས་པའི་སྙན་ཚིག་གླུ། །ལེན་པའི་ཟོལ་གྱིས་བག་ཕབ་གནས་སམ་སྙམ། །ཞེས་སྙམ་དང༌། གང་
གི་མིག་གི་མཛེས་པ་ཕུལ་བྱུང་བ། །དབྱངས་ཀྱི་རྒྱལ་མོའི་མཚར་སྡུག་བང་མཛོད་ལས་། །བརྐུས་
པའི་ཉེས་པས་སྐྲགས་ཨུཏྤལ་དང༌། །རི་དྭགས་རྣམས་ནི་ནགས་སུ་བྲོས་པར་དོགས། །ཞེས་དོགས་
དང༌།མཛེས་མ་ཁྱོད་ཀྱི་བཞིན་གྱི་ཡོན་ཏན་རྣམས། །བག་མེད་བཟུང་བའི་པདྨ་གཞོན་ནུའི་ཚོགས། །
གང་གི་སྐྲ་ཚོགས་དག་ལ་བཅིང་མཐོང་སྟེ། །རྒྱུ་སྐར་བདག་པོ་མཁའ་ལ་འཛེགས་པར་ངེས །ཞེས་
ངེས་དང༌། དཔྱིད་དུས་ཉི་མ་གཞོན་ནུ་ཆགས་པ་ཡི། །ལུས་དྲོད་འབར་བའི་རྔུལ་ཐིགས་ཟགས་པའི་
རྒྱན། །སྨྲིག་སྒྱུའི་དྲ་བར་འཛིངས་ཚེ་པདྨ་རྣམས། །སོ་ཕྲེང་རབ་གསལ་རྒོད་པར་བྱེད་པ་འདྲ། །ཞེས་
འདྲ་དང་། མིག་སྨན་མདོག་འཆང་སྲོད་ཀྱི་ཕྲ་མེན་མས། །ཉི་གཞོན་དུམ་བུར་བཏུབ་པའི་ཕྱེ་མ་ཀུན། །
མཁའ་ལ་གཏོར་བ་མིན་ནམ་སྐར་ཚོགས་རྣམས། །ཞེས་གསུངས་པ་དང༌།གཞན་ཡང་རྟོགས་བརྗོད་
དཔག་བསམ་འཁི་ཞིང་ད
དཔག་བསམ་འཁྲི་ཤིང་དུ སྟོབས་ལྡན་ས་འོག་རབ་ཏུ་ཞུགས། །ད་དྷི་ཙ་ཡང་རུས་ལྷག་ཉིད། །ཆུ་
གཏེར་འདི་ཡང་འཁྲུགས་མི་འདོར། །འདི་ཡིས་གཏོང་བས་ཡིན་ནམ་སྙམ། །ཞེས་སྙམ། ཁྲོ་དང
རྨོངས་པ་མི་ཐུལ་ན། །བདག་ཅག་དོན་མེད་ཁུར་གྱུར་ཅེས། །དེ་དག་རལ་ཚོགས་ངོ་ཚ་ནས །ས་
གཞི་ལ་ནི་འབྱར་བ་བཞིན། །ཞེས་བཞིན། དེ་ཡི་བཞིན་གྱི་པདྨ་མཛེས་སྡུག་རྒྱས་པས་གཟི་བྱིན་
ཉམས་པའི་ཟླ་བ་དང༌། །དེ་ཡི་མིག་དག་མཛེས་པས་མིག་གི་དཔལ་ནི་རབ་ཏུ་ཉམས་པའི་རི་དྭགས་
དག །གྲགས་པ་ཞི་ཞིང་སྡུག་བསྔལ་མཚུངས་པའི་མཚན་མོ་སོ་སོར་བསྐྱེངས་ཏེ་ཞུམས་པ་ཡིས། །
བདག་ཉིད་དག་ནི་བསམ་པ་གཡོ་མེད་འགྲོགས་པ་འདི་ཉིད་མཐོང་བར་བདག་རྟོག་གོ། །ཅེས་རྟོག་
སྒྲ་ཅན་དང༌།ངེས་པར་དམྱལ་བའི་གནས་དག་ནི། །འདི་ཡི་མདུན་ན་བསྟར་བྱས་པར། །མི་ཡི་ཀེང་
303

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རུས་ཕྲེང་བ་ཅན། །ནགས་ཀྱི་ས་གཞིར་རབ་ཏུ་སྨྲ། །ཞེས་སྨྲ་དང༌། དཔྲལ་བའི་རྒྱན་དུ་གྲོགས་མོ་
ཡིས། །གླ་རྩིའི་རི་མོ་འབྲི་བྱེད་པ། །བསིལ་ཟེར་དྲི་མ་ལྡན་པ་ཡི། །སྐྱེངས་པ་ཞི་བར་བྱེད་པ་བཞིན། །
ཞེས་སོགས་གསུངས་པ་ལྟ་བུའོ། །
༈ བཅུ་གསུམ་པ་རྒྱུ་རྒྱན་ལ་རྒྱུ་དངོས་པོར་གྱུར་པ་དང་། དངོས་མེད་དུ་བགྲང་བ་དང་།
མཚར་བའི་རྒྱུའོ །དང་པོ་ལའང་གཉིས་ལས་དང་པོ་བྱེད་པ་པོའི་ལའང་གསུམ་སྟེ། དེའི་དང་པོ་
འགྲུབ་བྱེད་འོས་པའི་རྒྱུ་ནི་དཔེར་ན་ཀུ་ན་ལའི་རྟོགས་བརྗོད་དུ། མེ་ཏོག་རབ་རྒྱས་དེ་དང་དེ་དག་
ལས། །དཔྱིད་ཀྱི་གཉེན་ལ་མཆོག་ཏུ་ཕན་པ་། །གྲགས་པའི་རྣམ་པ་བུང་བས་སྒྲ་སྒྲོགས་པ །ས་ཧ་
ཀཱ་ར་ཉིད་ཀྱིས་བྱས་པར་གྱུར། །ཅེས་དང༌། བོད་མཁས། སྐྱེ་བོ་ཆགས་པར་བྱེད་པའི་རྒྱན་རྣམས་
ཀྱིས །ཆས་སུ་ལེགས་བཅུག་ཡན་ལག་ལྔ་རྫོགས་པ། །ཉམས་འགྱུར་གསར་དུ་རོལ་པའི་སྟངས་
སྟབས་ཅན།།ཟློས་པའི་གར་གྱིས་འཇིག་རྟེན་ཀུན་དགར་བྱེད། །ཅེས་པ་ལྟ་བུའོ། །
༈གཉིས་པ་འགྲུབ་བྱེད་མི་འོས་པའི་ནི་འཕགས་སྐྱེས་པོའི་རྟོགས་བརྗོད་དུ། དཔྱིད་ཀྱི་
ཨ་མྲའི་མེ་ཏོག་གིས། །ཁྱོ་དང་བྲལ་རྣམས་ཕ་རོལ་བསྒྲལ། །མཐུ་ལྡན་རྣམ་པར་མ་ཐུལ་བ། །གཞན་
དག་འཇོམས་ལ་ལྟོས་པ་མེད། །ཞེས་དང་། ཟུར་མཁར་བས།ལྷོ་ཡི་རླུང་ནི་རབ་དར་ཞིང༌། །ཨ་མྲ་
དག་ཀྱང་རྒྱས་པ་དང་། །བུང་བ་གླུ་ལེན་བརྩོན་པ་འདིས། །ཁྱོ་དང་བྲལ་རྣམས་ཕ་རོལ་བསྒྲལ །
ཅེས་དང༌།བོད་མཁས་པས། ལང་ཚོས་ཁེངས་པའི་གཟུགས་ཀྱི་སྐབས་དག་དང༌། །འཚམ་པར་
ཡོངས་བསྒྲུབས་གོས་དང་རྒྱན་དེ་དེས། །རབ་སྦྱངས་ཉམས་དང་ལྡན་པའི་གར་མཛེས་པས། །ཐར་
འདོད་སྙིང་གི་དགའ་བ་ཉམས་པར་བྱས། །ཞེས་པ་ལྟ་བུའོ །
༈ གསུམ་པ་རྣམ་འགྱུར་གྱི་རྒྱུ་ནི་དཔེར་ན་ཟུར་མཁར་བས། ག་བུར་ཆུ་རྒྱུན་ལྟུང་བྱེད་
ཅིང་། །འོད་དཀར་དྲྭ་བ་རབ་བསིལ་བའི། །རི་བོང་འཛིན་པས་འདོད་ལྡན་མ། །མཐའ་དག་ཉེ་བར་
སྲེག་པར་བྱེད། །ཅེས་དང་། བོད་མཁས། རིན་ཆེན་གཞལ་མེད་ཁང་དང་རྩེ་བའི་ནགས། །ལུས་ཕྲ་
མ་རྣམས་འཇོ་སྒེག་རོལ་པའི་གར། །བསམ་གྱིས་མི་ཁྱབ་དཔལ་དང་འབྱོར་བའི་སྡེ། །ངེས་བྱུང་རྒྱས་
ལ་གཤིན་རྗེའི་ཚལ་འདྲར་སྣང༌། །ཞེས་པ་ལྟ་བུའོ། །
304

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ།
༈ བཞི་པ་འཐོབ་བྱེད་ཀྱི་རྒྱུ་ནི་དཔེར་ན་ཟུར་མཁར་བས། སྐྱེས་བུ་ཁེངས་ལྡན་གཟུགས་
བཟང་བ། །འཛའ་གཅུགས་དག་ཏུ་བྱེད་འདོད་ནས། །ཤིན་ཏུ་མཛེས་ཤིང་སྙན་པ་ཡི། །འཇོ་སྒེག་
རོལ་པས་ཅི་ཡང་རྩོམ། །ཞེས་དང་།བོད་མཁས་པས། དལ་བའི་རྟེན་འདིར་ཚེ་འདིའི་བསྒྲུབ་བྱ་ལ། །
བསྐུལ་བའི་སྙིང་གཏམ་རྣ་བར་སྤྲོ་བྱེད་ཀྱང༌། །ཚོགས་གཉིས་དམ་པའི་ལམ་ལས་མི་འཁྱོག་པའི། །
བསམ་དང་སྦྱོར་བའི་རི་མོ་ཅི་ཡང་བརྩམ།།ཞེས་པ་ལྟ་བུའོ །
༈ལྔ་བ་ཤེས་བྱེད་ཀྱི་རྒྱུ་ནི་དཔལ་ཁང་པས དབྱངས་ཅན་ལྷ་མོའི་ཞབས་རྟེན་གྱི། །ཟླ་བ་
ཉ་བའི་འོད་དཀར་དག །ཅུང་ཟད་མི་གསལ་པདྨ་ཡི། །འདབ་མ་ཤིན་ཏུ་རྒྱས་པར་གྱུར། །ཅེས་དང༌།
བོད་མཁས་པས།འཛིན་མའི་དཀྱིལ་འཁོར་སྣུམ་བག་བྲལ་གྱུར་ཅིང༌། །ཉལ་འགྲོ་མ་རྣམས་ཆབ་
རོམ་གུར་དུ་ཕུབ། །ཉིན་བྱེད་འོད་ཟེར་ཡན་ལག་བསྐུམས་པའི་དུས། །བདག་ཀྱང་མལ་ཆུང་གྲུ་
བཞིར་མཉམ་པར་འཇོག །ཅེས་དང༌། གཞན་ཡང་སློབ་དཔོན་རཏྣ་ཤྲཱིས་འདིའི་དཔེར་བརྗོད་དུ། ནི་
ཏམྦི་ནཱི་ཁྱོད་ཀྱི་གདོང༌། །དབྱེས་མཐོ་མིག་དམན་ཀུན་འཛུམ་ཞིང༌། །གཡོ་བའི་ལྟ་བས་འབྲི་བྱེད་
ཅིང༌། །མཆོག་གི་བརྗོད་པར་ངེས་པར་གྲུབ། །ཅེས་དང༌། རང་ཉིད་འདོད་པས་སྐྱོ་ཞིང་བྲལ། །རྩུབ་
ཅིང་རྨོངས་དང་འཁྲུགས་པའི་ཚིག །ལུས་ཕྲ་ཁྱོད་ཀྱིས་སྨྲ་བྱེད་པ། །འབྲལ་པའི་རིམས་ཀྱིས་གདུང་
པར་ཤེས། །ཞེས་དང༌།མིག་ནི་ཀུན་ཏུ་དམར་ཞིང་འཁྲུགས། །མིག་འབྲས་ཐོར་བུ་གཡོ་བྱེད་པས། །
ཆགས་པ་ཟིལ་གྱིས་མནན་བྱས་ཕྱིར། །རི་དྭགས་མིག་ཁྱོད་ཐུབ་པར་དཀའ། །ཞེས་དང༌། ལུས་
མཆོག་མ་ཁྱོད་བཟློག་དཀའི་ཚིག །རྩུབ་སྨྲ་རྒྱན་ཡང་ཉུང་པ་འདིས། །མཆོག་ཏུ་དགའ་བའི་དགའ་
སྟོན་དང༌། །འགྲོགས་པའི་ཆ་ལུགས་བརྗོད་པར་བྱེད། །ཅེས་པ་རྣམས་ཤེས་བྱེད་ཀྱི་དངོས་པོ་ཅན།
གཞན་ཡང་ཤེས་བྱེད་ཀྱི་རྒྱུ་དངོས་མེད་ཀྱི་ཡུལ་ཅན་ཡོད་པ་དཔེར་བརྗོད་པ་ནི། ལུས་ཕྲ་ཁྱོད་ནི་ཁྲོ་བ་
ལས །བཟློག་སྟེ་སྨིན་འཁྱོག་ཁྱད་པར་འགྲོ།བདག་ཉིད་འཚོ་བ་གསལ་བྱེད་པ་། །བདག་གཞན་
ཀུན་ཏུ་སྟོན་པར་བྱེད།།
༈གཉིས་པ་དངོས་མེད་ཀྱི་རྒྱུ་ལས་དང་པོ་སྔ་ན་མེད་པའི་བྱེད་པ་བོའི་རྒྱུ་ནི་དཔེར་ན།
གུང་ཐང་ལོ་ཙཱ་པས སྲིད་ལས་རྒྱལ་བའི་རྒྱལ་རྔ་མ་བརྡུངས་ཤིང་། །གྲགས་སྙན་གསེར་གྱི་ཡི་གེར་
305

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མ་བྲིས་ལ། །བླ་ན་འཁོར་བའི་གདུགས་ཀྱང་མ་བསྐོར་བར། །སྒྱུ་རྩལ་མཐའ་དག་སོང་འདི་སྣང་
བ་སྐྱོ། །ཞེས་དང༌། བོད་མཁས་པས། མེ་ཏོག་ལམ་ལ་བགྲོད་པར་མ་བྱས་ཤིང༌། །གཞོན་ནུའི་བརླ་
ཡི་འཁྲི་ཤིང་མ་བསྲུབས་ལ། །ཡལ་འདབ་ལྔ་པའང་ངལ་པར་མ་བྱས་པར།།དྲན་པའི་ཀ་ཆེན་འགྱེལ་
འདི་སྣང་བ་སྐྱོ། །ཞེས་པ་ལྟ་བུའོ།།
༈གཉིས་པ་གནས་མེད་པའི་རྒྱུ་ནི་དཔལ་ཁང་པས། སྐྱེ་བའི་རྩ་བ་རབ་ཕྱུངས་ཤིང་། །
རྒ་ན་འཆི་བའི་སྡུག་བསྔལ་དང་། །སྒྲིབ་གཉིས་བག་ཆགས་བཅས་བཅོམ་པས །དབྱངས་ཅན་སྐུ་
གསུམ་བརྙེས་པ་ལགས། །ཞེས་དང༌།བོད་མཁས། སྙིང་ལ་རབ་ཆགས་དཔྱིད་ཀྱི་མཐུ་ཉམས་ཤིང༌། །
ལང་ཚོའི་རིགས་ལས་འབར་བའི་གདུང་བ་ཡལ །ཡུལ་གྱི་རྗེས་སུ་རྒྱུགས་པའི་ཤེས་པ་ཡང༌། །
འགྲིབས་ཕྱིར་ཕྱི་མའི་གནས་སྐབས་ཁོ་ན་སེམས། །ཞེས་པ་ལྟ་བུ།
༈ གསུམ་པ་ཕན་ཚུན་མེད་པའི་བྱེད་ནི་དཔལ་ཁང་པས། དབྱངས་ཅན་ལྷ་མོ་ཆགས་
ལྡན་གྱི། །བུད་མེད་མ་ཡིན་དགྱེས་པའི་འཛུམ། །འདི་ཡང་འདོད་ལྷའི་མདའ་མིན་པས། །ངེས་པར་
བདག་ལ་ཡིད་བདེ་བསྐྱེད། །ཅེས་དང༌།བོད་མཁས། མཁོ་དགུ་ཚང་བའི་དྲྭ་ཕད་རྒྱལ་སྲིད་མིན། །
པུས་འཁྱུད་སྒོམ་ཐག་སྐོར་གཅིག་ཆུང་མའང་མིན། །མཉམ་བཞག་གཉེན་འཁོར་སྐྱོང་བའི་འོག་
འགྱུ་ལ། །འབྱམ་པ་མིན་འདིས་སྐྱིད་པའི་ཉམས་ཤིག་ཤར། །ཞེས་དང༌། འདིའང༌།རྣམ་གསུམ་ཆོས་
ཀྱི་གོས་བཟང་གོ་ཁྲབ་མིན། །ལུང་དང་རིགས་ཚུལ་རྣོན་པོ་མཚོན་ཆ་མིན། །ལེགས་བཤད་སྨྲ་མའི་གྲྭ་
འདི་གཡུལ་གྱི་། །མ་ལགས་དེ་ཕྱིར་བདག་གི་སེམས་དགའ་འོ །
༈བཞི་བ་སྤངས་ནས་མེད་པའི་བྱེད་ནི་དཔེར་ན་ཟུར་མཁར་བས།དམ་པ་ཁ་ན་མ་ཐོའི་
ལས། །ཤིན་ཏུ་བྱེད་པར་མི་འགྱུར་། །དེ་ཕྱིར་དེ་ཡི་བསོད་ནམས་ནི། །ངག་གིས་འཕེལ་བར་བྱེད་
པ་ཡིན།།ཞེས་དང༌།བོད་མཁས་པས།ཟག་བཅས་འདོད་ལ་ཆགས་མྱོས་འཛིན་པའི་སེམས། །དགྲ་
བཅོམ་འཕགས་པའི་ཚོགས་ལ་ཡོད་མིན་པས། །རྒྱུ་དེས་དེ་དག་རྣམས་ཀྱི་ཐུགས་རྒྱུད་ལ།།ཟག་མེད་
ཡོན་ཏན་ཚོགས་ཀུན་ངང་གིས་འཕེལ།།ཞེས་པ་ལྟ་བུའོ།།
༈གཉིས་པ་རྒྱུ་དངོས་མེད་ཀྱིས་འབྲས་བུ་དངོས་མེད་བསྐྱེད་པའི་དཔེར་བརྗོད་དངོས་
306

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
བསྟན་བཅོམ་པའི་དངོས་མེད་ཀྱི་རྒྱུ་ནི་དཔེར་ན་བོད་མཁས་པས། ཁྱོད་ཀྱི་ཚར་གཅོད་ཚད་མའི་ལམ་
བཟང་པོར། །ལང་ཚོའི་དུས་སུ་མ་ཞུགས་པ་མིན་ན། །ལུང་རིགས་དཔྱད་པའི་རློམས་འཆང་གཉེར་
མའི་རྒྱན། །འཛིན་མཁས་ཕལ་གྱིས་གླེང་བའི་སྤོབས་པ་བྲལ། །ཞེས་པ་དང༌།ཤུགས་བསྟན་དངོས་
མེད་ཀྱི་འབྲས་བུ་ཅན་གསུམ་རཏྣ་ཤྲཱིའི་རྒྱ་འབྲེལ་ནས་ཁ་སྐོང་བ་དང་པོ་ཞིག་ནས་མེད་པའི་བྱེད་
དངོས་མེད་ཀྱི་འབྲས་བུ་ཅན་ནི།མིག་མེད་པས་ནི་མཛེས་མ་འགའ། །མཐོང་བ་དེ་དེ་རྗེས་སུ་དྲན། །
དོན་མེད་འཚོ་བར་བསམ་པ་དེ། །འདིར་ནི་ལྔ་པར་འགྲོ་བར་གྱུར། །ཅེས་དང༌། ཕན་ཚུན་མེད་པའི་
བྱེད་རྒྱུ་དངོས་མེད་ཀྱི་འབྲས་བུ་ཅན་ནི། པདྨ་ཅན་འདི་ལུས་ཕྲ་མིན། །པདྨ་འདི་ནི་དེ་གདོང་མིན། །
ཨུཏྤལ་འདི་ནི་མིག་མ་ཡིན། །དེ་ཉིད་སེམས་པས་སྲོག་རྣམས་སོང༌། །ཞེས་དང༌།སྤངས་ནས་མེད་
པའི་བྱེད་རྒྱུ་དངོས་མེད་ཀྱི་འབྲས་བུ་ཅན་ནི། ནམ་དུ་ཡང་ནི་ལུས་ཕྲ་དེའི། །ཡིད་བཅུགས་རྣམ་
འཕྲུལ་འབྱུང་མ་ཡིན། །ཞེས་པ་སེམས་པའི་འཇིག་རྟེན་འདི། །གཞན་ཕྱིར་ཕ་རོལ་འཇིག་རྟེན་ཉིད། །
ཅེས་གསུངས་པ་ལྟ་བུའོ།།
༈གསུམ་པ་མཚར་བའི་རྒྱུ་ལ་ལྔ་ལས་དང་པོ་རིང་འབྲས་ཀྱི་རྒྱུ་ནི་དཔེར་ན་དཔལ་ཁང་
བས དབྱངས་ཅན་ལྷ་མོའི་ཡེ་ཤེས་མཚོན། །རང་གི་སྲིད་རྩ་ཕྱུངས་སླད་འཕངས །དེ་ཡིས་སྐལ་
བཟང་གཞན་གྱི་ཡང་། །ཉོན་མོངས་བག་བཅས་ས་བོན་བཅོམ། །ཞེས་དང༌།བོད་མཁས། ངག་གི་
དབང་ཕྱུག་སངས་རྒྱས་རྡོ་རྗེ་ཡིས། །ཀླུ་སྒྲུབ་རྒྱ་མཚོར་འཕྱར་བའི་ལུང་རིགས་ཟིལ། །མ་བཟོད་ཐུབ་
བསྟན་རྣམ་པར་རྒྱལ་བའི་ཁྲིར།།འགྱིང་བའི་མཁན་སློབ་གཉིས་ཀྱང་མནལ་ཐབས་ཆག །
༈གཉིས་པ་རྒྱུ་འབྲས་ལྷན་ཅིག་པ་ནི་དཔལ་སྒང་བས། འཕགས་མ་དབྱངས་ཅན་དྲན་པ་
དང༌། །ལྷན་ཅིག་དད་པའི་མཆི་མ་བྲུབ། །བྱིན་གྱིས་བརླབས་དང་རྣམ་དཔྱོད་ཀྱི། །བློ་གྲོས་རྒྱས་
པའང་དུས་མཉམ་བྱས། །ཞེས་དང༌།བོད་མཁས། རྣམ་འདྲེན་ངག་གི་དབང་པོས་དབྱངས་ལྷ་། །
ཡིད་ཀྱི་ཁབ་ཏུ་བག་མར་བྱིན་པ་དང༌། །མཉམ་དུ་སྙན་ཚིག་སྦྱོར་བའི་བློ་གྲོས་ཀྱི། །ཞིང་ཁམས་
མཐའ་དག་གཅིག་ཅར་སྣང་བར་གྱུར། །ཅེས་པ་ལྟ་བུ།
༈ གསུམ་པ་འབྲས་བུ་སྔ་བ་ནི་ཟུར་མཁར་བས།ནུ་མའི་ཁུར་གྱིས་འགལ་བ་འགའ། །
307

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཆགས་པས་ཡོངས་སུ་གཟིར་བར་གྱུར།།དེ་ཡི་ཕྱི་ནས་འདོད་པའི་མདའ། །དཔྱིད་ནི་རིང་ནས་འབྱུང་
བར་འགྱུར། །ཞེས་དང་།བོད་མཁས།རྡུལ་བྲལ་སྟོང་པའི་གཟུགས་མཛེས་གཞོན་ནུ་མས། །སྔར་
ཉིད་འཁྱུད་དེ་སྔོན་གོམས་མཐུར་ངེས་ནས། །ཟབ་ལམ་རྡོ་རྗེའི་རྣལ་འབྱོར་ཡན་ལག་དྲུག།སླད་ནས་
རང་གི་རྒྱུད་ལ་བསྟེན་པར་བྱས།།ཞེས་པ་ལྟ་བུའོ། །
༈ བཞི་བ་རིགས་མིན་གྱི་རྒྱུ་ནི་དཔེར་ན་པད་ལྡན་རྟོགས་བརྗོད་དུ།གཡུལ་དུ་རལ་གྲིའི་
རྒྱུན་འཛིན་པའི། །དཔུང་བ་ཡིས་ནི་རབ་བསྐྱེད་པ། །གང་གི་གཟི་བྱིན་མེ་དག་ནི། །དགྲ་ལ་མུན་པ་
རབ་སྟེར་འབར། །ཞེས་དང༌།ཟུར་མཁར་བས།ཡོངས་རྫོགས་རི་བོང་འཛིན་པའི་དཔལ། །ཤར་
རིའི་ཟུར་ཕུད་རྩེར་སོན་ཚེ། །ལང་དར་བ་རྣམས་ཀྱི་ཡིད། །ཆགས་པའི་པདྨ་རྒྱས་པར་བྱས།།ཞེས་
དང༌། བོད་མཁས། མཁས་མང་བཞེད་པའི་རྗེས་སུ་དཎྜི་ཡི། །ཚིག་རྒྱན་འཁྱོག་པོར་གྱུར་པ་མ་
བཟོད་པའི། །ཉམ་ཆུང་རྨོངས་པས་གཞུང་དོན་དྲང་པོ་རུ །སྲོང་བའི་དཔེར་བརྗོད་འགྲུབ་འདི་
རིགས་སམ་ཅི། །ཞེས་པ་ལྟ་བུའོ།།
༈ ལྔ་པ་རིགས་པའི་རྒྱུ་ནི་ཀུ་ན་ལའི་རྟོགས་བརྗོད་དུ། རི་དྭགས་རྟགས་ཅན་ལྟ་བུ་དེ་ཡི་
བཞིན། །སྡིག་པའི་དྲི་མ་རབ་རྒྱས་དེ་བལྟ་བར། །གཞོན་ནུས་མ་བཟོད་འཕྲལ་ལ་ཡིད་འབྱུང་དང་། །
ངོ་ཚས་བཞིན་གྱི་པདྨོ་ཟུམ་པར་གྱུར། །ཅེས་དང་།བོད་མཁས།སྐྱེས་ཐོབ་གསལ་བའི་བློ་དེ་དམ་
པ་། །མགོན་གྱིས་གཟིགས་པས་དཀའ་བའི་གནས་རྣམས་ཀུན། །མུར་མུར་སུབ་སུབ་མ་ཡིན་
མཐའ་ཆོད་པར། །འབྲེལ་ནུས་འདི་ཡང་རིགས་ཤིང་འོས་པ་ཉིད།།ཅེས་པ་ལྟ་བུའོ།།
༈ བཅུ་བཞི་པ་ཕྲ་མོའི་རྒྱན་ལ་གཉིས་ལས་དང་པོ་ཟུར་གྱི་ཕྲ་མོ་ནི་དཔལ་ཁང་པས ལྷ་
ཁྱོད་སྲིད་ལ་ཆགས་བྲལ་ཞེས། །མི་གསུངས་ན་ཡང་དཔྱོད་ལྡན་གྱིས། །ཤེས་ཕྱིར་རྣལ་འབྱོར་ལྷུང་
བཟེད་སོགས། །ཨ་ཝ་དྷུ་ཏིའི་ཆས་ལ་དགྱེས། །ཞེས་དང༌།བོད་མཁས་པས།ཚོགས་དབུས་ལང་ཚོ་
རབ་རྫོགས་ཟླ་བཞིན་མས། །དངུལ་དཀར་དྲི་མེད་ལས་བསྒྲུབས་བཞིན་གྱི་སྣོད། །མཁའ་ལ་འཕྱར་
དེ་ས་གཞིར་གཙུགས་པའི་འགྲམ། །ཀུནྡའི་མེ་ཏོག་ཟུང་ཞིག་བཞག་ནས་སོང་། །ཞེས་པ་ལྟ་བུ།
༈ གཉིས་པ་རྣམ་པའི་ཕྲ་མོ་ནི་དཔེར་ན། ལྡོང་རོས་མདོག་ལྟར་སེར་བ་ཡི། །ཤིང་ཏོག་
308

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
འདི་འདྲ་གང་དུ་སྐྱེས། །ཀུ་མུ་ད་ཡི་མདངས་འཕྲོག་བའི། །ཞོ་དང་ལྷན་ཅིག་བདག་ཉོའོ །ཞེས་པ་
དཔེ་རྒྱན་ཡིན་ཡང་སྐབས་དེར་ཕྲེང་ལྡན་མ་འཕྲལ་དུ་མཐོང་བ་ལ་ལྟོས་ཏེ་གུང་ཐང་བདེ་བློས་ཕྲ་མོ་
ཡིན་པར་བཞེད་། །བོད་མཁས་པས། བུད་མེད་སྒྱུ་མའི་ཚུལ་མཐོང་གཞོན་ནུ་དེའི། །མཛེས་པའི་
རྣམ་འགྱུར་གསལ་བ་དམར་པོའི་བཞིན། །གཡོ་མེད་ལྷ་ཡི་རྗེས་སོང་འདྲེན་བྱེད་ཀྱིས། །མཐོང་ནས་
སྙིང་ལ་འདའ་དཀའི་དམ་ཚིག་བྱས།།ཞེས་པ་ལྟ་བུའོ།།
༈ བཅོ་ལྔ་པ་ཆ་ཡི་རྒྱན་ལ་གཉིས་ལས་དང་པོ་ཆ་ལས་སྦེད་པ་ནི་དཔལ་ཁང་བས།
དབྱངས་ཅན་ཐུགས་རྗེ་དྲན་པའི་ཚེ །དད་པའི་མཆི་མ་བྱུང་བ་ལ། །རླུང་གིས་རྩུབས་པའི་ཤིང་ལོ་ཡི། །
རྡུལ་དག་མིག་ཏུ་སོང་བར་སྟོན། །ཞེས་དང་།བོད་མཁས་པས། ཚོགས་དབུས་གསུང་རབ་དཀའ་
འི་གནས་དག་ལ། །འདེ
བའི་གནས་དག་ལ། །འབེལ་མཆིད་གླེང་ཚེ་ལྡབ་ལྡིབ་སྒྲ་གཞན་དང༌། །གློ་གོག་ལུད་པ་ལུ་འདིས་
བྱང་ཁོག་འཁྱམས། །རྣག་གིས་ཟོས་པའི་རང་ཉམས་སྦ་ནུས་སམ། །ཞེས་པ་དང༌། རྩ་བར་འདི་ལ་
དཔེར་བརྗོད་གཉིས་འདུག་པ། རྗེས་མ་འདི་ལ་སྣར་ཐང་པས སྤྱན་ཡངས་ལྷ་མོ་སྒྲ་ལྡན་ཀྱེ། །
ཕྱོགས་འདི་བསིལ་བའི་རླུང་ལྡན་ཏེ། །ལུས་ཀྱི་སྤུ་ལོང་མེ་ཏོག་གི །རྡུལ་གྱིས་བདག་མིག་སུན
ཕྱུང་།ཞེས་དང༌།བོད་མཁས་པས།ཆེས་བཟང་མཛེས་མའི་དབུས་སུ་དཀའ་ཐུབ་ཅན། །བཞིན་
ཉམས་ལུས་ཀྱི་འཁྲི་ཤིང་འདར་བ་མང༌། །ངེས་འབྱུང་གསར་པ་རྒྱས་པས་འཁོར་བ་ཡི། །རང་བཞིན་
དྲན་པས་ལགས་མོད་གཞན་དུ་ཅི། །ཞེས་པ་ལྟ་བུའོ། །
༈ གཉིས་པ་གཞན་འདོད་ཀྱི་ཆ་ལས་སྨད་པ་ནི་བོད་མཁས་པས། སྙིགས་དུས་འདྲེན་པ་
མཆོག་འདིས་ལང་ཚོའི་དུས། །ཐ་སྙད་རིག་པའི་ཆོས་ཚུལ་ཀུན་ལ་སྦྱང༌། །ནང་གི་རྣལ་འབྱོར་ཙམ་
ལའང་མ་ཆགས་པར།།རྩོམ་འཆད་རྩོད་པའི་བྱ་བས་རྒྱལ་བསྟན་འཛིན། །ཞེས་པ་ལྟ་བུའོ།།
༈ གཉིས་པ་ཆ་ལས་བསྟོད་པ་ནི་བོད་མཁས་པས། མགོན་ཁྱོད་ཐ་སྙད་བསླུ་བའི་ཆོས་སུ་
གཟིགས། །འབྱོར་པས་བསོད་ནམས་བྱ་བའི་གཞི་མི་རྩོམ། །དབེན་པར་གབ་པའི་ཡང་དག་འཇོག་
ཚུལ་འདིས། །ད་ནི་འགྲོ་བའི་དོན་ཡང་ཡལ་དུ་དོགས། །ཞེས་དང༌། དཔལ་ཁང་བས། ཉེས་སྐྱོན་
སྤོང་ལ་ལོ་དང་བྲལ། །ལེགས་ཚོགས་སྤུད་ལ་ཆོག་ཤེས་མེད། །ཕས་རྒོལ་འཇོམས་ལ་སྙིང་རྗེ་དབེན། །
309

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལྷ་ཡི་མཛད་པ་འདི་ཅི་ཞིག།ཅེས་པ་ལྟ་བུའོ། །
༈བཅུ་དྲུག་པ་གྲངས་སམ་རིམ་པ་ཅན་གྱི་རྒྱན་ནི།ཡབ་སྲས་མཇལ་བའི་རྟོགས་བརྗོད་དུ།
མཛའ་དང་རབ་དགའ་ཡོན་ཏན་ལ་གུས་པས། །འཁྱུད་པ་དང་ནི་བརྟན་པར་འགྲོགས་པ་དང༌། །
ཞབས་ལ་ཕྱག་བགྱིའི་སླད་དུ་མཉམ་ཉིད་དུ། །བདག་གི་བློ་འདི་འཕྲལ་ལ་ཁྱོད་ཅན་རྒྱུགས །ཞེས་
དང་།བོད་མཁས་པས། བགྲང་བྱའི་ཁུར་གྱིས་ཡོངས་སུ་ངལ་གྱུར་པའི། །ལུས་ཅན་ཁྱོད་ཀྱི་མགོ་
སྐྱེས་འདྲེན་བྱེད་ལུས། །ཟླ་ཉི་ནམ་མཁའི་མེ་ལོང་ཡོངས་བཞུ་བའི། །ཞུན་མས་བྱུགས་པར་ངེས་སོ་
བསྒྲེས་པོ་ལགས།།ཞེས་པ་ལྟ་བུའོ །
༈ བཅུ་བདུན་པ་དགའ་བའི་རྒྱན་ལས་རེ་བ་དང་བཅས་པའི་དགའ་བ་ནི་དཔེར་ན་ཀླུ་ཀུན་
ཏུ་དགའ་བའི་ཟློས་གར་དུ།ཇི་ལྟར་མངོན་པར་འདོད་དོན་འགྲུབ་པའི་སླད། །གསོད་པའི་རྡོ་འདི་ལ་
འཛེགས་དགའ་བ་ལྟར། །མ་ལ་ཡ་ཡི་ཙནྡན་རོས་བརླན་པའི །མ་ལ་ཡ་ཅན་མས་ཀྱང་དགའ་མི་
བྱེད་། །ཅེས་དང༌། བོད་མཁས། འགྱུར་མེད་ལྷོད་པོར་གནས་པའི་གཤིས་ལེགས་པོ །སྙིང་གི་
གྲོགས་ཁྱོད་བདག་མདུན་སླེབས་པ་ཡིས །དགའ་བ་འདི་ཙམ་གཞན་གྱིས་སྟེར་ནུས་སུ། །ད་དུང་
ཡང་ཡང་ཕེབས་དང་སྔོན་པོ་ཏོག།ཅེས་པ་ལྟ་བུའོ །
༈གཉིས་པ་རེ་བ་མེད་པའི་དགའ་བ་ནི་སྣར་ཐང་བས།ལྷ་བཅས་འགྲོ་བ་ཕལ་མོ་ཆེས། །
འ་བའི་དབང་
ཐོས་པར་དཀའ་བའི་དབྱངས་ཅན་མཚན། །བདག་གིས་ཐོས་པའི་དགའ་བ་དེ། །ཚངས་སོགས་ཀྱིས་
ཀྱང་མྱང་མ་ལགས།།ཞེས་དང༌།བོད་མཁས།ཕྱོགས་བཅུ་རབ་འབྱམས་ཞིང་གི་རྒྱལ་རྣམས་ཀུན།།
མ་ལུས་འདུས་ཞལ་བྱེ་བའི་ཟ་མ་ཏོག །ཀུན་མཁྱེན་དཔག་བསམ་ཡོངས་འདུའི་དབང་པོའི་ཞལ། །
ལེགས་བྱས་ཡངས་པའི་མིག་གིས་མངོན་སུམ་མཐོང༌།།
༈ བཅོ་བརྒྱད་པ་ཉམས་ལྡན་གྱི་རྒྱན་ལ་བརྒྱད་ལས་དང་པོ་དགའ་བའི་འགྱུར་བ་འཕེལ་
བ་སྒེག་པའི་ཉམས་ནི་གླང་ཅན་གྱི་རྟོགས་བརྗོད་དུ། ནུ་མ་མངོན་དགའ་གླང་ཆེན་མྱོས་བུམ་མཐོ། །
ག་བུར་དོ་ཤལ་འོད་ཟེར་རྩེ་དགའ་རྒོད། །དར་ལ་བབས་པའི་ན་ཆུང་འབྱོར་པ་ཡང་། །བསོད་ནམས་
བྱས་པ་རྣམས་ལ་དགའ་སྟེར་ཡིན། །ཞེས་དང་། བོད་མཁས་པས། ལེགས་པར་བྱས་པའི་ཚོགས་
310

དོན་རྒྱན་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
རབ་རྒྱ་ཆེ་བས །བསྐལ་པར་བསྒྲུབ་འོས་རང་སེམས་ཆོས་ཀྱི་སྐུ །མཚུངས་མེད་བླ་མའི་དྲིན་ལན་
ཚེ་འདི་གར། །ཚེགས་མེད་མངོན་དུ་བྱས་འདི་ཅི་ཞིག་ཡིན།།ཞེས་པ་ལྟ་བུའོ།།
༈གཉིས་པ་ཁྲོ་བ་འཕེལ་བ་དྲག་ཤུལ་གྱི་ཉམས་ནི་ཀཱ་ཤིའི་མཛེས་དགའི་རྟོགས་བརྗོད་དུ།
དེ་མཐོང་ཉིད་ཀྱིས་ལག་འགྲོ་ནི། །དབུགས་རྒོད་ཕྲག་དོག་དུག་གིས་འཁྲུགས །ཧ་ལ་ཧ་ལ་བཞིན་
དུ་ནི། །རབ་དྲག་ཚིག་གི་ཚུལ་གྱིས་སྤྲས། །ཞེས་དང༌། ཟུར་མཁར་བས། དཔའ་ཞིང་རྟུལ་ཕོད་མི་
བདག་གི །རལ་གྲི་དྲངས་པའི་མདུན་ས་ན། །གཞན་སྡེའི་དྲེགས་ལྡན་སུ་དག་ཀྱང༌། །སྲོག་ནི་སྐད་
ཅིག་གནས་སམ་ཅི། །ཞེས་དང༌། བོད་མཁས་པས། རབ་བརྗིད་བདུད་ཀྱི་མགོན་པོ་སེངྒེའི་ཞལ། །
དམར་བའི་སྤྱན་གསུམ་ཡོན་པོར་ལྟ་བ་ཡི། །མདུན་སར་ཉམས་པ་བདུན་ལྡན་བསྟན་པའི་དགྲ །
སྲོག་རྩ་རྡོ་རྗེར་སོང་ཡང་ཚུགས་སམ་ཅི།།ཞེས་པ་ལྟ་བུའོ། །
༈ གསུམ་པ་སྤྲོ་བ་འཕེལ་བ་དཔའ་བའི་ཉམས་ནི་འཕགས་སྐྱེས་པོའི་རྟོགས་བརྗོད་དུ
བདག་གི་དཔུང་སྦྲམ་འདི་གཉིས་ནི། །མཐར་བྱེད་རྟ་བབས་ཀ་བ་སྟེ། །ཤཱཀྱ་རྣམས་ནི་མ་ལུས་པ། །
གསོད་པ་གདམས་བྱེད་བླ་མར་གྱུར། །ཅེས་དང༌།བོད་མཁས་པས། ལོ་མང་བསྒྲུབ་པའི་ཁང་པར་
མ་ཡིབས་ཤིང༌། །རཀྴའི་ཕྲེང་གོག་ཟད་ཟད་མ་བསྙེན་ལ། །རལ་བའི་ཁུར་དང་སྨ་རའི་རྒྱན་མེད་པར། །
བསྟན་དགྲ་མིང་ཙམ་ལྷག་མར་བྱས་འདི་ཅི།།ཞེས་པ་ལྟ་བུའོ། །
༈ བཞི་བ་མྱ་ངན་འཕེལ་བ་སྙིང་རྗེའི་ཉམས་ནི།གཙུག་ན་ནོར་བུའི་ཡལ་འདབ་ཏུ།རྒྱལ་
པོ་ངང་པ་བདེ་བར་གཤེགས། །ནུ་མའི་དཀྱིལ་འཁོར་རྣམ་པར་གནས། །འདྲེན་བྱེད་མཆི་མའི་ངུར་
སྨིག་ཅན། །སྙིང་རྗེའི་ས་དེ་རྣམ་གཟིགས་ནས། །ཞེས་དང༌།བོད་མཁས་པས། དར་ཟབ་མལ་དུ་
བདེར་མནལ་རྔ་ཡབ་ཀྱི། །བསིལ་བས་དུས་སུ་སློང་བ་མིའི་དབང་ཕྱུག །གཞོན་ཤ་ལྷག་པར་རྒྱས་
གང་མནར་མེད་ཀྱི། །མེ་ལྕེ་འཁྲུགས་པའི་ཚལ་དུ་ཇི་ལྟར་གཟིམས། །ཞེས་པ་ལྟ་བུའོ། །
༈ ལྔ་བ་སྐྱུགས་བྲོ་བ་འཕེལ་བ་མི་སྡུག་པའི་ཉམས་ནི་དཔལ་གྱི་སྡེའི་རྟོགས་བརྗོད་དུ།
ཁྲག་ནི་མང་པོ་རང་ཟགས་ཤིང༌། །རྒྱུ་མའི་དཀྱིལ་འཁོར་འཕྱང་བར་ལྡན། །སྡིག་པས་བརྟན་པར་
བྱས་པ་བཞིན། །སྡུག་ཀྱང་སྲོག་དང་མ་བྲལ་ཏེ། །ཞེས་དང༌། ཟུར་མཁར་བས། ཤིན་ཏུ་དྲི་ངད་གྱུར་
311

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པ་ཡི། །མི་གཙང་ཕྱི་སའི་ཕུང་པོ་ལ། །ཁྱི་དང་ཕག་རྣམས་ཁ་སྦྱར་ནས། །འབད་ནས་ཟ་ཞིང་འཛིང་
བར་བྱེད། །ཅེས་དང༌།བོད་མཁས། སྐྲ་བརྫེས་ཕུག་ལྟར་རབ་གདང་ཁ་ཡི་སྒོར། །རང་གི་ནང་ཁྲོལ་
ཕྱིར་ཕྱུངས་སླར་ཟ་བའི །རོ་ལང་ཚོགས་རྣམས་སེར་སྐྱའི་ཀླད་པ་དག །ལུག་ཀྱང་འཁྱོལ་ཞིང་
འཁྱོལ་ཞིང་གར་འགྱུར་རོ།།ཞེས་པ་ལྟ་བུ།
༈དྲུག་པ་དགོད་བྲོ་བ་འཕེལ་བ་བཞད་གད་ཀྱི་ཉམས་ནི་དཔལ་ལོས། སྐྱེ་གནས་མ་
ཉམས་གཙང་ལྡན་གཞོན་ནུ་མ། །གཞན་དང་དགའ་མགུར་རྩེས་པ་ལས་བྱུང་བའི །རྔུལ་གྱི་ཆུ་རིས་
འགྲམ་པར་ཆགས་པ་འདི། །ལག་པའི་པདྨས་དབྱི་བ་བརྗེད་པའམ། །ཞེས་དང༌།བོད་མཁས་པས།
ཚངས་པར་སྤྱོད་ལྡན་ཁྱོད་ཉིད་བེ་རྒན་གྱི། །ལོ་མར་དགྱེས་པའི་མེ་ཏོག་ཐོས་པ་འཛིན། །སེར་སྐྱ་ཁ་
ས་ཀི །ཅོད་པན་སྲོ་
དོག་མཐུན་པ་རང་རིགས་ཀྱི། །ཅོད་པན་སྒྲོ་ཐེབ་མཛེས་པས་སྒྲིབ་པར་མཛོད།།ཅེས་པ་ལྟ་བུའོ། །
༈ བདུན་པ་ངོ་མཚར་བ་འཕེལ་བ་རྨད་བྱུང་གི་ཉམས་ནི་རབ་གསལ་གྱི་ཡལ་འདབ་ཏུ།
ཨེ་མ་གསར་པ་གསར་པའི་དཔལ། །རབ་ཏུ་ངོ་མཚར་སྤྲུལ་བྱེད་པ། །བསྔགས་འོས་ལས་རྣམས་
འཁོར་བ་ནི། །སྤྲོད་པའི་རྒྱུན་དག་ཆད་པ་མེད། །ཅེས་དང་།བོད་མཁས། ལྷ་དང་གྲུབ་པས་བསྟེན་
འོས་དབེན་པ་འདི། །ལྷུན་སྟུགས་གོར་མ་ནོར་བུའི་ཁྲི་ཕངས་དང༌། །ཆུ་འཛིན་གདུགས་དཀར་
བསིལ་བུའི་རྔ་ཡབ་གཡབ།།ཉི་ཟླའི་འོད་ཟེར་སྒྲོན་མར་གྱུར་པ་མཚར། །ཞེས་པ་ལྟ་བུའོ།།
༈བརྒྱད་པ་འཇིགས་པ་འཕེལ་བ་འཇིགས་རུང་གི་ཉམས་ནི་ནོར་བཟང་གི་ཡལ་འདབ་ཏུ།
ཁྲོ་བོ་སྨ་ར་སྨིན་མ་སེར། །ལྟ་བྱེད་སེར་སྐྱ་གློག་ལྟ་བུ། །དུས་མིན་དུས་དང་མཚུངས་པ་ཡི། །སྡུག་པ་
འདི་ནི་ག་ལས་འོངས། །ཞེས་དང༌། བོད་མཁས། དུག་ཆེན་འཁྱིལ་འདྲའི་སྐུ་དང་སྲིད་པ་གསུམ། །
ཁམ་དུ་བྱེད་པའི་གདང་ཁ་ཧར་ཧར་བཞད། །མཚོན་ཆའི་ཆར་འདེབས་ཕྱག་རྒྱ་ཟིལ་གནོན་ལྷ། །
མཐོང་ཚེ་ཁྲོ་བོའི་ཚོགས་ཀུན་ལག་ཆ་འབྲུལ།།ཞེས་པ་ལྟ་བུའོ། །
༈བཅུ་དགུ་བ་གཟི་བརྗིད་ཅན་གྱི་རྒྱན་གྱི་དཔེར་བརྗོད་ནི་དཔལ་ལོས། བཅོམ་ལྡན་
དབྱངས་ཅན་ཁྲོ་མོའི་སྐུར་བཞེངས་། །རྨེག་མེད་འཇོམས་ཤེས་བདུད་ཚོགས་འཇིགས་མི་དགོས། །
སྡིག་ཏོའི་མུན་པ་བཏང་ནས་དམ་ཆོས་ཀྱི །སྣང་བ་བསྟེན་ན་འདི་ཡིས་འཇོམས་མི་འགྱུར །ཞེས་
312

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
དང༌།བོད་མཁས། ལུང་དང་རིགས་པ་སྨྲ་བའི་སེངྒེ་ངས། །ཕྱིར་རྒོལ་ལག་ལྡན་སྟོང་གི་སྙིང་འབྱིན་
ཞེས །བག་འཁུམས་མི་དགོས་ཁོ་བོའི་ཞབས་སྐྱེས་རྡུལ། །སྤྱི་བོར་འཆིངས་རྣམས་སྤོབས་པ་མཆོག་
ཏུ་དགེ། །ཞེས་པ་ལྟ་བུའོ།།
༈ ཉི་ཤུ་པ་རྣམ་གྲངས་བརྗོད་པའི་རྒྱན་ནི་དཔལ་ལོས། སྲིད་པའི་གནས་འདིར་སྡུག་
བསྔལ་གྱིས་གཟིར་བའི། །སྐལ་དམན་འགྲོ་བ་གཅིག་ཀྱང་མ་ལུས་པ། །དབྱངས་ཅན་ཁྱོད་ཀྱིས་
ཐུགས་རྗེས་ཟུངས་ཤིག་དང་། །ཁོ་བོ་ལྟ་བུ་བཏང་སྙོམས་མཛད་ཀྱང་བླ། །ཞེས་དང་། བོད་མཁས
ཁོ་བོ་དབེན་པའི་ཡོན་ཏན་ལྟ་བའི་ཕྱིར། །ཞག་འགའ་རི་བོའི་སུལ་ནས་སུལ་དུ་རྒྱུ། །གྲོགས་དག་
ཡིད་འོང་ཁྱིམ་འདིར་དུས་དེ་སྲིད། །བློ་དང་བག་བརྐྱངས་ལྷན་ཅིག་བཞུགས་འཚལ་ལོ །ཞེས་པ་ལྟ་
བུའོ། །
༈ ཉེར་གཅིག་པ་ཀུན་ཕན་གྱི་རྒྱན་ནི་དཔལ་ལོས། འཁོར་བའི་མེ་འོབས་བཟོད་དཀའ་
ལས་བརྒལ་ཏེ། །མྱ་ངན་འདས་པའི་གོ་འཕང་སྙེགས་འདོད་པ། །བདག་ལ་ཕན་ཕྱིར་ལམ་སྟོན་དེད་
དཔོན་ཆེ། །བཅོམ་ལྡན་དབྱངས་ཅན་ལྷག་པའི་ལྷ་རུ་གྱུར། །ཅེས་དང་། བོད་མཁས། ངན་འགྲོའི་
གནས་ལུགས་ཐོས་པས་སྐྱི་གཡའ་ཞིང༌། །རང་གི་ལས་ཚུལ་དྲན་པས་ཞེ་འཚེར་དུས། །འདུ་བ་གློ་
བུར་འཁྲུགས་པའི་ལྟར་སྣང་ནད།།ལས་སྒྲིབ་སྦྱོང་བའི་ཐབས་སུ་ལྷ་ཡིས་བྱིན།།ཞེས་པ་ལྟ་བུའོ །
༈ ཉི་ཤུ་རྩ་གཉིས་པ་རྒྱ་ཆེ་བའི་རྒྱན་ལས་བསམ་པ་རྒྱ་ཆེ་བ་ནི།གཙུག་ན་ནོར་བུའི་ཡལ་
འདབ་ཏུ། དཔའ་བོ་གླང་ཆེན་སེང་གེ་སྟེ། །དགྲ་ནི་རྣམ་འཇོམས་ནུས་གྱུར་ཀྱང༌། །སྐྱེ་བོ་འཛངས་པ་
འཇིགས་ཤིང་འཁྲུགས། །སྙིང་རྗེ་ལས་ནི་ཡང་དག་བསམས། །ཞེས་དང༌།བོད་མཁས། བསྟན་སྲུང་
རྒྱ་མཚོར་ཅི་བསྒོའི་ལས་སྒྲུབ་ཕྱིར། །འགྲོ་མང་དུས་ཀྱི་ཁ་སྒོར་འཇུག་སྲོངས་པ། །རིགས་སྔགས་
འཆང་དེས་འབྲས་ངང་ཚུལ་ལ། །གཟིགས་ནས་བསྟན་དགྲ་འགའ་ཞིག་བྱང་གྲོལ་འགོད།།
༈གཉིས་པ་འབྱོར་པ་རྒྱ་ཆེ་བ་ནི་ང་ལ་ནུའི་ཡལ་འདབ་ཏུ།ནོར་བུའི་ཞལ་ཞལ་ཀ་བ་ས།།
གང་དུ་ལྷ་ཡི་གཟུགས་བརྙན་གྱིས །ལྷ་ཡི་འཇིག་རྟེན་གཅིག་ཉིད་ཀྱང༌། །ལྷ་ཡི་འཇིག་རྟེན་དུ་མ་
འཛིན། །ཞེས་དང་། ཟུར་མཁར་བས། ལྷ་ཀླུ་མི་ཡི་རིན་ཆེན་ནི། །སྣ་ཚོགས་ལས་གྲུབ་གཞལ་ཡས་
313

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
ཁང༌། །ལྟ་ན་སྡུག་ཅེས་བརྒྱ་བྱིན་གྲོང༌། །ཚུལ་གནས་རྣམས་ཀྱི་བགྲོད་བྱ་ཡིན། །ཞེས་དང༌།བོད་
མཁས རིན་ཆེན་ཁམས་ལས་ཡོངས་གྲུབ་གཞལ་མེད་ཀྱི། །ཁང་པར་རབ་དགྱེས་བཅོམ་ལྡན་མི་
འཁྲུགས་མགོན། །གཅིག་ཉིད་ཀུན་ཏུ་འཆར་ཡང་འཁྲུལ་མེད་དུ། །གང་དྲུང་ཟབ་མོའི་ཆོས་མཉན་
འདུས་པའི་སྡེ། །ཞེས་པ་ལྟ་བུའོ།།
༈ཉེར་གསུམ་པ་བསྙོན་དོར་གྱི་རྒྱན་ལས་དང་པོ་ཆོས་ལ་བསྙོན་པ་ནི་བོད་མཁས།རྣམ་
འདྲེན་དུས་འཁོར་ཞབས་ཀྱི་མཁྱེན་རབ་ནི། །གཅིག་ཉིད་ཡིན་ན་ཆོས་ཀུན་ཇི་ལྟར་གཟིགས། །ཤེས་
བྱར་གང་གཟིགས་ཚིག་དོན་མཐའ་ཡས་པ །མཁྱེན་པས་བྱེ་བ་ཕྲག་བརྒྱའི་གྲངས་ཀྱང་བརྒལ། །
ཞེས་དང༌།གཞན་ཡང་།མཁྱེན་རབ་རྒྱ་མཚོའི་གཏེར་འཛིན་མཚོ་ལྡན་གསུང༌། །ཡན་ལག་དྲུག་ཅུའི་
དབྱངས་དང་ལྡན་པ་བརྫུན། །ལྡན་ན་གདུལ་བྱ་གཅིག་གི་རྣ་བ་རུ། །འཇུག་ཚེ་མང་པོའི་སྒྲ་དེ་གང་དུ་
སོང༌།།ཞེས་པ་ལྟ་བུའོ །
༈གཉིས་པ་ཡུལ་ལ་བསྙོན་དོར་བ་ནི་ཟུར་མཁར་བས།ནེ་ཙུ་ལ་རྩེར་ཁུ་བྱུག་དང༌། །པད་
ནང་བུང་བ་གླུ་ལེན་པ། །གཅིག་ཏུ་སྙན་ཞེས་མི་བདེན་ཏེ། །འདི་ཡིས་ཁོ་མོ་ཤིན་ཏུ་གདུང༌། །ཞེས་
དང་།བོད་མཁས། ཟུར་ཕུང་ལྔ་ལྡན་ལྷག་པའི་ལྷ་འདི་ཉིད། །མུ་སྟེགས་བྱེ་བ་སྟོང་གི་བློ་གྲོས་ལ། །
མུན་པའི་དངོས་པོ་གསར་དུ་སྦྱིན་པོ་སྡེ། །གཞན་དུ་ཤེས་རབ་གསལ་བའི་ལྷ་ཞེས་གྲགས །ཞེས་པ་
ལྟ་བུའོ །
༈ གསུམ་པ་རང་བཞིན་ལ་བསྙོན་དོར་བ་ནི་དཔལ་ལོས། བློ་གསལ་ངག་གི་སྤོབས་པ་
མཆོག་སྩོལ་བས། །དབྱངས་ཅན་མ་ཁྱོད་སྨྲ་བའི་ལྷ་མོར་འདོད། །དོན་གྱིས་འདི་ནི་གཞན་སྡེ་མེ་ཏོག་
གཞུ། །སྨྲ་བཅད་བརྟུལ་ཞུགས་དག་ལ་འགོད་ཕྱིར་རོ། །ཞེས་དང༌།ཟུར་མཁར་བས། ཟླ་བཞིན་མ་
འདིའི་དཀྱུས་རིང་མིག །འདི་ནི་འདྲེན་བྱེད་མ་ཡིན་ཏེ། །ཐུབ་པ་དག་ཀྱང་འགུག་བྱེད་པའི། །སྲོག་
བཅས་ཉ་གསར་པ་ཡིན། །ཞེས་དང༌།བོད་མཁས། དགའ་བ་གསར་པ་གསར་པ་འཕེལ་བྱེད་
ཅིང་། །ཡིད་རྗེས་མཐུན་ལ་དགའ་བྱེད་མ་ཞེས་བོད། །བཞིན་ངན་ཙནྡྲ་ལཱི་འདི་མཐོང་མ་ཐག །དབང་
མེད་ཡིད་ག་བཟློག་པར་བྱེད་ལ་ལྟོས །ཞེས་པ་ལྟ་བུའོ །རྗེས་འབྲང་གཞན་ཡང་སློབ་དཔོན་རཏྣ་
314

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
ཤྲཱིས།འགྲོ་འདི་ཐམས་ཅད་འཛའ་མོ་སྟེ། །འགྲོ་བ་ཞེས་བྱ་ཅི་ཡང་མེད། །དེ་ལྟ་ན་ཡང་སེམས་དགའ་
བྱེད། །དྭངས་བ་མ་ཡིན་འཛའ་མོ་ཡིན། །ཞེས་ཐམས་ཅད་ལ་བསྙོན་དོར་དང༌། འཛའ་མོ་ཉིད་མིན་
འགོག་བྱེད་ཉིད། །དེ་ནི་བརྩེ་བ་མེད་པ་ཡི། །ཁྲོ་བ་ཉིད་ནི་རྟེན་བྱེད་ཅིང་། །གཏུམ་མོ་འགའ་ཞིག་
གསལ་བར་བྱེད། །ཅེས་རྒྱུ་ལ་བསྙོན་དོར་དང༌། ནུ་མ་གཉིས་འདི་ཁྱོད་ཁུར་མིན། །འདྲེན་པར་
དཀའ་བ་འདི་ཡིས་ཅི། །ཅི་ཕྱིར་སྲོག་ལྡན་ལུས་ཕྲ་མ །འདི་ཡིས་མཚར་དུ་འདོད་མ་ཡིན། །ཞེས་
སྙན་པ་གཙོ་བོའི་བསྙོན་དོར་གསུངས་པ་ལྟ་བུའོ། །
༈ཉི་རྩ་བཞི་པ་སྦྱར་བའི་རྒྱན་ལས་དང་པོ་ཚིག་ཐ་དད་པ་ནི་དཔལ་ལོས། མཐོན་པོའི་
ལམ་ལ་རྟག་ཏུ་རང་གནས་ཤིང་། །ཆ་ཤས་ཡོངས་སུ་རྫོགས་པའི་གཟི་བྱིན་གྱིས། །ལུས་མེད་དག་གི་
མུན་པ་མ་ལུས་སེལ །མཚོ་སྐྱེས་མཛེས་ལྡན་ཁྱོད་ལ་བདག་ཡིད་དྭངས། །ཞེས་དང༌།བོད་མཁས།
གཉིས་སྐྱེས་ཚོགས་ཀྱི་དབུས་ན་མངོན་མཐོ་བ། །མགྲིན་སྔོན་ཅན་གྱི་གཙུག་ཕུད་ལ་གནས་པའི། །
ཡིད་འོངས་འོད་ཀྱི་ཐིག་ལེ་གསར་ཆགས་པའི། །དཔལ་འདི་འཇིག་རྟེན་ཀུན་གྱི་ཡིད་ཁར་འོངས། །
ཞེས་པ་ལྟ་བུའོ། །
༈ གཉིས་པ་ཐ་དད་ཚིག་འདྲའི་སྦྱར་བ་ནི་སྣར་ཐང་པས། ལྷ་མི་གསལ་བྱེད་འོད
དཀར་སྤྲོ །ཡིད་འོང་རབ་མཛེས་འདི་འཆི་བ། །མེད་པའི་ལམ་ལ་སྟེང་དུ་གཤེགས། །འབབ་ལྡན་
ལས་སྐྱེས་དག་པ་མཚར། །ཞེས་དང༌།བོད་མཁས། ལས་ཀྱི་རང་བཞིན་སྣ་ཚོགས་ཤིང་རྟ་ཡིས། །
བསྐྱོད་པའི་དབལ་གྱི་འདབ་མ་ཡིད་འོང་མ། །ཡང་དང་ཡང་དུ་སྲེད་པས་འཁོར་འགྲོ་བ། །འདི་དག་
རྣམས་ལ་གཏད་སོ་ཇི་ལྟར་ཡོད། །ཅེས་པ་ལྟ་བུ་སྣར་ཐང་པའི་དཔེར་བརྗོད་འདི་ཡང༌། ཟླ་བ་དང་
དབྱངས་ཅན་མ་སྦྱར་བ་འདྲ་བ་སྟེ་དཔེ་ཟླ་བའི་སྐབས། ཡིད་འོང་རབ་ཏུ་མཛེས་པའི་ཟླ་བ་འདི་འཆི་
བ་མེད་པའི་ལམ་ལ་སྟེང་དུ་གཤེགས་སོ་ཞེས་དང་། དཔེ་ཅན་དབྱངས་ཅན་མའི་སྐབས། ཡིད་འོང་
རབ་ཏུ་མཛེས་པའི་ལྷ་མོ་འདི་ལ་འཆི་བ་མེད་དོ་ཞེས་དོན་ཐ་དད་ཚིག་འདྲའི་གཅོད་མཚམས་ཡིན་པ་
འདྲའོ །ཡང་བོད་མཁས་པས་འཁོར་བ་པའི་འགྲོ་བ་སྤྱིའམ་ཆགས་ལྡན་གྱི་འགྲོ་བ་འགའ་ཞིག་དང་
བུང་བ་སྦྱར་བ་སྟེ་དཔེ་བུང་བའི་སྐབས་པད་མར་སྲེད་པས་འཁོར་ནས་འགྲོ་བས་འཁོར་འགྲོ་དང་
315

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དཔེ་ཅན་འཁོར་བ་པ་སྤྱིའམ་ཆགས་ལྡན་འགའ་ཞིག་འདིར་སྣང་འདོད་ཡོན་ལ་སྲེད་པས་འཁོར་རོ་
ཞེས་གཅོད་མཚམས་ཡིན་པ་འདྲའོ།།
༈ བཞི་པ་སྦྱར་བའི་ཁྱད་པར་བདུན་ལས་དང་པོ་བྱ་བ་ཐ་དད་མིན་པའི་སྦྱར་བ་ནི་ཚངས་
སྲས་བཞད་པའི་རྗེས།འདྲེན་བྱེད་ཡུལ་དུ་ལྷག་པར་མཛེས། །ཡང་ཡང་བལྟས་ཀྱང་ངོམས་པ་མེད། །
དཀར་འཇམ་ལུས་ཕྲའི་ལག་པ་དང༌། །ནུ་མ་ཡིས་ཀྱང་བདེ་བ་གཡོ། །ཞེས་དང༌།བོད་མཁས། རང་
བཞིན་མི་བརྟན་གྱ་གྱུའི་བགྲོད་པ་ཅན། །ཀུན་གྱིས་ཐུན་མོང་སྤྱད་བྱར་གྱུར་པའི་ཡུལ། །དབྱར་གྱི་ཆུ་
ཀླུང་རབ་ཏུ་རྒྱས་པ་དང༌། །ལང་ཚོ་མས་ཀྱང་སྐྱེ་བོ་ཐུར་དུ་འདྲེན།།ཞེས་པ་ལྟ་བུའོ། །
༈ གཉིས་པ་བྱ་བ་འགལ་མིན་གྱི་སྦྱར་བ་ནི་ཚངས་སྲས་བཞད་པས། ཡིད་ལ་ཀུན་དགའི་
དཔལ་སྟེར་བའི། །དཀར་མཛེས་ལང་ཚོ་ངོམ་པ་ཅན། །ཟླ་འོད་ལུས་ལ་ཕོག་གྱུར་ཏེ། །སྨིན་ལེགས་
མ་ལ་ཙུམྦ་ན། །ཞེས་དང༌།བོད་མཁས།བདུད་རྩིའི་རང་བཞིན་དྲི་མར་གྱུར་ཐམས་ཅད།།དག་བྱེད་
ཚད་མས་འགྲོ་བའི་ཡིད་བསིལ་མ། །ལེགས་པར་བཤད་པའི་ཆོས་ནི་ཐོས་བྱས་ཏེ། །བསླབ་གཞིའི་
རིམ་པ་རྒྱུད་ལ་བསྟེན་པར་བྱས། །ཅེས་པ་ལྟ་བུའོ། །
༈ གསུམ་པ་འགལ་པའི་ལས་ཅན་གྱི་སྦྱར་བ་ནི་དཔལ་ལོས།ཤིན་ཏུ་མཛེས་པ་ལྷ་མོ་སྐྱེ་
མཆེད་ཀྱིས། །ཀུན་ནས་རོལ་ཅིང་སྒེག་པས་ཡིད་འཕྲོག་མ། །གངས་རིའི་བུ་མོ་མངོན་འདོད་འཕེལ་
བྱེད་ཀྱི། །འཇིག་རྟེན་དབང་ཕྱུག་སྲས་མོས་ཆགས་སོགས་འཇོམས། །ཞེས་དང༌།བོད་མཁས།ལུས་
ཅན་སྙིང་ལ་ཉལ་བའི་ནུས་པ་ཡིས། །ལུས་སྐྱེས་གཡོ་སོགས་འགྱུར་བ་གསལ་བྱེད་པ།།འདོད་ལ་ཆགས་
པ་དེ་ནི་ཡོངས་ཉམས་ནས།།ཡོན་གནས་མཆོག་ལ་དད་པ་རབ་ཏུ་འཕེལ།།ཞེས་པ་ལྟ་བུའོ། །
༈བཞི་པ་ངེས་པ་ཅན་གྱི་སྦྱར་པ་ནི་དཔེར་ན། སི་ཏུ་ཀུན་མཁྱེན་གྱིས་རྗེ་བླ་མ་ཙོང་ཁ་པར་
བསྟོད་པ།གང་གི་མང་ཐོས་ཉིད་ལ་ཏི་དང༌། །སྐྱོན་མེད་བསམ་གཏན་མཆོག་གིས་ཡོ་ག་སྟེ། །རྣམ་
དཔྱོད་རྒྱས་པ་ཉིད་ལ་པྲ་པཉྩ །མཐོན་པོའི་སར་གནས་མུཎྚིཏ་ཡང་ངོ །ཞེས་ཏི་ཐོས་པ་དང་རིག་
བྱེད།།ཡོ་ག་རྣལ་འབྱོར་དང་གོ་བགོ་བ།།པྲ་པཉྩ་རྣམ་དཔྱོད་དང་ལོག་རྟོག །མུཎྚིཏ་མཐོ་བའི་ས་དང་
རྨོངས་བར་འཇུག་པ་ལས་འདིར་ཕྱི་མ་རྣམས་ལ་མི་གོ་ཞིང་སྔ་མ་རྣམས་སུ་ངེས་པ་ལྟ་བུ་དང༌།བོད་
316

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
མཁས་པས།ཀེ་ས་ར་དང་རྗེས་འབྲེལ་ཀཀྞི་ཀས། །བརྒྱན་ཅིང་བདུད་རྩིའི་རྟེན་ལ་གཉིས་སྐྱེས་ཕྲེང༌། །
མཛེས་ལྡན་པདྨ་ཅན་གྱི་མཆོག་དེ་དག །སྙིང་སྡུག་འདི་ཡི་ལུས་ལ་ངེས་པར་གནས། །ཞེས་པ་ལྟ་
བུའོ། །
༈ ལྔ་པ་ངེས་པ་འགོག་པའི་སྦྱར་བ་།དཔལ་ལོས།ལྷ་སྲས་ཁྱེད་སྐུར་བ་སྤུ་ཟིང་བྱེད་པ། །
མངོན་འདོད་གསར་པས་མིན་གྱི་འཇིགས་པས་ལགས། །འོན་ཀྱང་སྲིད་པའི་སྡུག་བསྔལ་མཐའ་
མེད་ལ། །ཁྱེད་ཐུགས་ཤིན་ཏུ་སྐྱོ་བའི་སྣང་ཚུལ་མཐོང༌། །ཞེས་དང༌།བོད་མཁས། ཕྱོགས་འདིར་
སྲེད་ལྡན་ཁྱོད་ཀྱིས་མ་བགྲོད་པའི། །ལུས་ཕྲ་སྐྱེ་བའི་ལམ་རབ་སྟེར་བའི་མ། །འོན་ཀྱང་མ་ངེས་སྐྱོན་
མེད་མཚན་ལྡན་པའི །སྔོ་བསངས་ནམ་མཁའི་བུ་མོ་དག་ཀྱང་མཐོང༌། །ཞེས་པ་ལྟ་བུའོ། །
༈དྲུག་པ་འགལ་མེད་ཀྱི་སྦྱར་བ་ནི་དཔལ་ལོས།གྲངས་མེད་མཁའ་སྤྱོད་དབུས་སུ་
ལྡན་ཞིང་། །ལུས་མེད་མུན་པ་སྟུག་པོ་མཐའ་དག་སེལ། །བཅོམ་ལྡན་དག་གི་དབང་དབྱངས་ཅན་
ཉིད། །འཕགས་མ་ཡིད་བཞིན་འཁོར་ལོ་དག་ཀྱང་ངོ༌། །ཞེས་དང༌།བོད་མཁས། པདྨའི་སྐྱེ་གནས་
ལས་བལྟམས་རང་བྱུང་སྐུ། །འགྲོ་བའི་ཏོག་གྱུར་འཁོར་ལོས་ཕྱག་ཟུང་མཛེས། །འཆི་མེད་དབང་
ཕྱུག་བདུད་རྩི་སྤྲོ་བའི་ལྷ། །སྟེང་ཕུར་རྒྱལ་པོས་སུམ་བརྩེག་གྲོང་ཁྱེར་འཛོམས།།ཞེས་པ་ལྟ་བུའོ། །
༈བདུན་པ་འགལ་བ་ཅན་གྱི་སྦྱར་བ་ནི་དཔལ་ལོས།དབྱངས་ཅན་ལྷ་མོ་པདྨའི་སྟན་ཅན་༈བདུན་
དག །ཡིན་ཡང་རྣ་བརྒྱད་གདོང་བཞི་དང་མི་ལྡན། །དཔལ་མོ་ཟླ་བའི་ཅོད་པན་ཉིད་ལགས་ཀྱང༌། །
ནག་པོ་བརྩེགས་པས་མགྲིན་པ་སྔོ་བ་མིན། །ཞེས་དང་།བོད་མཁས་པས།ཀུན་མཁྱེན་ཡིན་ཡང་
རབ་ཆགས་ཀུན་རྟོག་སྤང༌། །མཁའ་འགྲོའི་དབང་ཕྱུག་ཡིན་ཡང་ལག་འགྲོར་བརྩེ། །ཤ་ཝ་རི་སྟེ་ཁྱུ་
མཆོག་གཅོད་མི་བྱེད།།ལྷ་ཉིད་ཡིན་ཡང་འགྲོ་བར་གཏོགས་པ་མིན།།ཞེས་པ་ལྟ་བུའོ། །
༈ ཉེར་ལྔ་པ་ཁྱད་པར་བརྗོད་པའི་རྒྱན་ལ་གཉིས་ལས་དང་པོ་ཡོན་ཏན་སོགས་བཞི་མ་
ཚང་བར་བརྗོད་པའི་རྒྱན་ལ་བཞི་ལས་དང་པོ་ཡོན་ཏན་མ་ཚང་བའི་ཁྱད་པར་བརྗོད་པའི་དཔེ་ནི་
ཏན་ལ་བཞ་ལས་དང་པ་ཡ
དཔལ་ལོས།དབྱངས་ཅན་ལྷག་པའི་ལྷ་མོ་ཁྱོད་ཉིད་ཀྱི།།ཐུགས་རྗེའི་ཞགས་པ་འདི་ནི་སྲ་བ་དང༌། །
རིང་པ་མིན་ཡང་སྐལ་བཟང་ཐམས་ཅད་ཀྱི །ཡིད་གཅིག་ཆར་དག་ཏུ་འཆིང་བར་ནུས །ཞེས་དང༌།
317

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བོད་མཁས། ཚངས་པར་སྤྱོད་ལྡན་ཁྱོད་ཀྱི་བླ་གོས་ནི། །མཁྲེགས་མིན་སྲ་བ་མ་ཡིན་མཐུག་པའང་
མིན།།དེ་ལྟ་ན་ཡང་མེ་ཏོག་གཞུ་ཅན་གྱི། །མཚོན་ཆར་ཇི་ཙམ་ཕབ་ཀྱང་བརྫི་མ་ལགས །ཞེས་པ་ལྟ་
བུའོ།།
༈ གཉིས་པ་རིགས་མ་ཚང་བའི་ཁྱད་པར་བརྗོད་པ་ནི་ཟུར་མཁར་བས། སུམ་རྩེན་ཡུལ་
ནས་མ་འོང་ཞིང༌། །དྲི་ཟའི་ན་ཆུང་དག་ཀྱང་མིན། །དེ་ལྟ་ན་ཡང་སྨིན་ལེགས་འདིས། །ཐུབ་པའི་དུལ་
བ་འཕྲོག་པར་བྱེད། །ཅེས་དང༌།བོད་མཁས་པས། །སྒྱུ་རྩལ་མཁན་འདི་ཧོར་གྱི་རྒྱལ་ཁམས་དང༌། །
ཀུ་ཤའི་གྲོང་ན་སྤྱོད་པའི་རིགས་མིན་ཡང༌། །འདི་ན་ལང་ཚོའི་སྟོབས་ཀྱིས་སྙེམས་འཆང་ཀུན། །ར་
སྐྱེས་གཞོན་ནུའི་ལང་ཚོར་མངོན་པར་སྦྱོར། །ཞེས་པ་ལྟ་བུའོ།།
༈ གསུམ་པ་བྱ་བ་མ་ཚང་བའི་ཁྱད་པར་བརྗོད་པ་ནི་དཔལ་ལོས།བསླུ་བྱེད་གཡོ་དང་གྱ་
གྱུའི་སྦྱོར་བ་དང༌། །ཁྲོ་བས་བསྐྱོད་དང་འཐབ་དང་རྩོད་པ་སོགས། །མ་མཛད་ན་ཡང་ལེགས་བྱས་
མཐུ་དག་གིས། །ལྷ་ཡིས་སྲས་ཁྱོད་ས་ཡི་བདག་པོར་གྱུར། །ཅེས་དང༌།བོད་མཁས། མཛེས་པའི་
མིག་ཟུར་འཁྱོག་པོས་མ་བཏབ་ལ། །ཡིད་འོང་འཛུམ་པའི་རླབས་ཀྱིས་མ་བསུས་ཤིང༌། །ཕེབས་པར་
སྨྲ་བའི་གཏམ་གྱིས་བྲིད་མིན་པར། །བདག་ཡིད་དབང་མེད་འཕྲོག་མཁས་མར་སྟོན་རྗེ། །ཞེས་པ་ལྟ་
བུའོ།།
༈བཞི་པ་རྫས་མ་ཚང་བའི་ཁྱད་པར་བརྗོད་པ་ནི་དཔལ་ལོས།ཡན་ལག་བཞི་པའི་དཔུང་
ཚོགས་མ་བཤམས་ཤིང༌། །བརྟན་པའི་གོ་དང་མཚོན་ཆ་མ་ཐོགས་ཀྱང༌།བྱམས་པའི་ཏིང་འཛིན་
གཅིག་གིས་དབྱངས་ཅན་མ། །ཆུ་སྲིན་རྒྱན་མཚན་ཅན་གྱི་གཡུལ་ལས་རྒྱལ། །ཞེས་དང༌། བོད་
མཁས། དཔའ་བའི་དམག་དཔུང་ཡན་ལག་བཞི་མེད་ཅིང༌། །སྲ་ཞིང་བའི་མཚོན་ཆ་མི་ལྡན་ཡང་། །
རིགས་སྔགས་ཙམ་གྱིས་ཉེ་དུའི་ཚུལ་བཟུང་བའི། །དགྲ་ཚོགས་དུས་གཅིག་གཞོམ་མཁས་ཐོས་པ་
དགའ། །ཞེས་པ་ལྟ་བུའོ།།
༈ གཉིས་པ་རྒྱུ་མ་ཚང་བའི་ཁྱད་པར་བརྗོད་པ་ནི་དཔལ་ལོས།ཁྲོ་དང་ང་རྒྱལ་བཏང་བ་
ལྷ་མོའི་གཟུགས། །ཁྱོད་ཐུགས་ཞི་བ་དུལ་བ་ཉེར་ཞི་ཡང༌། །བྱམས་པའི་ཏིང་འཛིན་བརྟན་པའི་མཐུ་
318

དོན་རྒྱན་ལྔའི་སྙིང་པོ་བསྡུས་པ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
ལ་ནི། །བཅོམ་ལྡན་དབྱངས་ཅན་བདུད་བཞིའི་དཔུང་ལས་རྒྱལ། །ཞེས་དང་།བོད་མཁས། དཀའ་
ཐུབ་གདུང་བས་ལུས་ཀྱི་མདངས་ཉམས་ཤིང༌། །གྲོགས་མེད་གོ་མཚོན་ལྟ་ཅི་གོས་ཀྱང་དམན། །འོན་
ཀྱང་རྟོགས་པའི་དབང་ཕྱུག་མི་ལ་རྗེས། །འཇིག་རྟེན་ལྷ་མིར་བཅས་ཀུན་ཟིལ་གྱིས་མནན། །ཞེས་པ་
ལྟ་བུའོ། །སློབ་དཔོན་རཏྟ་ཤྲཱིས་མ་བཤད་པ་ཁ་སྐོང་མཛད་པ་ནི། འདི་ལ་དུག་ནི་ཅུང་ཟད་མེད། །
འདི་ལྟ་ཞགས་པར་བརྗོད་མིན་ཡང༌། །འགྲོ་རྣམས་རི་དྭགས་མིག་ཅན་གྱི། །མིག་གིས་བརྒྱལ་དང་
འཆིང་བར་བྱེད། །ཅེས་བྱ་བ་མི་འགལ་བའི་ཁྱད་བརྗོད་། །དེ་འདྲ་མཚོན་རྣོན་འགའ་ཡང་མིན། །
བདུད་རྩི་ཡང་ནི་མ་ཡིན་མོད། །བུད་མེད་རྣམས་ཀྱི་ཁྲོ་དགའ་ཡིས། །སྐད་ཅིག་འཇོམས་ཤིང་འཚོ་
བར་བྱེད། །ཅེས་བྱ་བ་འགལ་བའི་ཁྱད་བརྗོད་དོ། །ལུས་ཕྲ་ཁྱོད་ཀྱི་ནུ་མ་དག །མ་དུད་འཇམ་པའང་
མ་ཡིན་མོད།།འོན་ཀྱང་འདི་དག་ཉིད་ཀྱིས་ནི། །འགྲོ་འདི་ཤིན་ཏུ་ཆགས་པར་གྱུར་། །ཅེས་སྙན་པར་
སྨྲ་བའི་ཁྱད་པར་བརྗོད་པའོ །ཞེས་འབྱུང་པ་སྙན་པར་སྨྲ་བའི་དོན་གསོང་པོར་སྨྲ་བའོ།།
༈ཉི་ཤུ་རྩ་དྲུག་པ་མཚུངས་པར་སྦྱོར་བའི་རྒྱན་ལ་གཉིས་ལས་དང་པོ་བསྟོད་པའི་མཚུངས་
སྦྱོར་ནི་གླང་པོ་ཅན་གྱི་རྟོགས་བརྗོད་དུ། ཟླ་བ་ཀུན་དགའ་ཉི་མའི་རབ་གསལ་དང༌། །མེ་ཡི་ཚ་བ་
རླུང་གི་མགྱོགས་པ་དང༌། །སྙིང་རྗེ་ལ་དགའ་སྐྱེ་བོ་ཆེ་རྣམས་ཀྱིས། །གཞན་ལ་ཕན་པ་ལྷན་སྐྱེས་རང་
བཞིན་ཡིན། །ཞེས་དང༌།བོད་མཁས། སྔོན་བྱོན་འཕགས་པའི་ཡུལ་དུ་དཎྜིའི་ཞབས། །བོད་འདིར་
འཇིགས་བྲལ་དབྱངས་ཅན་དགའ་བའི་ལྷ། །ད་ལྟ་དེ་ཡི་བསྟན་ལ་ཆོས་ཀྱི་གྲགས །སྙན་ཚིག་སྨྲ་
བའི་སྒྲ་འདི་རྣམ་པར་འཛིན། །ཞེས་པ་ལྟ་བུའོ། །
༈ གཉིས་པ་སྨད་པའི་མཚུངས་སྦྱོར་ནི་སྔོན་བྱུང་རྟོགས་བརྗོད་དུ།སྐྱེས་བུ་རྣམས་ལུས་
སྲིད་མཚོའི་སྡུག་བསྔལ་ཆུ་ཡི་ཆུ་བུར་དང༌། །དུས་རླུང་གིས་བསྐྱོད་ལས་ཀྱི་འཁྲི་ཤིང་རྩེ་ཡི་མེ་ཏོག་
དང༌། །སྒྱུ་མའི་བུད་མེད་མིག་ནི་རྣམ་པར་གཡོ་བ་དག་གི་ཆ། །འདི་ལ་བརྟན་པ་ཉིད་དུ་མངོན་པར་
ཁེངས་པ་འདི་ནི་ཅི། །ཞེས་དང༌། བོད་མཁས་པས། སྐྱེ་བོའི་མིག་སྔར་ཁྱེར་ལེགས་ཚུལ་འཆོས་
ཁྲིམས། །ལས་འབྲས་མི་བསམ་ཁ་བཤད་སྐམ་པོའི་ཆོས། །སྟོང་པོའི་ཚོན་གྱིས་ལེགས་བྲིས་དབང་
བའི་གཞུ། །མཛེས་ཀྱང་ནམ་ཞིག་སྙིང་པོའི་རང་མཚང་སྟོན།།ཞེས་པ་ལྟ་བུའོ། །
319

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
༈ཉེར་བདུན་པ་འགལ་བའི་རྒྱན་ལ་དྲུག་ལས་དང་པོ་གཞི་ཐ་དད་ཀྱི་བྱ་བ་འགལ་བ་
སྣར་ཐང་པས།དབྱངས་ཅན་ཡན་ལག་དྲུག་ཅུའི་གསུང༌། །རྣ་བའི་དཔལ་བསྐྱེད་དད་པ་འཕེལ། །མེ་
ཏོག་གཞུ་ཅན་དག་གི་མཚོན།།བསྣུན་པ་མེད་པར་ཉམས་འདི་ཅི། །ཞེས་དང༌།བོད་མཁས།ཐར་པ་
འདོད་རྣམས་དྲི་མེད་བསླབ་གཞིའི་རྒྱུན། །སྙིང་ལ་སེམས་པས་རབ་དགའི་སྣང་བ་རྒྱས། །ལུས་མེད་
ཕྱོགས་གྱུར་ནག་པོའི་རྩ་ལག་རྣམས །དགའ་བའི་རྣམ་འགྱུར་རབ་སྤངས་མྱ་ངན་འཛིན །ཞེས་པ་
ལྟ་བུའོ། །
༈གཉིས་པ་ཡོན་ཏན་འགལ་བ་ནི་བོད་མཁས་པས། ངེས་པར་རྣམ་བཀྲ་འདོད་པའི་ཡོན་
ཏན་ཚོགས། །མཚར་དུ་དངར་བས་ཐར་པའི་བྱ་བ་ཉམས །འཁྲུལ་པ་མ་བརྟགས་ཉམས་སུ་བདེ་བ་ཡི །
རྣམ་པར་གཡེང་བའི་ཚོགས་འདི་ཉིན་བཞིན་འཕེལ། །ཞེས་དང་། འཛུམ་མདངས་དཀར་བའི་སྣང་
བ་བརྒྱ །འཆར་མཁས་ལྷ་ཡི་ཞལ་སྐྱིན་དེ། །མཐོང་བ་བདག་ཅག་དགའ་བའི་། །འགྲན་འདོད་
རྣམས་ལ་དེས་ནི་ཉམས། །ཞེས་པ་ལྟ་བུའོ། །
༈ གསུམ་པ་རྫས་འགལ་བ་ནི་དཔལ་ཁང་པས། བཞིན་རས་ཟླ་བ་ལྟར་དཀར་ཡང་། །
མིག་ཟུང་བུང་བ་ལྟ་བུར་ནག །སྐེད་སྐབས་དྲང་ལ་སྨིན་མ་འཁྱོག །མཛེས་མའི་ལུས་འདི་ཡིད་དུ་
འོངས།།ཞེས་དང༌།བོད་མཁས།མགོ་སྐྱེས་རབ་ཏུ་དཀར་ཞིང་བཞིན་རས་སྔོ།།ཡན་ལག་གྱོང་ཡང་
མྱོས་བྱེད་འཁྲི་ཤིང་མཉེན། །ལུས་ཉིད་འཁྱོག་ཀྱང་རང་སེམས་དྲང་པོ་རུ། །སྲོང་བ་རྒན་པོའི་ལང་
ཚོས་སུ་མ་བཅོམ། །ཞེས་པ་ལྟ་བུའོ།།
༈ བཞི་པ་ཡོན་ཏན་ནམ་རྫས་དང་ལས་འགལ་བ་ནི་དཔེར་ན་སྣར་ཐང་པས། པད་རྩའི་
ལག་པ་སོར་མོའི་འདབ་ཕྲེང་ཅན། །ཟླ་བའི་བཞིན་རས་ཨུཏྤལ་མཛེས་པའི་སྤྱན། །ཁྱོད་སྐུ་བརྗིད་
པས་འགྲོ་བ་ལ་ལ་ཞིག །གདུང་མཛད་མིན་ནམ་འདྲེན་མཆོག་དབྱངས་ཅན་མ། །ཞེས་དང༌།བོད་
མཁས། རྨ་བྱའི་མཇུག་སྒྲོའི་ཟུར་ཕུད་ཟླ་བའི་བཞིན། །པདྨའི་མཆུ་སྒྲོས་རྒྱུ་སྐར་ཕྲེང་བའི་ཚོམས །
རི་དྭགས་མིག་དང་ལྡན་པའི་ལུས་ཕྲ་མས། །བདག་ཅག་འཁོར་བའི་མལ་དུ་ཅི་ཕྱིར་འཆིངས །ཞེས་
པ་ལྟ་བུའོ།།
320

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་བར་མཁོ་བ
༈ལྔ་པ་གཞི་གཅིག་གི་བྱ་བ་འགལ་བ་ནི་དཔེར་ན་སྣར་ཐང་པས། ཐུགས་རྗེའི་དཔལ
གྱིས་རབ་བསྐྱེད་པའི །བྱམས་པའི་མཚོན་ཆ་རྒྱ་ཆེན་འདི། །བསྣུན་པ་མིན་ཡང་འདོད་པའི་ལྷའི། །
སྙིང་རབ་འབིགས་པར་བྱེད་འདི་ཅི། །ཞེས་དང༌།བོད་མཁས། དགུན་གྱི་གྲང་རེག་ཁ་བའི་རྡུལ་
ཟེགས་དང༌། །འགྲོགས་པ་མངའ་རིས་སྟོད་ཀྱི་རླུང་ངར་མས །ལུས་ལ་རེག་པ་མིན་ཡང་དོན་
མཐུན་ཁྱུ།།བཞིན་རྣམས་བ་སྤུའི་འཁྲི་ཤིང་འདར་བར་གྱུར །ཞེས་པ་ལྟ་བུའོ།།
༈དྲུག་པ་སྦྱར་བའི་འགལ་བ་ནི་བོད་མཁས། རལ་བའི་གནས་སུ་རབ་འཁྲུངས་ཧ་རི་ཏ། །
འཆི་མེད་བདེ་བ་སྦྱིན་ལ་མཐུ་ཆེ་ཡང་། །རེ་ཞིག་བཅུད་མི་ལྡན་པའི་དབང་གྱུར་ཚེ། །ཡིད་བརྟན་བྱེད
པའི་བི་བུདྡྷ་སུ་ཞིག །ཅེས་དང༌། དུ་མ་ཉིད་དུ་རྟོགས་པར་བྱ་ཞེས་པ་མཚོན་ཕྱིར་སློབ་དཔོན་རཏྣ་
ཤྲཱིས་དཔེར་བརྗོད་པ་ནི། གཉིས་དང་བཅས་ཀྱང་གཉིས་སུ་མེད། །སྟེང་དུ་ཕྱོགས་ཀྱང་དུད་པའི་
བཞིན། །རྩུབས་ཀྱང་འཇམ་པར་རེག་པ་ཡི། །ནུ་མའི་ཁུར་ཅན་རི་དྭགས་མིག །ཅེས་དང་། གཞན་
ཡང་དུས་འཁོར་བསྡུས་རྒྱུད་དུ། །ཁྱོད་ནི་རྒན་ཡང་གཞོན་ནུ་མཐའ་དག་རྒྱལ་བའི་སྲས་པོ་ཡིན་ཡང་
ཐོག་མར་དང་པོའི་སངས་རྒྱས་ཁྱོད། །བུད་མེད་སྦྱོར་ཞིང་ཚངས་པར་སྤྱོད་ལྡན་མཆོག་གི་ཐུགས་རྗེ་
དག་གིས་འཇིག་རྟེན་གཉེན་ཏེ་གཤིན་རྗེའི་དགྲ། །ཁྱོད་ནི་ཞི་ཡང་རྡོ་རྗེ་བཟང་པོ་འཆི་བའི་འཇིགས་
པ་འཕྲོག་པ་ཁྱོད་ནི་རྟག་ཏུ་བདུད་ཀྱི་བདུད། །ཁྱོད་ནི་གྲོལ་ཡང་སྲིད་པ་འདིར་ནི་འགྲོ་བ་སྨིན་པའི་
དོན་དུ་གྲགས་པ་ཁྱོད་ནི་རབ་ཏུ་འཇུག །ཅེས་དང༌།རྒྱས་འགྲེལ་དྲི་མེད་འོད་དུ།གང་ཞིག་སྲིད་པའི་
འཆིང་བ་རྣམས་ལས་གྲོལ་ཡང་སེམས་ཅན་དོན་དུ་སྲིད་པ་འཛིན། །དེ་ནི་སྟོང་པའི་དོན་དག་སྟོན་
མཛད་དུས་ལས་ལས་ཀྱི་འབྲས་བུ་གཏོང་མ་ལགས། །སེམས་ཀྱི་དྲི་མ་ཡང་དག་ཡེ་ཤེས་མེས་བསྲེག་
རྟག་ཏུ་ཡང་ནི་བརྩེ་བས་བརླན། །མཛད་སྤྱོད་ལྷག་མིན་སེམས་ཅན་དོན་ལ་དགྱེས་པའི་སངས་རྒྱས་
དེ་ལ་བདག་ཅག་འདུད། །ཅེས་དང་། མདོ་སྡུད་པར དཔའ་བོ་གར་སྤྱོད་ཤེས་རབ་ཕ་རོལ་ཕྱིན་པ་
ཡིས། །ཁམས་གསུམ་ཡང་དག་འདས་ལ་རྣམ་པར་གྲོལ་བའང་མིན། །ཉོན་མོངས་བསལ་བར་གྱུར་
ཀྱང་སྐྱེ་བ་སྟོན་པར་བྱེད། །རྒ་དང་ན་དང་འཆི་བ་མེད་ཀྱང་འཆི་འཕོ་སྟོན། །ཞེས་དང་།བུ་སྟོན་རིན་
པོ་ཆེ་ཡིས། གང་ཞིག་འཁྲུལ་པ་མཐའ་དག་སྤངས་ཀྱང་རྟག་ཆད་སྨྲ་བའི་ལྟ་བ་ངན་པ་གཞོམ་པ་དང་། །
321

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསྟོད་སྨད་ལ་སོགས་ཆོས་བརྒྱད་སྤངས་ཀྱང་དཀར་ཕྱོགས་ལྷ་རྣམས་འཕྱ་བ་སྤང་བར་བྱ་བ་དང༌། །
རྗེས་སུ་ཆགས་པ་མཐའ་དག་སྤངས་ཀྱང་འགྲོ་ལ་ཆགས་པས་བསྟན་པ་ཡུན་དུ་གནས་པའི་ཕྱིར། །
ཆོས་རྣམས་དག་གི་ཡུལ་ལས་འདས་ཀྱང་ངག་གི་ཕྲེང་བས་ཆོས་རྣམས་སྡུད་མཛད་སྤྱི་བོས་མཆོད། །
ཅེས་དང༌། ཨུ་དྲ་ཡ་ཎའི་ཡལ་འདབ་ཏུ། གང་ན་ཉི་མས་མུན་པ་སྤྲོ་བྱེད་གང་ན་ཟླ་བས་མེ་ཆར་
འབེབས། །གང་ན་བདུད་རྩི་ལས་ནི་རབ་དྲག་ནག་པོ་བརྩེགས་པ་རབ་གསལ་སྐྱེས། །ཞེས་གསུངས་
པ་ལྟ་བུའོ །
༈ཉེར་བརྒྱད་པ་སྐབས་མིན་བསྟོད་པའི་རྒྱན་ནི་དཔེར་ན་སློབ་དཔོན་རཏྣ་ཤྲཱིས།ཆོག་
ཤེས་པ་ཡིས་ཡོངས་བསྒོས་གང༌། །བདེ་བར་སྣང་བའི་ཉོན་མོངས་པ། །ཡོངས་སུ་འཛིན་པ་བོར་
བ་ཡི། །བདག་ཉིད་ཆེན་པོ་དེ་རྣམས་བདེ། །ཞེས་དང༌། དགེ་བྱེད་ཀྱི་རྟོགས་བརྗོད་དུ། ཡང་ཡང་
སེན་མོས་བཏབ་པ་ཡི། །སྒྲ་བྱེད་ཆགས་ལྡན་པི་ཝཾ་འདི། །བསོད་ནམས་ཀྱིས་ནི་འདི་ཡི་ཕང༌། །
འཛེགས་འོས་ཉིད་གྱུར་སྐལ་བ་བཟང་། །ཞེས་ཕྱི་མ་འདི་པི་ཝང་སེམས་མེད་ལའང་སྨོན་ཞིང་བསྟོད་
པ་ལྟ་བུ་དང༌། བོད་མཁས་པས། གཞན་སེམས་སྲུང་བའི་ཁྲལ་མེད་རང་དབང་ཅན། །དྲི་ལྡན་མེ་
ཏོག་གསར་པའི་བཅུད་ཀྱིས་འཚོ། །བར་སྣང་ཡངས་པོར་བདེ་བའི་སྣང་གླུ་ཁོལ། །ཡིད་འོང་སྦྲང་
རྩིའི་བུ་འདིའི་སྐྱིད་པ་ལ། །ཞེས་པ་ལྟ་བུའོ།།
༈ཉི་ཤུ་རྩ་དགུ་བ་ཟོལ་བསྟོད་ཀྱི་རྒྱན་ལ་གསུམ་ལས་དང་པོ་མཐུ་ཕུན་ཚོགས་ཀྱི་ཟོལ་
བསྟོད་ནི་དཔེར་ན་ནགས་ཤོད་པ་ཆོས་དབང་གྲགས་པས་མི་ལ་བཞད་པ་རྡོ་རྗེར་བསྟོད་པ།རྡོ་རྗེའི་
སྐུ་ལ་དགུན་དུས་ཁ་བ་ཡི། །རེག་པས་མི་བརྗི་དེ་ལ་ངོ་མཚར་ཅི། །སྲིད་གསུམ་ཟ་བ་གཏུམ་མོའི་མེ་
ཆེན་གྱིས། །འཚིག་པར་མ་ནུས་རས་ཀྱི་གོས་འདི་མཚར། །ཞེས་དང༌། ཚངས་སྲས་བཞད་པའི་
རྗེས། རྒྱ་ཞང་མ་བསྒྲུབས་ཐལ་རྡེབས་ཙམ་གྱིས་ཀྱང༌། །བོན་མང་སྐད་ཅིག་ཁོང་ཁྲག་སྐྱུག་མཛད་ན། །
བྱང་བདག་རིག་འཛིན་ཁྱོད་ཀྱིས་ཆེད་གཉེར་དུ། །བསྒྲུབས་མཐུས་དགྲ་བོ་གཞོམ་ལ་ཅི་ཕྱིར་སྙེམས །
ཞེས་དང༌།བོད་མཁས། འཁོས་བྲལ་མིའུ་ཐུང་གིའང་ས་གསུམ་པོ། །མནན་ནས་སྟོབས་ལྡན་འཛིན་
མའི་འོག་ཏུ་བཅིངས། །རྒྱལ་པོ་ཁྱོད་ཀྱིས་འཛམ་གླིང་སའི་དཀྱིལ་འཁོར། །དབང་དུ་བྱས་པ་ཙམ་ལ་
322

དོན་རྒྱན་སོ་ལྔའི་སྙིང་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
ཁེངས་མི་འཚལ།།ཞེས་པ་ལྟ་བུའོ།།
༈གཉིས་པ་དཔའ་བ་ཕུན་ཚོགས་ཀྱི་ཟོལ་བསྟོད་ནི་དཔལ་ལོས། དྲག་པོའི་ཟླ་བའི་ཅོད་
པན་དང་། །ཚངས་པའི་པད་གདན་འཕྲོག་གྱུར་པ། །འགྲོ་བའི་བླ་མ་མཚོ་བྱུང་མ། །ཁྱོད་ཀྱི་མཛད་པ་
འདི་རིགས་སམ། །ཞེས་དང༌།བོད་མཁས།སྨྲ་མཁས་ཁྱོད་ཀྱིས་རྒོལ་བའི་སྤོབས་པ་ཀུན། །འཕྲོག་
ནས་འདར་ཞིང་ཞུམས་པ་ལ་སྦྱོར་བ། །ལས་འབྲས་ཚུལ་ལ་གཟིགས་པ་མི་དམན་པའི །ཤཱཀྱའི་
སྲས་པོ་ཁྱོད་ཀྱིས་རིགས་སམ་ཅི། །ཞེས་པ་ལྟ་བུའོ། །
༈ གསུམ་པ་སྦྱར་བའི་ཟོལ་བསྟོད་ནི་དཔལ་ལོས། དབྱངས་ཅན་ལྷག་པའི་ལྷར་བཟུང་
བས།།བརྩོན་ལྡན་བློ་གྲོས་གསལ་བ་རྣམས། །དལ་བའི་བདེ་བ་མི་འཐོབ་པར།།རྟག་ཏུ་འཆད་རྩོད་
རྩོམ་པས་གཡེང༌། །ཞེས་དང༌།བོད་མཁས། ཁྱོད་ཀྱི་སློབ་ཚོགས་ངང་པའི་བུ་མོ་ཡི། །ལོངས་སྤྱོད་
ཀུན་དང་མཐུན་མོང་ཉིད་གྱུར་ནས། །ཅི་ཕྱིར་ཁྱོད་ཞབས་བརྟན་ལས་སྨྲ་བ་ནི། །ཆེན་པོར་གྱུར་པའི་
ཁེངས་པ་འཛིན་རིགས་སམ །ཞེས་པ་ལྟ་བུ་དང་། མ་བསྟན་པ་མཚོན་ཕྱིར་རཏྣ་ཤྲཱིས་དཔེར་བརྗོད་པ།
ས་ནི་ཆེན་པོ་མ་ལུས་པ །བྲང་འགྲོ་ཡིས་ནི་རྣམ་པར་བཟུང་། །རྒྱལ་པོ་ཁྱོད་ཀྱི་རྒྱལ་སྲིད་ཆེ། །ཐོབ་
ལ་མངོན་པར་ང་རྒྱལ་ཅི། །ཞེས་རང་བཞིན་བརྗོད་པའི་ཟོལ་བསྟོད་དང་།སྒྱུ་མའི་དབང་གིས་འཇིག་
རྟེན་འདི། །ཁྱོད་ཀྱིས་རྣམ་པར་བརྟུལ་བའི་བློ། །ནག་པོའི་སྤྱོད་ལྡན་ཁྱོད་ཀྱི་གྲགས། །སྨྲ་བར་བྱེད་
ལ་མཚར་ཅི་ཡོད།།ཅེས་སྦྱར་བའི་ཟོལ་བསྟོད་དང་།ཡང་མཛེས་མ་ཁྱོད་ཀྱི་རྣ་བ་ལ།།ཨུཏྤལ་བཟུང་
བའི་རོལ་བ་ཡི། །རྩལ་གྱིས་མིག་ནི་དུད་གྱུར་པས། །ཕྱིར་སྙེམས་འཛུམ་པར་བྱེད་པ་། །ཞེས་རབ་
བརྟགས་ཀྱི་ཟོལ་བསྟོད་།།
༈སུམ་ཅུ་བ་ངེས་བསྟན་གྱི་རྒྱན་ལ་གཉིས་ལས་དང་པོ་མཆོག་ངེས་བསྟན་ནི་དཔེར་ན་
དཔལ་ལྡན་ཕྱོགས་གླང་གིས་རྗེ་བཙུན་འཇམ་དཔལ་ལ་བསྟོད་པར། འདི་ལྟར་མིག་སྨན་དང་
མཚུངས་པའི །ཅོད་པན་ཕྲེང་བས་མཛེས་པ་ནི། །ཉོན་མོངས་བུད་ཤིང་ཡེ་ཤེས་མེའི། །དུ་བའི་རི་མོ་
ལྟ་བུར་མཚོན། །ཞེས་དང༌།རྟོགས་བརྗོད་དུ། རིན་ཆེན་ཡིད་འོང་དོ་ཤལ་དག །སྙིང་གར་བཟུང་
བར་བྱས་པ་འདི། །ས་འོག་རྒུད་པ་ཞི་བའི་སླད། །ལྷག་མ་ཅན་གྱིས་བརྟེན་པ་བཞིན། །ཞེས་དང༌།
323

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བོད་མཁས། ངག་ལ་ངག་གི་དཔལ་སྟེར་དབྱངས་ལྷ་མོའི། །ཕང་པར་རབ་འཛེགས་ཤེལ་གྱི་ཏམྦུ་
རར། །སེན་མོས་བཏབ་བསྐྱོད་ཡིད་འོང་སྙན་སྒྲོགས་པ། །བརྩེ་བས་ཡོངས་བསྐུལ་ཆོས་དོན་སྨྲ་བ་
མཚོན། །ཞེས་པ་ལྟ་བུའོ། །
༈ གཉིས་པ་མཆོག་མིན་ངེས་བསྟན་ནི་ཟུར་མཁར་བས། བདུད་ཀྱིས་དབང་བསྒྱུར་སྐྱེ་
བོ་ཡི། །སྤྱོད་པ་མངོན་གྱུར་གསལ་བ་ན། །ཐུབ་པའི་བསྟན་པ་ནུབ་པ་ལ། །མངོན་དུ་ཕྱོགས་པ་ངེས་
པར་མཚོན། །ཞེས་དང༌།བོད་མཁས། ལང་ཚོ་ལྡན་མ་དེ་ཡི་བྲང་གི་གཞིར། །རབ་རྒྱས་ནུ་མའི་ཤེལ་
བུམ་ཟུང་མཛེས་པ། །སྲ་ཞིང་མཁྲེགས་པས་གང་གིས་དབང་གྱུར་ལ། །ནམ་ཞིག་སྙིང་ཉིད་སྲ་བ་ངེས་
པར་སྟོན། །ཞེས་པ་ལྟ་བུའོ། །
༈ སུམ་ཅུ་རྩ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ལས་དང་པོ་ཡོན་ཏན་ལྷན
ཅིག་བརྗོད་པ་ནི་དཔེར་ན་ཟུར་མཁར་བས། ན་ཆུང་འདི་ཡི་བཞིན་རས་ནི། །པདྨའི་མདོག་དང་ལྷན་
ཅིག་དཀར། །ཁ་ནས་འབྱུང་བའི་དབུགས་འདི་དང༌། །པདྨའི་དྲི་ངད་ལྷན་ཅིག་ཞིམ། །ཞེས་དང༌།
བོད་མཁས། ལང་ཚོའི་དཔལ་ལས་བྱུང་བའི་གཟི་མདངས་དང༌། །ཡིད་འོངས་པདྨ་གཞོན་ནུ་ལྷན
ཅིག་མཛེས།།གང་གི་བློ་དང་སྟོབས་ཀྱི་རང་བཞིན་དང༌།།དྲི་བཟང་ཁང་པའི་ཆུ་བ་ལྷན་ཅིག་བཀྲ། །
ཞེས་པ་ལྟ་བུའོ། །
༈གཉིས་པ་བྱ་བ་ཐ་དད་པའི་ལྷན་ཅིག་བརྗོད་པ་ནི།དཔེར་ན།བ་ཀུ་ལའི་ཡལ་འདབ་ཏུ།
ཙམྤ་ཀ་འདབ་རླུང་གིས་བསྐྱོད་པ་ཡི། །སྤྲིངས་ཡིག་གིས་ནི་བྱམས་པ་བསྐྱེད་བྱེད་ཅིང༌། །འདོད་དང་
ལྷན་ཅིག་དཔྱིད་ཀྱི་དང་པོ་ཡིས། །མངོན་སྦྱོར་རྒྱལ་བྱེད་བསྟན་འཇོམས་ཕྱོགས་སུ་གྲགས །ཞེས་
དང༌།ཟུར་མཁར་བས། དམ་པ་རྣམས་ཀྱི་ཡོན་ཏན་དང༌། །ལྷན་ཅིག་དབྱར་གྱི་ཆུ་བོ་འཕེལ། །དེ་ཚེ་
འཇིག་རྟེན་ཉི་མ་དང༌། །མཉམ་དུ་གསལ་བར་བྱེད་པ་ཡིན། །ཞེས་དང་།བོད་མཁས། ཀྱེ་མ་འབྱུང་
འཁྲུགས་ནད་ཀྱི་ཟུག་རྔུ་དང༌།།ལྷན་ཅིག་རུས་ཚིག་མདུད་པ་རྣམ་པར་རྒྱས། །ལུས་ཀྱི་ཉམ་བག་གཟི་
མདངས་ཚོགས་རྣམས་དང༌། །རྨོངས་པའི་གྲོགས་པོ་ཉིད་ནི་མཉམ་དུ་ཡལ།ཞེས་པ་ལྟ་བུའོ། །
༈ གསུམ་པ་བྱ་བ་ལྷན་ཅིག་བརྗོད་པ་དཔེར་ན་ཟུར་མཁར་བས།སྔོ་བསངས་ཛ་ཧུའི་བུ་
324

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
མོ་དང་། །ཡིད་འོང་དྲི་ཡི་བཞོན་པ་དང༌། །ཁོ་བོའི་སྲོག་འཛིན་ཆེ་འདི་རྣམས། །ལྷན་ཅིག་མྱུར་དུ་འགྲོ་
བར་བྱེད། །ཅེས་དང༌།བོད་མཁས།སྲིད་པའི་སྐྱོན་གྱིས་རབ་ཏུ་སྐྱེ་བ་དང༌། །ཐར་པའི་ཡོན་ཏན་དྲན་
པའི་དད་པ་དང༌། །དེ་རུ་དགེ་ལ་འདུན་པའི་བརྩོན་འགྲུས་ཏེ། །གསུམ་འདི་དག་ལྷན་ཅིག་འཕེལ་
བར་གྱུར།།ཅེས་པ་ལྟ་བུའོ། །
༈ སོ་གཉིས་པ་ཡོངས་བརྗེས་ཀྱི་རྒྱན་ནི་དཔེར་ན་ཀླུ་ཀུན་ཏུ་དགའ་བའི་ཟློས་གར་དུ།
ཁྱོད་ཀྱི་སྙིང་ལས་ཁྲག་རྣམས་ནི། །བདག་གི་མཆུ་ཡིས་རབ་ཏུ་འཕྲོག །སླར་ཡང་ཁྱོད་ཀྱི་བསྟན་པ་
འདིས། །བདག་གི་སྙིང་ཉིད་འཕྲོག་པར་གྱུར།།ཅེས་ཤིན་ཏུ་གསལ་བ་དང་།བོད་མཁས་པས།སྤྱན་
རས་གཟིགས་མགོན་ཁྱོད་ཀྱིས་འགྲོ་རྣམས་ལ། །ཕན་དང་བདེ་བའི་དངོས་པོ་ཀུན་བསྩལ་ནས། །དེ་
དག་ཀུན་གྱི་ཡིད་ཀྱི་དབང་པོ་ནི།།ལྷག་མ་མེད་པར་གཅིག་ཆར་ཉིད་དུ་འཕྲོག།ཅེས་པ་ལྟ་བུའོ།།
༈སུམ་ཅུ་རྩ་གསུམ་པ་ཤིས་བརྗོད་ཀྱི་རྒྱན་ནི་དཔེར་ན་ཀླུ་ཀུན་ཏུ་དགའ་བའི་ཟློས་གར་དུ།
ཀླུ་ནི་སྲུང་བྱེད་བདག་གི་བསོད་ནམས་གང༌། །རང་ལུས་བྱིན་ལས་དེ་རིང་གང་བསྒྲུབས་པ། །དེ་
ཡིས་བདག་ཉིད་སྲིད་པ་སྲིད་པར་ནི། །གཞན་ཕན་སྙིང་པོ་ལྡན་པའི་ལུས་འཐོབ་ཤོག །ཅེས་དང་།
སློབ་དཔོན་རཏྣ་ཤྲཱིས།ཡོན་ཏན་རྒྱ་མཚོ་འཇིག་རྟེན་མཁྱེན། །བདག་མེད་གཉིས་པོ་ཡང་དག་རིག །
སྒྲིབ་པ་གཉིས་ལས་རྣམ་རྒྱལ་བས། །འཇིག་རྟེན་ངན་འགྲོ་ལས་སྲུངས་ཤིག །ཅེས་དང༌།རིན་སྤུངས་
སྔོན་གི་བེད་པོས་མི་ནས་སེམ་
པས སྔོན་གྱི་བྱེད་པོས་མི་ནུས་སེམས་ཅན་ཁམས། །མ་ལུས་བདེ་སྐྱིད་ཡངས་པའི་ཁོར་ཡུག་ཏུ། །
ཤོངས་པའི་གོ་སྐབས་སྦྱིན་པའི་རྔ་ཆེ། །བརྡུང་ཚུལ་སྙན་པའི་འདོད་དགུར་འཇོ་གྱུར་ཅིག །ཅེས་
དང་།བོད་མཁས་པས། སྨྲ་བསམ་བརྗོད་པའི་ཡུལ་འདས་ཟུང་འཇུག་གི །ཡེ་ཤེས་རང་གཟུགས་
ངེས་པ་ལྔ་ལྡན་ཡོད། །རིས་མེད་འགྲོ་བའི་སྣང་ངོར་དེ་སྙེད་སྐུས། །རྗེས་འཛིན་རྒྱལ་བ་རྒྱ་མཚོས་
ཁྱེད་ལ་སྲུངས། །ཞེས་པ་ལྟ་བུའོ།།
༈ སོ་བཞི་པ་རབ་སྤེལ་གྱི་རྒྱན་ལ་གཉིས་ལས་དང་པོ་གཅིག་ལ་གཅིག་ལྟོས་ཀྱི་རབ་སྤེལ་
ནི་དཔེར་ན་དཔལ་ཁང་ལོ་ཙཱ་བ་དབྱངས་ཅན་སྙེམས་པའི་སྡེས། ཟླ་ལྟར་གསལ་བ་དབྱངས་ཅན་
ཐུགས་རྗེ་ཡི། །འོད་བརྒྱས་བདག་བློ་སྤེལ་བ་ངེས་བསྟན་ཆེད། །ཉི་མས་པདྨ་རྒྱས་མཐོང་མཚར་ཏེ། །
325

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བརྒྱ་བྱིན་མིག་སྟོང་ཕྱིས་ཏེ་ལྟ་བའོ་སྙམ། ཞེས་དང༌། སྣར་ཐང་པཎ་ཆེན་སངྒ་ཤྲཱིས། ཁྱོད་ཞལ་ཟླ་
རྒྱས་ལྟ་བུར་ཟླུམ། །ཨུཏྤལ་སྤྱན་ནི་ཡངས་ཤིང་རིང༌། །དབྱངས་ཅན་རྟག་པར་མཛེས་པའི་ཕྱིར། །
རྒྱན་གཞན་དག་ནི་ཅི་ཞིག་བྱ། །ཞེས་དང༌།བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བས།
པདྨ་གཞོན་ནུའི་དཔལ་འཕྲོག་དབྱངས་ཅན་ལྷའི། །བཞིན་རས་མ་བྲིས་མཚན་དཔེའི་རི་མོ་ཅན། །
ཡིད་འཕྲོག་ཀེ་ས་རས་མཚོན་འཇིག་རྟེན་གྱི། །ཀུན་དགའ་བསྐྱེད་པ་ལྷན་སྐྱེས་རང་བཞིན་ཡིན། །
ཞེས་གསུངས་པ་ལྟ་བུའོ།།
༈གཉིས་པ་སྟོབས་མཚུངས་རབ་སྤེལ་ནི་དཔེར་ན་སློབ་དཔོན་རཏྣ་ཤྲཱིས། ལུས་ཕྲ་ནུ་མ་
དུད་པ་དང༌། །མིག་གཡོ་ཁེངས་བྱེད་བུད་མེད་རྣམས། །རྣམ་འགྱུར་མེད་པ་སྦྲང་རྩི་བཞིན། །སྙན་པ་
ཉིད་དུ་སྨྲ་བར་གྱིས། །ཞེས་དང༌།ཟུར་མཁར་བས།ཆུ་སྐྱེས་འཛུམ་པའི་ཕྲེང་བ་སྤེལ། །ཨུཏྤལ་
མཛེས་མའི་འདྲེན་བྱེད་བཞིན། །གཉིས་སྐྱེས་དགའ་བའི་དགའ་སྟོན་བསྒྲུབ། །མཛེས་པས་དབྱངས་
ཅན་བྲོས་སམ་སྙམ། །ཞེས་དང༌།བོད་མཁས་པས། ཞི་བའི་དབྱིངས་ལས་དྲག་པོར་ཁྲོས་བའི་སྐུ། །
རལ་བའི་ནགས་སུ་རིག་ལྔའི་སངས་རྒྱས་ལྔ། །ཐོད་སྐམ་ཟོལ་གྱིས་མ་བོས་པར་འདུས་པ། །དཔལ་
གྱི་མགོན་པོས་དགྲ་བགེགས་ལྷན་ཅིག་ཐུལ། །ཞེས་གསུངས་བ་ལྟ་བུའོ།།
༈ རྒྱན་སུམ་ཅུ་རྩ་ལྔ་པ་དགོངས་པ་ཅན་གྱི་རྒྱན་ནི་སློབ་དཔོན་ངག་དབང་གྲགས་པས་
དགོངས་པ་ཅན་གྱི་རྒྱན་འདི་གཞུང་གི་རྒྱན་ལ་ཡོད་པ་ཡིན་པས་ཚིགས་བཅད་གཅིག་དང་གཉིས་ལ་
སོགས་པའི་ཡུལ་ལ་ཡོད་པ་ཡིན་པ་གསལ་ལོ་ཞེས་གསུངས་པས་དཔེར་བརྗོད་ལོ་གསུམ་དགོས་
པས་བཞག་གོ། །ཞེས་ཡོངས་སུ་བཅད་པ་གཉིས་པའི་དཔེར་བརྗོད་རྫོགས་སོ །སླར་ཡང་། ཕན་
དང་བདེ་བ་མ་ལུས་འབྱུང་བའི་གནས། །གནས་ལྔ་རིག་པའི་གཞུང་གི་མཛེས་བྱེད་རྒྱན། །རྒྱན་གྱི་
ནོར་བུ་དུ་མས་ཕྱུག་པའི་དཔལ། །དཔལ་ལྡན་དཎྜིའི་མགུལ་པ་ལས་ནི་འོངས །དེ་ལས་ཉམས་
འགྱུར་རྒྱ་མཚོའི་རྒྱན་ཕྲེང་གིས། །མགྲིན་པའི་དཔལ་ནི་རྣམ་པར་རྒྱས་གྱུར་པའི། །མཁས་པ་རྣམས་
ཀྱིས་པུར་རྒྱལ་བོད་ལ་སོགས །ས་སྟེང་བུ་མོའི་རྣ་བའང་རབ་ཏུ་བརྒྱན། །དེ་ལྟ་ན་ཡང་དིང་སང་
སྙིགས་ལྔའི་ཚོན། །རྣམ་མཚར་མདངས་ཀྱི་ན་བཟས་བཀླུབས་པ་ལ། །འདི་འདྲའི་རྒྱན་ནི་དགོས་
326

དོན་རྒྱན་སོ་ལྔའི་སྙིང་པོ་བསྡུས་པ་བློ་གསར་བུང་བ་རོལ་པའི་དགའ་ཚལ་དུ་འཇུག་པ་ལ་ཉེ་བར་མཁོ་བ
པས་དབེན་མོད་ཀྱང་། །རང་ཉིད་ཚེ་རབས་ཕྲེང་བར་གོམ་པའི་ཕྱིར། །སྔོན་བྱོན་དམ་པའི་གསུང་གི་
བདུད་རྩི་ལ། །དད་གསུམ་སྙིམ་པ་སྦྱར་བས་ངོམ་མེད་དུ། །བཏུང་ལ་སྒོ་གསུམ་ངལ་བའི་དྲི་མ་ཀུན། །
ཤི་བའི་རོ་བཞིན་དོར་ཏེ་བརྩོན་པ་ཡང༌། །འདིར་སྣང་བདག་ཆོས་བརྒྱད་གྱི་ན་བ། །མི་གཙང་
ཕུང་པོར་ཆགས་པའི་སྦྲང་བུ་དང༌། །མི་མཚུངས་གཞན་དོན་ཀུན་མཁྱེན་རྒྱུ་སྒྲུབ་བྱེད། །ལས་འདི་ལ་
ནི་བདག་བློ་ཆེས་ཆེར་སྤྲོ།།དེ་ཕྱིར་འདི་བྱུང་དགེ་བ་ཡེ་ཤེས་ཉིའི། །སྣང་བ་དམ་པས་མཐའ་དག་ཡིད་
ཅན་གྱི།།མི་ཤེས་མུན་པའི་དྲི་མ་རབ་ཟོས་ནས། །ཀུན་ཀྱང་ཤེས་རབ་སྣང་བ་རྒྱས་གྱུར་ཅིག། །།
ཅེས་པའང་འབྲས་ལྗོངས་བསམ་ཁང་པ་ཨོ་རྒྱན་ཀུན་བཟང་བསྟན་འཛིན་རྡོ་རྗེས་རབ་བྱུང་
བཅོ་ལྔ་བའི་ནང་ཚན་ཞི་བ་ཞེས་པ་ས་མོ་བྱའི་ལོར་ཆོས་འཁོར་དཔལ་གྱི་ལྷ་སའི་གནྡྷོ་ལའི་ཉེ་
འདབས་བྱང་གླིང་ཡབ་ཕུན་དུ་བཏུས་པ་དགེ་ལེགས་འཕེལ།སརྦ་མངྒ་ལཾ།། །།
327

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
༄༅། །སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་
ཕྱོགས་ཙམ་བཀོད་པ།
རྫོང་སར་མཁན་མདོ་སྲིབ་ཐུབ་བསྟན་རྒྱལ་མཚན།
ན་མོ་གུ་རུ་མཉྫུ་ཤྲཱི་སྭ་ར་སྭསྟི་ཡེ།བདག་རྨོངས་རབ་རིབ་འཇོམས་པའི་མཚོན་རྣོན་པོས། །
སྐལ་བཟང་མིག་འབྱེད་བརྟན་པའི་མགོན་པོ་དང༌། །དབྱངས་བདུན་རྫོགས་པའི་རྒྱུད་མངས་སྒྲེང་
བཞིན་དུ། །སྲིད་ཞིའི་གར་སྒྱུར་སྒྲ་དབྱངས་ལྷ་མོས་སྐྱོངས། །སྐྱེས་སྦྱང་བློ་གྲོས་བཞིན་རས་མཛེས་པ་
ཡིས། །ལེགས་བཤད་རྩོམ་པའི་རྒྱན་གསུམ་འདོགས་པའི་ཚུལ། །སྐྱོན་ཡོན་ཀུན་གསལ་ནོར་བུའི་མེ་
ལོང་ཞིག །དབྱིག་འཛིན་སྣ་ཚོགས་ལས་པས་རིངས་ནས་བསྐྲུན། །དེ་ལ་ཤར་ལྷོའི་མཁས་མང་ཐུན་
མིན་སྲོལ། །ཡོན་ཏན་བཅུ་ཡི་གཟེར་བསྡམས་སྲབ་མེད་པར། །རྒྱན་གསུམ་མགྱོགས་འགྲོར་རྩེན་
ག ་པོའི་གང་ལ་ས་འཕང་
འདོད་གཞོན་ནུ་དག །དྲང་པོའི་གཞུང་ལམ་ཟིན་སྙམ་འཕྱང་མོ་ཉུག །དེ་ཕྱིར་ལེགས་བཤད་གཏིང་
ཟབ་འོ་མའི་མཚོ། །ཐོས་ཆུང་བྲང་འགྲོའི་ཡི་གར་མཛའ་མིན་ཡང༌། །རང་ཚོད་བློ་ཡི་གདུང་བ་སེལ་
བའི་སླད། །ཐིགས་ཕྲན་སོར་མོའི་རྩེ་མོས་དེང་འདིར་ལེན། །དེ་ལ་དང་པོ་བེེ་དརྦྷ་ཡི་སྲོལ། །ལྕི་བ་
ཅུང་ཟད་མང་ཤོས་བྱས་ན་ཡང༌། །ལྷོད་པ་བསྲེས་པས་རྩུབ་ཆེའི་སྐྱོན་བྲལ་བ། །སྦྱར་བ་ཡོན་ཏན་དང་
པོར་ཤེས་པར་བྱ། །འཇིག་རྟེན་གྲགས་པའི་ཚིག་སྦྱོར་གོ་སླ་བ། །རྗོད་བྱེད་ཡོན་ཏན་གཉིས་པ་རབ་
དྭངས་སོ །འཇམ་རྩུབ་ཚིག་རྐང་ཕྱོགས་རེར་མ་ཡིན་པར །བཞི་ཆར་སྙོམས་པ་མཉམ་ཉིད་ཡོན་
ཏན་། །རྗོད་བྱེད་གྲོང་ཚིག་སྐྱོན་བྲལ་རྗེས་ཁྲིད་སོགས། །བརྗོད་བྱ་དོན་ཉམས་ལྡན་པ་སྙན་པའོ། །
འཇམ་པ་མང་ཡང་སྲོག་ཆེན་ཅུང་བསྲེས་པས །ཧ་ཅང་ལྷོད་པའི་སྐྱོན་བྲལ་ཤིན་གཞོན་ནོ། །བརྗོད་
328

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
དོན་བརྟག་ཅིང་བསམ་གཞིག་མི་དགོས་པར། །སྒྲ་ལས་གོ་དོན་གསལ་བ་དོན་གསལ་ལོ། །
བསྔགས་ཡུལ་ཡོན་ཏན་སྒྲོ་སྐུར་བྲལ་བ་ཡིས །གཞན་ལས་ཁྱད་འཕགས་བརྗོད་པ་རྒྱ་ཆེའོ། །ཚིག་
སྡུད་དོན་ལྡན་བཅད་ལྷུག་དངོས་གཙང་ཞིང༌། །སྡེབ་སྦྱོར་འཁྲུག་པའི་སྐྱོན་བྲལ་བརྗིད་པ་འོ། །
མཆོག་དམན་བསྟོད་སྨད་འཇིག་རྟེན་གྲགས་ཚོད་དང༌། །ཤས་ཆེར་བསྟུན་པ་མཛེས་པའི་ཡོན
ཏན་ནོ། །ཁྱད་པར་ཆོས་གཞན་གནས་ལ་དངོས་མིང་དེ། །གཞན་ལ་བཏགས་ནས་བརྗོད་པས་
ཉམས་མཚར་བ། །དངོས་དང་བཏགས་པའི་ཆོས་གཉིས་བློ་ཡུལ་དུ། །མཉམ་པའམ་ཏིང་ངེར་འཛིན་
པ་ཏིང་འཛིན་། །མདོར་ན་སྦྱར་མཉམ་ཤིན་གཞོན་སྒྲ་ཡི་གདངས། །དངོས་གཙང་ཚིག་གི་ཡོན་ཏན་
བརྗིད་པ་སྟེ །རབ་དྭངས་ལ་སོགས་རྣམ་དྲུག་བརྗོད་ཚུལ་གྱིས། །བཞག་པའི་ཡོན་ཏན་རྣམ་བཅུ་
གཞིར་བཟུང་གཅེས། །དེ་ལ་བེེ་དརྦྷ་ཡི་བཞེད་ཚུལ་ལས། །སོ་སོའི་རྣམ་བཞག་ཅུང་ཟད་འདས་ན་
ཡང༌། །ཡོན་ཏན་ངོ་བོ་སྟོང་པ་མིན་ནོ་ཞེས། །ཤར་ཕྱོགས་གཽ་ཌ་པ་ཡི་མཁས་རྣམས་བཞེད། །ཀ་ཅ་ཏ་
པ་ཙ་སྡེའི་དང་གསུམ་བཞི། །འ་ཡ་ར་ལ་ཨ་སྟེ་ཉི་ཤུ་ནི། །སྲོག་ཆུང་ཡིན་ཞིང་ལྷག་བཅུ་དེ་ལས་བཟློག །
འཕུལ་འཇུག་ལྕི་ཡང་རྟགས་འཇུག་སྐབས་བཞིན་ལ། །སྒ་སྒྲ་དཀྱ་རྣ་ལ་སོགས་མགོ་འདོགས་ཅན། །
ཕལ་ཆེར་བོད་ཡིག་སྲོག་ཆེན་ཁོངས་སུ་གཏོགས། །དེ་ལྟར་མཁས་པའི་ལེགས་བཤད་རྗེས་
འབྲངས་ཏེ། །དང་པོའི་ལས་ཅན་སྨན་སླད་ཉུང་ཙམ་བྲིས། །ད་ནི་དཔེར་བརྗོད་དངོས་ལ་བཅུ་ལས་
དང་པོར་སྦྱར་བ་ལ། མ་ཡིག་ལ་བསྐོར་བའི་རྗེས་ཁྲིད་བློས་གཽ་ཌ་པའི་འདོད་པ།བློ་མིག་ཉོན་མོངས་
མ་རིག་མུན་པས་གཡོགས། །མ་ནོར་ཐར་ལམ་མ་མཐོང་ཉམ་ངའི་བུ། །མ་མ་ལྷ་མོ་མྱུར་མ་མིག་
ཡངས་མས། །རིང་མིན་དེང་འདིར་མུན་པའི་མལ་ལས་སློངས། །སྦྱོར་བ་ལྕི་བ་བེེ་དརྦྷའི་འདོད་པ
ཟབ་ཡངས་རབ་དཀར་འོ་མའི་ཆུ་གཏེར་ལས། །ལེགས་འཁྲུངས་སྒྲ་དབྱངས་ལྷ་མོའི་འཛུམ་ཟེར་
མདངས། །སྐལ་བཟང་ཀུན་དགའི་ཡིད་ལ་འཆར་བའི་མོད། །མི་ཟད་དོན་ལྡན་ཚིག་གི་ཀུ་མུད་བྱེ། །
གཉིས་པ་རབ་དྭངས་ལ། བཻ་དརྦྷའི་འདོད་པ།རྣམ་ཀུན་མཁྱེན་ལྡན་སྤྱི་མེས་ངག་གི་དབང༌། །གང་
ལ་བསྙེན་པའི་སྐལ་བཟང་བློ་ལྡན་དག །ཐོག་མེད་བག་ཆགས་སྨིག་རྒྱུའི་ཆུ་བོ་ལས །རྣམ་གྲོལ་
གྲིབ་བསིལ་སྣུམ་པོར་ངལ་འཚོར་རྨད། །ཅུང་གོ་དཀའ་བ་གཽ་ཌ་པའི་འདོད་པ།གཟོད་ནས་རྣམ་ཀུན་
329

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
མཆོག་ལྡན་དྭངས་མའི་ཁམས། །རབ་གསལ་ཡེ་ཤེས་མེ་ལོང་མཛར་ཆུགས་དག །ཆུ་དང་འོ་མའི་
མཚོ་ལ་མ་ཆགས་པར། །བྲལ་སྨིན་སྙེ་མས་དུད་པའི་ཚལ་དུ་སྒེག །གསུམ་པ་མཉམ་ཉིད་ཀྱི་ཡོན་
ཏན་ལ། བཻ་དརྦྷའི་འདོད་པ། གཞུང་གི་དཔེར་བརྗོད་དང་པོ་བེེ་དརྦྷའི་ལུགས་སུ་བྱས་ན། གང་ཞིག་
སྤང་བླང་འཁོར་འདས་ལམ་དང་མ། །ཉན་རང་བྱང་སེམས་ཕལ་གྱིའང་ཡུལ་མིན་ན། །ཕྲ་ཞིབ་སྒྲོ་
སྐུར་བྲལ་བ་ཀུན་གཟིགས་རྗེ། །སྤྲིན་བྲལ་འོད་སྟོང་འཕྲོ་བས་བསྒྲུན་མི་བཟོད། །གཽ་ཌ་པའི་
འདོད་པ། བཅོས་མིན་སྙིང་རྗེའི་བསིལ་ཟེར་དང་འགྲོགས་པས། །མཐའ་ཡས་གདུལ་བྱའི་བློ་གྲོས་
ཀུནྡའི་ནགས། །ཆེས་ཆེར་སྨིན་པའི་རྣམ་དཔྱོད་འོད་དཀར་ཅན། །དད་གསུམ་ཡིད་ཀྱི་མཁའ་ལ་རྟག་
པར་རྩེན། །བཞི་པ་སྙན་པའི་ཡོན་ཏན་ལ། བེེ་དརྦྷའི་འདོད་པ་ཚིག་མཚུངས་ཉེ་བའི་ཉམས། འཆལ་
ཚུལ་ཚ་གདུང་དབེན་པའི་ཚངས་སྤྱོད་ལ། །ཐར་པའི་ཆ་མཐུན་དལ་བའི་རྟེན་བཟང་མོད། །ལུས་ཅན་
ལས་ངན་སྤྱོད་ལ་ཆེས་སྤྲོ་བའི། །འདུ་ཕུང་མི་དགེའི་བང་མཛོད་ཕུག་རྡུགས་པས །རྐང་པ་ལ་བསྐོར་
བའི་རྗེས་ཁྲིད། དཔལ་ལྡན་ཀུན་ཏུ་བཟང་པོའི་རྣམ་པར་འཕྲུལ། །དཔེར་འོས་སྲིད་ན་དཀོན་པའི་
ཆོས་གྲགས་ཀྱི། །དཔག་མེད་རིགས་པའི་མཚོན་ཆ་རྩེ་བརྒྱ་པས། །དཔུང་བཅས་ལོག་སྨྲའི་བ་རིང་
དུ་འཆིང་། །ཚིག་ལ་བསྐོར་བའི་རྗེས་ཁྲིད།ཆོས་ཀྱི་ཆར་ཆེན་འབེབས་ལ་ཆེས་སྤྲོ་བའི །ཡོངས་
འཛིན་ཡོན་ཏན་ཅན་ལ་ཡུན་དུ་བསྟེན། །ད་དུང་ཚིག་དང་དོན་ལ་དོགས་པའི་གནས། །བགྲང་གཞིའི་
སྒྲོག་གིས་བཅིངས་ཀྱང་སྒྲོ་སྒྲོག་གིས་བཅིངས་ཀྱང་སྒྲོ་འདོགས་བཅད། །བར་ཐག་རིང་ན་རྗེས་ཁྲིད་མི་འགྱུར་བའི་དཔེ། རིག་
དང་གྲོལ་བའི་ཡན་ལག་བརྒྱད་ལྡན་ཆབ། །ཀུན་མཁྱེན་རྒྱ་མཚོར་འབེབས་པའི་རྩེར་ཕྱིན་པས །
རྣམ་གྲོལ་ནོར་བུའི་ཁང་བཟང་ཉམས་དགའ་བར། །སྐལ་ལྡན་དབུས་སུ་ངལ་འཚོར་མ་ཕམ་པ། །
ཤར་པ་ཁོ་ནས་འདོད་པའི་རྗེས་ཁྲིད། སྐྱེ་ཕྲེང་སྐྱེ་རྒུ་སྐྱོང་ལ་མི་སྐྱོ་བར། །ཁྲག་དྲོན་སྐུ་ཤས་དགྲ་
བགེགས་འདྲེ་སྲིན་ཡང༌།།སྲོག་འཚོ་རྒྱལ་སྲས་དཔའ་བོ་སྙིང་སྟོབས་ཆེ། །བློ་གྲོས་བཟང་པོའི་ཚོགས་
རྣམས་ཅིས་མི་བསྟོད །སྤང་བྱ་དོན་གྱི་གྲོང་པ། རབ་མཛེས་སྨིན་ལེགས་བུ་མོ་གཞོན་ནུ་ཁྱོད། །
མཐོང་བས་ཁོ་བོ་ཆགས་པའི་ཟུག་རྔུས་མནར། །དེ་ཕྱིར་འཁྲིག་པའི་དགའ་སྟོན་སྤྲོ་བའི་སླད། །ལྷན་
ཅིག་དབེན་པར་ཉལ་བའི་སྟ་གོན་རེམས། །ངོ་ཚའི་ཚིག་རྗེན་པ་སྟོན་པའི་སྐྱོན་དཔེའོ། །སྤོང་བྱེད་ཀྱི་
330

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
ཉམས་ཇི་ལྟར་སྦྱིན་པ།སྨིན་འཁྱོག་གཞུ་ལ་སྦྱར་བའི་ཟུར་མིག་མདའ། །ཁོ་བོའི་སྙིང་ལ་བཏབ་པའི་
གདུང་བ་འདི། །མི་བཟོད་ཞི་བསིལ་གསོས་སྨན་བྲེལ་ལགས་ན། །དབེན་པའི་ཚལ་དུ་སྒྲུབ་བམ་
ལུས་ཕྲ་མ། །སྒྲ་ཡི་གྲོང་པ་ཚིག་གི་སྦྱོར་མཚམས་ཀྱིས་ཞུགས་པ ལང་ཚོས་ཁེངས་པའི་པདྨ་རྒྱས་
པའི་ཟླ། །མཚན་ལྡན་སྐྱེས་བུའི་དར་ལ་བབ་པའི་རྟགས། །ཕ་མ་དུས་ལ་མ་ཡོལ་ལྷན་འཛོམས་
སྐབས། །ལས་ལ་ཡང་ཡང་སྦྱར་ན་བཟའ་མང་འཕེལ།།ངག་ཚིག་དོན་ལ་ཞུགས་པའི་གྲོང་པ། །སྲིད་
འདིར་རྣམ་པར་ལེགས་པའི་མཚན་མ་ཡང༌། །ཚད་ལྡན་སྐྱེས་བུའི་རྟགས་ཀྱིས་གཞལ་བའི་ཚེ། །ལུས་
སེམས་དུབ་པའི་རྣམ་འགྱུར་འཁུན་པའི་སྒྲས། །སོས་དལ་ཉལ་བའི་གཉིད་ཀྱང་སད་པར་བྱས། །
དམིགས་བསལ་སྐྱོན་མེད་པ། སྲིད་ན་ལེགས་བྲིས་འབྱོར་བའི་མཚན་མ་ཡང༌། །ཐར་འདོད་སྐྱེས་
བུས་བརྟག་ཚེ་རྒུད་པའི་མཐའ། །མཐོང་ན་དེ་ཡང་ངན་འགྲོའི་གནས་ཤིག་གཟིགས། །གཞན་ཡང་
བག་མེད་མ་རིག་གཉིད་ལས་སློང༌། །ལྔ་པ་ཤིན་ཏུ་གཞོལ་པའི་ཡོན་ཏན་བེ་དརྦྷའི་འདོད་པ། སྙན་
པའི་གླུ་ལེན་ཤེལ་གྱི་འདབ་གཤོག་ཅན། །ཡིད་འོང་པདྨའི་ཚལ་དུ་རོལ་པ་དང༌། །ཆབས་ཅིག་ངང་
པའི་བུ་མོས་པི་ཝཾ་རྒྱུད། །འོ་མའི་མཚོ་རུ་འདར་ལྡན་སོར་རྩེས་བརྡུང༌། །གཽ་ཌ་པའི་འདོད་པ་བརྗོད་
དཀའ་བ།བཀྲོལ་དཀའི་མདུད་རྒྱ་གྲོལ་བའི་གྲོང་པའི་གཏམ། །སྤྱོད་ལམ་གྲེ་འགྱུར་རྒྱན་གསུམ་གླུ་
རུ་སྒྲོག །དམངས་ཚོགས་གཞོན་ནུའི་ཟློས་གར་འཁྲབ་པའི་སྒྲས། །འཛམ་གླིང་བགྲེས་པོའི་སྒྲ་འཛིན་
གཙེར་གྱིས་དོགས། །དྲུག་པ་དོན་གསལ་ཡོན་ཏན་ཤར་ལྷོ་འདོད་མཐུན། དུས་གསུམ་རྒྱལ་བའི་སྤྱི་
གཟུགས་མཚོ་སྐྱེས་རྗེས། །དམ་ཚིག་རྒྱ་ཡིས་བཏབ་པས་འདྲེ་སྲིན་ཡང༌། །ཆོས་རྒྱལ་ཚངས་པ་ལྷ་ཡི་
མེ་ཏོག་གི། །རྒྱུད་འཛིན་བཅས་པའི་བཀའ་ཡི་སྲུང་མར་གྱུར། །གོ་ཌ་པའི་འདོད་པའམ་གཉིས་ཀས་
རེས་འགར་འདོད་། སྔོན་ཚེ་ལྗོངས་འདིར་བསྟན་པའི་རྒྱལ་མཚན་བསྒྲེངས། །དེ་ལ་བསམ་སྦྱོར་
གནག་པའི་བགེགས་ཀྱི་ཚོགས །དྲེགས་པའི་སྡེ་དཔོན་འཁོར་བཅས་འཆིང་བའི་ཚེ། །བོད་རྗེའི་
བཞེད་དོན་ཇི་བཞིན་ལྷུན་གྱིས་གྲུབ། །བདུན་པ་རྒྱ་ཆེ་བའི་ཡོན་ཏན་ལ་བེདརྦྷའི་འདོད་པ། གདམས་
པའི་ཆུ་བོ་ཀུན་འདུས་བླ་མ་མཆོག །སྐལ་པ་བཟང་པོར་ལན་ཅིག་ཕྲད་པས་ཀྱང༌། །དམ་ལྡན་བུ་སློབ་
རེ་བ་ཀུན་གང་བས། །སླད་ནས་ཆོས་ཕོངས་གཞན་གྱི་དྲིང་མི་འཇོག །གོ་ཌ་པའི་འདོད་པ། སྐུ་
331

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གསུམ་ཞིང་གི་བཀོད་པ་འབྱམས་ཀླས་ཤིང༌། །འཁོར་ཚོགས་རིག་འཛིན་འདུས་པའི་གཞལ་ཡས་
དབུས །རྔ་ཡབ་དཔལ་རིའི་གཙོ་བོ་ཨོ་རྒྱན་རྗེ། །དར་ཟབ་བེར་ཁྱམས་སྣ་ཚོགས་རྒྱན་གྱིས་
བཀླུབས། །ཡོན་ཏན་གཞན་ཡང་བསྔགས་ཚུལ། བློ་ལྡན་ལང་ཚོ་དར་བ་གཞོན་ནུའི་ཚོགས། །ཡོན་
ཏན་ལྷུ་རུ་ལེན་པ་མཛེས་མོད་ཀྱི། །བགྲང་གཞིའི་ཁུར་གྱིས་ནོན་པའི་རྒན་པོ་ཡང་། །ད་དུང་ཐོས་
པས་མི་ངོམས་ཆེས་ཡ་མཚན།།བརྒྱད་པ་བརྗིད་པའི་ཡོན་ཏན།གོ་ཌ་པའི་འདོད་པ།རྟོགས་བྱ་ཟབ་
མོ་མཐའ་བྲལ་དེ་བཞིན་ཉིད། །རྟོགས་བྱེད་རྒྱ་ཆེན་ཐབས་ཤེས་ཟུང་འཇུག་ལམ། །ཀུན་འདུས་ཆུ་
གཏེར་ཟླ་ཟེར་འགྲོགས་པ་བཞིན། །གཟུར་གནས་དོན་གཉེར་བློ་འཕེལ་ཀུན་དགའི་གསུང༌། །བེ་
དརྦྷའི་འདོད་པ། གོ་སླ་མན་ངག་གནད་སྡེབ་ལེགས་བཤད་མཆོག །ཟབ་རྒྱས་དོན་ཚངས་ཤིང་རྟ་
རྣམ་གཉིས་བཞིན། །མཐའ་ཀླས་གདུལ་བྱ་ཐར་ལམ་ཉེར་འགོད་པ། །གངས་ལྗོངས་དཔལ་གྱུར་
འཇམ་མགོན་བླ་མའི་གསུང༌། །དགུ་པ་མཛེས་པའི་ཡོན་ཏན་ལ། བེ་དརྦྷའི་འདོད་པ་གཏམ་ལ་
སྦྱར་བ། འབྲི་ཀློག་ནས་བཟུང་བཅུ་ཕྲག་རིག་གནས་ཀུན། །སློབ་ཕྱིར་མངའ་ཁོངས་གཞོན་ནུ་ཀུན་
བསྡུས་ཏེ། །མཐུན་རྐྱེན་འདོད་རྒུ་སྦྱོར་བའི་གསར་བརྗེའི་ཁབ། །ཤེས་རིག་ཡར་རྒྱས་བརྗོད་དོན་
སྙིང་པོས་ལྕི། །བསྔགས་པ་ལ་སྦྱར་བ། འཕགས་མ་ཡིད་བཞིན་འཁོར་ལོའི་ཞལ་རས་དང༌། །ཕྱག་
ཞབས་འཁོར་ལོས་མཚན་པའི་ལྟེ་བ་རུ །སྤྱན་བདུན་རྣམ་པར་བཀྲ་བའི་དཀྱུས་རིང་མཐའ །སོ་
སོའི་གནས་སུ་རྫོགས་པའི་གོ་སྐབས་ཅི །གོ་ཌ་པའི་མཛེས་པའི་གཏམ་ལ་སྦྱར་བ། དེང་དུས་གངས་
ལྗོངས་བློ་གསལ་གཞོན་ནུའི་ཚོགས། །ལྔ་རིག་འཇོ་སྒེག་དར་བའི་མཚར་ནི། །སྔོན་མེད་རིག་པའི་
ཆོ་འཕྲུལ་རྩལ་པོ་ཆེ། །ནང་འཛམ་གླིང་རྒྱལ་ཁབ་ལས་ཀྱང་བརྒལ། །བསྔགས་པ་ལ་སྦྱར་བ།
བསོད་ནམས་བརྒྱ་ཡིས་བསྐྲུན་པའི་ཐུབ་དབང་ཞབས། །རྒྱ་མཚོའི་སྐ་རགས་འཆིང་བའི་ནོར་འཛིན་
མས། །འདེགས་པར་བཟོད་ཀྱང་སྐུ་ཡི་དཔང་ཚད་ནི། །འཇིག་རྟེན་སྲིད་པའི་རྩེ་མོ་ལས་ཀྱང་
བརྒལ། །བཅུ་པ་ཏིང་འཛིན་གྱི་ཡོན་ཏན་ལ། སྤྱིར་བསྟན་པ། མ་དྲོས་མཚོ་ཆེན་ཁ་རླངས་རྡུལ་
འཐུངས་པས །སྐྱེད་བསྲིང་ཛཾ་བུའི་མེ་ཏོག་སོ་ཕྲེང་དགོད། །དེ་ཡི་འཛུམ་མདངས་ལ་ཆགས་ཉིན་
བྱེད་བཞིན། །དམར་འོད་དང་ལྡན་ཤར་རིའི་ཕྲག་པར་འཛེགས། །ཆོག་ཅིག་གི་དཔེ།སྟོན་ཟླའི་སིམ་
332

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
འོད་ཁ་ཆུས་རེག་པའི་མོད། །ཀུ་མུད་ཁ་བྱེ་བའི་ཆུ་ཐིགས་དེ། །བསིལ་ལྡན་གངས་ཀྱི་རི་བོའི་ཁ་ཆུ་
བཞིན། །ཀུན་གྱི་ཡི་གར་འབབ་སླད་རེ་བས་བཏུང༌། །ཆོས་མང་པོ་སྦྱར་བ།སྔོ་སངས་ནམ་མཁའི་བུ་
མོས་སྤྲིན་རུམ་ནས། །བཙས་པའི་ཟླ་གཞོན་སྐྱུགས་པའི་ཟེགས་མ་ཡང༌། །འཐུང་འདོད་མགྲིན་པ་
གསོ་སྟེ་འདབ་བརྒྱའི་ལྕེ། །བརྐྱངས་ཤིང་བཏུང་བས་ངོམས་མེད་སྟེང་འཐུང་དཀར། །སླར་སྨྲས་པ།
ཕྱི་ནང་གཞུང་ལུགས་རྒྱ་མཚོའི་མཐར་སོན་དབྱུ་གུ་འཆང་བའི་དེད་དཔོན་ཆེའི། །ཤར་ལྷོའི་མཁས་
མང་གདེངས་ཅན་དབང་པོའི་ལེགས་བཤད་ཆུ་གཏེར་སྙིང་པོའི་བཅུད། །ཀུན་འདུས་ཚིག་རྒྱན་སྐྱོན་
ཡོན་བསལ་བཞག་ཀུན་གསལ་ནོར་བུའི་མེ་ལོང་ལས། །ལེའུ་དང་པོའི་སྣང་བརྙན་གཉིས་པ་རང་
བློར་གང་ཤར་སྤེལ་བ་ལགས།། །།
མཁས་རློམ་ཆེ་ཚུགས་ལོ་མ་སྦོམ་ན་ཡང༌། །མཁས་ཚུལ་གསུམ་གྱི་མདུང་ཁྱིམ་ཡ་བྲལ་ཚེ། །
མཁས་རྣམས་དགའ་བའི་སྤྱིལ་པོ་ཚུགས་དཀའ་བས །མཁས་པ་ཕྱོགས་རེས་མ་ངོམས་གྲོགས་པོ་
དག །འདི་འབད་ལེགས་བྱས་ཀུ་མུད་ཉག་ཕྲ་ཡང་། །ལྷག་བསམ་ཟླ་བའི་ཟེགས་མས་བརླན་པའི་
བཅུད། །དོན་གཉེར་མགྲིན་པའི་ལམ་ནས་མངར་མོའི་རྡུལ། །གཟུངས་སྤོབས་བློ་གྲོས་ཡི་གར་སྨིན་
གྱུར་ཅིག །བདག་མེད་བདག་འཛིན་སྲིད་རྩ་ལས་ཉོན་མི་ཟད་འཁོར་བའི་རྒྱ་མཚོ་ཆེར། །ཡིད་ཅན་
ཡིད་སྲུབས་བརྒྱ་པས་བསྐོར་ནས་སྐྱེ་རྒ་ན་འཆིའི་རྒྱར་ཚུད་པ། །དེ་ཀུན་དེ་བཞིན་ཉིད་ཀྱི་བདེན་དོན་
ཡད་གྲུབས་བརྒྱ་བས་བརྐོ་
ཐབས་ཤེས་ཕྱག་ཟུང་རིང་བརྐྱངས་ནས། །རྣམ་ཀུན་རྣམ་གྲོལ་བྱང་ཆུབ་གསུམ་དུ་དབུགས་དབྱུང་
ཤཱཀྱའི་སྲས་དེ་རྒྱལ། །འོད་གསལ་རྣམ་ཀུན་མཆོག་ལྡན་དྭངས་མའི་ཀློང༌། །རྣམ་མེད་རྣམ་པར་ཤར་
བའི་སྒྱུ་འཕྲུལ་ཆེ། །མཐའ་ཀླས་གདུལ་བྱའི་ཁམས་དང་འགྲན་པ་ཡི། །སྨྲ་བའི་ཉི་མས་བདག་ཉིད་
པད་དཀར་སྐྱོངས། །སྲས་བཅས་རྒྱལ་བའི་རིན་ཆེན་འབྱུང་བའི་གནས། །ཚད་མེད་རྣམ་བཞིའི་
གདོང་གིས་ཉེར་འཁྱུད་པས། །མི་ཤིགས་ན་དཱའི་སྙིང་པོ་ཀུན་འདུས་གཟུགས། །སྒྲ་དབྱངས་ལྷ་མོ་
དང་བའི་ཡིད་མཚོར་རོལ། །དེ་ནས་ཐུན་མོང་བཞེད་པའི་དོན། །དོན་རྒྱན་སོ་ལྔའི་དཔེ་ཙམ་ཡང་། །
ཡང་ཡང་རང་བློ་གོམས་ཕྱིར་དང༌།།དང་པོའི་ལས་ཅན་སྨན་སླད་འབྲི། །
དེ་ལ་དང་པོ་རང་བཞིན་བརྗོད་པའི་རྒྱན་ལས་དང་པོ་རིགས་རང་བཞིན་བརྗོད་པ་ནི།
333

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དག་པ་གཉིས་ལྡན་ཆོས་སྐུ་འདུས་མ་བྱས། །རང་བཞིན་ལྷུན་གྲུབ་དབྱིངས་ལས་མ་གཡོས་ཤིང་། །
མཁྱེན་བརྩེ་ནུས་པའི་མངའ་བདག་རྒྱལ་བ་རྣམས། །དོན་གཉིས་མཐར་ཕྱིན་སྐྱབས་གནས་ཀུན་གྱི་
གཙོ །གཉིས་པ་བྱ་བ་རང་བཞིན་བརྗོད་པ་ནི། འདུས་པའི་འཁོར་ལ་གཏོང་བའི་སྒོ་འཕར་ཕྱེས། །
སྙན་པའི་ཚིག་གིས་ཕྱིན་དྲུག་ལམ་བཟང་སྟོན། །ཚུལ་བཞིན་སྤྱོད་པའི་ཉམས་ལེན་གནད་ལ་དབབ། །
བདག་ཀྱང་དོན་མཐུན་སྤྱོད་པ་རྒྱལ་བའི་སྲས །གསུམ་པ་ཡོན་ཏན་རང་བཞིན་བརྗོད་པ་ནི།
ལེགས་པར་ཐོས་ཚེ་ཞི་བའི་ཡོན་ཏན་རྟོགས།།ཚུལ་བཞིན་བསམ་པས་དོན་ལྡན་ཆོས་དང་འབྲེལ།།ཇི་
བཞིན་བསྒོམ་ན་ཁམས་གསུམ་ཉོན་མོངས་ཀུན། །སྤོང་བྱེད་དྲང་སྲོང་ཆེན་པོའི་གསུང་དེ་རྨད། །བཞི་
པ་རྫས་རང་བཞིན་བརྗོད་པ་ནི མི་ཤིགས་རྗེ་བྷནྡྷས་ཕྱག་གཉིས་བྲེལ། །སྦས་ཡུམ་ཁ་ཊཱམ་ཆོས་
གོས་བེར་ཕྱམ་གསོལ། །པད་ཞུ་སྒྲོ་ལྡན་སག་ལྷམ་ཡུ་རིང་བཅས། །པདྨའི་དབུས་སུ་རང་བྱུང་མཚོ་
སྐྱེས་རྗེ། །གཉིས་པ་དཔེ་རྒྱན་སོ་གཉིས་ལས དང་པོ་ཆོས་དཔེ་ནི། ཁྲོ་རྒྱལ་རྟ་མགོས་མཚན་པའི་
ཞལ་རས་ནི། །བྱི་རུའི་ལྷུན་པོར་ཉི་ཟེར་རེག་བཞིན་དམར། །དམར་ལ་ཟླུམ་པའི་སྤྱན་གསུམ་རྣམ་
འགྱུར་ཡང༌། །མཚམས་སྤྲིན་དམར་པོས་འཁྱུད་པའི་ཟླ་ཟེར་བཞིན། །གཉིས་པ་དངོས་དཔེ་ནི།
འཛམ་བུའི་གསེར་གྱི་རི་འདྲ་རྒྱལ་བའི་སྐུ། །སུམ་རྩེན་ལྷ་རྔའི་རྗེས་འགྲོ་ཚངས་དབྱངས་གསུང༌། །མི་
རྟོགས་ཐུགས་ནི་ནམ་མཁའི་དབྱིངས་ཇི་བཞིན། །གསང་གསུམ་མི་ཟད་རྒྱན་གྱི་འཁོར་ལོ་འོ །
གསུམ་པ་བཟློག་དཔེ་ནི ཚེ་སྦྱིན་ཡིད་བཞིན་འཁོར་ལོའི་མཚན་དཀྱིལ་ལྟར། །ཉ་གང་ཟླ་བ་སྟོན་
གྱི་མཁའ་ལ་མཛེས །སྣ་ཚོགས་མཚམས་སྤྲིན་གསར་པའི་འཇའ་གུར་ཡང༌། །རྣམ་དྲུག་འོད་ཀྱི་གུར་
ཁང་རིམ་པས་མཚོན། །བཞི་པ་ཕན་ཚུན་དཔེ་ནི། བག་མེད་ལང་ཚོ་གསར་པའི་སྨིན་ལེགས་བཞིན། །
འདོད་ཡོན་ངོམས་མེད་རོལ་པ་རྣམ་སད་ཚོགས། །འཆི་ལྟས་ཉེ་རིང་འཕབ་པའི་ལྷ་བཞིན་དུ། །གློ་བུར་
ཁྱོ་བྲལ་ཡི་མུག་གཞོན་ནུ་མ། །ཡང་ན། ཟུར་ཕུད་ལྔ་པའི་རྗེས་འགྲོ་མཚོ་ལྡན་མ །རྒྱལ་བའི་ཡུམ་
མཆོག་ཇི་བཞིན་འཇམ་དཔལ་དབྱངས །གཟུངས་སྤོབས་བློ་གྲོས་མཆོག་སྟེར་ལྷག་པའི་ལྷ། །ཡབ་
ཡུམ་འགྲན་པ་བཞིན་དུ་བདག་ཡིད་སྐྱོངས། །ལྔ་པ་ངེས་པའི་དཔེ་ནི།ཟབ་གསང་སྙན་བརྒྱུད་མཛོད་
འཛིན་ཚར་ཆེན་རྗེ། །སྨིན་གྲོལ་དགའ་སྟོན་ཕྱོགས་བཅུར་སྤེལ་བའི་ཚུལ། །ཁ་འབབ་ཆུ་བཞིའི་ཀླུང་
334

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
བདག་མ་དྲོས་པས། །ཆ་ཙམ་མཚོན་གྱི་དཔེ་གཞན་སྲིད་འདིར་དབེན། །དྲུག་པ་ངེས་མེད་དཔེ རྩེ་
གཅིག་གསོལ་བཏབ་འདོད་རྒུའི་རེ་སྐོང་ཞིང་། །འཕྲལ་ཡུན་ཕན་བདེའི་རྩ་ལག་བླ་མ་ཡི། །ཞབས་
པད་རེ་ཞིག་ཡོངས་འདུ་ལྗོན་པས་མཚོན། །དེ་འདྲ་དཔེ་གཞན་སྲིད་ནའང་མཚུངས་པར་རྟོགས། །
བདུན་པ།བསྡུས་པའི་དཔེ། ཕྱག་ན་པདྨོའི་རྣམ་འཕྲུལ་ས་ཆེན་རྗེ། །འཕགས་ཡུལ་སྐྱེས་མཆོག་ཀུན་
དང་མཚུངས་སོ་ཞེས །མཁས་པའི་ཡོན་ཏན་ཁོ་ནས་མ་ལགས་ཏེ། །གྲུབ་གཉིས་ལང་ཚོའི་མཚར་
སྡུག་རྫོགས་པས་ཀྱང༌། །བརྒྱད་པ་ཕུལ་བྱུང་དཔེ། བརྟན་པའི་འཁོར་ལོ་མ་ཧཱ་ཙི་ནའི་ཁབ། །འཇམ་
དབྱངས་བླ་མ་ས་འཛིན་སྐྱ་བོའི་ཞོལ། །འཁྲུངས་ཡུལ་རྒྱ་བོད་མི་གཅིག་དེ་ཁོ་ནས། །རྣམ་པར་འབྱེད་
ཀྱི་ཁྱད་པར་གཞན་མ་དམིགས། །དགུ་པ་རབ་བཏགས་དཔེ། ཉིན་བྱེད་ནུབ་རིར་བགྲོད་པའི་མྱུར་
མགྱོགས་ཤུགས། །ང་ལ་ཡོད་ཅེས་རི་གཟར་འབབ་པའི་། །སྙེམས་པར་མི་འོས་སྐྱེས་བུའི་ཚེ་སྲོག་
འགྲོས། །འཆི་བདག་དྲུང་དུ་རྒྱུ་ལའང་དེ་མཐོང་ཕྱིར། །བཅུ་པ་རྨད་བྱུང་དཔེ། འཇོག་པོའི་གཙུག་
ནས་འཐོན་པའི་ནོར་གྱི་བུ། །རྐང་གཉིས་འགྲོས་ལྡན་སྨྲ་ཤེས་དོན་གོ་ན། །དལ་བརྒྱད་འབྱོར་བཅུ་
ཚང་བའི་མི་ལུས་མཆོག ། རྙེད་དཀའ་དོན་ཆེ་འདི་ཡི་ཟླ་བོར་འོས། །བཅུ་གཅིག་པ་རྨོངས་པའི་དཔེ།
གང་ཞིག་བསྟེན་ན་སྲིད་ཞིའི་འདོད་འཇོ་བ། །ཁྱོད་ཞབས་རེག་སྙམ་རྐང་འཐུང་དབང་པོ་ལ། །རྣམ་
འདྲེན་བླ་མར་འཁྲུལ་ནས་འཁྱུད་ཕྱག་ནི། །བྱ་བར་རིངས་པས་བདག་ཡིད་རབ་ཏུ་རྨོངས། །བཅུ་
དྲནབླམརའཁྲུལ
གཉིས་པ་ཐེ་ཚོམ་དཔེ འཁྲི་ཤིང་ཨུཏྤལ་སྙེ་གདན་དང་འགྲོགས་པ། །འདི་ཅི་མརྒད་ལྷུན་པོར་ཉི་
འོད་ཀྱིས། །འཁྱུད་པའི་གཟི་འོད་འབར་མ་རྒྱལ་བའི་ཡུམ། །ཨཀྱཱ་ཏཱ་རེ་གང་ལགས་འཕྱང་མོ་ཉུག །
བཅུ་གསུམ་པ་གཏན་འབེབས་སམ་ངེས་རྙེད་དཔེ། འོན་ཀྱང་མཚན་དཔེའི་འཇོ་སྒེག་དར་བབས་
ཤིང༌། །བརྒྱད་གཉིས་ལང་ཚོའི་ནུ་འབུར་མངོན་མཐོ་བ། །གྲུབ་གཉིས་འདོད་དགུའི་དཔལ་སྟེར་
འཕགས་མར་ངེས། །ཅིག་ཤོས་ཕུན་ཚོགས་དེ་འདྲས་མཚོན་ནམ་ཅི །བཅུ་བཞི་པ་སྦྱར་བའི་དཔེ།
ཟླ་བ་མནན་ཅིང་མུན་པའི་གཤེད་དུ་གྱུར། །གཟི་བྱིན་མདངས་དམར་པདྨོའི་བཅུད་དུ་འབབ། །སྐྱེ་
མནནཅང་མུནཔའ
རྒུའི་སྒྲོན་མེ་བླ་ན་མཐོ་བའི་ཕྱིར། །འཇམ་པའི་རྡོ་རྗེ་ཉིན་བྱེད་དབང་པོ་བཞིན། །བཅོ་ལྔ་པ་མཉམ་
ཉིད་དཔེ། རིག་བྱེད་མ་འདི་ལུས་མེད་འདོད་ལྷ་བཞིན། །མེ་ཏོག་མདའ་ཡིས་སྐྱེ་འགྲོ་དབང་དུ་སྡུད། །
335

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཐར་པའི་གོ་སྐབས་སྟེར་བ་མ་ཡིན་ཕྱིར། །ཁྱོད་ནི་སྲིད་ལས་གྲོལ་བའི་འཕགས་མ་ལགས །བཅུ་
དྲུག་པ་སྨད་པའི་དཔེ ཉི་ཟླ་གསལ་ཡང་དངོས་པོའི་མཚན་མས་བསླད། །སྒྲིབ་བྲལ་ནམ་མཁའ་
སྟོང་ཡང་གསལ་རིག་དབེན། །དེ་དག་གསལ་སྟོང་ཕྱོགས་རེར་ལྡན་མོད་ཀྱང་། །ཟུང་འཇུག་སེམས་
ཀྱི་རང་བཞིན་མཚོན་ནུས་མིན། །བཅུ་བདུན་པ་བསྔགས་པའི་དཔེ། ཀུན་གསལ་ཟླའི་སྣང་བ་སྐྱེ་
རྒུའི་མིག །བརྟན་གཡོའི་འཕེལ་སྐྱོད་གུ་ཡངས་ནམ་མཁའི་མཐུ། །དེ་དག་སྣང་སྲིད་ཀུན་གཞིའི་
སེམས་ཉིད་ལས། །ཅིར་ཡང་གསལ་ཞིང་གང་ཡང་རུང་དང་མཚུངས། །བཅོ་བརྒྱད་པ་བརྗོད་འདོད་
དཔེ། སྐྱེ་འགྲོ་འཚོ་རྟེན་གསོས་གྱུར་ཡོན་ཏན་ནམ། །ཀུན་གྱིས་བགོམ་ཞིང་རྡུལ་མང་སྐྱོན་འབྲེལ
ཡང༌། །རྒྱལ་སྲས་ཆེན་པོ་རྣམས་དང་ནོར་འཛིན་མ། །མཚུངས་པར་བརྗོད་འདོད་ཁོ་བོའི་ཡིད་ལ་
བདོག །བཅུ་དགུ་པ་འགལ་བའི་དཔེ། མཁའ་ཁྱབ་ལུས་ཅན་ཀུན་གྱི་ལས་ཉོན་དང་། །མཐར་བྱེད་
གཤིན་རྗེས་སྐྱེ་ཀུན་གསོད་པའི་སྟོབས། །རྒྱལ་སྲས་དཔའ་བོའི་སྙིང་སྟོབས་གོ་ཆ་གསུམ །རྒྱ་ཆེན་
མཚུངས་ཀྱང་རྣམ་པ་འགལ་བར་རྟོགས། །ཡང་ན།བདེ་ལྡན་ཞིང་དུ་འཕགས་མཆོག་མིག་མི་འཛུམ། །
ཏོང་ཀུན་ཡུལ་ན་གྲུ་འཛིན་དགྱེས་པ་སྟེ། །ས་སྐྱར་བརྩེ་ཆེན་ཀུན་དགའ་སྙིང་པོ་ཞེས། །རང་བཞིན་
གཅིག་ལ་རྣམ་པ་ཐ་དད་འཕྲུལ། །ཉི་ཤུ་པ་དགག་པའི་དཔེ། དབང་མེད་ལྷག་མ་ཅན་གྱིས་པང་དུ་
འཆིང་། །དུག་ཅན་བསྟི་གནས་འཁྱིལ་བའི་གཞིར་གྱུར་པས། །ས་གཞི་འདི་ལ་རྒྱལ་སྲས་བློ་ལྡན་
དང༌། །འགྲན་པའི་ནུས་པ་ནམ་ཡང་ཡོད་མ་ཡིན། །ཉེར་གཅིག་པ་ངོ་བསྟོད་དཔེ། འཇིག་རྟེན་མེས་
པོ་ཐོས་འཛིན་བརྒྱད་དང་ལྡན། །ས་གཞི་སྐྱོང་ཁྱོད་སྙན་ཟུང་དེ་ལྟ་ནའང༌། །ལུགས་ཀྱི་བསྟན་
བཅོས་མང་ཐོས་མཁྱེན་རབ་ལ །མཚུངས་གྱུར་ཚངས་པའི་བློ་ལ་ཁྱད་པར་ཅི། །ཉེར་གཉིས་པ་དེ་
ཉིད་བརྗོད་པའི་དཔེ། ཟླ་བ་མ་ཡིན་ཕྱག་ན་པདྨོའི་སྐུ། །རི་བོང་མ་ལགས་ཀྲིཥྞའི་པགས་པ་སྟེ། །རྒྱུ་
སྐར་མ་ཡིན་སྤྱན་སྟོང་རྣམ་པར་བཀྲ། །སེམས་སྟོང་མིན་པ་རིག་པའི་ཀློང་ན་གསལ།།ཉེར་གསུམ་པ་
ཐུན་མིན་དཔེ། མར་གད་ཞུན་པའི་མདོག་དང་ནེའུ་གསེང༌། །གཡུ་ཡི་མཎྜལ་ཕྱིས་ལས་ཁྱོད་འདས་
པས །སྔོ་ལྗང་མྱུར་མ་དཔལ་མོའི་སྐུ་མདོག་ནི། །འཕགས་མ་ཁྱེད་རང་ཉིད་ལས་མཚུངས་གཞན་
དབེན། །ཉེར་བཞི་པ་བྱུང་མིན་དཔེ། དབྱིག་གཉེན་ཆོས་གྲགས་དཔའ་བོའི་འཆད་རྩོད་རྩོམ། །
336

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
གཅིག་བསྡུས་ངུར་སྨྲིག་གར་གྱི་རྣམ་རོལ་ཞིག །གལ་བསིལ་ལྡན་ར་བར་རྒྱུ་མཐོང་ན། །བློ་བཟང་
འཇམ་དཔལ་དཔའ་བོའི་དཔེ་ཟླར་འོས། །ཉེར་ལྔ་པ་སྲིད་མིན་དཔེ།ཇི་ལྟར་ལེགས་བྲིས་མཚོ་ལས་
དུག་གི་།ཆུ་ཤེལ་ཁམས་ལས་མེ་སྟག་ཇི་བཞིན་དུ། །དྲང་སྲོང་ཆེན་པོའི་ཞལ་ནས་བསླུ་བའི་ཚིག །
ནམ་ཡང་མི་འབྱུང་གྲོགས་དག་ཡིད་རྟོན་མཛོད། །ཉེར་དྲུག་པ་མང་བའི་དཔེ། ཡིད་བཞིན་ནོར་
བཞིན་བུམ་པ་བཟང་པོ་དང་། །དཔག་བསམ་ལྗོན་བཟང་ལྷ་ཡི་མནྡ་ར། །དགོས་རྒུ་ཉེར་སྩོལ་འདོད་
འཇོའི་བ་སོགས་བཞིན། །དཔལ་ལྡན་བླ་མ་དགེ་ལེགས་ཀུན་གྱི་གཞི།།ཉེར་བདུན་པ་རྣམ་འགྱུར་གྱི་
དཔེ།རྒྱལ་སྲས་མཐུ་ཆེན་ཐོབ་ཀྱི་ཞལ་རས་གང༌། །ཀུན་གསལ་འཆི་མེད་རྫིང་ནས་བཏོན་པའམ། །
རབ་དྭངས་ཆུ་གཏེར་དབུས་ནས་ཕྱུངས་པ་བཞིན། །ལྕང་ལོ་ཅན་གྱི་ཚལ་དུ་རྣམ་པར་མཛེས། །ཉེར་
བརྒྱད་པ་ཕྲེང་བའི་དཔེ།མཁའ་ལ་རླུང་བཞིན་རླུང་ལ་མེ་བརྟེན་བཞིན། །མེ་ལ་ཆུ་བཞིན་ཆུ་ལ་ས་
ཆེན་བཞིན། །སྟོན་དང་བསྟན་པ་བསྟན་འཛིན་སྦྱིན་བདག་ལ། །བརྟེན་ནས་སྐྱེ་རྒུའི་ཕན་བདེ་བླ་ན
མཐོ། །ཉེར་དགུ་པ་ངག་དོན་གྱི་དཔེ་ལས་བཞིན་སྒྲ་གཅིག་པའི་དཔེ། རྣམ་འདྲེན་ཁྱོད་ཞལ་གཞུང་
བརྒྱ་འཆད་པ་དང༌། །སྡེབ་ལེགས་རྩོམ་དང་སྒྲུབ་དང་སུན་འབྱིན་ཚུལ། །དབྱར་དུས་ཆུ་རྒྱུན་ཡིད་
འཕྲོག་སྐྱེད་མོས་ཚལ། །སྤྲིན་གྱི་རྔ་བཞིན་བསྟན་འགྲོའི་དཔྱིད་ཀྱི་དཔལ། །བཞིན་སྒྲ་དུ་མའི་དཔེ།
ཟླ་ཤེལ་ཇི་བཞིན་ཡིད་བཞིན་འཁོར་ལོའི་སྐུ།།རི་བོང་གཟུགས་བཞིན་མཚན་དཔེའི་རི་མོ་སྟེ། །ཙ་ཀོ་
ར་ཡིས་སིམ་འོད་ཟེགས་མ་བཞིན།།འཐུངས་ཤིང་འཐུངས་ཤིང་ངོམས་མེད་བདག་གིས་སྤྱོད།
ཅུ་པ་ཟླ་བོ་དངོས་པོའི་དཔེ བསྐལ་བཟང་རྣམ་འདྲེན་སྟོང་ལས་སྙིགས་དུས་ཀྱི། །རྩོད་ལྡན་ཡོངས་
བཟུང་ཏམ་དཔའ་བོ་གཅིག །ཕྱོགས་ཀུན་ཆུ་སྐྱེས་མཛེས་པ་རྣམ་མང་ཡང༌། །པདྨ་དཀར་པོའི་རྗེས་
འགྲོ་ཡོད་དམ་ཅི། །སོ་གཅིག་པ་མཚུངས་སྦྱོར་དཔེ།བསྐལ་བཟང་རྣམ་འདྲེན་བཞི་པས་འཕགས་
པའི་ཡུལ །བློ་བཟང་རྒྱལ་བ་གཉིས་པས་ལྗོངས་འདི་སྐྱོང༌། །སྟོན་པས་ཆོ་འཕྲུལ་གསུམ་གྱིས་མུ་
སྟེགས་སོགས །རྗེ་ཡིས་ལོག་སྨྲ་མཁས་ཚུལ་གསུམ་གྱིས་འཇོམས །སོ་གཉིས་པ་ཡི་དཔེ
ཕུལ་བྱུང་མཁྱེན་བརྩེ་ནུས་པས་སངས་རྒྱས་དང༌། །ཐོགས་མེད་འཆད་རྩོད་རྩོམ་པས་རྒྱན་དྲུག་མཆོག །
མཁས་གསུམ་བཟང་པོས་འཕགས་ཡུལ་གནས་བརྟན་གྱི། །རྗེས་འགྲོ་རྒྱལ་བས་ལུང་བསྟན་ངོར་
337

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཆེན་རྗེ། །དཔེ་རྒྱན་གྱི་སྐྱོན་ཡོན་དམིགས་བསལ་རྟགས་ཐ་དད་ཀྱང་སྐྱོན་མེད་ཀྱི་དཔེ་ལ སྒྲ་ཡི་
རྟགས། རྒྱ་མཚོར་ཡ་མུ་ན་བཞིན་གངྒཱ་འབབ།།ལུས་ཀྱི་རྟགས།གཞོན་ནུའི་ལུས་ནི་སྨིན་ལེགས་མ་
བཞིན་འཇམ། །ཚིག་ཐ་དད། ཐུབ་དབང་སྐུ་ནི་གསེར་རིའི་ཚོགས་བཞིན་བརྗིད། །ཆོས་རྒྱལ་རྣམས་
ནི་ཚངས་པའི་དཔལ་བཞིན་རྒྱས། །མཆོག་དམན་དཔེ། མ་ཡིས་བུ་བཞིན་འཕགས་མཆོག་འགྲོ་ལ་
བརྩེ། །དཔའ་བོའི་མི་གང་ལྷ་ཆེན་ཁྱབ་འཇུག་བཞིན། །ལྟ་བུའོ། །སྐྱོན་དུ་འགྱུར་བའི་དཔེ་ལས།
རྟགས་སྐྱོན དཔའ་བོ་དགྲར་སྡང་བུད་མེད་གཏུམ་མོ་བཞིན། །ཚིག་སྐྱོན ནེ་ཙོ་འདི་ནི་རྩ་རྣམས་
བཞིན་དུ་ལྗང༌།།དམན་དཔེ དཀར་མིན་ཁྱི་ཡི་སྣ་བཞིན་ཁྲོ་རྒྱལ་ནག།མཆོག་དཔེ། རྟ་མཆོག་ཅང་
ཤེས་བཞིན་དུ་བོང་བུ་མགྱོགས། ལྟ་བུའོ།།
གསུམ་པ་གཟུགས་ཅན་གྱི་རྒྱན་ལ་ཉི་ལས། དང་པོ་བསྡུས་པའི་གཟུགས་ཅན་ནི།
མཛེས་སྡུག་གང་སྐུ་རྩ་བ་རབ་བརྟན་བརླིངས། །འཇམ་མཉེན་གསུང་དབྱངས་དྲུག་ཅུ་ཡན་ལག་
རྫོགས །རྒྱ་ཆེན་ཐུགས་རྗེ་དྲི་བསུང་རིང་སྤྲོ་བ། །མཚུངས་མེད་བླ་མ་རྐང་འཐུང་དབང་པོ་རྒྱལ། །
གཉིས་པ་མ་བསྡུས་པའི་གཟུགས་ཅན། བལྟ་བས་མི་ངོམས་སྐུ་ཡི་རྩ་བ་བརླིངས། །འཇམ་མཉེན་
གསུང་གི་ཡན་ལག་ཕྱོགས་ཀུན་ཁྱབ། །ཐུགས་རྗེའི་དྲི་བསུང་ཕྱོགས་བརྒྱར་སྤྲོ་བ་ཡི། །ཡོངས་འཛིན་
མནྡ་ར་བ་བདག་གི་དཔལ། །གསུམ་པ་བསྡུས་ཤིང་མ་བསྡུས་། མཚུངས་མེད་རྣམ་དཔྱོད་ལུང་
རིགས་རྩལ་རྫོགས་ཤིང༌། །སྒྲུབ་དང་སུན་འབྱིན་གོམ་སྟབས་རེ་རེས་ཀྱང༌། །ཕས་རྒོལ་གཉིས་འཐུང་
བྱེ་བའི་ཀླད་འགེམས་པ། །བསོད་ནམས་སེང་གེ་ཐུབ་བསྟན་གངས་རིའི་དཔལ། །བཞི་པ་མཐའ་
དག་གཟུགས་ཅན། གཞུང་ལུགས་བ་གམ་བརྒྱ་ལྡན་གནྡྷོ་ལར། །མཉམ་མེད་ཤཱཀྱའི་རིང་ལུགས་
ནོར་བུས་གཏམས། །ཕྱོགས་ལས་རྣམ་རྒྱལ་ལུང་རིགས་རྒྱལ་མཚན་བཅས། །གངས་ལྗོངས་མཁས་
པའི་བསྟི་གནས་རོང་སྟོན་ཞབས །ལྔ་པ་ཆ་ཤས་གཟུགས་ཅན།ཡིད་འོང་མཛེས་སྐུ་རབ་དཀར་ན་
བཟས་བཀླུབས །འཛུམ་ཞལ་གནག་སྣུམ་རལ་པའི་ལྕང་ལོས་འཁྱུད། །དཀྱུས་རིང་སྤྱན་ཟུང་བུང་
བའི་རྣམ་འགྱུར་བཅས། །མཁའ་སྤྱོད་མངོན་སུམ་གཤེགས་པ་བསོད་ནམས་རྩེ། །དྲུག་པ་ཆ་ཤས་
ཅན་གཟུགས། དམར་སེར་ལི་ཁྲིའི་མཆོད་སྡོང་མཛེས་པའི་སྐུ །འཇམ་མཉེན་གསུང་དབྱངས་
338

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
གཡེར་ཁའི་སྒྲ་འཁྲོལ་བ། །ཞལ་གཅིག་ཕྱག་ཟུང་གླེགས་བམ་རལ་གྲི་བཅས། །བདག་བློ་པདྨའི་
གདན་ལ་བརྟན་པར་བཞུགས། །བདུན་པ་ཡན་ལག་གཅིག་གཟུགས། རྣམ་དྲུག་འོད་ཀྱིས་འཁྱུད་
པའི་འཁོར་ལོའི་གུར། །འདབ་བརྒྱད་པདྨའི་ལྟེ་བར་ཟླ་གདན་ལ། །རབ་དཀར་གངས་རིའི་ལྷུན་པོ་
འགྱིང་བའི་སྐུ། །ཚེ་རབས་ཡོངས་ཀྱི་སྐྱབས་གཅིག་རྗེ་བཙུན་མ། །གཉིས་གཟུགས།རྣམ་འདྲེན་སྟོང་
གི་སྤོབས་པས་མ་ཐེག་པའི །སྙིགས་དུས་སྐྱེ་འགྲོའི་ཁུར་ཆེན་འདེགས་བཟོད་པའི། །སྟོབས་བཅུའི་
འཁོར་ལོས་བསྒྱུར་བའི་ཟས་གཙང་སྲས། །ཁྱེད་ཀྱི་བཀའ་དྲིན་བསམ་གྱིན་མཆི་མ་འཁྲུག །གསུམ་
གཟུགས།ཚོགས་གཉིས་རྒྱ་མཚོའི་ཡང་ཞུན་ཟླ་ཤེལ་མ། །མཚན་དཔེའི་རི་བོང་འཛིན་པའི་ཆ་ཤས་
ཅན། །དྲན་དབང་ཡིད་ཀྱི་གོ་ཆར་བཀོད་མ་ཐག །ཚེ་བསོད་ཡེ་ཤེས་ཀུ་མུད་ཅི་ཡང་དར། །བརྒྱད་པ་
ལྡན་གཟུགས། སྐྱེས་ཐོབ་ཤེས་རབ་རྐང་འཐུང་དབང་པོའི་ཚལ། །སྦྱོར་བྱུང་ཐོས་བསམ་ཁོ་ལག་
ཡངས་པའི་རྩེར། །སྒོམ་བྱུང་མེ་ཏོག་དྲི་བསུང་མངར་མོའི་ཚུལ། །འཐུང་འདོད་བློ་གསལ་བུང་བའི་
འདུ་ཚོགས་བྲེལ། །དགུ་པ་ལྡན་མིན་གཟུགས། གང་སྐུ་མཚན་དཔེའི་གཟི་འབར་ཉིན་བྱེད་ལས། །
ཞི་བསིལ་ཟག་མེད་གསུང་གི་ཟིལ་དངར་འབབ། །རྣམ་གྲོལ་ཐར་པའི་ལང་ཚོ་དར་བའི་མོད། །
འདོད་ཡོད་ཡིན་ལ་རེ་བའི་འདུན་པ་བྲལ། །བཅུ་པ་མི་མཉམ་གཟུགས།རབ་དཀར་བལྟ་བས་མི་
ངོམས་འཕགས་མའི་སྐུ །ཞལ་གསུམ་བ་གམ་ཡལ་ག་རེ་རེར་ཡང༌། །སྤྱན་གསུམ་རྫིང་བུ་པད་
དཀར་གཡོ་དང་བཅས། །བདེ་གཤེགས་གཙུག་ན་མངོན་མཐོ་རྣམ་རྒྱལ་མ། །བཅུ་གཅིག་པ་ཁྱད་
པར་གྱི་གཟུགས། འཕྲོག་བྱེད་རལ་པའི་ཁུར་ཆེན་དྲེགས་པ་ཡི། །ཆུ་གོས་རྩེ་རུ་འཇམ་མགོན་ཞབས་
སེན་ཏོག །བཀོད་པའི་ཀུན་དགའི་རྒྱལ་མཚན་བསྒྲེངས་པ་དེས། །འཕགས་བོད་ནང་པའི་ཚོགས་
ཀུན་འཇིགས་མེད་ཐོབ། །བཅུ་གཉིས་པ་འགལ་གཟུགས། འཆི་མེད་སུམ་རྩེན་ཚལ་དུ་མ་སྨིན་ཅིང༌། །
འདོད་ཡོན་བག་མེད་ལོངས་སྤྱོད་གསོས་མིན་པ། །ཡོངས་འཛིན་དམ་པའི་ཞབས་ཟུང་མནྡ་རས། །
ཡིད་སྲུབས་ལྷ་ཡི་ཚོགས་རྣམས་ཕོངས་པར་བྱས། །བཅུ་གསུམ་པ་རྒྱུ་ཡི་གཟུགས། གང་གི་ཐུགས་ནི་
ཟབ་པས་རྒྱ་མཚོ་དང༌། །གཟི་བརྗིད་མཚུངས་པ་མེད་པས་རི་དབང་སྟེ། །འགག་མེད་གསུང་དབྱངས་
སྙན་པས་ལྷ་ཡི་རྔ །ཕན་བདེའི་རྩ་ལག་ཡིན་ཕྱིར་ས་གཞིའང་ཁྱེད། །བཅུ་བཞི་པ་སྦྱར་གཟུགས
339

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
བསླུ་མེད་སྟོན་པའི་དམ་ཆོས་བོ་ཆེ། །ཕ་རོལ་བརྒལ་འདོད་དོན་མཐུན་ཀུན་གྱིས་བསྟེན། །འབད་
པས་དོན་ཀུན་འགྲུབ་པའི་དགེ་ལེགས་དཔེ། །སྐྱེ་རྒུའི་ཕན་བདེ་འཛད་མེད་འཇོ་བར་མངོན། །བཅོ་
ལྔ་པ་དཔེའི་གཟུགས་ཅན། སྤྱན་བདུན་བུང་བ་འཕྲུལ་པའི་འཇོ་སྒེག་བཅས། །མཚན་དཔེའི་འདབ་
བརྒྱ་གྲོལ་བའི་ཚེ་སྦྱིན་མའི །མཛེས་སྡུག་རྒྱུ་ཡི་སྐྱེད་ཚལ་ཕུན་ཚོགས་འདིས། །རྐང་དྲུག་རོལ་པའི་
པད་དཀར་རྫིང་བུར་འགྲན། །བཅུ་དྲུག་པ་བཟློག་གཟུགས། རྨ་བྱའི་སྒྲ་འཛིན་དབྱར་སྐྱེས་གདངས་
ལ་ཉན། །བདག་གི་ཐོས་འཛིན་ཁྱོད་གསུང་སྤྲིན་རྔར་གཏད། །{དེ་}ནི་དབྱར་དགུན་དུས་ཀྱི་འགྱུར་
ལྡོག་ཅན། །འདི་ནི་འགག་མེད་རྡོ་རྗེའི་ན་དཱ་འོ། །བཅུ་བདུན་པ་འགོག་གཟུགས། གཙང་མའི་
ཁྲིམས་ལྡན་སཱ་ལའི་ལྗོན་བཟང་། །རྫི་ཕྱོགས་ཙམ་མིན་ཀུན་ལ་རྒྱུ་བ་ཡིས །ཕྱོགས་ཀྱི་བུ་མོའི་
འདོད་གདུང་བསིལ་བྱེད་པས། །ལྷོ་ཕྱོགས་སྦྲུལ་སྙིང་ནགས་ཞེས་ཅི་སྟེ་བརྗོད། །བཅོ་བརྒྱད་པ་
མཉམ་འཇོག་གཟུགས ལུང་རིགས་བརྒལ་བརྟག་དྲག་པོའི་ཚ་ཟེར་གྱིས། །ལྟ་ངན་ཚང་ཚིང་
བསྲེགས་པའི་ལེགས་བཤད་ཉིས །སྲོག་མེད་ངེས་ཤེས་སིམ་སྟེར་རྣམ་འདྲེན་མཐུ། །མ་ཟད་རང་
བློའི་རྣམ་དཔྱོད་སྐལ་པས་ཀྱང༌། །བཅུ་དགུ་པ་གཟུགས་ཅན་གྱི་གཟུགས་ཅན།ངེས་འབྱུང་ཚུལ་
ཁྲིམས་ཆུ་གཏེར་ལྷ་ལམ་དུ །གཞན་ཕན་བྱང་སེམས་ནོར་བུའི་རི་བོང་འཛིན། །ཉེ་རྒྱུ་རིམ་གཉིས་
འདོད་འཇོའི་སིམ་འོད་ཀྱིས །གདུལ་བྱའི་རེ་སྐོང་ལྷར་བཅས་གཙུག་ན་རྒྱལ། །ཉི་བསྙོན་དོར་
གཟུགས།སྲོད་མུན་ཆར་སྤྲིན་ལགས་ཀྱི་སྐུ་མདོག་མིན། །གློག་ཞགས་ཉིད་ཡིན་ལེབ་རྒན་ལགས་མ་
ཡིན། །ས་གསུམ་གཡོ་འདི་དབྱར་རྔའི་སྒྲ་ཡིན་གྱི། །ནག་པོ་ཆེན་པོ་ཧ་ཧའི་གད་རྒྱངས་མིན། །
ཞེས་སོ །བཞི་པ་གསལ་བྱེད་ཀྱི་རྒྱན་ལ་ལྔ་ལས།ཐོག་མར་གནས་གསུམ་གྱི་གསལ་བྱེད་ཅི་རིགས་
དཔེར་བཀོད་པ་ལས། རིགས་ཐོག་གསལ། མཚན་ལྡན་རྣམ་འདྲེན་དག་གི་ཕྱོགས་རྣམས་ནས། །
སྐལ་བཟང་འདུལ་པའི་བློ་གྲོས་ཉིན་བཞིན་སྤེལ། །ཡིད་སྲུབས་ཚོཊ་རྣམས་མྱ་ངན་ཁང་བུར་འཛུད། །
རྒྱལ་བའི་བསྟན་པ་མི་ནུབ་དར་བར་བྱས། །བྱ་བ་ཐོག་གསལ།རིངས་པར་ཆས་སོ་རྒྱལ་པོའི་བྱ་
མ་རྟ། །གཡུལ་ཞུགས་བུ་ཡི་རམ་མདའ་དཔའ་བོའི་ཕ། །མི་རྟག་གོམས་པའི་ཆོས་ལྡན་དབེན་པའི་
ནགས། །རྒྱལ་སྲས་ཚོགས་རྣམས་གཞན་གྱི་དོན་ལ་།ཡོན་ཏན་བར་གསལ།པདྨ་རཱ་གས་འོ་མའི་
340

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
རྒྱ་མཚོ་དང༌། །འཆར་ཀའི་ཉི་མས་ཤར་གྱི་ཆུ་འཛིན་དམ༵ར། །ཕྱོགས་བཞིའི་དགེ་འདུན་ངུར་སྨྲིག་
འཆང་བ་དག །འདུས་པས་ཀུན་དགའ་ར་བའི་ཚལ་དག་ཀྱང་། །རྫས་བར་གསལ། ཕྱོགས་ལས་
རྣམ་པར་རྒྱལ་བའི་བརྟུལ་ཞུགས་ཀྱིས །མུ་སྟེགས་མཆོད་གནས་ལྷ་ཡང་འགེམས་པ་ན། །བཻ་རུ་པ་
ཞེས་གྲགས་པའི་གྲུབ་མཆོག་དེས། །པཎ་གྲུབ་སྙན་གྲགས་ཕུན་ཚོགས་གང་མཆིས་བླངས། །རིགས་
མཐའ་གསལ། གཤིས་ངན་གྱ་གྱུས་འབྲིད་མཁས་བསླུ་བའི་གྲོགས། །བསག་སྲུང་ངལ་བརྒྱས་སྒྲུབ་
པའི་ནོར་བརླགས་པ། །མི་བརྟན་ལང་ཚོ་རྒས་པའི་རྣམ་འགྱུར་བཅས། །ངེས་འབྱུང་སྣ་འདྲེན་དགེ
བའི་སྐུལ་མ༵་ལགས །བྱ་བ་མཐའ་གསལ། ལུང་རིགས་རྩལ་རྫོགས་ཡོངས་འཛིན་ཆོས་ཀྱི་སྒོ། །
སྐལ་བཟང་འདུས་ནར་སོན་པའི་ཐོས་བསམ་མིག །བསྟན་པའི་སྦྱིན་བདག་མངའ་ཐང་རྒྱས་པའི་
མཛོད། །འདི་གསུམ་ལས་སྨོན་བཟང་པོས་ཅིག་ཅར་བྱེ། །གཉིས་པ་ཕྲེང་བའི་གསལ་བྱེད།གསལ་
བར་བྱས་སོ་རྒྱ་ཆེན་སྤྱོད་པའི་ཕྱོགས །བྱམས་པའི་གསུང་རབ་དེ་དོན་ཐོགས་མེད་མཆེད། །
འཕགས་པ་གྲོལ་སྡེ་སོགས་ནས་དེང་སང་བར། །རྣམ་འདྲེན་བརྒྱུད་པར་བཅས་པའི་བར་གྱིས་སོ །
ཡང་ན། འཕེལ་བར་བྱས་སོ་ས་སྐྱོང་སྲས་བཟང་པོས །སྲིད་ཟུང་ཡབ་མེས་ལུགས་མཐུན་དགེ་
བཅུའི་སྲོལ། །དེས་མཐུས་དཀར་ཕྱོགས་ལྷ་ཀླུའི་དབུ་འཕང་སྟེ། །དེས་ཀྱང་སྐྱེ་རྒུའི་དཔྱིད་ཀྱི་ཕུན་
ཚོགས་སོ །གསུམ་པ་འགལ་དོན་གསལ་བྱེད། དུས་གསུམ་རྒྱལ་བའི་རྣམ་འཕྲུལ་མཚོ་སྐྱེས་རྗེ། །
གསལ་བྱེད། དུས་གསུམ་རྒྱལ་བའི་རྣམ་འཕྲུལ
གྲུབ་བརྙེས་ལས་བཞིའི་འཕྲིན་ལས་ལྷུན་གྲུབ་དེས། །ལྷ་སྲིན་གདུག་པའི་བརྟན་པ་དབང་མེད་
འཕྲོག །ས་སྐྱོང་བོད་རྗེའི་བརྟན་པ་ལྷག་པར་སྤེལ། །བཞི་པ་དོན་གཅིག་གསལ་བྱེད།འཇམ་མགོན་
ཀུན་དགའི་ལེགས་བཤད་རིགས་ལམ་འདིས། །འཕགས་ཡུལ་ཕྱི་ནང་ལྟ་ངན་དྲེགས་པ་འཇོམས། །
སྤྱི་དངོས་སྨྲ་བའི་བོད་ཀྱི་རྟོག་གེ་བཅིངས། །དེ་ཡང་གཟུར་གནས་མཁས་པའི་ཡིད་དབང་འཕྲོག །
ལྔ་པ་སྦྱར་བའི་གསལ་བྱེད། རབ་མཛེས་མཚོ་སྐྱེས་{མཚོ་སྐྱེས་པདྨ་དང་ཟངས་མདོག་དཔལ་པདྨ་
དང་ཟླ་བའི་འོད།}འོད་ཀྱི་གཞལ་ཡས་ནས། །ཀུན་ཕན་{ཀུན་ལ་ཕན་པའི་འཕྲིན་ལས་དང༌།ཀུན་
ཕན་ཟླ་བའི་མིང་།}ཟེར་སྤྲོས་མུན་གླིང་མགོན་དུ་གྱུར།།བཅུ་དྲུག་ཐིག་ལེ་རྒྱུ་སྐར་དབུས་སུ་བརྗིད། །
པདྨ་རྒྱལ་པོ་རྔ་ཡབ་རིག་འཛིན་དབུས། །ལྔ་པ་བསྐོར་བ་ཅན་གྱི་རྒྱན་ལ་གསུམ། དང་པོ་དོན་བསྐོར་ནི
341

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ
རྣམ་འདྲེན་དམ་པའི་འཕྲིན་ལས་ཕྱོགས་ཀུན་ཁྱབ། །དམ་ལྡན་སློབ་མའི་བློ་གྲོས་ཉིན་བཞིན་འཕེལ། །
བསྟན་པའི་སྦྱིན་བདག་ཚེ་བསོད་རབ་ཏུ་རྒྱས། །རྫོགས་ལྡན་གསར་པའི་དགེ་མཚན་རབ་ཏུ་དར། །
གཉིས་པ་ཚིག་བསྐོར་ནི། དཔལ་ལྡན་བླ་མའི་མཚན་དཀྱིལ་ཡིད་ཡུལ་དུ། །འཆར་བའི་མོད་ལ་དད་
པའི་ལུས་སྐྱེས་{བ་སྤུ་}གཡོས །མཚར་སྡུག་ལང་ཚོས་སྒེག་པའི་སྨིན་ལེགས་མ། །མཐོང་བའི་མོད་
ལ་གཞོན་ནུའི་ལུས་སྐྱེས་{འདོད་ཆགས་}གཡོས། །གསུམ་པ་གཉིས་ཀ་བསྐོར་བ་ནི།ཕྱི་ནང་ལྟ་ངན་
བཅོམ་ན་མཁས་དབང་ཁྱོད།།ཐུགས་ལས་ཆུང་ངུར་ནང་གི་བརྟུལ་ཞུགས་གནས།།གང་གིས་དྲེགས་
པ་ཐུལ་བའི་རྒོལ་བ་རྣམས །སེམས་ལས་ཆུང་ངུར་མི་སྨྲའི་བརྟུལ་ཞུགས་གནས། །དྲུག་པ་འགོག་
རྒྱན་ལ་ཉེར་གསུམ་ལས།དང་པོ་བྱུང་བ་འགོག་རྒྱན།བྱམས་པའི་གོ་ཆ་གཅིག་གིས་ལྷ་ཡི་ལྷས། །ས་
གསུམ་འགེངས་པའི་བདུད་རྣམས་བཅོམ་མོ་ཞེས། །མི་སྲིད་འོན་ཀྱང་རྒྱལ་དང་དེ་སྲས་ཀྱི། །མཐུ་
ནུས་བསམ་མི་ཁྱབ་པས་བདེན་ཡང་དག །གཉིས་པ་མངོན་འགྱུར་འགོག་པ། དབྱངས་ཅན་རབ་
ཁྲོས་འདོད་ཁམས་བདག་མོ་ཁྱོད། །སྐུ་ལ་ཉི་ཟླ་ཟུང་གིས་བརྒྱན་འདི་། །དམར་ལ་ཟླུམ་པའི་སྤྱན་
གསུམ་གཟི་འོད་དེ། །ཀུན་གསལ་ནམ་མཁའི་ཕ་མཐར་བརྒལ་མིན་ནམ། །གསུམ་པ་འབྱུང་འགྱུར་
འགོག་པ།རིང་ནས་རྗེས་སུ་བཟུང་བའི་བུ་སློབ་དག །གལ་སྲིད་ལེ་ལོ་སྡིག་གྲོགས་དབང་གྱུར་ཚེ། །
གཅིག་པུ་ནགས་སུ་རེ་བའི་བདག་གི་ཡིད། །བག་ཕེབས་གཏམ་ལ་དགའ་བ་འགྱུར་མ་ལགས། །
བཞི་པ་ཆོས་འགོག་པ། གྲུབ་པའི་ཁྱུ་མཆོག་བཞད་པ་རྡོ་རྗེ་ཡིས། །འཇིག་རྟེན་ཆོས་བརྒྱད་སྒྲུབ་པ་
མིན་ཞེས་རྫུན། །བདེན་ན་དེང་སང་ན་ཡང་སྙན་གྲགས་ཀྱིས། །ཁོར་ཡུག་རི་བོའི་ཁོངས་སུ་ཁྱབ་
འདི་ཅི། །ལྔ་པ་ཆོས་ཅན་འགོག་པ རིགས་བརྒྱའི་ཁྱབ་བདག་དྲིན་ཆེན་རྗེ་འཆང༌། །ཁྱེད་སྐུ་
བགྲེས་གཞོན་རྣམ་དབྱེ་སུ་ཡིས་འབྱེད། །འཇམ་དབྱངས་རྣམ་འཕྲུལ་བི་མའི་ཡེ་ཤེས་ཀྱི། །ཉིང་སྤྲུལ་
སྒྱུ་མའི་རོལ་གར་ཙམ་མཐོང་ཕྱིར། །དྲུག་པ་འགོག་པ། ཕྱོགས་ཞེན་ལྟ་བས་རྩོད་འདོད་བཞིན་
རས་དམར། །རྐང་གར་ལུས་བསྒྱུར་ལག་རིང་གནམ་འཕྱར་ཞིང༌། །སུན་འབྱིན་དྷཱིཿསྐད་ང་རོས་སྒྲོག་
ན་ཡང༌། །དམ་བཅའ་འཁྲུལ་བ་མེད་ཕྱིར་འགྱོད་པ་མེད། །བདུན་པ་འབྲས་བུ་འགོག་པ ངལ་
བརྒྱས་བསགས་པའི་འབྲས་བུ་དོན་མེད་བརླགས། །ལུས་ལས་སྐྱེས་པའི་གཅེས་ཕྲུག་རང་དབང་
342

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
བྲལ། །གློ་བུར་འཆི་རྐྱེན་ནམ་འོང་ཆ་མེད་ཀྱང༌། །མི་སྐྱོའི་སྙིང་ལ་སེམས་པས་སྟོང་ངམ་ཅི། །བརྒྱད་
པ་རྗེས་གནང་གིས་འགོག་པ།བསྟན་པའི་མགོན་ཁྱོད་གཤེགས་ན་མྱུར་གཤེགས་མཛོད།།སླད་ནས་
གནས་འདིར་བཀའ་འབངས་ལུས་པ་དག །འཁྲུག་ལོང་{འདུ་ལོང་།}ཕན་ཚུན་ཡུན་རིང་མི་འབྱུང་
བས །གཞི་འདིས་ཐུགས་ལ་དོགས་པ་མཛད་མི་འཚལ། །དགུ་པ་དབང་གིས་འགོག་པ།བུ་ལྟར་
བརྩེ་བས་རིང་སྐྱོང་སློབ་བུ་ཁྱོད། །གཞན་དུ་ཆོས་ཟང་རྙེད་པ་མང་ལྡང་ཞིང༌། །མཁས་མང་མདུན་ན་
བློ་གྲོས་སྐྱེད་འཕེལ་མོད། །རེ་ཞིག་འདི་ནས་གཞན་དུ་བསྐྱོད་མི་བྱ། །བཅུ་པ་མ་གུས་པས་འགོག་པ།
བསྟན་པའི་སྙིང་པོ་ལུང་རྟོགས་ལས་གཞན་པའི། །འཁོར་དང་ཟང་ཟིང་བསྡུ་འོས་མ་མཆིས་མོད། །
བསྟན་འཛིན་མཆོག་ཁྱོད་གཤེགས་བཞུགས་ཇི་ལྟར་རུང༌། །རང་གི་བསམ་ཚུན་རྗེན་པར་ཞུས་པ་
ལགས། །བཅུ་གཅིག་པ་ཤིས་བརྗོད་ཀྱིས་འགོག་པ།མགོན་ཁྱོད་ཞིང་གཞན་གཤེགས་པར་བཞེད་
ལགས་ན། །ས་ལམ་གེགས་མེད་འཕྲིན་ལས་རྒྱས་གྱུར་ཅིག །བདག་ཀྱང་འདི་སྣང་བློ་གཏད་གཞན་
མེད་པས། །གང་དུ་གཤེགས་དེར་སྐྱེ་བ་ལེན་གྱུར་ཅིག །བཅུ་གཉིས་པ་རྩུབ་མོས་འགོག་པ།གལ་ཏེ་
བསྟན་པའི་བདག་ཉིད་གཞན་ཡུལ་དུ། །གཤེགས་ན་ཤུལ་གྱི་འཁོར་ལ་ཡོངས་འཛིན་གཞན། །
བཀས་བསྐུལ་རིགས་ཀྱི་བདག་ནི་རྒྱུ་འདི་ཡིས། །གདུང་བས་ཡུན་རིང་འཚོ་བར་འགྱུར་མ་ལགས། །
བཅུ་གསུམ་པ་གྲོགས་ཀྱིས་འགོག་པ། གལ་ཏེ་མགོན་ཁྱོད་གཤེགས་ན་འཕྲལ་དུ་གཤེགས། །ཕྱི་
ནས་བུ་སློབ་ཚོགས་པའི་གདུང་ཤུགས་ཀྱིས །ཆོ་ངེ་དྲག་པོས་སྙན་ཟུང་གཙེར་དོགས་པས། །
གཤེགས་པའི་གེགས་སུ་འགྱུར་བ་ཅིས་ཀྱང་འོང་། །བཅུ་བཞི་པ་འབད་པས་འགོག་པ། བུ་ཁྱོད་སྤྲོ་
བའི་སེམས་གཡེང་རྩེད་འཇོ་ལ །གནས་པར་གྱིས་ཞེས་བརྗོད་པར་འདོད་པའི་ངང༌། །དྲན་ཚུལ་
བག་ཡོད་ཤེས་རིག་སློབ་ཤིག་ཅེས། །ཁ་ནས་རང་དགར་ཤོར་འདིར་ཅི་བྱར་ཡོད། །བཅོ་ལྔ་པ་གཞན་
དབང་གིས་འགོག་པ།ཆགས་ཡུལ་འབྲུ་ཚུགས་ལྟ་བའི་སྐབས་ཙམ་ཡང༌། །མི་བཟོད་ངོ་ཚ་ཁྲེལ་མེད་
མཚང་འབྲུ་མཁན། །རྣམ་ཀུན་ངུར་སྨྲིག་གོས་འདི་རྗེས་འབྲང་བས། །འདི་ལ་བགྲོས་དང་དེ་བསྟུན་
གྲོགས་དག་ཀྱེ། །བཅུ་དྲུག་པ་ཐབས་ཀྱིས་འགོག་པ། རྣམ་འདྲེན་ཡུལ་གཞན་གཤེགས་ན་བདག་
བཟོད་ཀྱི། །འགྲོ་འཆག་ཉལ་བའི་འདུ་ཤེས་རྣམ་གསུམ་ངང༌། །སྟེས་དབང་བློ་ནར་སོན་པའི་བྱིན་
343

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
རླབས་ཤིག །རེ་ཞིག་སྩོལ་བར་མཛོད་དང་ཐུགས་རྗེ་ཅན། །བཅུ་བདུན་པ་ཁྲོ་བས་འགོག་པ། འདིར་
གནས་རེ་ལྟོས་ཉིད་ལས་གཞན་མེད་ཀྱང༌། །གཞན་དུ་གཤེགས་དགོངས་གསུང་འཕྲོས་ཐོས་ཟིན་
པས །གལ་ཏེ་ཐུགས་རྗེའི་འཇུག་པས་བཏང་སྲིད་ན། །ད་ནི་སྐུ་དངོས་གར་བཞུགས་ཁྱད་པར་ཅི། །
བཅོ་བརྒྱད་པ་མྱ་ངན་གྱིས་འགོག་པ། དཀའ་ཐུབ་སྤྱོད་པའི་བསྟི་གནས་མ་གྱུར་ཅིང༌། །ཁྱུ་མཆོག་
གླང་ཆེན་ཟས་སུ་མ་སྤྱོད་པར། །ཁྱམས་ཀྱི་གདན་ཡང་མ་བྱས་རལ་པ་ཅན། །སྟོན་པའི་རྗེས་ཞུགས་
སྟོང་གི་འཇག་སྤྱིལ་རུལ །བཅུ་དགུ་པ་སྤྱོད་པས་འགོག་པ། ཤེས་བྱ་རིག་པའི་གནས་ལ་བློ་མ་
ཕྱོགས། །སྙིང་པོའི་དོན་ལ་གོམས་པར་མ་བྱས་ཤིང་། །སྒོ་གསུམ་ལོངས་སྤྱོད་དོན་མེད་ཆུད་ཟོས་པར། །
ཀྱེ་མ་དལ་འབྱོར་རྟེན་འདི་རང་དགར་ཟད། །ཉི་ཤུ་ཐེ་ཚོམ་གྱིས་འགོག་པ། འདི་ཅི་ཤར་གྱི་ཐིག་ལེ་འཆར་
བའམ། །སྙིང་རྗེའི་ལྷ་ཡི་སྣང་བརྙན་གང་ཡིན་ཅི། །དཀར་ཟླུམ་དྲ་བར་སྤྱན་རས་མཚན་འདྲ་བ། །
སྣང་བས་ཟླ་བའི་དཀྱིལ་འཁོར་མིན་པར་ངེས། །ཉེར་གཅིག་སྦྱར་བས་འགོག་པ། གང་ཞིག་གསོལ་
བཏབ་འདོད་རྒུའི་དཔལ་སྟེར་ཞིང༌། །ཀུན་གྱི་ཐོད་དུ་བཅིངས་(ཞབས་)འོས་(ཤིང་ལ)པད་དཀར་
བཞད། །གཡོ་(སྒྱུ་)མེད་(རླུངས་སོགས་ཀྱིས་རྣམ་འདྲེན་དཔག་བསམ་འདི་ལས་གཞན། །རྐང་འཐུང་
དབང་པོའི་ལྗོན་པས་ཅི་ཞིག་བྱ། །ཉེར་གཉིས་དོན་གཞན་འགོག་པ། རྣམ་དཔྱོད་ལུང་རིགས་རྩལ་
རྫོགས་མཁས་དབང་དག །ད་དུང་ཤེས་རིག་གནས་ལ་ངོམས་མེད་མཚར། །འོན་ཀྱང་རྒྱུན་དུ་ཆུ་ཀླུང་
ཀུན་འབབ་ཀྱང༌། །ཕྱོགས་བཞིའི་ཆུ་གཏེར་ངོམས་པ་སྲིད་དམ་ཅི། །ཉེར་གསུམ་པ་རྒྱུས་འགོག་པ།
བསྡུ་བ་རྣམ་བཞིའི་བསྐལ་ཆེན་དུ་མ་རུ །གཞན་དོན་ཆེ་ཞེས་རྒྱལ་སྲས་མ་བསྔགས་ཏེ། །གང་ཕྱིར་
སོ་སྐྱེའི་རང་དོན་ལས་ལྷག་པའི། །རང་གི་འདུ་ཤེས་རྟག་ཏུ་བརྙེས་པའི་ཕྱིར། །བདུན་པ་དོན་གཞན་
བཀོད་པའི་རྒྱན་ལ་བརྒྱད་ལས། དང་པོ་ཀུན་ཁྱབ་ཀྱི་དོན་གཞན་བཀོད་པ། རིང་ནས་བརྩེ་བས་
འགྲོགས་པའི་གཉེན་འབྲེལ་ཀུན། །གར་སོང་ཆ་མེད་ཕྱི་མའི་ལམ་དུ་ཞུགས། །འདུས་མཐའ་འབྲལ་
བའི་ཆོས་ཉིད་ཚུལ་བཞིན་དུ།།མེས་ཡིས་ཀྱང་བསྒྱུར་དུ་ག་ལ་བཏུབ།།གཉིས་པ་ཁྱད་པར་གནས་
པའི་དོན་གཞན། མགོན་ཁྱོད་རང་བདེའི་དཔལ་ལ་མ་ཆགས་པར། །གཞན་ལ་ཕན་པ་འགའ་ཞིག་
སྒྲུབ་པར་མཛོད། །ཕོངས་པར་གྱུར་ཀྱང་གཞན་ལ་རབ་རྒྱས་པར། །དམ་པ་རྣམས་ཀྱི་ལྷན་སྐྱེས་རང་
344

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
བཞིན་ཡིན། །གསུམ་པ་སྦྱར་བ་ཅན་གྱི་དོན་གཞན། གང་ཞིག་བྱིང་རྒོད་དབེན་པའི་བསམ་གཏན་ནི། །
བརྩོན་འགྲུས་ཀུན་གྱི་ཡིད་ལ་གཅེས་པའི་ཆོས །རྣམ་ཀུན་ཐ་མལ་(ང་རྒྱལ་མེད་པའི་རང་བཞིན་དུ་གནས་པ།)
གནས་པ་དྲང་པོའི་གཤིས། །མཆོག་དམན་ཀུན་གྱི་ཡིད་ལ་མཛའ་མིན་ནམ།།བཞི་པ འགལ་བའི་
དོན་གཞན། གང་གི་ཞབས་ཟུང་སོར་བཅུའི་འདབ་མ་ནི། །རབ་ཏུ་དམན་ཡང་ཆེ་རྒུའི་གཙུག་གིས་
འདེགས། །རབ་མཛེས་པདྨོའི་གཞོན་ནུའི་ཕྲེང་བ་འདི། །འདམ་ལས་སྐྱེས་ཀྱང་ཀུན་གྱིས་ཐོད་དུ་
བཅིངས། །ལྔ་པ་མི་འོས་པའི་དོན་གཞན་བཀོད་པ། བསོད་ནམས་བརྒྱ་བརྒྱས་བསྐྲུན་པའི་མཚན་
དཔེའི་རྒྱུར། །མུ་སྟེགས་འགའ་ཡིས་མི་སྡུག་གཟུགས་སུ་མཐོང༌། །འཕྲལ་ཡུན་ཕན་བདེའི་འབྱུང་
གནས་བླ་མ་ལའང༌།།ལོག་པར་མཐོང་བའི་གཤིས་ངན་སྡིག་འདི་ཅི།།དྲུག་པ་འོས་པའི་དོན་གཞན།
གང་གིས་གནད་དུ་བསྣུན་པའི་གདམས་ངག་ནི། །སྐྱེ་བོ་ཕལ་ཆེའི་རྣ་བར་གཟན་པར་མཐོང༌། །
མཚང་ནས་འབྲུ་ཞིང་སྙིང་ལ་ཕོག་པ་ཡི། །རྩུབ་མོའི་ཚིག་དང་འདྲ་བས་འོས་པར་སེམས །བདུན་པ་
འོས་ཤིང་མི་འོས་པའི་དོན་གཞན སྐྱོན་ལྡན་གྲུབ་མཐའ་མཁས་པས་འདོར་རིགས་ཀྱང༌། །བཟློག་
མེད་རིགས་པས་གྲུབ་ལ་ཅི་ཕྱིར་སྡང༌། །དུག་ཅན་ཟས་ལ་བག་ཟོན་གལ་ཆེ་ཡང་། །བདུད་རྩི་འདོར་
བ་རང་སྐལ་ཆད་པའི་རྟགས། །བརྒྱད་པ་མི་འོས་ཤིང་འོས་པའི་དོན་གཞན།ཡུལ་དབུས་སྐྱེས་ཀྱང་
ཆོས་ཀྱིས་ཕོངས་གྱུར་ན། །མཐའ་འཁོབ་ཀླ་ཀློའི་ཚོགས་རྣམས་སྨོས་ཅི་འཚལ། །གསེར་གླིང་ཕྱིན་
ཀྱང་རིན་ཆེན་སྐལ་མེད་ན། །པྲེ་ཏའི་གྲོང་དུ་རྒྱུ་ལ་ལྟ་ཅི་ཞིག །བརྒྱད་པ་ལྡོག་པ་ཅན་གྱི་རྒྱན་ལ་བཞི་
ལས། དང་པོ་གཅིག་གི་ལྡོག་པ་ཅན། རྙེད་པར་དཀའ་ཞིང་རྙེད་ན་དོན་ཆེ་བ། །འབྱོར་པས་འཕགས་
སོགས་ཡོན་ཏན་དུ་མ་ཡིས །མི་ལུས་རིན་ཆེན་འདི་དང་དབྱིག་གི་མཆོག །སྐྱེས་བུའི་རྐང་གཉིས་
ལྡན་འདིའི་ཁྱད་པར་རྟོགས། །གཉིས་པ་གཉིས་ཀྱི་ལྡོག་པ་ཅན། ལྷ་ཡི་མནྡ་ར་དང་རྣམ་འདྲེན་ཁྱོད། །
བརྟན་ཅིང་ལེགས་ཚོགས་འདོད་པ་འཇོ་བ་གཅིག ། འདི་ནི་འཆི་མེད་ཚལ་གྱི་ལྗོན་པ་སྟེ། །ཁྱོད་ནི་
ལྷ་མི་ཀུན་གྱི་དཔྱིད་ཀྱི་དཔལ། །སྦྱར་བའི་ལྡོག་པ་ཅན། ས་བདག་འཁོར་ལོ་བསྒྱུར་དང་བྱང་
འཕགས་དག །ས་(གཞི་)དང་(ཁཅུ་)ཆོས་(ཏེ་འམ)(འཇིག་རྟེན་ལུགས།)ལ་གནས་ཤིང་(དད་སོགས་འཕགས་པའི་)
(འཁོར་ལོ་སོགས་)ནོར་བདུན་ལ། །དབང་འབྱོར་(རྒྱལ་པོའི་)(ས་འཁོར་བར་)སྲིད་(མངའ་འོག་ལ)གནས་(སེམས་
345

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཅན)(ས་ཀུན་)བདག་བཟུང་འདི་བཞི་ཡི། །ཐ་དད་སོ་སྐྱེའི་འཁོར་བསྒྱུར་(དང)སྲས་འཕགས་པའོ །
བཞི་པ་འགོག་པའི་ལྡོག་པ་ཅན།ཀུན་ལ་ཞི་བསིལ་སྣང་བའི་དཔལ་སྟེར་ཞིང༌། །མཚོ་ལས་བྱུང་བར་
མཚུངས་མོད་ར་རི་དང༌། །ཆ་ཤས་ཅན་གྱི་ཟླ་བ་སྒྲ་དབྱངས་ཀྱི། །ལྷ་མོ་ཁྱོད་ཀྱི་མིང་པོར་འོས་མ་
ཡིན། །ལྔ་པ་གཏན་ཚིགས་ཀྱི་ལྡོག་པ། བྱམས་སོགས་ཚངས་པའི་གནས་ས་བཞི་པོ་ཡིས །སྐྱེ་རྒུ་
བདག་གིར་བཟུང་བ་ཡིན་མོད་ཀྱང༌། །བདག་འཛིན་འཁོར་བའི་འཆིང་བ་ཀུན་ལྡན་ཕྱིར། །མེས་
པོས་འཕགས་ཆེན་རྣམས་ལ་བསྒྲུན་བཟོད་མིན། །གཉིས་པ་རྟོགས་པས་མཚུངས་པའི་ལྡོག་པ་ཅན་
ལ་གཉིས་ལས། དང་པོ་རྟེན་གྱི་དབྱེ་བའི་ལྡོག་པ་ཅན རྡོ་རྗེ་འཆང་དང་རིགས་བདག་རྣམ་
འདྲེན་རྗེ། །འདི་གཉིས་གང་གིས་འབྱེད་པའི་ཁྱད་པར་ཡང་། །ཁྱབ་བདག་སྟོན་པ་འོག་མིན་རིག་
འཛིན་དབུས། །མགོན་ཁྱོད་སྐལ་བཟང་འཁོར་འདིའི་དབུས་ནའོ། །གཉིས་པ་དཔེ་ཅན་ལྷག་པའི་
ལྡོག་པ་ཅན། འཕགས་པའི་གནས་བརྟན་ཕྱག་དག་ཚུར་སྣང་ངོར། །ཐབས་དང་ཤེས་རབ་རང་
མདངས་རྡོར་དྲིལ་དབེན། །རྒྱལ་བས་ལུང་བསྟན་ཀུན་དགའ་བཟང་པོའི་ཕྱག །ཕྱག་མཚན་ལྡན་
པའི་ཨུཏྤལ་ཟུང་གིས་བརྒྱན། །གསུམ་པ་འབྱེད་བྱེད་ཀྱང་མཚུངས་པའི་ལྡོག་ཅན་ལ་གཉིས་ལས།
དང་པོ་མཚུངས་ཆོས་འབྱེད་བྱེད་གཉིས་ཀ་སྒྲས་ཟིན་པའི་ལྡོག་པ་ཅན། རྣལ་འབྱོར་དབང་ཕྱུག་ཞལ་
དང་མ་དྲོས་མཚོ། །གསལ་ཞིང་དྭངས་ལ་མཐིང་གའི་མདངས་དང་ལྡན། །གང་གི་ཞལ་ནི་ཚེམས་
དཀར་ཕྲེང་བ་དང༌། །ཆུ་བོའི་གཏེར་ནི་ངང་པའི་ཚོགས་ཀྱིས་བརྒྱན།།གཉིས་པ་མཚུངས་ཆོས་ཤུགས་
དང་འབྱེད་བྱེད་སྒྲས་ཟིན་པའི་ལྡོག་པ་ཅན། ཚིག་དོན་ཀྐ་འདི་དག་ས་ཡི་རྒྱན། །ཉི་མ་ཟླ་བ་འདི་
དག་ནམ་མཁའི་རྒྱན། །ས་གཞི་འདི་ནི་མཁས་པའི་ཚོགས་ཀྱིས་གཏམས། །མཁའ་འདི་གཟའ་དང་
རྒྱུ་སྐར་རྣམས་ཀྱིས་གང༌། །བཞི་པ་རིགས་མཐུན་འབྱེད་པའི་ལྡོག་པ་ཅན།མྱུར་མགྱོགས་གོ་ལའི་
འགྲོས་ཀྱིས་མི་བསྐྱོད་ཅིང༌། །མཐུག་པོའི་ཡོལ་བས་ཀྱང་ནི་མི་སྒྲིབ་པའི །རྒྱལ་ཀུན་གསུང་གི་རྡོ་རྗེ་
འཇམ་དབྱངས་ཀྱེ། །ཀུན་གསལ་ཡེ་ཤེས་སྣང་བ་བདག་ལ་སྩོལ། །དགུ་པ་སྲིད་པ་ཅན་གྱི་རྒྱན་ལ་
གཉིས་ལས དང་པོ་རབ་གྲགས་ཀྱི་རྒྱུ་བཟློག་པ་ལ་གཉིས་ཀྱི་དང་པོ་ཕྱི་ཡི་རྒྱུ་ཅུང་ཟད་སྟོན་པའི་
སྲིད་པ་ཅན། མ་བསྡུས་ཆུ་འཛིན་ཕུང་པོ་མཁའ་ལ་འདུས། །མ་བརྡུངས་དབྱར་རྔའི་སྒྲ་ཆེན་བར་སྣང་
346

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
ལྡིར། །མ་བསྐུལ་མཇུག་སྒྲོ་ལེགས་པའི་ས་གར་བཅས། །མ་བོས་གཞན་གསོས་འབྱོར་པས་ཡིད་
རབ་འཕྲོག།གཉིས་པ་ནང་གི་རྒྱུ་གཞན་ཅུང་ཟད་སྟོན་པའི་སྲིད་པ་ཅན།ཚོན་སྐྱ་མ་བསྐུས་མགོ་སྐྱེས་
སྐྲ་རྣམས་དཀར། །པིར་གྱིས་མ་བྲིས་མཉེར་མའི་རི་མོ་གསལ། །མ་བཀུག་ལུས་ཀྱི་སྒལ་ཚིགས་རིམ་
བཞིན་སྒུར། །མ་ཕྱུང་སོ་དཀར་བུད་པའི་ཚུལ་འདིས་སྐྱོ། །གསུམ་པ་འབྲས་བུ་རང་གི་ངོ་བོ་ཙམ་སྟོན་
པའི་སྲིད་པ་ཅན། འདྲིས་པ་མེད་པར་ཀུན་ལ་མཛའ་ཞིང་བཤེས། །གླ་རྔན་མེད་པར་མཆོག་དམན་
ཀུན་གྱི་བྲན། །བཅོལ་བ་མེད་པར་ཕན་བདེའི་གདམས་ངག་འདོམས། །འབྲེལ་ཚད་དོན་དང་ལྡན་པ་
རྒྱལ་བའི་སྲས །བཅུ་པ་བསྡུས་བརྗོད་ཀྱི་རྒྱན་ལ་སྤྱི་བྱེ་བྲག་གཉིས་ལས་དང་པོ་ནི། དུར་ཁྲོད་
གནས་སུ་མི་རོའི་ཤ་ཁྲག་ལ། །ཡུན་རིང་སྤྱོད་པའི་བྱ་རྒོད་རྒན་པོ་དག །གནས་འདིར་རང་དགར་
སྡོད་པའི་མི་ལ་ཡང༌། །ཟ་བར་འདོད་པས་རིངས་པར་ཆས་ལ་ལྟོས། །(འདིས་ནི་གྲོང་དཀོར་གོམས་པའི་བླ་སྤྲུལ་
དང༌།།འབངས་ཀྱི་ཟས་ནོར་རྒྱུན་སྤྱོད་དཔོན་གཟུགས་དག།སྦྱིན་བདག་བདེ་བར་གནས་དང་ཉེས་མེད་ཀྱི།།གྲོང་མི་ལས་ཀྱང་ཟ་འདོད་
ལངས་པར་མཚོན། །)གཉིས་པ་བྱེ་བྲག་ལ་གསུམ་ལས། ༡ ཁྱད་གཞི་(བླ་མ་དང་ཉི་མ།)ཐ་དད་ཁྱད་ཆོས་
གཅིག་པའི་བསྡུས་བརྗོད། མཐོ་དམན་ཀུན་ལ་ཉེ་རིང་དང་བྲལ་ཞིང༌། །ལེགས་ཉེས་ཕྱོགས་རྣམས་
ཀུན་ནས་གསལ་བྱེད་པ། །སྐྱེ་རྒུའི་བླ་ན་མཐོ་བའི་འཇིག་རྟེན་མིག །ཉིན་བྱེད་ཁྱོད་ནི་འགྲོ་བའི་
དཔལ་དུ་ཤར། །༢ ཁྱད་ཆོས་ཐ་དད་མིན་པའི་བསྡུས་བརྗོད། ཕྱོགས་བཞིའི་ཆུ་ཡི་གཏེར་རྣམས་
འཕེལ་བྱེད་ཅིང་། །ཀུ་མུད་གཉེན་གྱུར་(ཟླ་བའི་ཁྱད་ཆོས )ཞི་བསིལ་མིག་གི་དཔལ། །(ཐུན་མོང་དུ་བླ་མ་དང་
ཁྱད་ཆོས་གཅིག་པ།)སྣང་བའི་ཟེར་ཕྲེང་མུན་སྟུག་ཆུད་པའི་མགོན། །ཡིད་འོང་ཟླ་ཤེལ་འཕྲད་འདི་བདག་
བསྐལ་བཟང༌། །༣ སྔོན་མེད་བསྡུས་བརྗོད། རྣམ་ཀུན་དཀར་མིན་ར་རི་དང་བྲལ་ཞིང༌། །བྲི་གང་
མེད་པའི་ཆ་ཤས་རབ་ཏུ་རྫོགས། །འགྲོ་བའི་ནང་གི་མུན་སེལ་ཟླ་བ་(བླ་མ)ཁྱོད། །མི་ནུབ་སྐྱེ་འགྲོའི་
མཁའ་ལ་བརྟན་གྱུར་ཅིག །བཅུ་གཅིག་པ་ཕུལ་བྱུང་བརྗོད་པའི་རྒྱན་ལ་བཞི་ལས་དང་པོ། ཁྱད་
འཕགས་བརྗོད་པའི་ཕུལ་བྱུང་དཔེར། རྣམ་གསུམ་ངུར་སྨྲིག་ན་བཟས་རབ་བཀླུབས་ཤིང༌། །སྐྱོན་
བྲལ་ཚུལ་ཁྲིམས་དྲི་བསུང་ངད་ལྡང་བ། །ཚོགས་དབུས་ལྷམ་མེར་བརྗིད་པའི་གཟི་བྱིན་ཅན། །ཁྱབ་
བདག་ཉི་མའི་འོད་ལ་མཚོན་མ་ཡིན། །གཉིས་པ་ཐེ་ཚོམ་ཕུལ་བྱུང༌། རང་དོན་བརྒྱ་ཕྲག་འགྲུབ་ལས་
347

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
གཞན་དོན་གཅིག །ལྷག་པར་དགྱེས་ཕྱིར་རྒྱལ་བའི་སྲས་རྣམས་ཀྱི། །ལེགས་བྱས་འབྲས་བུ་དེ་ཡང་
གཞན་ཉིད་ལས། །རང་ལ་སྨིན་འོས་ཡོད་མེད་སོམ་ཉིར་གྱུར། །གསུམ་པ་ངེས་པའི་ཕུལ་བྱུང༌།
རྒྱལ་ཀུན་བྲལ་སྨིན་ཡོན་ཏན་བསམ་ལས་འདས། །སེམས་ཅན་ལས་ངན་མི་འདོད་བཞིན་དུ་མྱོང་། །
དེ་ཕྱིར་རྒྱལ་སྲས་ཚོགས་གཉིས་འབྲས་བུ་ཡང༌། །ཁྱེད་རང་ཉིད་ལ་འབྱུང་ངེས་གཞན་དུ་མིན། །བཞི་
པ་གྲགས་པ་ཕུལ་བྱུང༌། དུས་གསུམ་རྒྱལ་བའི་མཚན་ནས་བརྗོད་པ་བས། །འཇམ་དཔལ་ལན་
གཅིག་བརྗོད་པ་ཆེས་མཆོག་ཏུ། །བསྔགས་པའི་གྲགས་དཀར་ཕུང་པོ་འདེགས་བཟོད་པའི། །རབ་
འབྱམས་རྒྱལ་བའི་ཞིང་ཀུན་ཨ་མ་བརླིངས། །བཅུ་གཉིས་པ་རབ་རྟོག་གི་རྒྱན་ལ་གསུམ་ལས། དང་
པོ་སེམས་ལྡན་རབ་རྟོག་ནི སྔོན་ཚེ་ཞི་བ་གསལ་དག་ཆུ་གཏེར་དབུས། །བསྐལ་བཟང་རྣམ་འདྲེན་
སྟོང་གི་དགེ་མཚན་དུ། །པད་དཀར་སྡོང་ཤར་ངོ་མཚར་བལྟ་བའི་སླད། །སྐབས་གསུམ་དབང་པོས་
མིག་སྟོང་སྤྲུལ་ལམ་སྙམ །གཉིས་པ་སེམས་མེད་རབ་རྟོག ལོག་པའི་ལམ་ཞུགས་ལྟེང་རྒྱས་འོད་
སྲུང་སོགས། །གོ་རམ་དཔའ་བོས་ཡང་དག་ལམ་ཉིད་དུ། །དྲངས་ཚུལ་མཚོན་ཆེད་གོ་ལའི་རླུང་
ཤུགས་ཀྱིས །ཉི་ཟླའི་ཁ་ལོ་གཡས་སུ་བསྒྱུར་བ་འདྲ། །གསུམ་པ་བཞིན་སྒྲ་ཅན། རྩོད་ལྡན་སྙིགས་
མ་ལྔ་བདོའི་ཡང་སྙིགས་འདིར། །ལས་ངན་རྒྱུན་དུ་སྤྱོད་པ་འགའ་ཞིག་ལ། །མྱོང་ངེས་དགེ་བའི་སྦྱིན་
འབྲས་སྨིན་པ་ནི། །སྐྱེ་ཀུན་ངན་འགྲོའི་གནས་ལ་དགའ་བ་བཞིན། །བཅུ་གསུམ་པ་རྒྱུའི་རྒྱན་ལ་
གསུམ་ལས དང་པོ་དངོས་པོའི་རྒྱུ་ལས་སྐྱེད་བྱེད་ཀྱི་རྒྱུ་དཔེར། བསྐལ་བཟང་རྣམ་འདྲེན་དྲུག་པ་
སེང་གེ་ཡི། །རྣམ་འཕྲུལ་དུས་གསུམ་མཁྱེན་པའི་ཐུགས་བསྐྱེད་ལས། །ས་འཛིན་གྲུབ་པའི་སྐྱེས་བུས་
འགེངས་པ་དེས། །ལྷར་བཅས་ཀུན་དགའི་ལང་ཚོ་ཅི་ཡང་དར། །གཉིས་པ་ཉམས་བྱེད་ཀྱི་། མ་
བྱོན་རྣམ་འདྲེན་གཉིས་པ་སེང་གེ་ཡི། །རྣམ་འཕྲུལ་རྒྱལ་དབང་ཀརྨའི་དང་པོ་དེའི། །བརྒྱུད་འཛིན་
གྲུབ་རིགས་ས་སྟེང་འགེངས་པ་ཡིས། །ཡིད་སྲུབ་ནག་ཕྱོགས་སྡེར་བཅས་ཉམས་པར་གྱུར། །གསུམ་
པ་རྣམ་འགྱུར་གྱི་རྒྱུ། འཆད་པ་ཐག་ཐོགས་མེད་པའི་ཆོས་སྦྱིན་དང༌། །རྩོད་པ་སྒྲོ་འདོགས་ཆོད་པའི་
འབེལ་བའི་གཏམ། །རྩོམ་པ་སྡེབ་ལེགས་སྙན་པའི་ལེགས་བཤད་གསུམ།།དད་པས་ཡིད་རབ་སིམ་
པའི་བདུད་རྩིར་བྱས །བཞི་པ་འཐོབ་བྱེད་ཀྱི་རྒྱུ་ཡི་དཔེ སྐྱེས་མཆོག་ཆོས་ཀྱི་འཕགས་པར་བསྙེན་
348

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
བཀུར་སླད། །བྱང་སེམས་རྟག་ངུས་རང་ལུས་འཚོང་བ་དེས། །ཚོང་དཔོན་བུ་མོ་གཡོག་འཁོར་བརྒྱ་
ཕྲག་ལྔ །འབྱོར་རྒུའི་སྐྱེས་བཅས་མཐུན་རྐྱེན་ཕུན་སུམ་ཚོགས། །ལྔ་པ་ཤེས་བྱེད་ཀྱི་རྒྱུ་ལ་གཉིས།
༡ ཕྱི་ཡི་དུས་ཤེས་བྱེད་ཀྱི་རྒྱུ། ཟླ་བ་སྐར་མའི་ཚོགས་བཅས་མདངས་ཉམས་ཤིང༌། །འབྱུང་པོའི་བྱ་
རྣམས་མུན་པའི་མལ་དུ་ཉལ། །འདབ་ཆགས་གཞན་དག་ཚང་ནས་བསྐྱོད་པའི་ཚེ། །རབ་བྱུང་ཚོགས་
རྣམས་རྒྱུན་ཆགས་གསུམ་ལ་འབད། །༢ནང་ཤེས་བྱེད་ཀྱི་། བཅོས་མིན་ཆོས་ལ་གོམས་པའི་སྐྱེས་
བུའི་ཡིད །བསྟོད་སོགས་ཡིད་འོང་གནས་ལ་མི་རེ་ཞིང༌། །སྨད་སོགས་ཡིད་མི་འོང་ལ་མི་དོགས་
པའི།།ཚུལ་འདིས་ཡིད་ཆེས་གྱུར་ནས་ཀུན་གྱིས་བཏུད།།གཉིས་པ་དངོས་མེད་ཀྱི་རྒྱུ་ལ་གཉིས་ལས་
དང་པོ་ཡོད་པས་འབྲས་བུ་ཡོད་པ་སྐྱེད་པ་ལ་བཞི་ཡི་དང་པོ་སྔ་ན་མེད་པའི་བྱེད་རྒྱུ།ཤེས་བྱའི་
གནས་ལ་ཐོས་པའི་རྒྱ་མ་བསྐྱེད། །ཅུང་ཟད་ཐོས་ཀྱང་སྒྲོ་འདོགས་མཐའ་མ་ཆོད། །ཉོན་མོངས་
དངོས་གཉེན་སྒོམ་ལ་མ་གོམས་པས། །རྨོངས་པའི་ཁུར་ཆེན་སྐྱིད་ཉལ་བུ་ཡིས་ཐོབ།།གཉིས་པ་ཞིག་
ནས་མེད་པའི་བྱེད་རྒྱུ། བདག་འཛིན་འཁོར་བའི་རྩ་བ་དབྱིངས་སུ་ཡལ། །ཚུལ་མིན་ཡིད་བྱེད་རྣམ་
རྟོག་རང་སར་གྲོལ། །ལས་ཉོན་གཞན་དབང་སྲིད་པ་རྒྱུན་ཆད་པས། །ཤི་ཡང་འཇིགས་མེད་སེམས་
བདེ་ཆོས་པའི་མཆོག །གསུམ་པ་ཕན་ཚུན་མེད་པའི་བྱེད་རྒྱུ།ངོམས་མེད་ལེགས་བཤད་བྱིས་པའི་རྩེ་
གྲོགས་མིན། །བགྲང་བྱ་ཕུང་ཁམས་སྐྱེ་མཆེད་ཚོང་ཟོག་མིན། །ལུང་རིགས་བརྒལ་བརྟག་འདི་དག་
གྱོད་ངན་མིན། །དེ་ཕྱིར་བློ་གསལ་ཚོགས་དག་ཡིད་རབ་སྤྲོ། །བཞི་པ་སྤངས་ནས་མེད་པའི་བྱེད་རྒྱུ།
རྫུན་དང་ལོག་གཡེམ་ཤིན་ཏུ་སྨད་པའི་གནས། །འཕགས་པ་རྣམས་ཀྱིས་མི་སྐྱེའི་ཆོས་ཅན་དུ། །སྤང་
ཕྱིར་དྲང་སྲོང་ཆེན་པོ་དེ་དག་ནི།།ངོ་ཚ་ཁྲེལ་ཡོད་ཕུན་ཚོགས་དཔལ་གྱིས་འབྱོར། །
གཉིས་པ་དངོས་མེད་ཀྱིས་འབྲས་བུ་དངོས་མེད་བསྐྱེད་པ རླབས་ཆེན་ཐུགས་བསྐྱེད་
ཁུར་བཞེས་རྒྱལ་བའི་སྲས །ལས་ཉོན་སྲིད་སྲེད་སྐྱེ་འཆི་དང་བྲལ་ཡང༌། །ཞི་བདེར་དོན་གཉེར་མ་
སྤངས་པར་མིན་ན། །མཐའ་ཀླས་གདུལ་བྱ་ཕོངས་པ་མེད་པར་འགྱུར། །གསུམ་པ་མཚར་བའི་ལ་
ལྔ་ལས། ༡རིང་འབྲས་ཀྱི་རྒྱུ། ཀུན་གྱི་སྤྱོད་ཡུལ་དབེན་པའི་མཚོ་འཇིང་དུ།།ཨུ་མ་ཁོ་ནའི་ཆེད་དུ་
བསྩལ་བ་ཡི། །ལྷ་ཆེན་གདམས་ངག་བདུད་རྩིའི་ཟེགས་མ་དེས །ཉ་ཆེན་ལྟོར་གནས་བི་ན་པ་ཡང་
349

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ཚིམ། །༢རྒྱུ་འབྲས་ལྷན་ཅིག་པ བཀའ་དྲིན་འཁོར་མཐའ་བྲལ་བའི་ཡོངས་འཛིན་བསྟེན། །
ལེགས་ཉེས་དཔྱོད་ནུས་བློ་ནར་སོན་པ་དང་། །འཁྲུལ་བྲལ་ལེགས་བཤད་སྤར་གྱི་ཕྱི་མོ་བཅས། །
ཆབས་གཅིག་ཚང་བ་ལེགས་སྨོན་སྐལ་བ་བཟང༌། །༣རྒྱུ་ལས་འབྲས་བུ་སྔ་བ། ལས་སྨོན་དགེ་བའི་ས་
བོན་མངལ་ཁུར་ལྡན། །དད་གུས་ཕྱག་གིས་ཟློས་གར་སྔོན་བཏང་ནས །བློ་གསལ་མཇུག་སྒྲོ་
ལེགས་པའི་ཚོགས་རྣམས་ལ། །ཆོས་སྦྱིན་སྤྲིན་གྱི་རྔ་གསང་ད་གཟོད་སྒྲོགས། །༤རིགས་མིན་གྱི་རྒྱུ།
བསྟན་པའི་ཤིང་རྟ་པདྨའི་ངང་ཚུལ་དེས། །(རྒྱ་གར་གྱི་སློབ་དཔོན་ཀ་མ་ལ་ཤཱི་ལ།)དགག་སྒྲུབ་རིགས་པའི་ཉིན་
བྱེད་འདྲེན་པའི་མོད། །ཧྭ་ཤང་བློ་ཡི་པདྨོ་ཟུམ་གྱུར་ནས། །ཕྱོགས་མི་འབྱེད་པའི་མུན་པར་ཆུད་དེ་ཅི། །
༥རིགས་པའི་རྒྱུ དེ་ཚེ་ནག་ཕྱོགས་དགའ་བའི་བཙུན་མོ་དང༌།།བློན་འབངས་སྲིན་བྱའི་རིགས་སུ་
a
གནས་པ་ཀུན། །ལྟས་ངན་སྒྲོག་བཞིན་ལོང་བའི་བརྟུལ་ཞུགས་ལ། །འཁོད་པ་དེ་ནི་ཆོས་ཉིད་ཡིན་
ཕྱིར་རིགས། །བཅུ་བཞི་པ་ཕྲ་མོའི་རྒྱན་ལ་གཉིས་ལས། དང་པོ་ཟུར་གྱི་ཕྲ་ཐུན་མོང་ཚོགས་སུ་
བཤད་པས་མི་ཚིམས་པའི། །དཔྱོད་ལྡན་གཟིགས་ནས་ཆོས་སྨྲའི་སྐྱེས་བུ་ཡིས། །སྤྱན་ཟུར་ཕྱག་སོར་
རེག་པའི་རྣམ་འགྱུར་དེས། །ཐུན་མིན་ཟུར་དུ་བསྩལ་བ་མཛངས་པས་རིག ། ༢རྣམ་པའི་ཕྲ་མོ།
ས་གསུམ་འགྲན་བྲལ་དཔལ་ལྡན་ཨ་ཏི་ཤ །ཐུགས་སྲས་རྣམས་ཀྱི་མཛད་པས་རྒྱས་གྱུར་མོད། །གང་
ཞིག་གསན་པས་ཐལ་མོ་སྤྱིར་སྦྱར་བའི། །བསྔགས་པའི་མེ་ཏོག་འབྲོམ་ལ་བབས་མིན་ནམ །བཅོ་
ནགགསན
ལྔ་པ་ཆ་ཡི་ཡེ་རྒྱན་ལ་གཉིས་ལས དང་པོ་ཟོལ་གྱིས་སྦེད་པ་ལ་གཉིས་ཀྱི་དང་པོ་འོས་པའི་ཆ་ནི།
མཛེས་ལྡན་གཞོན་ནུའི་ལུས་ལ་ཆེན་པོ་འགས། །ཆགས་པས་འཁྱུད་པ་གཞན་གྱིས་མཐོང་བའི་མོད། །
བདག་གི་ལུས་སྟོབས་ཉམས་གུད་ཚོད་བརྟག་ཕྱིར། །འདི་ལ་ལྕི་ཡང་འདེགས་ཞེས་སྒྲིབ་པར་འོས། །
ཡང་ན། སྔོན་ཚེ་ལྷ་ཆེན་ཞེས་བྱའི་དགེ་སློང་ཟོལ། །རང་བྱས་ལས་ངན་དྲན་ཚེ་སྡུག་སྐད་འཆོར། །
འཁོར་གྱིས་ཐོས་ནས་རྒྱུ་མཚན་དྲིས་པའི་ཚེ། །དགྲ་བཅོམ་ཐོབ་ནས་བདེན་བཞི་བསྒྲགས་ཞེས་གླེང༌། །
གཉིས་པ་མི་འོས་པའི་ཆ། དགྲ་ལ་མི་འདོད་བྱུང་བ་ཐོས་པའི་མོད། །དགའ་བའི་ཅ་ཅོས་
ཆོས་པའི་མཚང་ཤོར་ཚེ། །གྲོགས་པོའི་ཆ་བྱད་མཚར་པོ་འདི་མཐོང་ནས། །དབང་མེད་གད་མོ་འཆོར་
ཞེས་སྒྲིབ་རིགས་སམ །གཉིས་པ་ཆ་ལས་སྨད་བསྟོད་གཉིས་ལས དང་པོ་བསྟོད་པའི་ཟོལ་གྱིས་
350

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
སྨད་པ་ནི། མང་དུ་ཐོས་ཤིང་མིག་ལྟོས་སྤྱོད་ལམ་མཛེས། །རང་དོན་སྙིང་པོ་སྒྲུབ་ལ་མི་གཡེལ་ཞིང༌། །
མཁན་སློབ་ལས་ཀྱང་ལྷག་པའི་སྤོབས་པ་ཅན། །དགེ་འདུན་རྣམས་ལས་དང་པོར་གནས་བརྟན་
འོས །གཉིས་པ་སྨད་པའི་ཆ་ལས་བསྟོད་པ་ནི། རང་དོན་ཅུང་ཟད་ཙམ་ཡང་མི་ནུས་ཤིང༌། །དགྲ་
གཉེན་ཕྱོགས་ལ་བཟང་ངན་མེད་པ། །འཇིག་རྟེན་ཆོས་(ཁརྒྱད་)ལུགས་བྲལ་བའི་སྐྱེས་བུ་(བྱངས་
སེམས་)འདི། །ཉན་རང་དང་ཡང་ལྟ་སྤྱོད་མཐུན་མ་ཡིན། །བཅུ་དྲུག་པ་རིམ་པ་ཅན་གྱི་རྒྱན་ནི།
འཇམ་མགོན་ཀུན་དགའི་ཆིབས་ཁ་འཕགས་ཡུལ་དུ། །དྲངས་ཚེ་ཁྱོད་ཀྱི་འཆད་རྩོད་རྩོམ་གསུམ་
དཔལ། །དབྱིག་གཉེན་ཆོས་གྲགས་དཔའ་བོའི་ལེགས་བཤད་ཀྱིས། །བརྐུས་པར་ངེས་ཀྱང་འཛད་
པ་མེད་དེ་རྨད། །བཅུ་བདུན་པ་དགའ་བའི་རྒྱན་ལ་གཉིས་ལས དང་པོ་དངོས་ཐོབ་ཀྱི་དགའ་བ།
རིང་དཀའ་དབང་གི་ཆུ་བོ་ནུབ་ཁར། །ཉེ་བརྒྱུད་རྒྱུད་སྡེ་དོན་གཉིས་མན་ངག་བཅས།མཐུ་སྟོབས་
དབང་ཕྱུག་དགྱེས་པའི་དངོས་ཞལ་ལས། །དགའ་བདེའི་དཔལ་གྱིས་མཐོང་བ་ཀུན་སྙིང་ཞབས། །
གཉིས་པ་གཟུགས་བརྙན་གྱི་དགའ་། མཆོག་སྟོན་དངོས་ཞལ་མཇལ་བའི་སྐལ་དབེན་ཡང༌། །སྣ་
ཚོགས་ལས་པས་བསྐྲུན་པའི་སྣང་བརྙན་དེ། །ལྷ་མིའི་རིན་ཆེན་ཀུན་འདུས་ཇོ་བོའི་ཞལ །མཇལ་
བའི་བསྐལ་བཟང་དཔལ་འདིས་ཡིད་དགའ་བརྙེས། །བཅོ་བརྒྱད་པ་ཉམས་ལྡན་གྱི་རྒྱན་ལས།
དང་པོ་དགའ་བའི་འགྱུར་བ་འཕེལ་བའི་སྒེག་ཉམས། བཅུ་དྲུག་བདེ་བའི་གར་བསྒྱུར་མཛེས་ལྡན་
དགའ་བར་ར
མར། །མཉམ་སྦྱོར་དགའ་བདེ་རོ་ཡིས་མྱོས་པ་ཡིས། །རིག་པ་གཞོན་ནུ་དྷུ་ཏིའི་ཕོ་བྲང་དུ། །སྒེག་
ཅིང་རོལ་བའི་རྩེད་འཇོ་ཅི་ཡང་དར། །གཉིས་པ་ཁྲོ་བ་འཕེལ་བ་དྲག་ཤུལ་གྱི་ཉམས། བསྒྲལ་བའི་
ཞིང་གཅིག་སྤྱོད་པའི་ལས་ངན་ཀྱང༌། །སྐད་ཅིག་གཉིས་པར་འཚོ་བ་མི་སྟེར་ན། །འཇམ་དཔལ་ཁྲོས་
པའི་ལས་གཤིན་དམར་པོ་དེས། །ཞིང་བཅུ་ཀུན་ཚངས་དམ་ཉམས་སྨོས་ཅི་དགོས། །གསུམ་པ་སྤྲོ་བ་
འཕེལ་བ་དཔའ་བའི་ཉམས།གྲངས་མེད་བསྐལ་པའི་ཚེགས་ལ་མ་ལྟོས་ཤིང་། །ཚིག་ཚོགས་གྲོག་
མའི་མཁར་བཞིན་བསགས་མ་དགོས། །འབའ་འབུབ་བཟླས་བརྗོད་ལོ་ཟླར་མ་འབད་པར། །སྲིད་
ཞིའི་སྒྲོ་འདོགས་ཅིག་ཅར་ཆོད་འདི་ཅི། །བཞི་པ་མྱ་ངན་འཕེལ་བ་སྙིང་རྗེའི་ཉམས།བསགས་པའི་
ཟས་གོས་མཆོད་སྦྱིན་ལྟ་ཅི་ཞིག ། ཉིན་གཅིག་ལྟོ་འགྲངས་མཛེས་གོས་མ་སྤྱོད་པར། །བརྩེ་མེད་
351

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཆི་བདག་དགྲ་ལ་ཀུན་ཤོར་ནས། །གཤིན་ཡུལ་ལག་སྟོང་སོང་དེ་ཀྱི་ཧུད་ཕོངས །ལྔ་པ་སྐྱུགས་བྲོ་
འཕེལ་བའི་མི་སྡུག་པའི་ཉམས གོས་མེད་གཅེར་བུར་བའི་ཁང་བུར་ཉལ། །ཁྱི་ཕག་མཉམ་དུ་
མི་གཙང་བཤང་གཅིར་སྤྱོད། །ཁ་དྲི་ངན་ཞིང་རལ་པ་འདམ་གྱིས་གཡོགས །ཐལ་སྐྱ་ལུས་བྱུགས་
མཁའ་གོས་ཅན་གྱི་ཆོས། །དྲུག་པ་དགོད་འཕེལ་བ་བཞད་གད་ཀྱི་ཉམས།བྲོ་གར་ལྟད་མོར་བྲེལ་
བའི་མནའ་མ་འགས། །རང་རྗེས་འབྲང་བའི་བེའུ་སླར་འདོགས་ཚེ། །རེངས་པའི་མིག་དེས་ཀ་བའང་
མ་མཐོང་ནས །གྱོས་པོའི་སྐེ་ལ་བཏགས་པ་སྨྱོས་སམ་ཅི། །བདུན་པ་ངོ་མཚར་འཕེལ་བ་རྨད་བྱུང་
གི་དཔེ། མ་རིག་མུན་པ་སྟུག་པོའི་སྦུབས་ཆུད་ཅིང༌། །དུག་གསུམ་ཀུན་དཀྲིས་ཕྱགས་དར་ཕུང་པོ་
ལས །སྐྱེས་སྦྱངས་བློ་མིག་མེད་པའི་དམུས་ལོང་འགའ །སེམས་མཆོག་ནོར་བུ་རྙེད་པ་བརྒྱ་ལམ་
རྨད། །བརྒྱད་པ་སྐྲག་པ་འཕེལ་བ་འཇིགས་རུང་གི་ཉམས།དུས་མཐའི་མེ་ཡང་སྨུགས་བྱེད་སྤྱན་ཉེར་
བདུན། །མཚོན་ཆ་སྣ་ཚོགས་བསྣམས་པའི་ཕྱག་སོ་བཞི། །ལྗགས་དགུའི་གློག་དམར་ཧ་ཧའི་འབྲུག་
སྒྲ་བཅས། །རྒྱལ་བའང་ཟ་བར་ཆས་པ་གཤིན་རྗེའི་གཤེད། །བཅུ་དགུ་པ་གཟི་བརྗིད་ཅན་གྱི་རྒྱན་།
ཁོ་བོའི་རྣམ་དཔྱོད་ལུང་རིགས་རྩལ་ཁ་ལ། །བློ་གསལ་གཞོན་ནུའི་ཚོགས་དག་འཇིགས་མ་བྱེད། །
བདག་གི་ལྕེ་འདིས་དགག་དགོས་མེད་བཞིན་དུ། །རང་གར་ཅ་ཅོ་སྒྲོག་པ་འདོད་མ་ཡིན། །ཉི་ཤུ་པ་
རྣམ་གྲངས་བརྗོད་པའི་རྒྱན མཁན་སློབ་ཐུན་མིན་བཀའ་མཆིད་བགྲོ་མཐོང་ནས། །བདག་ནི་ཕྱི་
ལོག་བདེར་གཤེགས་མཆོད་རྟེན་ལ། །རེ་ཞིག་ཕྱག་མཆོད་རྒྱུན་ཆགས་འདིས་བྲེལ་གྱིས །མཁན་
སློབ་ཟུང་དག་ཐུགས་བག་ལྷོད་དེ་བཞུགས། །ཉེར་གཅིག་པ་ཀུན་ཕན་གྱི་རྒྱན་ནི། འཕགས་ཡུལ་
རྡོར་གདན་མཇལ་འདོད་རིང་བརྣགས་ཀྱང་། །རྐང་འགྲོ་ངལ་བས་བསྐྱོད་པར་མ་ནུས་ཚེ། །ཆེད་དུ་
མ་བཙལ་རླངས་འཁོར་མགྱོགས་འགྲོས་ལམ །ཀུན་གྱི་སྤྱི་སྟེགས་གློ་བུར་སྐལ་བས་བྱུང༌། །ཉེར་
གཉིས་པ་རྒྱ་ཆེ་བའི་རྒྱན་ལ་གཉིས་ལས། དང་པོ་བསམ་པ་རྒྱ་ཆེ་བ། རང་གཞན་སྐྱོན་ཡོན་བསལ་
ནས་སྣ་རེ་ཡང༌། །འབད་བརྩོན་ལྷུར་ལེན་བསྐལ་མང་བྱ་དགོས་ཀྱང༌། །མཐའ་ཀླས་འགྲོ་རྣམས་སྐུ་
གསུམ་བྱང་ཆུབ་ཆེར། །མགྲོན་གཉེར་ལྷག་བསམ་རྒྱ་ཆེན་རྒྱལ་བའི་སྲས། །གཉིས་པ་འབྱོར་པ་རྒྱ་ཆེ་བ
གསེར་ཞུན་མིག་མང་རིས་བྲིས་བེཌཱུའི་གཞིར། །རིན་ཆེན་དྲ་བ་དྲ་ཕྱེད་འཕྱང་འཕྲུལ་བཅས །
352

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ།
ལོགས་ལ་གྲངས་མེད་བསྐལ་མང་མ་ཕམ་པའི། །རྣམ་ཐར་སྣང་བརྙན་ནོར་བཟང་གཞོན་ནུའི་ཏོག །
ཉེར་གསུམ་པ་བསྙོན་དོར་གྱི་རྒྱན་ལ་གསུམ་ལས། དང་པོ་ཆོས་ལ་བསྙོན་དོར། རྒྱལ་ཡུམ་འཁོར་ལོ་
ཅན་མ་སྤྱན་བདུན་ཞེས། །མ་ཡིན་རབ་གསལ་སྤྱན་སྟོང་མངའ་བ་སྟེ། །གཞན་དུ་འཁོར་འདས་ལམ་
གྱི་ཤེས་བྱ་ཀུན། །མཐའ་ཡས་ཅིག་ཅར་གཟིགས་པ་ནུས་སམ་ཅི། །གཉིས་པ་ཡུལ་ལ་བསྙོན་དོར།
མཛེས་པའི་བཞིན་དང་ཡིད་འོང་སྙན་པའི་སྒྲ། །དྲི་ཞིམ་བརྒྱའི་ཟས་དང་རེག་འཇམ་དར། །ཞེན་
ལོག་རྣམས་ལ་མི་འདོད་སྐྱེད་བྱེད་དེ། །གཞན་ལ་འདོད་པའི་ཡོན་ཏན་ལྔ་ཞེས་གྲགས། །གསུམ་པ་
རང་བཞིན་སྙོན་དོར། མཐོ་རིས་ཐར་པའི་ཕན་བདེའི་རྩ་བ་ནི། །སོ་སོར་ཐར་པའི་ཚུལ་ཁྲིམས་ཡིན་
ལགས་གྲང༌། །མ་ཡིན་སྙིགས་མའི་དགེ་སྦྱོང་ངན་སོང་དུ། །ཁྱིམ་པ་ལས་ཀྱང་མྱུར་དུ་བཀྲི་མིན་ནམ། །
ཉེར་བཞི་པ་སྦྱོར་བའི་རྒྱན་ལ་གསུམ་ལས དང་པོ་ཚིག་ཐ་དད་མིན་པའི་སྦྱར་བ་ནི རྒྱལ་སྲས་ཐུ་
བོས་(བྱང་སེམས་འཁོར་སྒྱུར་གྱི་སྲས་ཆེ་ཤོས།)ཞུམ་མེད་གོ་བགོས་ཏེ། །དཔུང་ཚོགས་(མོས་བརྟན་དགའ་དོར་རྟའི་
དམག་དཔུང་ཚོགས་སོགས)རྣམ་བཞིས་མི་མཐུན་(ཐ་མལ་པའི་) དགྲ་(སྒྲིབ་གཉིས།)ལས་རྒྱལ། །འཁོར་(འཁོར་
བའི་སེམས་ཅན་འཁོར་འདབ་)ལ་གཅིག་ཏུ་བརྩེ་བའི་()དཔའ་བོ་(བྱང་སེམས་ཀྱི་མིང་)དེས །ས་(ས་བཅུ་ལམ་ལྔ་ས་
གཞིའི་ཁྱོན་)རྣམས་དབང་བྱས་མཆོག་གི་(འཁོར་སྒྱུར་གྱི་སངས་རྒྱས་ཀྱི་འཕང་) རྒྱལ་སར་འཛེགས། །གཉིས་
པ་ཐ་དད་ཚིག་འདྲའི་སྦྱར་བ། མི་རིགས་ཀུན་ཚང་(རྒྱ་བོད་སོགས་མི་རིགས་པའི་སྐྱོན་) གྲོང་ཁྱེར་(གྲོང་མི་རྣམས)
མྱོས་བྱེད་(འདོད་ཆགས་ཀྱི་ཆང་གིས)ནི། །རྣམ་ཀུན་མཛེས་མ་ལགས་(ཁུད་མེད་མཛེས་མ་ལགས་སྤྱོད་ལམ་མཛེས་མ་
ལགས)རྒྱན་སོགས་ཀྱང་། །(སྐྱེས་བུའི་ལུས་རྒྱན་སོགས་དང་ཤོ་སྦག་རྩེད་མོའི་རྒྱན་བཙུགས་སོགས་)སྲེད་ལྡན་ནོར་རྣམས་
དོན་མེད་ཕངས་པའི་རྒྱུ །སེམས་ཤེས་སུ་ཞིག་རོ་ལ་(ཆང་གི་རོ་དུར་ཁྲོད་ཀྱི་རོ་)སྙིང་པོར་འཛིན། །གསུམ་
པ་ཁྱད་པར་བདུན་དུ་དབྱེ་བ་ལས། ༡ བྱ་བ་ཐ་དད་མིན་པའི་སྦྱོར་བ་ནི། ངེས་འབྱུང་དོན་ལྡན་སྒྲུབ་
པ་ལྷུར་ལེན་པའི། །ངུར་སྨྲིག་གོས་ཅན་ཤེས་བྱའི་མཛོད་གྱུར་པ། །བརྩེ་བས་དྲངས་པའི་བླ་མའི་
གསུང་དང་ནི། པུསྟ་ཀས་ཀྱང་སློབ་མའི་བློ་གྲོས་སྤེལ། །༢ བྱ་བ་འགལ་མིན་སྦྱོར་བ། སྐྱོན་བྲལ་
དབང་པོ་ལྔ་ལྡན་(མིག་སོགས་ལྔ་དང་དད་བརྩོན་དྲན་པ་ཏིང་འཛིན་ཤེས་རབ་)རྟེན་འདི་ལ། །བསོད་ནམས་བྱ་བའི་
དངོས་པོའི་གཞིར་གྱུར་པ། །བཅོས་མིན་ངེས་འབྱུང་ཚུལ་ཁྲིམས་མནོས་བྱ་། །ཐོས་བསམ་ལྡན་
353

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
པས་སྒོམ་ལ་འཇུག་པར་བྱ །(ཚུལ་ཁྲིམས་དང་སྒོམ་བྱུང་གི་བསོད་ནམས་སོགས) ༣ འགལ་བའི་ལས་ཅན་གྱི་
སྦྱོར་བ། སྲིད་པ་མ་དོར་ཞི་བདེར་མི་གཉེར་ཞིང༌། །(སོ་སྐྱེ་མལ་པས་བྱང་སེམས་ཀྱིས་) རྩ་བ་གསུམ་(དགེ་
བའི་ཚུལ་ཁྲིམས་བཟོད་པ་ཤེས་རབ་གསུམ་མི་དགེའི་ཆགས་སྡང་རྨོངས་གསུམ་)གྱི་ནུས་པ་ཆེར་སྨིན་པས། །སྲིད་པའི་
དུཿཁ་རྣམས་ནི་རིམ་བཞིན་ནུབ། །རྣམ་གྲོལ་ཕན་བདེའི་དགེ་ལེགས་ཉིན་བཞིན་འཕེལ། །༤ ངེས་
པ་ཅན་གྱི་སྦྱོར་བ།རྩ་བ་གསུམ་པོ་ཀུན་འདུས་བླ་མ་རྗེ།།ཆུ་བོ་བཞི་ཡིས་སྐལ་ལྡན་སྨིན་ཅིང་གྲོལ། །
སྦྱོར་བ་རྣམ་བཞིའི་ས་ལམ་ཀུན་རྫོགས་པས །སྡིག་རྩ་སྲིད་པའི་ཆུ་སྦྱོར་མིན་པར་ངེས། །༥ངེས་པ་
འགོག་པའི་སྦྱོར་བ། འདུལ་འཛིན་ཚོགས་རྣམས་རོལ་བའི་ཀུན་དགའ་རར །པདྨོའི་དཔལ་ནི་(སྒྱེ་
གནས་ཀྱི་པདྨ་མེད་པས)ཆུ་སྐྱེས་ཚལ་ཡིན་མོད། །འོན་ཀྱང་དེ་རུ་དཀར་ཕྱོགས་ཀླུ་ཆེན་བརྒྱད། །ཁྲུས་རྫིང་
གནས་ལའང་(པདྨ་པད་ཆེན་གྱི་ཀླུ་ལ་)དེ་འདྲའི་སྒྲ་མཐོང་ངོ་། །དྲུག་པ་འགལ་མིན་གྱི་སྦྱོར་བ།རྣམ་འདྲེན་
མདོ་སྔགས་རིག་གནས་ཆོས་ཚུལ་མང༌། །ཆོས་རྒྱལ་བཀའ་ཡི་འབངས་གཏོགས་སྲས་དང་བཅས། །
སྐྱེ་དགུ་(རིགས་དྲུགཐེག་གསུམ།)ཀུན་གྱི་བྱེད་པོ་ཁྱོད་ཉིད་དེ། །བསྟན་པ་ཕན་བདེའི་འབྱོར་པ་འཛིན་
པའང་ཁྱོད། །༧འགལ་བའི་ལས་ཅན་གྱི་སྦྱོར་། དཔལ་ལྡན་རྒྱལ་པོ་ཡིན་ཡང་བཙུན་མོས་
དབེན། །སྣང་བྱེད་ཉི་མ་ལགས་མོད་འཆར་ནུབ་མེད། །ཞི་བསིལ་ཟླ་བ་ཡིན་ཡང་བྲི་གང་བྲལ། །
ཚངས་པ་ཡིན་ཡང་གཡོ་སྒྱུས་དབེན་དེ་བསྔགས།།ཉེར་ལྔ་པ་ཁྱད་པར་བརྗོད་པའི་རྒྱན་ལ། ལྔ་ལས།
དང་པོ་ཡོན་ཏན་མ་ཚང་བའི་ཁྱད་པར་བརྗོད་པ།ཤྱནྟུ་དེ་ད༵འི་ཤིང་གི་རལ་གྲི་དེ། །རྣོ་ཞིང་སྲ་བའི་
གནམ་ལྕགས་མ་ཡིན་མོད།།དེ་ལྟ་ན་ཡང་བལྟ་བར་མི་བཟོད་ཅིང༌།།སྲིད་པའི་འཁྲི་ཤིང་དྲ་བ་གཅོད་
དེ་རྨད། །གཉིས་པ་རིགས་མ་ཚང་བའི་ཁྱད་པར་བརྗོད་པ།འོག་མིན་རྣམ་སྣང་ཐུགས་ལས་འཕྲོས་
པ་ཡི། །མཛད་བཅུའི་སྒྱུ་འཕྲུལ་སྟོན་པ་ཤཱཀྱའི་ཏོག །ལྷ་ཀླུ་དྲི་ཟ་གྲུལ་བུམ་སོགས་མིན་(མིའི་རིགས )
ཡང༌། །རིགས་དྲུག་སོ་སོའི་སྐད་དུ་དམ་ཆོས་སྟོན། །གསུམ་པ་བྱ་བ་མ་ཚང་བ ལོ་ཙཱ་ངལ་བས་
འཕགས་ཡུལ་མ་བསྐྱོད་ཅིང༌། །པཎ་ཞུ་ངུར་སྨྲིག་སྐུ་ལ་མ་གསོལ་ཀྱང༌། །གངས་ལྗོངས་རྡོ་རྗེ་འཛིན་
པ་གཅིག་པུ་ཞེས།།གྲགས་པའི་རྒྱལ་མཚན་རྒྱ་གར་མཁས་པས་བསྒྲེངས །བཞི་པ་རྫས་མ་ཚང་བ།
ཤིང་རྟ་རྟ་གླང་རྐང་ཐང་དཔུང་མེད་ཅིང་། །གསེར་དངུལ་ཟངས་ལྕགས་འཁོར་ལོས་སྒྱུར་མིན་ཡང་། །
354

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
ཆོས་ཀྱི་འཁོར་ལོས་རྒྱ་ཁམས་བོད་ལྗོངས་བཅས། །དབང་བསྒྱུར་འགྲོ་མགོན་ཆོས་རྒྱལ་འཕགས་
པ༷འི་ཞབས །ལྔ་པ་རྒྱུ་མ་ཚང་བ གྲོགས་ནི་བྱི་ལ་དགེ་སྦྱོང་མུ་ཅོར་མཁན། །རྫས་ནི་ཏིལ་མར་
གདུགས་ནི་ལྷམ་ཀྲད་དེ། །དེ་ལྟ་ན་ཡང་མགྲིན་སྔོན་གྱིས་སྐྱོབ་པའི། །རྟ་དབྱངས་སྤོབས་པས་འདུལ་
མཛད་འཕགས་པ༷་ལྷ། །ཉེར་དྲུག་པ་མཚུངས་སྦྱོར་གྱི་རྒྱན་ལ་གཉིས་ལས དང་པོ་བསྟོད་པའི་
མཚུངས་སྦྱོར།ཟླ་གྲགས་བི་མ་ཁྲི་སྲོང་ལྡེ་བཙན་ཞབས། །རིགས་ལྡན་འཇམ་གྲགས་ཚུལ་ཁྲིམས་བློ་
གྲོས་དང༌། །ས་སྐྱ་པཎ་ཆེན་མཁྱེན་བརྩེའི་དབང་པོ་སོགས། །འཇམ་དབྱངས་རྣམ་འཕྲུལ་རིས་མེད་
ཡོངས་ལ་གྲགས །གཉིས་པ་སྨད་པའི་མཚུངས་སྦྱོར། རིན་ཆེན་གླིང་དུ་ཕྱིན་ཀྱང་ལག་སྟོང་ལོག །
གསེར་སྣོད་རིན་ཆེན་སྤྲས་པས་ངན་སྐྱུགས་འདོར། །དལ་འབྱོར་མི་ཚེ་འདི་སྣང་ཁོ་ནར་ཟད། །
བདག་དང་བདག་འདྲའི་སེམས་མེད་འདི་དག་གོ། །ཉེར་བདུན་པ་འགལ་བའི་རྒྱན་ལ་དྲུག་ལས
དང་པོ་གཞི་ཐ་དད་ཀྱིས་བྱ་བ་འགལ་བ། སྟོན་པའི་བསྟན་པ་དར་ལ་བབ་པ་ན། །དཀར་ཕྱོགས་ལྷ་
བཅས་དགའ་བའི་ཅ་ཅོ་འཕེལ །ནག་ཕྱོགས་ལུས་མེད་སྡེར་བཅས་མུ་སྟེགས་ཀུན། །མྱ་ངན་ཁང་
བུར་བཞིན་མདངས་ཉམས་ཤིང་འཁུམས། །གཉིས་པ་གཞི་གཅིག་གི་ཡོན་ཏན་སྒྲུབ་པ་དང་སུན་
འབྱིན་པ།སྒྲུབ་དང་སུན་འབྱིན་དྲག་པོའི་ལེགས་བཤད་འགའ། །ཕྱོགས་ཞེན་ཅན་ལྟ་བས་འདོར
བྱེད་ཅིང་། །དོན་ལྡན་ཆོས་དང་ཉེར་འབྲེལ་མཐོང་བའི་མོད། །ཡིད་ཆེས་བློ་ཡིས་དགའ་བས་ལེན་
རྣམ་བཞིའི་དེ
པའང་མཐོང༌།།གསུམ་པ་རྫས་འགལ་བ།རྣམ་བཞིའི་གོས་ནི་ངུར་སྨྲིག་ཆུ་ཚགས་དཀར།།དྲང་སྲོང་
སྣོད་མཆོག་ཟླུམ་ལ་བསིལ་བྱེད་རིང༌། །གདིང་བ་མཐུག་ལ་ཁྲུས་རས་སྲབ་པ་སོགས། །དགེ་སྦྱོང་ཡོ་
བྱད་འདི་དག་ཡ་མ་ཟུང་། །བཞི་པ་རྫས་དང་ལས་འགལ་བ། འདབ་བརྒྱད་པདྨའི་ལྟེ་བར་ཟླ་བའི་
གདན། །གངས་རིའི་སྐུ་ལ་སྤྱན་བདུན་རི་དྭགས་རྒྱུ། །ཟླ་བ་རྒྱབ་བརྟེན་བདུད་རྩིའི་ཆར་འབེབས་
མའི །སྣང་བརྙན་མཇལ་བས་དད་པའི་གདུང་ཤུགས་འབར། །ལྔ་པ་གཞི་གཅིག་གིས་བྱ་བ་
འགལ་བ། མཚུངས་མེད་གྲུབ་དབང་རྭ་ཆེན་ལོ་ཙཱ་བའི། །ངོ་མཚར་རྣམ་ཐར་བཀོད་པའི་ཤོག་བུའི་
རྡུལ། །མིག་ལ་རེག་པ་མེད་ཀྱང་མཆི་མ་ཟག།ལུས་ལ་བྱབས་པ་མིན་ཡང་བ་སྤུ་ལྡང༌། །དྲུག་པ་སྦྱར་
བའི་འགལ་རྒྱན། གང་ཞིག་མཚན་ལྡན་པདྨོ་ཉེར་བརྟེན་པས། །ལྡོག་མེད་འདོད་པའི་འདུན་པ་
355

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འཕེལ་བ་དང༌། །རང་གཅེས་ནོར་རྣམས་རིམ་བཞིན་ཟད་བྱེད་པའི། །ཚུལ་འདིར་སྐྱོངས་པས་རིང་
མིན་འབྲས་བུ་མཐོང༌། །སྦྱར་བྱ་དང་པོ་ནི། མཚན་ལྡན་བླ་མའི་ཞབས་པད་ཉེར་བརྟེན་པས །མི་
ལྡོག་ཐར་པའི་འདོད་འདུན་འཕེལ་བ་དང་། །རང་གཅེས་བདག་འཛིན་ནོར་འཁྲུལ་རིམ་བཞིན་ཟད། །
བླ་མའི་རྣལ་འབྱོར་སྐྱོངས་འབྲས་རིང་མིན་འཐོབ། །སྦྱར་བྱ་གཞན་ནི། ཟླ་མཚན་ལྡན་པའི་བྷ་གའི་
པདྨོ་ལ། །ཉེར་བརྟེན་མི་ཕྱེད་སྲིད་པའི་འདོད་འདུན་འཕེལ། །རང་གི་གཅེས་པའི་ཟས་ནོར་རིམ་
བཞིན་ཟད། །སྦྲུམ་མ་བསྐྱངས་པས་རིང་མིན་ཕྲུ་གུ་ཐོབ། །ཅེས་འཕེལ་ཟད་འགལ་ཞིང་སྦྱར་བའང་
ཡིན་ནོ། །ཉེར་བརྒྱད་པ་སྐབས་མིན་བསྟོད་པའི་རྒྱན། ང་ཁྱོད་ཕྱོགས་རིས་རྩོད་པས་མི་ངལ་ཞིང༌། །
ཟིན་མེད་སོ་ནམ་ལས་ཀྱིས་དུབ་པ་མེད། །གཅིག་ལ་གཅིག་གསོད་དུས་མིན་འཆི་མེད་པར། །སྒྲ་མི་
སྙན་པའི་མི་རྣམས་བདེ་བར་འཚོ། །ཉེར་དགུ་པ་ཟོལ་བསྟོད་ཀྱི་རྒྱན་ལ་གསུམ་ལས དང་པོ་མཐུ་
ཕུན་ཚོགས་ཀྱི་ཟོལ་བསྟོད་ནི སྔོན་ཚེ་བི་རུ་གཅིག་པུའི་རང་སྤྱོད་ཀྱིས། །མུ་སྟེགས་རྟེན་དང་བཅས་
པ་བརྟུལ་བྱེད་ན། །ཕྱོགས་སྐྱོང་བཅུ་ཡི་བྲན་དང་བཅས་པ་ཡིས །ནུས་མཐུས་བསྙེམས་པར་རིགས་
སམ་རྡོ་རྗེ་གྲགས །གཉིས་པ་དཔའ་བ་ཕུན་ཚོགས་ཀྱི་ཟོལ་བསྟོད་ནི། ས་སྐྱའི་གསེར་ཆོས་ལྕགས་
རིར་མི་འདའ་བའི། །བསྟན་སྲུང་ཚོགས་ལ་གཉེར་དུ་གཏད་པ་། །རྒྱ་མཚོའི་ཁོངས་སུ་སྤེལ་བའི་
ཚར་ཆེན་རྗེ། །མན་ངག་ཀུན་ལ་སྟེར་བ་རིགས་སམ་ཅི། །གསུམ་པ་སྦྱར་བའི་ཟོལ་བསྟོད། འཕྲོག་
བྱེད་རྣམས་ཀྱི་རལ་པས་(ཁྱབ་འཇུགམུ་སྟེགས། སེང་གེས་བཏེགས་པའི་ཁྲི།)ཉེར་བཏེགས་པའི། །
འདབ་སྟོང་པདྨོ་དུག་ཅན་མཚོ་ལས་ཐོན། །(འཁོར་བ་ལས་བརྒལ།)མེ་ཏོག་གཞུ་ཅན་(བདུད།)དེས་
ཀྱང་རིང་འདོར་ན། །ཞབས་སེན་འཇོག་པར་རིགས་སམ་ཆོས་ཀྱི་རྗེ། །སུམ་ཅུ་པ་ངེས་བསྟན་གྱི་རྒྱན་
ལ་གཉིས་ལས། དང་པོ་མཆོག་ངེས་བསྟན་པ་ནི། རྫིང་ན་གནས་པའི་པདྨོའི་ལང་ནི། །ཉིན་བྱེད་
ཀྱིས་གསོས་ཆེས་ཆེར་སྨིན་པར་མཐོང༌། །དེ་ནི་བློ་གསལ་གཞོན་ནུ་གཤིས་བཟང་དག །དགེ་བའི་
བཤེས་ལ་འཕྲལ་བཅོལ་འོས་པ་སྟོན །གཉིས་པ་མཆོག་མིན་ངེས་བསྟན། སད་ཀྱིས་ཉེན་པའི་ལོ་
ཏོག་འགའ་ཞིག་ནི། །ཉི་འོད་རེག་པས་ལྷག་པར་གུད་པར་འགྱུར། །དགེ་བའི་གཤེས་དང་ཕྲད་ཀྱང་
གཤིས་ངན་འགའ། །ཆོས་དྲེགས་བཅོས་སུ་མེད་པ་འདི་ཡིས་རྟོགས། །སོ་གཅིག་པ་ལྷན་ཅིག་བརྗོད
356

སྙན་དངགས་ལེའུ་ཐོག་མཐའ་བར་གསུམ་གྱི་དཔེར་བརྗོད་ཕྱོགས་ཙམ་བཀོད་པ
པའི་རྒྱན་ལ་གསུམ་ལས། དང་པོ་ཡོན་ཏན་ལྷན་ཅིག་བརྗོད་པ་ནི། སྔོན་ཚེ་རྫོགས་ལྡན་གསར་པའི་
དགེ་མཚན་དང༌། །འཕགས་བོད་མཁས་གྲུབ་རྒྱལ་མཚན་ལྷན་ཅིག་འབར། །དེ་ཚེ་དཀར་ཕྱོགས་ལྷ་
ཡི་དབུ་འཕང་ཡང་། །ཆོས་ལྡན་རྒྱལ་པོའི་སྲིད་དང་མཉམ་དུ་མཐོ། །ཡང་ན། འཇིགས་མཛད་སྲིན་
པོ་ཁྲོས་པའི་རྣམ་འགྱུར་དང་། །ཞིང་བཅུར་གཏོགས་པའི་དམ་ཉམས་ལྷན་ཅིག་གནག །དེ་ཡི་ལུས་
ངག་བསྲེག་པའི་བྱིན་ཟ་དང༌། །ཡེ་ཤེས་མེ་དཔུང་གཟི་འོད་ཆབས་གཅིག་དམར། །གཉིས་པ་བྱ་བ་
ལྷན་ཅིག་བརྗོད་པ། དམ་པའི་རྣམ་ཐར་དྲན་པའི་དད་འདུན་དང༌།།ཕྱི་རོལ་ལུས་ཀྱི་བ་སྤུ་ལྷན་ཅིག་
ལྡང༌། །གང་གི་བྱིན་རླབས་བདུད་རྩིའི་ཆར་རྒྱུན་དང༌། །འདྲེན་བྱེད་ཟུང་གི་ཐིག་ཕྲེང་མཉམ་དུ་
འབབ།།གསུམ་པ་བྱ་བ་གཅིག་པའི་ལྷན་ཅིག་བརྗོད་པ།སྒྲིབ་གཉིས་ཆར་བཅས་སྤངས་པའི་བརྟུལ་
པའི་ཡེ
ཞུགས་དང་། །ཤེས་བྱའི་དེ་ཉིད་རྟོགས་པའི་ཡེ་ཤེས་དང་། །གཞན་དོན་ལྷུན་གྱིས་གྲུབ་པའི་འཕྲིན་
ལས་ཏེ། །རྣམ་གསུམ་ཀྱའི་རྗེ་ལ་ཅིག་ཅར་རྫོགས། །སོ་གཉིས་པ་ཡོངས་བརྗེས་ཀྱི་རྒྱན་ནི།ཤེས་
རབ་མཚོན་ཅན་ཕྱོགས་ཀྱི་གླང་པོ་ཡིས། །དྲེགས་ལྡན་རྒོལ་བར་མི་སྨྲའི་རྟུལ་ཞུགས་སྟེར། །བརྒལ་
བརྟག་རིགས་པའི་སྣ་ཞགས་གཅིག་གིས་ཀྱང༌། །གྲགས་པའི་སྐྱེད་ཚལ་ཡུན་རིང་འབད་རྣམས་
འཕྲོག །སོ་གསུམ་པ་ཤིས་བརྗོད་ཀྱི་རྒྱན་ནི།དགེ་ལེགས་རྟག་པ་དམ་པའི་སྣང་བ་དང་། །ཞི་བསིལ་
ཟག་པ་མེད་པའི་བདུད་རྩིའི་ཆོས། །རིག་གྲོལ་མཐའ་ཀླས་འཕགས་མཆོག་ཉན་རང་བཅས། །ཆོས་
སྲུང་ནོར་ལྷས་བསྟན་འགྲོར་ཤིས་པ་སྩོལ །སུམ་ཅུ་རྩ་བཞི་པ་རབ་སྤེལ་གྱི་རྒྱན་ལས ལྟོས་པ་དང་
བཅས་པའི་དཔེར། གཉིས་མེད་ཡེ་ཤེས་རྒོད་མེས་སྐྱེ་སྲིད་ཀྱི། །རི་གླིང་ཚིག་དོགས་སྙིང་རྗེའི་ཆུ་
གཏེར་འཁྱིལ། །མཐའ་ཡས་(། སེམས་ཅན།)ཁམས་དབང་ཁྱབ་པའི་ས་(ས་བཅུ། ས་བཞི།)ཡི་
དཔལ། །འཛིན་བཟོད་རྒྱལ་སྲས་རྣམས་ལ་བྱ་དཀའ་ཅི། །ཞེས་སོ། །སོ་ལྔ་པ་དགོངས་པ་ཅན་གྱི་
རྒྱན་ནི། ཚིགས་བཅད་རེ་གཉིས་ཀྱིས་མི་རྫོགས་པའི་ངག་དོན་དུ་མས་གསལ་བར་བྱ་བའི་རབ་བྱེད་
ལྟ་བུའོ། །སླར་སྨྲས་པ།དེ་ལྟར་ལྷོ་ཤར་མཁས་པའི་བཞེད་སྲོལ་ཐུན་མོང་ཀུན་ལ་ཉེར་མཁོ་བའི། །
རང་བཞིན་དང་ནི་འཁྱོག་པོར་བརྗོད་ཚུལ་དོན་རྒྱན་སོ་ལྔའི་པིར་རྩེ་ཡིས། །འཁོར་འདས་སྐྱོན་ཡོན་
བརྗོད་བྱ་དོན་གྱི་གཟུགས་བརྒྱ་ཇི་བཞིན་ཉེར་མཚོན་པའི། །རྗོད་བྱེད་ཡིད་འོང་རབ་གསལ་ཉམས་
357

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
ལྡན་སྣང་བརྙན་མཆོག་ནི་འདི་ཁོ་ན། །༡༽དེ་ལྟ་ན་ཡང་རིག་ཆུང་ལྔ་ཕྲག་གི །སོར་མོའི་རྩེ་རྡུམ་
ཁེངས་པའི་ལག་ངར་གྱིས། །ཐལ་ཕུང་ཡོག་པའི་དོན་གཟུགས་གཅེར་བུ་ལ། །མཛེས་པར་རློམ་
རྣམས་ཉམས་རྒྱན་དགོས་མེད་ཟེར །༢༽ཀྱེ་མ་རྣམ་མཁྱེན་ཡེ་ཤེས་མ་རྫོགས་བར། །ཤེས་རིག་
དགོས་མེད་མིན་ཡང་རྨོངས་པས་ཕོངས། །ཇི་ལྟར་རྒྱལ་པོའི་མཛོད་ནོར་དབུལ་པོ་ལ། །མཁོ་མེད་
མིན་ཡང་ཅི་བྱ་བྲལ་བ་བཞིན། །༣༽དེ་ཕྱིར་བཅུ་ཕྲག་རིག་གནས་ཀུན། །པདྨོའི་ཚལ་ལ་རྐང་དྲུག་
བཞིན།།ལས་སྐལ་བག་ཆགས་བཟང་པོའི་སླད། །ན་ཚོད་རྒན་ཡང་སྤྲོ་བས་བྲིས། །༤༽མཁའ་ལ་ཉི་
ཟླའི་རྣམ་འགྱུར་དང༌། །མཚོ་དང་ས་ཡི་གདུ་བུའི་ཁྲོད། །ངང་པ་ར་ཡིག་གཉིས་པ་དང༌། །སྐྱེས་གཞོན་
ལུས་ཕྲའི་རྩེད་འཇོ་སོགས །༥༽ཀུན་གྱིས་གོ་ཕྱིར་རྒྱན་དག་གིས། །སྙན་ཚིག་སྤེལ་བ་མཁས་པའི་
སྲོལ། །ཚུལ་དེས་ཀུན་ཉོན་རྣམ་བྱང་གི །ནང་དོན་མཐུན་པ་འདི་སྤེལ་ལོ །༦༽དམ་པ་རྣམས་ཀྱི་
མཚན་རེ་ཐོས་པ་དང༌། །དེ་དག་བསྔགས་པའི་ཚིགས་བཅད་གཅིག་ལ་ཡང༌། །བསོད་ནམས་དཔག་
མེད་ཐོབ་པའི་བདེན་ཚིག་དེས། །དགེ་རྩ་གཞན་ཕན་བྱང་ཆུབ་རྒྱུར་སྨིན་ཤོག། །།
358

༄༅། །བླ་མ་དང་གཉིས་སུ་མེད་པའི་མགོན་པོ་འཇམ་པའི་དབྱངས་ཀྱི་གསང་གསུམ་
རྒྱན་གྱི་འཁོར་ལོའི་ཆ་ཤས་ཅུང་ཟད་བསྔགས་པ་བྱ་དཀའི་རྒྱན་དང་
སྦྱར་བ་བྱིན་རླབས་བློ་གྲོས་པད་དཀར་བཞད་པའི་
ཕྲེང་བ་ཞེས་བྱ་བ།
རྫོང་སར་མཁན་པོ་མདོ་སྲིབ་ཐུབ་བསྟན་རྒྱལ་མཚན།
ན་མོ་གུ་རུ་མཉྫུ་ཤྲཱི་ཡེ། (རྐང་གཉིས་ཐོག་བར་ཆོད་པའི་ཟུང་ལྡན།)མ་ལུས་རྒྱལ་བ་ཀུན་གྱི་ཡབ་གྱུར་
ཀྱང༌། །ད་དུང་རྒྱལ་སྲས་གཞོན་ནུའི་ཚུལ་འཛིན་ཅིང༌། །ནཱམ་ཡང་ཚོགས་གཉིས་སྤྲིན་གྱིས་ངོམས་པ་
མེད། །ནམ་མཁའི་མཐའ་ལ་ལོངས་སྤྱོད་འཇམ་དཔལ་དབྱངས། །(ཡོན་ཏན་རང་བཞིན།)གང་གི་མཚན་
མཆོག་ལན་གཅིག་ཙམ་ཐོས་ཡིད་ཀྱི་ཆོ་གར་བཀོད་པས་ཀྱང༌། །དུས་གསུམ་རྒྱལ་བ་ཀུན་གྱི་མཚན་
ནས་ཡང་ཡང་བརྗོད་པའི་དཔལ་ཀུན་ལས། །ལྷག་པའི་མཆོག་སྟེར་འཇམ་པའི་དབྱངས་ཞེས་རྡོ་རྗེའི་
ལྗགས་ཀྱིས་རབ་ཏུ་བསྔགས། །དེ་ཕྱིར་གང་གི་གསང་གསུམ་ཆ་ཤས་བརྗོད་པའི་པད་ཕྲེང་འདི་ན་
བསྟར། །དབྱངས་གཉིས་ངེས་པ། འགྲིག་འགྲིག་སྤྲིངས་ཡིག་འདི་ཡི་སྙིང་གི་གཞིར། །འདོད་འདོད་
དགོས་དོན་ཡོངས་འཇོ་མགྲོན་མཆོག་འབོད།།འཐིབས་འཐིབས་གཉིས་འཛིན་མི་དམིགས་དབྱིངས་
བསྟིམ་ཞིང་། །སོ་སོར་རྟོག་བློ་མཆོག་དངོས་མཐོང་ཐོས་མཛོད། །དབྱངས་གསུམ་ངེས་པ། དུག་
གསུམ་སྦྲུལ་གདུག་ཟུག་རྔུས་ཀུན་ཏུ་གདུང༌། །རྟག་ཆད་ལྟ་ངན་རྩ་བ་རབ་བརྟན་ནགས། །བརྩེ་ཆེན་
ཡེ་ཤེས་མེ་ལྕེས་ངེས་བསྲེག་སྟེ །བསྐལ་བཟང་སྣང་བས་ས་དང་ལམ་རབ་གསལ །གསལ་བྱེད་ཀྱི་
སྐྱེ་གནས་མཆུ་ཅན་བཞིར་ངེས་པ། མུ་མེད་མ་མར་ཕངས་པ་དཔེ་མེད་མོད། །འཕགས་པར་བོད་
359

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
འབངས་སྨན་པ་དཔག་མེད་པས། །རྨོངས་པའི་མུན་པ་རྨངས་མེད་མར་མེ་སྦར། །མ་སྨད་སྤོབས་པའི་
དཔལ་སྤུངས་ཕུང་པོ་སྤེལ། །བར་ཆོད་པའི་ཟུང་ལྡན། ཆགས་ཐོགས་ཆུ་འཛིན་རང་རང་གཤིས་སུ་
དེངས། །བྲལ་སྨིན་དཀྱིལ་འཁོར་སོ་སོར་ཀློང་ནས་འཆར། །གཟུངས་སྤོབས་འོད་སྟོང་གསལ་
གསལ་ཀུན་འཕྲོ་བ། །སྨྲ་བའི་ཉི་མས་ཡང་ཡང་འགྲོ་འདི་སྐྱོངས། །དབྱངས་བཞི་ངེས་པ།སྒྲིབ་གཉིས་
དཔྱིས་ཕྱིན་སྲིད་ཞི་དབྱིངས་རིག་མི་གཉིས་ཇི་བཞིན་ཉིད་གཟིགས་ཕྱིར། །དུས་གསུམ་ཀུན་ཏུ་སྐུ་
གསུང་ཐུགས་སྤྲུལ་ནུས་མཐུ་ལྷུན་གྲུབ་ཚུལ་དུ་འཇུག །མཁྱེན་བརྩེ་གཡེལ་མེད་ཉེས་སེལ་ལེགས་
སྤེལ་དགེ་ལེགས་ཡེ་ཤེས་གཏེར་ཆེན་ཀྱེ། །འདོད་ཁྲོ་རྨོངས་སོགས་ཉོན་མོངས་ཚོགས་འཇོམས་
ཡོངས་རྫོགས་བློ་གྲོས་མཆོག་དངོས་སྩོལ། །༡ དབྱིངས་དང་ཡེ་ཤེས་ཟུང་འཇུག་ཆོས་སྐུ་གང༌། །གང་
གི་མངའ་མཛད་ཡེ་ཤེས་སེམས་དཔའ་དངོས། །དངོས་མཚན་དང་བྲལ་གནས་ལུགས་གཉུག་མའི་
གཤིས། །གཤིས་ལ་དབྱེར་མེད་གདོད་མའི་རང་ཞལ་ཁྱོད།།༢དག་དང་མ་དག་སྣ་ཚོགས་གཟུགས་
སྐུ་གང༌། །ངེས་དང་མ་ངེས་སྣ་ཚོགས་གདུལ་བྱའི་ངོར། །མཆོག་དང་མཆོག་མིན་ཅིར་ཡང་སྤྲུལ་པའི་
གར། །འདི་དང་འདི་ཞེས་བརྗོད་བྲལ་ཚིག་གི་བདག །༣ སྲིད་པའི་བག་ཆགས་ལས་ཉོན་མཆོག་ཞི་
གང༌། །ཕྲ་རགས་བདུད་བཞི་འཇོམས་མཛད་མཆོག་ཉིད་ཕྱིར། །གང་གིས་འཇམ་དཔལ་དཔའ་བོ་
མཆོག་བསྙེན་པ། །དེ་ཡིས་མི་མཐུན་ཀུན་ཞི་མཆོག་ཐུན་གྲུབ། །༤དྲངས་པའི་ལམ་གྱིས་འགྲོ་ཀུན་
བཀྲི་གསུང་གང༌། །ཐར་པའི་གྲོང་ཁྱེར་ཡངས་པོར་གཞིར་བཟུང་ནས། །མོས་པའི་བློ་དང་འཚམ་
པའི་ཐ་སྙད་ཀྱིས། །རིག་པའི་སྒོ་བརྒྱ་འབྱེད་པ་ངག་གི་ལྷ། །༥ངེས་དོན་ཟབ་ལམ་ཁྱད་འཕགས་
རབ་གསུང་གང་། །ངེས་པར་འབྱུང་བའི་ཐེག་གསུམ་ཐེམ་སྐས་ལས །ངེས་པའི་མཐར་ཐུག་རྡོ་རྗེའི་
གྲོང་ཁྱེར་དུ། །ངེས་པ་ལྔ་ལྡན་གཙོ་བོར་འཇམ་དཔལ་དབྱངས། །༦འཕགས་སྐྱེའི་ལེགས་ཚོགས་ཇི་
སྙེད་བདག་དབང་གང༌། །གདོད་ནས་ལེགས་བྱས་རྒྱ་མཚོའི་བཅུད་སྨིན་པས། །སྲིད་ཞིའི་ལེགས་
ཚོགས་ལག་ན་འདོད་འབར་ཞེས། །སྙན་གྲགས་ལེགས་པའི་འདབ་བརྒྱ་སྲིད་ན་གྲོལ། །༧རྫོགས་
པར་རྣམ་ཀུན་མཆོག་ལྡན་ཟབ་ཐུགས་གང༌། །འཁོར་འདས་རྣམ་རྟོག་མཚན་མས་བསྡུས་པའི་ཆོས། །
ཇི་སྙེད་རྣམ་པ་ཇི་བཞིན་རྣམ་མེད་ཚུལ། །གཟིགས་ཕྱིར་རྣམ་བཅུ་དབང་ལྡན་ཆེ་བ་པོ། །༨ཡངས་
360

བླ་མ་དང་གཉིས་སུ་མེད་པའི་མགོན་པོ་འཇམ་པའི་དབྱངས་ཀྱི་གསང་གསུམ་རྒྱན་གྱི་འཁོར་ལོའི་ཆ་ཤས་ཅུང་ཟད་བསྔགས་པ།
ཡངས་མཁྱེན་མཚོ་རྒྱ་ཆེན་བརྩེ་ཐུགས་གང༌། །རིང་རིང་ཐོག་མེད་དུས་ནས་དུག་གསུམ་གྱིས། །ཡང་
ཡང་མནར་བའི་སྐྱེ་འགྲོའི་ཟུག་རྔུ་དག།སིམ་སིམ་བདུད་རྩིས་གསོ་མཛད་སྨན་པ་ཆེ། །༩རྒྱལ་ཀུན་
མཐུ་ནུས་འཕྲིན་ལས་རབ་དྲག་གང༌། །རྒྱལ་བའང་ཟ་བས་སྡིག་པའི་ཁྲོ་གཟུགས་གང་། །རྒྱལ་
བསྟན་འཚེ་བའི་ཞིང་བཅུར་གཏོགས་པའི་ཚོགས །རྒྱལ་བའི་ཐུགས་བསྟིམ་འཇམ་དཔལ་གཤིན་
རྗེའི་གཤེད། །༡༠མཚན་དཔེའི་ཁྱད་འཕགས་བརྒྱད་གཉིས་མཛེས་ཞི་གང༌། །བསྐལ་མང་བསགས་
པའི་ཚོགས་གཉིས་སྨིན་པའི་འབྲས། །བཅུ་ཕྲག་བཅུ་དང་བཅུ་གཉིས་རྒྱན་ལྡན་ཕྱིར། །འཇམ་དཔལ་
གཞོན་ནུ་དོན་གཉིས་ལྷུན་གྱིས་གྲུབ། །༡༡ བྲལ་འབྲས་མཐའ་ཡས་རྒྱལ་ཀུན་ཡབ་གཅིག་གང༌། །
བདག་འབྲས་མཐའ་ཡས་དག་ཞིང་མཁའ་དང་མཉམ། །སྨིན་འབྲས་བགྲང་ཡས་གདུལ་བྱའི་དཔལ་
དུ་གྱུར། །རྒྱུ་འབྲས་བསམ་ཡས་ལྷུན་གྲུབ་སྐྱེ་རྒུའི་བདག ། ༡༢རབ་འབྱམས་ཞིང་གི་དཔལ་འབྱོར་
རབ་རྒྱས་གང༌། །རབ་དཀར་ཕྱིན་དྲུག་ཆ་ཤས་རབ་རྫོགས་ཤིང༌། །རབ་རྨོངས་གདུལ་བྱའི་མི་ཤེས་
རབ་རིབ་འཇོམས། །རབ་ཟབ་ཡེ་ཤེས་རྒྱ་མཚོ་རབ་ཏུ་སྤེལ། །དབྱངས་གཅིག་ངེས་པ། སྲས་བཅས་
རྒྱལ་བས་རབ་བསྔགས་འཇམ་དཔལ་དབྱངས། །མཚན་ལྡན་བླ་མར་རང་སྣང་ཐ་དད་བྲལ། །ཁྱད་
འཕགས་བསྟན་དང་གཞན་ཕན་མཁའ་མཉམ་ལ། །བསམ་པ་ཐག་པས་སླར་ཡང་དད་ཕྱག་འཚལ། །
བར་མ་ཆོད་པའི་ཟུང་ལྡན་ཆེན་མོ་མཐའ་ཐོག་སྦྱར་བ། མཛེས་མཛེས་ཆོས་དབྱིངས་བྲལ་མཁའ་
ལ་མཛེས། །མཛེས་མཛེས་ལེགས་སྨོན་རླབས་ཆེན་མཐུ་མཛེས་མཛེས། །མཛེས་མཛེས་དམར་སེར་
དྷཱིཿཡིག་འཕྲོ་འདུའི་མཛེས། །མཛེས་མཛེས་དག་ཞིང་དཀྱིལ་འཁོར་བཀོད་མཛེས་མཛེས །མཛེས་
མཛེས་པད་འདབ་སྟོང་ལྡན་དབུས་མཛེས་མཛེས །མཛེས་མཛེས་ཟླ་ཤེལ་ངལ་གསོའི་གདན་མཛེས་
མཛེས །མཛེས་མཛེས་སྣང་སྟོང་ཟུང་འཇུག་སྒྱུ་འཕྲུལ་མཛེས །མཛེས་མཛེས་མཚན་དཔེའི་
མདངས་ལྡན་སྐུ་མཛེས་མཛེས །ཟུང་ལྡན་བར་མཐར་ཡོད་པ། འཇམ་སྙན་སྙན་པའི་གསུང་རབ་
ལེགས་སྙན་སྙན་བརྗིད་བརྗོད་བྱའི་ཟབ་དོན་ཕུན་ཚོགས་སྙན། །དབྱངས་སྙན་སྙན་པའི་ཡན་ལག་
རྫོགས་སྙན་སྙན་ལྡན་རྗོད་བྱེད་ཀུན་ལས་སྙན། །ཆོས་སྙན་སྙན་ཏེ་ཐོག་མཐའ་བར་སྙན་སྙན་པ་དོན་
གཉེར་སྐལ་བཟང་རྣ་བར་སྙན། །གཏམ་སྙན་སྙན་མང་སྲིད་ཞིའི་དཔལ་སྙན་སྙན་ངག་བསྟོད་
361

རིས་མེད་ཆོས་རིག་གཏེར་མཛོད་ལས སྙན་འགྲེལ་དཔེ་དཀོན་གཅེས་བཏུས་པོད་དགུ་པ།
དབྱངས་ཆ་ཤས་སྒྲོག་འདི་སྙན། །བར་ཆོད་པ་དང་མ་ཆོད་པ་འདྲེས་མ། ཟབ་ཅིང་ཟབ་པའི་བློ་གྲོས་
རབ་རྒྱས་ཇི་སྙེད་ཇི་བཞིན་མཁྱེན་གཉིས་གཏིང་ཟབ་ཆུ་གཏེར་ཆེ། །ཡངས་ཤིང་ཡངས་པའི་ཐུགས་
རྗེས་ཡངས་པའི་མཁའ་ཁྱབ་རྗེས་བཟུང་བརྩེ་བའི་སྤྱན་ཡངས་ཉིན་མོར་བྱེད། །ལས་བཞིའི་ལས་ལ་
ཐོགས་མེད་ལས་ཉོན་བདུད་ཚོགས་མ་ལུས་གཞོམ་པའི་འཕྲིན་ལས་རྩེ་བརྒྱ་པ། །ས་གསུམ་ས་འདིར་
ལམ་ལྔ་ས་བཅུའི་བྱེད་པོ་མཚུངས་མེད་ཀུན་གྱི་རེ་ས་མཆོག་དེ་རྒྱལ། །ཞེས་། །རྡོ་རྗེའི་ལྗགས་ལྡན་
མཁའ་འགྲོའི་དབང་པོ་ཡང༌། །གང་གི་གསང་གསུམ་མི་ཟད་ནམ་མཁའི་མཐའ། །གཞལ་བར་མ་
བཟོད་ཆོས་དབྱིངས་བྲག་གི་རྫོང༌། །བཟུང་ན་བྱིས་བློ་ཁྱེ་འུས་སྨོས་ཅི་འཚལ །དེ་ལྟ་ན་ཡང་གཏིང་
ཟབ་ཆུ་གཏེར་ཆེ། །སྐྱེམས་པས་རང་གི་ངོམས་ཚོད་བཏུང་བ་བཞིན། །དམ་པའི་ཡོན་ཏན་ཆ་ཙམ་
གླེང་འདི་ཡང་། །རང་གཞན་ཐོས་འཛིན་སྐལ་བཟང་སྒྲུབ་པའི་དགེ། །གང་དང་གང་གི་རྣམ་འཕྲུལ་
དམ་པའི་ཞབས། །ལུས་དང་ལུས་ཀྱི་གྲིབ་མ་ཇི་བཞིན་དུ། །སྐྱེ་དང་སྐྱེ་བར་མི་འབྲལ་གཙུག་བསྙེན་
ནས།།རྗེས་བརྩེས་རྗེས་སུ་འཛིན་པའི་རྒྱུར་གྱུར་ཅིག། །།
ཅེས་པའང་བསྟོད་ཡུལ་མི་ཕྱེད་པའི་འདུན་པས་ཀུན་ནས་བསླངས་ཏེ། བྱ་དཀའི་རྒྱན་གྱི་ས་
བཅད་མདོར་ཙམ་དང་བཅས་ཏེ་སྙན་དངགས་མེ་ལོང་མའི་ལེའུ་ཐོག་མཐའ་བར་གསུམ་གྱི་དཔེར་བརྗོད་
ཕྱོགས་ཙམ་དུ་རྨོངས་རྟུལ་ཁམས་ཀྱི་བཙུན་གཟུགས་ཐུབ་རྒྱལ་ནས་བྲིས་པ་སརྦ་བི་ཛཱ་ཡནྟུ །།
གཁམས་ཀྱི་བཅུན་གཟུག
མཇུག་གི་ཞུ་མཆིད། རྫོང་སར་མཁན་པོ་མདོ་སྲིབ་ཐུབ་བསྟན་རྒྱལ་མཚན་མཆོག་དུས་
འགྱུར་རྗེས་ལྷ་ས་སྐྱིད་རས་སུ་བཞུགས་ཀྱིས་ཡོད་པ་གོང་གི་རྣམ་ཐར་དུ་གསལ་བ་ལྟར་ཁོ་བོས་ཀྱང་
ཐེངས་ཁ་ཤས་མཇལ་མྱོང་ཞིང་། སྐབས་དེར་ལྷ་ས་སློབ་འབྲིང་གིས་དགེ་རྒན་ཚོར་སྙན་སུམ་འཆད་
ཁྲིད་གནང་བར་གདན་ཞུས་ལྟར་ཕེབས་གནང་གིས་དཔེར་བརྗོད་འདི་ཉིད་ཀྱི་ཐོག་ནས་སྙན་ངག
ཁྲིད་གནང་མཛད་འདུག་པར་སློབ་གྲྭ་དེ་གའི་དགེ་རྒན་བྲག་གཡབ་འབའ་སྒོང་བཀྲ་ཤིས་དབང་
འདུས་ལགས་ཀྱིས་དགེ་མཚན་ཆེས་ཆེ་བར་ལྡན་འདུག་པ་དགོངས་ནས་གཅེས་སྲོག་དང་བསྡོས་ཏེ་
མ་དཔེ་ཉར་ཚགས་མཛད་ཕྱིས་སློབ་གྲྭ་ཁག་གི་སློབ་གཞི་ཞིག་ཡོང་ཐབས་ཀྱིས་བོད་ལྗོངས་མི་
དམངས་དཔེ་བསྐྲུན་ཁང་ལ་མཚམས་སྦྱོར་ཞུས་འདུག་ཀྱང་དོན་ཐོག་ཏུ་མ་ཁེལ།དེ་རྗེས་ཁོང་ཉིད་མ་
362

བླ་མ་དང་གཉིས་སུ་མེད་པའི་མགོན་པོ་འཇམ་པའི་དབྱངས་ཀྱི་གསང་གསུམ་རྒྱན་གྱི་འཁོར་ལོའི་ཆ་ཤས་ཅུང་ཟད་བསྔགས་པ
གཤེགས་ཙམ་ལ་སློབ་གྲྭ་དེ་གའི་དགེ་རྒན་ཐུབ་བསྟན་དོན་ཡོད་ལགས་ལ་རྩིས་སྤྲོད་མཛད་འདུག་
པར་ཁོང་ཉིད་ནས་ཀྱང་ལྗགས་རྩོམ་གསེར་གྱི་ཡང་ཞུན་ལྟ་བུ་འདི་ཉིད་བོད་ཀྱི་སློབ་གཞི་ཞིག་ཏུ་གྱུར་
ན་ཅི་མ་རུང་སྙམ་ནས་ད་ལྟའང་སློབ་གཞིར་ཡོང་རེ་འདུག་ན་གངས་ཅན་བོད་ཀྱི་སློབ་གསོའི་བྱ་
གཞག་རླབས་པོ་ཆེར་ཐུགས་འགན་བཞེས་པའི་མཁས་དབང་རྣམས་ནས་དེ་ལྟར་འགབ་མིན་
གཟིགས་ཞིབ་གནང་སྟེ་མཁས་དབང་དགེ་ཆོས་ཀྱིས་གང་གི་གྲོགས་མཆོག་དགུ་རོང་རྒྱལ་སྲས་ལ་
གཏམ་རྒྱུད་གསེར་གྱི་ཐང་མ་དེ་སྐྱེས་མ་ཐག་ཏུ་འཆི་མི་དགོས་པའི་གསོལ་བ་བཏབ་པ་བཞིན་བསྟན་
བཅོས་འདི་ཉིད་མྱུར་སྐྱོབ་ཀྱིས་གངས་ཅན་བོད་ཀྱི་གཞོན་ནུ་ཚོའི་སློབ་གསོའི་བགོ་སྐལ་དུ་འགྱུར་
བའི་རེ་བ་ཞུ་བ་ལགས། གོང་དུ་བཀོད་པའི་རྩོམ་པ་པོ་གང་ཉིད་ཀྱི་ལོ་རྒྱུས་ངོ་སྤྲོད་རྒྱས་བསྡུས་
གཉིས་པོ་དེ་ཁོ་བོ་ཚོས་ལྷ་སར་མཁན་པོ་དམ་པ་དང་འབྲེལ་བ་ཡོད་རེ་མང་པོར་རྩད་གཅོད་ཞུས་ཀྱང་
ཕལ་ཆེར་རེ་ཐག་ཆོད་ཉེའི་སྐབས་སུ་རྣམ་རྒྱལ་གསེར་ཁང་གི་མཁན་པོ་འཆི་མེད་ཚེ་དབང་གི་ཕྱག་ཏུ་
མཁན་པོ་དམ་པ་ཁོང་ཉིད་ཀྱི་སྐུ་ཚ་རྫོང་གསར་མཁན་པོ་ཀུན་དགའ་དབང་ཕྱུག་གིས་བརྩམས་པའི་
རྣམ་ཐར་འདི་ཉིད་ཡོད་འདུག་པ་དགྱེས་པ་ཆེན་པོས་བསྩལ་གནང་མཛད་བྱུང་བར་ཐུགས་རྗེ་བླ་ན་
མེད་པ་ཆེ་ཞེས་ཡང་ཡང་ཞུ་བ་ལགས། རྩིས་འཕྲུལ་དུ་བཅུག་མཁན་ཁམས་སྤྲུལ་བསོད་ནམས་དོན་
གྲུབ་དང༌། གྲྭ་བཀྲ་ཤིས་རྒྱ་མཚོ། རེ་ཞུ་མཁན་ལྷ་ས་སློབ་གྲྭ་འབྲིང་བའི་དགེ་མིང་ཐུབ་བསྟན་དོན་
a
ཡོད། ཁམས་སྤྲུལ་བསོད་ནམས་དོན་གྲུབ་ཟུང་གིས་བོད་རབ་བྱུང་བཅུ་བདུན་སྤྱི་ལོ་༢༠༡༢ལོའི་ཟླ་
བ་བརྒྱད་པའི་ཚེས་བཟང་པོར་ཕུལ།། །།
363

